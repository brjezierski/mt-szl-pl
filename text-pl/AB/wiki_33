<doc id="73335" url="https://pl.wikipedia.org/wiki?curid=73335" title="Trzęsacz (powiat gryficki)">
Trzęsacz (powiat gryficki)

Trzęsacz (do 1945 niem. "Hoff") – wieś, nadmorska miejscowość wypoczynkowa z kąpieliskiem morskim w północno-zachodniej Polsce, w województwie zachodniopomorskim, w powiecie gryfickim, w gminie Rewal. Położona nad Morzem Bałtyckim, na Pobrzeżu Szczecińskim.
Według danych z 31 grudnia 2010 r. wieś miała 113 mieszkańców.
Położenie.
Wieś znajduje się w zachodniej części wybrzeża woj. zachodniopomorskiego, w środkowej części gminy Rewal. Położona jest nad Morzem Bałtyckim, na Wybrzeżu Trzebiatowskim. Na wschód od Trzęsacza przechodzi południk 15°00′ długości geograficznej wschodniej, wyznaczający czas środkowoeuropejski.
Kąpielisko morskie Trzęsacza położone jest na typowym brzegu klifowym.
Przez Trzęsacz przebiega droga wojewódzka nr 102. Na południowym krańcu miejscowości znajduje się stacja linii Nadmorskiej Kolei Wąskotorowej: Gryfice – Pogorzelica.
W latach 1946–1998 miejscowość położona była w województwie szczecińskim.
Historia.
Trzęsacz to wieś parafialna o starym rodowodzie, należało do niej dziesięć osad. Pierwsza wzmianka o osadzie pochodzi z 1331, początkowo książęca, później należała do biskupów kamieńskich. W średniowieczu głównym zajęciem mieszkańców było rolnictwo. W późniejszym czasie rozwinęło się także rybactwo. Duże znaczenie dla rozwoju gospodarczego wsi miało uruchomienie 1 lipca 1896 roku, przechodzącej przez Trzęsacz pierwszej, zachodniej linii Gryfickiej Kolei Wąskotorowej, łączącej wówczas Gryfice z Niechorzem. Dopiero w XX w. Trzęsacz stał się wsią turystyczną.
Na przestrzeni dziejów wielokrotnie zmieniali się właściciele Trzęsacza. W XV w. osada należała do Heinricha von Knutta. Później jej posiadaczami były rody Flemingów, Puttkamerów i Kleistów. Od 1884 do 1945 wieś znajdowała się w rękach rodziny von Kollerów. Majątek zajmował wówczas powierzchnię ok. 550 ha (w tym 320 ha pól i 200 ha łąk i pastwisk). W 1939 wieś zamieszkiwało ok. 200 osób.
Pierwotne nazwy dzisiejszego Trzęsacza to: "Tom Have" lub "Thom Have" (taka nazwa wsi pojawia się na Mapie Księstwa Pomorskiego Lubinusa). Od XIX w. wieś nosiła nazwę "Hoff".
Zabytki.
We wsi znajdują się ruiny gotyckiego kościoła wybudowanego pośrodku wsi na przełomie XIV/XV wieku w odległości prawie 2 km od morza. Kościół na początku należał do katolików, lecz po reformacji został kościołem ewangelickim do końca swych dni. Procesy abrazyjne spowodowały, że brzeg morski nieustannie zbliżał się do budowli. Ostatnie nabożeństwo odprawiono w kościele 2 marca 1874 roku. Wyposażenie świątyni przewieziono do katedry w Kamieniu Pomorskim, a część zabytkowego tryptyku można obejrzeć w rewalskim kościele. W 1901 roku zawaliła się pierwsza jego część. Dziś pozostał jedynie fragment południowej ściany. W latach 2001–2002 przeprowadzono intensywne prace nad zabezpieczeniem ruin przed sztormami. Jest to jedyna tego typu atrakcja turystyczna w Europie.
We wsi znajduje się także nowszy, ale również zabytkowy kościół z 1880. Został on poważnie uszkodzony w czasie II wojny światowej oraz bezpośrednio po niej i wyremontowany dopiero w 2003. Sprowadzono również do niego wyposażenie starego kościoła.
W głębi lądu znajduje się stadnina koni, tuż obok zabudowań zabytkowego kompleksu pałacowo-folwarcznego z XVIII i XIX wieku (obecnie w prywatnych rękach).
Przyroda.
Przy ul. Pałacowej rosną 4 lipy drobnolistne uznane w 2003 roku za pomniki przyrody. Drzewa osiągają wysokość 19 m. Dwa drzewa znajdują się przy wjeździe na teren posesji nr 2/2 ze stajniami. Trzecie przy załamaniu muru pałacu naprzeciwko kościoła. Czwarta lipa pomiędzy budynkiem kościoła a ogrodem pałacu (przy załamaniu ogrodzenia ogrodu).
Turystyka.
W Trzęsaczu nad morzem wyznaczono letnie kąpielisko obejmujące 200 m linii brzegowej.
W 2009 oddano do użytku, wykonaną ze stali i żelbetu, platformę widokową umożliwiającą obserwację morza, plaży oraz ruin gotyckiego kościoła. Platforma zawiera taras widokowy na wysokości 20 m n.p.m. oraz schody umożliwiające zejście na plażę. Przewidywane jest wyposażenie platformy w windę dla niepełnosprawnych.
Przez Trzęsacz przebiegają dwa szlaki turystyczne:
W Trzęsaczu znajduje się przystanek Nadmorskiej Kolei Wąskotorowej, z którego regularnie odchodzą pociągi do Gryfic i Pogorzelicy, a w sezonie linia obsługiwana jest przez składy przygotowane specjalnie dla turystów (np. wagony otwarte, parowóz).
W Trzęsaczu znajduje się startowisko paralotniowe idealne do lotów żaglowych.
W sezonie letnim we wsi jest otwartych wiele punktów gastronomicznych.
Społeczność.
Samorząd gminy Rewal utworzył jednostkę pomocniczą „Sołectwo Trzęsacz”, obejmujące jedynie miejscowość Trzęsacz. Mieszkańcy wsi wybierają sołtysa oraz radę sołecką, która składa się z 3 osób.

</doc>
<doc id="73337" url="https://pl.wikipedia.org/wiki?curid=73337" title="Dziewictwo">
Dziewictwo

Dziewictwo, również prawictwo – termin określający stan osoby, która nigdy nie podejmowała stosunków seksualnych. Istnieją tradycje kulturowe i religijne, które przywiązują szczególną wartość i znaczenie temu stanowi, zwłaszcza wobec niezamężnych kobiet, kojarzonemu z pojęciami czystości osobistej, honoru i wartości. Utrata dziewictwa bywa nazywana defloracją.
Podobnie jak czystość, idea dziewictwa tradycyjnie wiąże się z abstynencją seksualną. Pojęcie dziewictwa dotyczy zazwyczaj kwestii moralnych lub religijnych oraz może mieć wpływ na status społeczny i relacje interpersonalne. Chociaż dziewictwo ma skutki społeczne i miało znaczące skutki prawne w niektórych społecznościach w przeszłości, nie ma skutków prawnych w większości współczesnych społeczeństw.
Określenie „dziewica” pierwotnie odnosiło się tylko do kobiet niedoświadczonych seksualnie, ale rozwinęło swój zakres znaczeniowy, obejmując szereg ujęć, które można znaleźć w koncepcjach tradycyjnych, współczesnych i etycznych. Dla mężczyzny, który nie współżył seksualnie, w języku polskim dawniej stosowano określenie „prawiczek”. Osoby heteroseksualne mogą, ale nie muszą uważać, że utrata dziewictwa następuje wyłącznie w wyniku penetracji pochwy przez prącie, natomiast osoby o innych orientacjach seksualnych często uwzględniają seks oralny, seks analny lub wzajemną masturbację w swoich definicjach utraty dziewictwa.
Etymologia.
Polski rzeczownik „dziewica” pochodzi od „dziewa, dziewka” oznaczającego „młodą kobietę, już dojrzałą seksualnie, ale jeszcze niebędącą matką”. Od XIV wieku dziewica „kobieta, która nie straciła panieństwa; dziewczyna”. Współcześnie oznacza on ‘kobietę do chwili pierwszego stosunku płciowego i używany jest podniośle i poetycko, jest synonimem najwyższej czystości, nie tylko fizycznej, ale i duchowej: "dziewiczy" stan umysłu, "dziewictwo" duchowe. Może być używany również do określania świata otaczającego: "dziewicze" lasy, "dziewicze" puszcze.
W kulturze.
Koncepcja dziewictwa nabiera istotnego znaczenia tylko w konkretnym kontekście społecznym, kulturowym i moralnym. Według „dziewictwo nie odzwierciedla żadnego znanego biologicznego imperatywu i nie daje żadnej widocznej przewagi ewolucyjnej”. Chociaż dziewictwo było historycznie związane z czystością i wartością, wielu badaczy feministycznych uważa, że jest to mit. Twierdzą oni, że nie istnieje znormalizowana medyczna definicja dziewictwa, nie ma naukowo weryfikowalnego dowodu utraty dziewictwa, a stosunek płciowy nie powoduje zmiany w osobowości. Jessica Valenti, feministyczna pisarka i autorka , uzasadnia, że pojęcie dziewictwa jest również wątpliwe z powodu wielu indywidualnych definicji utraty dziewictwa, a cenienie dziewictwa umieściło moralność kobiety „między jej nogami”. Krytykuje pogląd, że aktywność seksualna ma jakikolwiek wpływ na moralność lub na kwestie etyczne.
Definicje utraty dziewictwa.
Istnieją różne wyobrażenia co do tego, jakie rodzaje aktywności seksualnej prowadzą do utraty dziewictwa. Tradycyjny pogląd jest taki, że dziewictwo traci się tylko poprzez penetrację pochwy przez penisa, za zgodą lub bez zgody, a akty seksu oralnego, seksu analnego, wzajemnej masturbacji lub innych form seksu bez penetracji nie prowadzą do utraty dziewictwa. Osoba, która angażuje się w takie działania, nie angażując się w stosunek pochwowy, jest często uważana wśród heteroseksualistów i badaczy za „dziewicę z technicznego punktu widzenia”. Z kolei geje lub lesbijki często opisują takie czyny jako powodujące utratę dziewictwa. Niektórzy homoseksualni mężczyźni uznają penetrację analną za prowadzącą do utraty dziewictwa, ale nie jest już nią seks oralny lub seks bez penetracji, natomiast lesbijki mogą uznać seks oralny lub palcówkę za utratę dziewictwa. Niektóre lesbijki, które debatują nad tradycyjną definicją rozważają, czy formy penetracji pochwy niezwiązane z penisem stanowią utratę dziewictwa, podczas gdy inni geje i lesbijki twierdzą, że termin „dziewictwo” jest dla nich bez znaczenia z powodu przewagi tradycyjnej definicji.
To czy osoba może stracić swoje dziewictwo w wyniku gwałtu jest również przedmiotem dyskusji, przy czym w niektórych badaniach dominuje przekonanie, że dziewictwo może zostać utracone jedynie w wyniku uprawiania seksu za obopólną zgodą. W badaniu przeprowadzonym przez badaczkę i autorkę, Laurę M. Carpenter, wielu mężczyzn i kobiet dyskutowało nad tym w jaki sposób czuli, że dziewictwo nie może być odebrane przez gwałt. Opisywali utratę dziewictwa na jeden z trzech sposobów: „jako dar, piętno lub część procesu”.
Carpenter stwierdza, że pomimo tego, że postrzeganie tego, co decyduje o utracie dziewictwa, jest tak samo zróżnicowane wśród gejów i lesbijek, jak wśród heteroseksualistów, a w niektórych przypadkach bardziej zróżnicowane wśród tych pierwszych, że sprawa została jej opisana jako ludzie postrzegający akty seksualne związane z utratą dziewictwa jako „akty odpowiadające twojej orientacji seksualnej”, co sugeruje, co następuje: „Jeśli więc jesteś gejem, powinieneś uprawiać seks analny, ponieważ tak właśnie robią geje. A jeśli jesteś kobietą homoseksualną, to powinnaś uprawiać seks oralny, bo tak właśnie robią homoseksualne kobiety. I tak właśnie te rzeczy stają się, jak markery, na to, kiedy dziewictwo zostaje utracone”.
Zjawisko „technicznego dziewictwa” lub abstynencji seksualnej poprzez seks oralny jest popularne wśród nastolatków. Na przykład seks oralny jest powszechny wśród nastoletnich dziewcząt, które uprawiają go ze swoimi chłopakami nie tylko w celu zachowania dziewictwa, ale także w celu stworzenia i utrzymania intymności lub uniknięcia ciąży. W badaniu z 1999 roku opublikowanym w "JAMA (Journal of the American Medical Association)", definicja seksu została zbadana w oparciu o losowo dobraną w 1991 roku próbę 599 studentów z 29 stanów USA; odkryto, że 60% z nich stwierdziło, że kontakt oralno-genitalny (jak fellatio, cunnilingus) nie stanowi uprawiania seksu.
Wczesna utrata dziewictwa.
Wykazano, że wczesna utrata dziewictwa jest związana z takimi czynnikami, jak poziom wykształcenia, samodzielność, czynniki biologiczne, takie jak wiek i płeć, oraz czynniki społeczne, takie jak nadzór rodzicielski lub przynależność religijna, przy czym najczęstszymi są zmienne socjodemograficzne. Jednocześnie wykazano, że wykorzystywanie seksualne ma związek z późniejszymi ryzykownymi zachowaniami seksualnymi i młodszym wiekiem dobrowolnego stosunku seksualnego. Inicjacja seksualna w młodszym wieku wiąże się z: mniejszą częstotliwością używania prezerwatyw, mniejszą satysfakcją i większą częstotliwością przyczyn nieautonomicznych pierwszego spotkania seksualnego. Niepożądane skutki utraty dziewictwa we wczesnym wieku obejmują mniejsze szanse na stabilność ekonomiczną, niższy poziom wykształcenia, izolację społeczną, zakłócenia życia małżeńskiego i większe konsekwencje medyczne. Do tych konsekwencji medycznych należy wzrost zachorowań na choroby przenoszone drogą płciową, rak szyjki macicy, choroby zapalne miednicy, zwiększona dzietność i niechciane ciąże.
Dziewictwo kobiet.
Wartość kulturowa.
Pierwszy akt współżycia seksualnego kobiety jest powszechnie uważany w wielu kulturach za ważny osobisty kamień milowy. Jego znaczenie znajduje odzwierciedlenie w takich wyrażeniach, jak „oszczędzanie siebie”, „utrata dziewictwa”, „odbieranie komuś dziewictwa” i czasami jako „defloracja”. Niekiedy wydarzenie to postrzegane jest jako zakończenie niewinności, nienaruszalności lub czystości oraz seksualizacja jednostki.
Tradycyjnie istniało kulturowe oczekiwanie, że kobieta nie będzie angażować się w seks przedmałżeński i przyjdzie na ślub jako dziewica oraz że „odda” dziewictwo swojemu nowemu mężowi w akcie konsumpcji małżeństwa. Kobiece praktyki seksualne obracały się wokół idei kobiet czekających na seks do chwili zawarcia małżeństwa.
Niektóre kobiety, które wcześniej były aktywne seksualnie (lub ich błona dziewicza została w inny sposób uszkodzona) mogą zostać poddane zabiegowi chirurgicznemu, zwanemu hymenorrhaphy lub hymenoplastyka, mającemu na celu naprawę lub zastąpienie jej błony dziewiczej i spowodowanie krwawienia z pochwy podczas następnego stosunku jako dowód dziewictwa (patrz poniżej). W niektórych kulturach niezamężna kobieta, która nie jest dziewicą, czy to z wyboru, czy w wyniku gwałtu, może być przedmiotem wstydu, ostracyzmu, a nawet honorowego zabójstwa. W tych społecznościach dziewictwo kobiet jest ściśle powiązane z osobistym, a nawet rodzinnym honorem, szczególnie tych znanych jako społeczeństwa wstydu, w których utrata dziewictwa przed zawarciem małżeństwa jest kwestią głębokiego wstydu. W niektórych częściach Afryki wciąż panuje mit, że seks z dziewicą jest w stanie wyleczyć HIV/AIDS, co skłania do gwałcenia młodych kobiet i dziewczynek. W innych społeczeństwach, takich jak wiele współczesnych kultur zachodnich, brak abstynencji seksualnej przed zawarciem małżeństwa nie jest tak napiętnowany społecznie, jak może to mieć miejsce we wcześniej wymienionych kulturach.
Udowadnianie dziewictwa.
W niektórych kulturach wymagane jest wykazanie dziewictwa panny młodej przed zawarciem małżeństwa. Tradycyjnie było to weryfikowane przez obecność nienaruszonej błony dziewiczej, co zostało potwierdzone albo badaniem fizycznym (zazwyczaj przez lekarza, który wystawia „świadectwo dziewictwa”), albo przez „dowód krwi”, który odnosi się do krwawienia z pochwy wynikającego z rozerwania błony dziewiczej po pierwszym usankcjonowanym kontakcie seksualnym. W niektórych społecznościach prześcieradło z nocy poślubnej z plamami krwi było przedstawiane jako dowód zarówno skonsumowania małżeństwa, jak i tego, że panna młoda była dziewicą. Przymusowe medyczne badanie dziewictwa jest praktykowane w wielu regionach świata, ale dziś potępia się je jako formę znęcania się nad kobietami. Według Światowej Organizacji Zdrowia (WHO):.
Badacze podkreślają, że obecność lub brak błony dziewiczej nie jest wiarygodnym wskaźnikiem tego, czy kobieta była penetrowana waginalnie, czy też nie. Błona dziewicza to zazwyczaj cienki i elastyczny fałd błony śluzowej, który może częściowo zakrywać wejście do pochwy. Może zostać rozciągnięta lub naderwana podczas pierwszego zbliżenia waginalnego. Jednakże błona dziewicza może zostać uszkodzona również podczas aktywności fizycznej. Wiele kobiet posiada tak cienkie, delikatne błony dziewicze, łatwo rozciągliwe i już po urodzeniu przedziurawione, że błona dziewicza może zostać przerwana w dzieciństwie bez świadomości dziewczyny, często poprzez aktywność sportową. Na przykład poślizg podczas jazdy na rowerze może czasami prowadzić do tego, że siodełko wjeżdża na tyle daleko, by przerwać błonę dziewiczą.
Istnieje powszechne przekonanie, że niektóre kobiety rodzą się bez błony dziewiczej, ale pojawiły się pewne wątpliwości dotyczące tej kwestii w niedawnym badaniu. Prawdopodobnie prawie wszystkie kobiety rodzą się z błonami dziewiczymi, ale niekoniecznie z takimi, które doświadczą wymiernej zmiany podczas pierwszego doświadczenia stosunku pochwowego. Niektóre zabiegi medyczne mogą czasami wymagać otwarcia błony dziewiczej kobiety (hymenotomia).
Historycznie.
Starożytna Grecja i Rzym.
W zachodnim kręgu cywilizacyjnym dziewictwo stało się stanem o szczególnym znaczeniu sakralnym w starożytnej Grecji (gdzie obowiązywało tzw. sybille, czyli wieszczki świątynne) oraz w Rzymie (westalki, kapłanki bogini Westy). Cyceron (106-43 przed Chr.) w "De legibus" 2,29 wyjaśnia, że powodem było wykazanie, że natura kobieca jest zdolna do całkowitej czystości (łac. "castitas"). Uczeni wskazują też inne powody, jak np. uniezależnienie kultu religijnego od wpływu danej rodziny. Niektóre mity greckie mówią też o składaniu ofiar z dziewic i młodych (zapewne nietkniętych seksualnie) chłopców.
W literaturze starożytnej Grecji, takiej jak hymny homeryczne, znajdują się odniesienia do bogiń Partenonu, Artemidy, Ateny i Hestii składając śluby wiecznego dziewictwa(). Jednakże argumentowano, że panieński stan "parthenia" (), przywoływany przez te bóstwa, ma nieco inne znaczenie niż to, co jest zwykle rozumiane jako dziewictwo we współczesnych religiach zachodnich. Raczej partenia skupiała się bardziej na możliwości zawarcia małżeństwa i abstrakcyjnych koncepcjach bez ścisłych wymogów fizycznych, które byłyby naruszone, ale nie całkowicie zniesione, przez przedmałżeńskie stosunki seksualne. Z tych powodów, inne boginie niebędące wiecznie zaangażowane w partenię w Homerycznych Hymnach są w stanie odnowić swoje dziewictwo poprzez rytuał (jak Hera) lub wybrać wygląd, który implikuje posiadanie go (jak Afrodyta).
Starożytny Izrael.
W starożytnym Izraelu dziewictwo było naturalnym stanem dziewcząt, poprzez który przygotowywały się do małżeństwa. Po hebrajsku stosują się do nich zamiennie dwa słowa: "betula" oraz "alma" (por. Iz 7,14). Córki były strzeżone w domu rodzicielskim rzadko opuszczając jego ściany. Jeżeli wychodziły, były ubrane w długą, sięgającą kostek, tunikę z długimi rękawami. Tradycyjnie, jak większość pobożnych kobiet, zwłaszcza w mieście, nosiły też nakrycie głowy z woalką zakrywającą twarz – tak gęstą, że nie można było rozpoznać rysów twarzy. Tak ubrana była Zuzanna, gdy przyszła na sąd po oskarżeniu przez dwóch starców o zdradę męża (por. Dn 13,32). Zwyczaj zasłaniania twarzy, stosowany także w trakcie obrzędów ślubnych, umożliwił Labanowi zamianę córek w czasie zawierania małżeństwa przez Jakuba – zamiast obiecanej Racheli przyprowadził Jakubowi Leę, o czym ten przekonał się dopiero rano po nocy poślubnej (Rdz 29,23-25). Oczywiście ubiór kobiet zależał też od rodzaju wykonywanej pracy i raczej na wsi był mniej rygorystycznie przestrzegany.
Córki były pod ścisłą opieką i władzą rodzicielską ojca, lub jego przedstawiciela, jeżeli ojciec nie mógł spełniać tej roli. Dziewczęta, które nie osiągnęły wieku "dwunastu lat i jednego dnia" uważano za nieletnie, nazywano je po hebrajsku "qetannah". Dziewczęta między dwunastym a dwunastym i pół rokiem życia nazywano "na'ǎrah" – był to wiek, kiedy ojciec układał małżeństwo swej córki i było to jego wyłączne prawo. Jeśliby córka bez jego wiedzy poślubiła kogoś, związek taki był nieważny. Córka mogła decydować o swoim małżeństwie wyłącznie po przekroczeniu dwunastego i pół roku życia, odkąd nazywana była "bôgèrèt" (Miszna-Ketubot IV, 4 oraz 40a-b). Zwyczaje dotyczące sposobu życia młodych dziewcząt, panujące w diasporze w Aleksandrii opisał Filon, współczesny Jezusa Chrystusa, mając na myśli dom zaprojektowany w stylu hellenistycznym:
Te aleksandryjskie zwyczaje, chociaż nie były znane we wcześniejszych czasach biblijnych, spotkać było można w Izraelu także poza judaizmem aleksandryjskim. Przy okazji dwóch prób naruszenia świętości Świątyni w Jerozolimie, w 217 r. przed Chr. oraz w 176 r. przed Chr., jako znak ostatecznej żałoby społecznej dziewczęta wyszły na ulice:
Nie można jednak uogólniać, mając inne świadectwa, jak np. młodą Salome, tańczącą wobec gości w czasie urodzin Heroda Antypasa (por. Mk 6,22; Mt 14,6). Oprócz tego, zgodnie w Rdz 38, 15 można przeczytać na temat Tamar: „Kiedy Juda ją ujrzał, pomyślał, że jest ona nierządnicą, gdyż miała twarz zasłoniętą.”. Szczególnie sposób życia warstw niższych, także ze względów ekonomicznych, nie pozwalał na pełne odseparowanie.
W Izraelu dziewictwo panny młodej było na tyle ważne, że Miszna stwierdza, że śluby zawierano we środy, by w razie, gdyby okazało się w czasie nocy poślubnej, że panna młoda nie była dziewicą, pan młody mógł złożyć pozew do sądu zwanego "bet din", który zasiadał regularnie we czwartki (Miszna-Ketubot 1,1). Przyjął się jednak zwyczaj zawierania ślubu we wtorek, by zapobiec wyegzekwowaniu przez miejscowego władcę "prawa pierwszej nocy".
Jak ważne było dziewictwo panny młodej pokazuje też to, że jednym z elementów uroczystości weselnych było pokazywanie gościom weselnym po nocy poślubnej prześcieradła ze śladami defloracji panny młodej. Rodzice jej przechowywali zakrwawiony dowód na przyszłość. Również sam sposób odbywania wesela był dowodem na dziewictwo panny młodej, gdyż tylko kobiety, które były dziewicami, szły do ślubu zasłonięte welonem. Innym znakiem dziewictwa w czasie wesela były rozplecione włosy, towarzyszenie pannie młodej śpiewem "pieśni oblubieńczej" (Miszna – Ketubot 2,1).
Średniowiecze.
W średniowieczu, dziewictwo jako powołanie życiowe było stawiane za ideał nie tylko kobietom, lecz także mężczyznom. Na poziomie kultury ludowej, w literaturze nie zawsze jednak było ono tak traktowane. Przykładem może być historia romansu Abelarda i Helojzy.
Jacques Le Goff sugeruje, że niezwykła rola dziewictwa kobiet w kulturze średniowiecznej brała się z dysproporcji demograficznej między mężczyznami a kobietami. Mężczyźni ginęli w niekończących się wojnach, poligamia była przeciwna chrześcijańskiemu nauczaniu o małżeństwie, więc propagowanie różnych form dziewictwa odgrywało istotną rolę społeczną w tej sytuacji.
Słynne dziewice średniowiecza: to Joanna d’Arc i święta Kinga.
Poglądy religijne.
Dziewictwo w Biblii.
W Starym Testamencie.
Według zasad Starego Testamentu, dziewictwo osób dorosłych rozumiane było na równi z bezpłodnością – jako znak hańby czy poniżenia (Rdz 30, 23; 1 Sm 1, 11; Łk 1, 25). Pojęcie i rozumienie dziewictwa zmieniało się w czasie, bywało utożsamiane z bezżennością. I tak w Starym Testamencie mamy obrazy takich osób jak Debora czy Judyta, które po śmierci swoich mężów postanowiły pozostać wdowami i żyć we wtórnym dziewictwie. Podobnie postanowiła postąpić Anna (Łk 2,37).
Pewnym ewenementem wśród proroków jest postać Jeremiasza – który na wyraźne polecenie Boga rezygnuje z małżeństwa (Jer 16, 2) – w tym celu, by symbolicznie przedstawić Izraelowi bliskość grożącej mu kary, w trakcie której nie oszczędzone zostaną ani kobiety, ani dzieci (16, 3 nn. 10-13). Dla proroka Izajasza małżeństwo młodej pary, symbolizowało zaślubiny Jahwe z Izraelem. I wreszcie prorok uważany za proroka Starego i Nowego Testamentu – Jan Chrzciciel, który nazywa się przyjacielem Oblubieńca, który będąc najgorliwszym apostołem rodziny (w obronie rodziny stracił życie) sam wybrał bezżeństwo, by przygotować drogę Mesjaszowi. Bóg przygotowywał swój lud na to, aby ten całą swoją miłość składał w Nim. Na przełomie Starego i Nowego Testamentu, pojawiła się grupa religijna tzw. esseńczyków, lecz z dużym prawdopodobieństwem ich wybór życia w bezżenności był podyktowany bardziej troską o zachowanie czystości legalnej niż jako wyraz miłosnego oddania się w pełni Osobowemu Bogu.
W Nowym Testamencie.
Dziewictwo w Nowym Testamencie, podobnie jak w Starym, wiąże się z pojęciem "miłości oblubieńczej". Związek Chrystusa ze Wspólnotą Kościoła ma charakter dziewiczy, jest jednak obrazem związku małżeńskiego: "Chrystus umiłował Kościół i wydał zań samego siebie" (Ef 5, 25). Kościół – po grecku "ekklesia" – jest w rodzaju żeńskim. Lokalna wspólnota w Koryncie jest ukazana przez św. Pawła Apostoła jako zaślubiona Chrystusowi – przedstawił ją Chrystusowi-mężowi jako dziewicę czystą i nieskalaną ( "ενι ανδρι παρθένον αγνην παρασθησαι τω Χριστω – eni andri parthenon agnen parasthesai to Christo", 2 Kor 11, 2; por. Ef 5, 27). Apostoł wyraża się językiem należącym do języka zakochanych, pisze że o wspólnoty kościelne, które założył jest "zazdrosny Boską zazdrością" (2 Kor 11, 2).
Nowy Testament ukazuje dziewictwo wspólnoty-Kościoła u progu czasów mesjańskich jako realizowane najpierw w Marii z Nazaretu. Jest ona określana mianem "dziewica" / "παρθενος – parthenos"/ jako jedyna kobieta w pismach nowotestamentalnych (por. Łk 1,27; Mt 1,23). Ignace de La Potterie SJ stanął na stanowisku, że tekst Ewangelii wskazuje, iż Maria już przed Zwiastowaniem podjęła zamiar strzeżenia swego dziewictwa (Łk 1,34). Autor twierdzi, że chciała zachować siebie dla Boga. Jednocześnie przyjęła obowiązek poślubienia Józefa, jako wyraz woli Bożej. Ta sprzeczność wyjaśniła się, gdy Anioł zwiastował jej słowo Boże, że będzie matką i dziewicą zarazem, że będzie szła drogą powołania do dziewictwa i jednocześnie będzie "znakiem" Wcielenia. W jej osobie spełniły się wszystkie wydarzenia Starego Testamentu, przygotowujące eschatologiczne dziewictwo Nowego Przymierza, o którym mówił Chrystus: "Są także bezżenni, którzy ze względu na królestwo niebieskie zostali bezżennymi" (Mt 19,12). W myśl opisu biblijnego, historia Marii ukazuje znaczenie dziewictwa uczniów Chrystusa, które bez światła wiary wydaje się nie mieć sensu. Dziewictwo Marii, zakończone niezwykłym, wymagającym działania Bożego poczęciem i porodem Zbawiciela, poprzedziły wszystkie te sytuacje, w których kobiety niepłodne, po cudownej interwencji Bożej – ze względu na mającego się w przyszłości narodzić Mesjasza – otrzymywały potomstwo, jak Anna, która urodziła Samuela (1 Sm 1,19-20); Sara, która w podeszłym wieku zrodziła Izaaka (Rdz 18,10-15 oraz 21,1-7); czy wreszcie Elżbieta, matka Jana Chrzciciela (Łk 1,5-25 oraz 57-80).
Chrześcijaństwo.
W epoce Ojców Kościoła.
Dziewictwo w chrześcijaństwie cieszyło się szacunkiem od czasów Ojców apostolskich, świadczą o tym np. stan "Synów przymierza" w Syrii, czy później cenobityzm w Egipcie – ogromna liczba mnichów mieszkających w miastach, np. w Oksyrynchos, czy na terenach pustynnych, np. w Tebach, Sketis, Nitrii czy Celach.
W czwartym wieku, Jowinian, odszedł od tradycyjnego nauczania Kościoła, i zaczął przekonywać, że dziewictwo nie jest bardziej święte niż małżeństwo oraz że Maria z Nazaretu, po porodzeniu Jezusa żyła z Józefem jak każde małżeństwo. Pod wpływem nauczania Jowiniana, wiele dziewic konsekrowanych, porzucało swój stan i wyszło za mąż. Reakcja papieża Syrycjusza, biskupa Rzymu w latach 384–399, oraz Ambrożego (339–397), biskupa Mediolanu, którego rodzona siostra żyła w dziewictwie, a także św. Hieronima (331–420), poszukiwanego kierownika duchowego dziewic, była bardzo stanowcza. Papież potępił nauczanie Jowiniana jako herezję, Ambroży i Hieronim napisali traktaty o dziewictwie. W polemikę z Jowinianem włączył się także Augustyn z Hippony (354–430), jego traktat nosi tytuł "O świętym dziewictwie".
Metody z Olimpu (III/IV w.), grecki Ojciec Kościoła w traktacie "Uczta, czyli o dziewictwie", znanym też pod nazwą "Uczta dziesięciu dziewic" (PG, 18, 27-220), napisanym na wzór Uczty Platona, opisywał rozwój świadomości moralnej ludzkości, poczynając od związków kazirodczych, poprzez poligamię do małżeństw monogamicznych. Dziewictwo, jako stan najdoskonalszy, jest zwieńczeniem ewolucji ludzkich obyczajów. Metody podkreślał jednocześnie godność małżeństwa, pytając: "Czy istniałyby dziewice, gdyby nie było małżonków?". Wśród Ojców greckojęzycznych, traktaty o dziewictwie napisali Grzegorz z Nyssy (ok. 335-395), a także Jan Chryzostom (350–407). Ten ostatni broniąc wyższości dziewictwa wobec małżeństw wypowiedział jednocześnie znamienne słowa, które zacytował Jan Paweł II w adhortacji Familiaris consortio, 16:
Przekonanie Jana Chryzostoma o wyższości dziewictwa nad stanem małżeńskim wyraziło się w czasie kryzysu powołania kapłańskiego jego przyjaciela Teodora z Mopswestii (350-428). Jan napisał wtedy do niego dwa listy, w których zachęcał go, by zamiast planować małżeństwo, powrócił do stanu dziewictwa. Teodor posłuchał rady przyjaciela.
Dziewictwo a współżycie seksualne.
Dla mężczyzny, który nie współżył seksualnie, w języku polskim dawniej stosowano określenie „prawiczek”, etymologicznie jest ono bliskie słowu "prawość", "prawy" i wyraża szacunek, jakim w chrześcijaństwie zawsze otaczano dziewictwo. Stosunek seksualny uznawany był za naruszenie pierwotnej niewinności, jako niosący w sobie skutki grzechu pierworodnego, czyli przede wszystkim "pożądliwość". Kościół katolicki podtrzymuje naukę o tym, że zmysłowość ludzka jest ogólnie, nie tylko w sferze erotycznej, zraniona "pożądliwością", która sprawia, że ludzie "nie zachowują rozumnej miary i skłania nas do niesłusznego pożądania czegoś" (KKK 2535). W przypadku pożycia seksualnego do znieprawienia dochodzi, gdy pożycie jest rozwiązłe, czyli cechuje się "nieuporządkowanym pożądaniem lub nieumiarkowanym korzystaniem z przyjemności cielesnych", konkretnie, "gdy szuka się przyjemności dla niej samej w oderwaniu od nastawienia na prokreację i zjednoczenie" (KKK 2351). Katechizm posoborowy uznaje też, że niedostrzeganie konsekwencji grzechu pierworodnego w życiu człowieka ma niedobre konsekwencje m.in. także w wychowaniu:
W języku współczesnym, popularnym określenie "prawiczka" ma brzmienie pejoratywne i ośmieszające, co wyraża też zmianę popularnych nastrojów wobec dziewictwa.
Współcześnie kościoły chrześcijańskie często zamiast pojęcia "dziewictwa" używają pojęcia "czystości", które nie w pełni pokrywa się z fizjologią, np. czystość zachowuje ofiara gwałtu.
W nauczaniu Kościoła katolickiego szczególnie podkreśla się rolę czystości przedmałżeńskiej.
Świadkowie Jehowy kategorycznie wystrzegają się poza- i przedmałżeńskich kontaktów seksualnych uznając je za grzech rozpusty.
Judaizm.
Dziewictwo dziewcząt szykujących się do ślubu w judaizmie było niewątpliwie cenioną wartością – zarówno pod względem moralnym, jak i finansowym. Za poślubienie dziewicy przyszły mąż musiał złożyć większy "mohar betulot", czyli sumę pieniędzy tradycyjnie płaconą rodzicom żony. Gdy naruszenie dziewictwa fizycznego było wynikiem wypadku – według szkoły Rabban Gamaliela i R. Eliezera wystarczyło, by sama dziewczyna twierdziła, że doszło do wypadku, według R. Joszui ben Hananiasza powinna była to udowodnić – dziewczynę w dalszym ciągu uznawano za dziewicę. Również dziewczynki zgwałcone przed ukończeniem trzeciego roku życia i jednego dnia, były nadal uznawane za dziewice, gdyż można porównać ten czyn do "wsadzania palca do oka" (Nid. 5,4).
Z kolei w przypadku, gdy małżeństwo zakończyło przed rozpoczęciem współżycia, z powodu śmierci męża lub rozwodu, mimo nietkniętego dziewictwa fizycznego, kobieta była uznawana w prawie za nie-dziewicę.
W Pięcioksięgu dziewictwo dziewczyny było strzeżone przez prawo. Księga Wyjścia 22,15-16 zobowiązuje mężczyznę, który uwiódł dziewicę do poślubienia jej. Gdyby ojciec dziewczyny się nie zgodził, musi zapłacić "mohar", tak jak by ją poślubił. Podobnie Księga Powtórzonego Prawa. W rozdziale 22 mówi się tam o przestępstwach przeciw dziewictwu. W wersetach 28-29 Księga stwierdza, że oprócz tego, że mężczyzna, który uwiódł ma wziąć z dziewczyną ślub, złożyć 50 szekli w srebrze ojcu, to nie ma on także prawa do rozwodu. Wcześniej w wersach 23-27, rozpatrywany jest przypadek, kiedy dziewica jest już poślubiona, w domyśle jeszcze przed zamieszkaniem z mężem. Gdy doszło do współżycia z innym mężczyzną, za obopólną zgodą i w miejscu, gdzie dziewczyna mogła wołać o pomoc, oboje będą ukamienowani. Gdy stało się to w miejscu niezamieszkanym, czyn uznany zostaje za gwałt i zginie tylko mężczyzna. Wersy 13-22 mówią też o przypadkach, kiedy mąż, po jakimś czasie, oskarża żonę o to, że w dniu ślubu nie była dziewicą. Rodzice dziewczyny muszą okazać dowód dziewictwa swej córki przed starszymi miasta. Gdyby oskarżenia męża okazały się fałszywie, będzie on poddany biczowaniu, zapłaci karę 100 szekli i zostanie pozbawiony prawa do rozwodu.
Świadectwo szacunku dla dziewictwa daje też Księga Kapłańska 21,13n, która stwierdza, że Najwyższy Kapłan może poślubić tylko kobietę, która jest dziewicą z jego rodu. Prorok Ezechiel 44,22, zobowiązuje wszystkich kapłanów do żenienia się z dziewicami lub wdowami po kapłanach, pochodzącymi z Izraela.
Islam.
Koran (17:32) potępia cudzołóstwo i stwierdza, że stosunek płciowy może odbywać się jedynie między mężem i żoną. Małżeństwo jest bardzo ważne w islamie, hadis stwierdza nawet, że „małżeństwo jest połową religii”. Dlatego też dziewictwo nowo poślubionej żony jest ważne dla męża i honoru całej rodziny.
Hinduizm.
Hinduistyczne księgi "Gryhasutry" nakazywały dopełnienie małżeństwa czwartej nocy po ceremonii ślubnej. Przez udawane zapomnienie o współżyciu przez trzy doby, próbowano utrzymywaniem wstrzemięźliwości płciowej, oszukać niewidzialne negatywne istoty. Obawiano się bowiem, iż w trakcie pierwszego stosunku może dojść do inkarnowania się w płodzie złego ducha.
Jeśli mąż powziął przekonanie o braku dziewictwa u poślubionej kobiety, miał ją prawo porzucić – odsyłając do domu jej rodziców.

</doc>
<doc id="73339" url="https://pl.wikipedia.org/wiki?curid=73339" title="Malabon">
Malabon

Malabon – miasto w Filipinach w Regionie Stołecznym, na wyspie Luzon, w zespole miejskim Manili. W 2010 roku liczyło 353 337 mieszkańców.
W mieście dominuje przemysł włókienniczy i spożywczy (tytoniowy, cukrowniczy i rybny). Ponadto wytwarza się tutaj olejek z drzewa kanangowego.

</doc>
<doc id="73340" url="https://pl.wikipedia.org/wiki?curid=73340" title="Malachit">
Malachit

Malachit – minerał z gromady węglanów. Należy do minerałów pospolitych, szeroko rozpowszechnionych na Ziemi. 
Nazwa pochodzi od greckiego "μαλάχη, malache" (malwa) i "μαλακός, malakos" (miękki) – aluzja do zielonej barwy minerału i jego niewielkiej twardości. 
Właściwości.
Bardzo rzadko tworzy kryształy o pokroju słupkowym, igiełkowym lub włosowym; często występują zbliźniaczenia. 
Występuje w skupieniach zbitych, ziemistych, nerkowatych, groniastych tworzy naskorupienia i naloty, impregnacje i pseudomorfozy po azurycie, kuprycie, kalcycie, cerusycie. Malachit występuje zwykle w postaci ciemnobrunatnych (czarnych) nacieków lub skupień nerkowatych.
Jest kruchy, przeświecający. Często wykazuje budowę pasiastą, wstęgową lub słojową. Tworzy zbite mieszaniny mineralne z azurytem – azurmalachit; chryzokolą, turkusem, pseudomalachitem – ejlatyt. Barwi płomień na zielono.
Występowanie.
Malachit występuje jako minerał wtórny, w strefach utleniania złóż kruszców miedzi, razem z azurytem i kuprytem.
Miejsca występowania:

</doc>
<doc id="73343" url="https://pl.wikipedia.org/wiki?curid=73343" title="Traumatyczne doświadczenie">
Traumatyczne doświadczenie



</doc>
<doc id="73344" url="https://pl.wikipedia.org/wiki?curid=73344" title="Maladeta">
Maladeta

Maladeta (hiszp. "Montes Malditos") - masyw górski w Hiszpanii, najwyższy w Pirenejach. Wysokość do 3404 m (Aneto), granitowy. W najwyższym piętrze wieczne śniegi i małe lodowce. W Maladecie znajdują się źródła Garonny.

</doc>
<doc id="73346" url="https://pl.wikipedia.org/wiki?curid=73346" title="SPF">
SPF



</doc>
<doc id="73347" url="https://pl.wikipedia.org/wiki?curid=73347" title="Spamer">
Spamer



</doc>
<doc id="73348" url="https://pl.wikipedia.org/wiki?curid=73348" title="Simple Authentication and Security Layer">
Simple Authentication and Security Layer

Simple Authentication and Security Layer, SASL – metoda dodania warstwy (ang. "layer") uwierzytelniania użytkownika dla protokołów opartych na połączeniach (ang. "connection"), wykorzystywana między innymi w protokole SMTP i XMPP, zdefiniowana w dokumencie , który w roku 2006 został zastąpiony przez .
Opis.
SASL umożliwia prostą implementację warstwy uwierzytelniania użytkownika na serwerze (np. za pomocą indentyfikatora i hasła). Żeby użyć SASL protokół używa polecenia uwierzytelniającego i ewentualnie negocjuje sposób zabezpieczania kolejnych interakcji. W takim przypadku warstwa bezpieczeństwa jest umieszczona pomiędzy połączeniem a protokołem.
SASL jest często wykorzystywany przy usługach typu: 

</doc>
<doc id="73349" url="https://pl.wikipedia.org/wiki?curid=73349" title="Cykl Krebsa">
Cykl Krebsa



</doc>
<doc id="73350" url="https://pl.wikipedia.org/wiki?curid=73350" title="Laval (Quebec)">
Laval (Quebec)

Laval – miasto i region w kanadyjskiej prowincji Quebec, w zespole miejskim Montrealu.
Liczba mieszkańców w roku 2006 osiągnęła 368 709, dzięki czemu jest to 13 co do wielkości miasto Kanady a trzecie w Quebecu. 81% ludności wyznaje katolicyzm, a około 91% urodziło się w granicach Kanady.
Laval jest również jednym z 17 regionów administracyjnych prowincji Quebec, najmniejszym pod względem obszaru.
Wyspa Jésus, na której leży dzisiejsze miasto, została nazwana przez pierwszego biskupa Nowej Francji, François de Montmorency Lavala. W 1965 rząd Quebecu połączył 14 istniejących dotychczas na wyspie miast, aby stworzyć jedno, które na cześć biskupa nazwano Laval.
Liczba mieszkańców Laval wynosi 368 709. Język francuski jest językiem ojczystym dla 66,4%, angielski dla 6,9% mieszkańców (2006).
W mieście rozwinął się przemysł poligraficzny, papierniczy, metalowy, mleczarski oraz elektroniczny.

</doc>
<doc id="73351" url="https://pl.wikipedia.org/wiki?curid=73351" title="Gatineau">
Gatineau

Gatineau (wym. fr. []) – miasto w Kanadzie w prowincji Quebec.
Położone nad rzeką Ottawa miasto jest bezpośrednim przedmieściem znajdującej się po ontaryjskiej stronie stolicy Kanady, Ottawy. Gatineau jest 17. miastem Kanady i 4. Quebecu co do liczby mieszkańców.
Na terytorium Gatineau znajduje się wiele budynków ministerstw i agencji rządu Kanady. Znajduje się tu także Kanadyjskie Muzeum Historii (dawniej Kanadyjskie Muzeum Cywilizacji). Ze względu na bliskość Ottawy, Gatineau jest najbardziej profederalnym i antyniepodległościowym miastem Quebecu.
W 1998 roku stworzone zostało nowe miasto Gatineau z istniejących wcześniej 5 niezależnych miast: Aylmer, Buckingham, Gatineau, Hull, i Masson-Angers.
Liczba mieszkańców Gatineau wynosi 242 124. Język francuski jest językiem ojczystym dla 79,8%, angielski dla 10,6% mieszkańców (2006).
W mieście rozwinął się przemysł drzewny, celulozowo-papierniczego, materiałów budowlanych, elektronicznych, spożywczy.

</doc>
<doc id="73353" url="https://pl.wikipedia.org/wiki?curid=73353" title="Kultura strzyżowska">
Kultura strzyżowska

Kultura strzyżowska – kultura występująca w epoce brązu na terenach Polski i Wołynia. 
Występowała w pierwszej połowie II tysiąclecia p.n.e. we wschodniej części Wyżyny Lubelskiej. 
Gospodarka opierała się na hodowli bydła, kóz, owiec, trzody chlewnej, koni, gęsi i psów. Praktykowano także łowiectwo, rybołówstwo i zbieractwo. Dość dobrze rozwinięty był także handel, o czym świadczą dość liczne importy. 
Pochówki, o obrządku szkieletowym, praktykowano na terenie osad i na cmentarzyskach. Ciała układano najczęściej na wznak, w groby płaskie, jamowe, owalne i prostokątne, czasami z kamienną obudową. Zmarłego wyposażano w ozdoby z muszli, fajansu lub miedzi, a także w wyroby krzemienne, kościane i ceramiczne. 
Jako tzw. kultura późnosznurowa wnosi wkład w następującą po niej kulturę trzciniecką.

</doc>
<doc id="73354" url="https://pl.wikipedia.org/wiki?curid=73354" title="Joshua Slocum">
Joshua Slocum

Joshua Slocum (ur. 20 lutego 1844, zaginął 1909) – amerykański (urodzony w Nowej Szkocji) żeglarz, jako pierwszy odbył samotny rejs dookoła świata (w latach 1895–1898).
Życiorys.
Urodził się w Wilmot w Nowej Szkocji. Jako dwunastolatek uciekł z domu i zarabiał na życie jako pomocnik rybaków. W wieku lat 16 zaciągnął się na statek, a dziewięć lat później dowodził już własnym. W 1865 roku otrzymał obywatelstwo amerykańskie.
Większość życia spędził na morzu. W 1887 jego statek rozbił się w drodze do Montevideo. Slocum sprzedał wrak, spłacił załogę i zbudował 10-metrową dżonkę "Liberdade", na której wrócił z rodziną do domu w Waszyngtonie. W wydanej w 1894 r. książce "Voyage of the Liberdade" (pl. "Rejs Liberdade") opisał tę podróż.
24 kwietnia 1895 wyruszył z Bostonu na 11-metrowej rybackiej łodzi typu jol o nazwie Spray. Wrócił ponad trzy lata później – 27 czerwca 1898 przybił do Newport w stanie Rhode Island. Opłynął samotnie cały świat, pokonując odległość 74 tys. km. Rejs opisał w książce "Sailing Alone Around the World" (w Polsce wydawana w tłumaczeniu Ludwika Szwykowskiego pod tytułem „Sam jeden żaglowcem naokoło świata”, Warszawa, 1930, „Samotny żeglarz”, Gdańsk, 1983, "Żeglując samotnie naokoło świata", Kraków 2012).
W listopadzie 1909 wyruszył na Spray w rejs z rzeki Orinoko w kierunku Morza Karaibskiego, podczas którego zaginął. Przypuszcza się, że w jego łódź mógł uderzyć parowiec lub wieloryb; jest to najbardziej prawdopodobna przyczyna zaginięcia, gdyż jacht posiadał solidną konstrukcję, a Slocum duże doświadczenie żeglarskie. Rozważano też hipotezę, że Slocum przypadkowo potknął się lub pośliznął i wypadł za burtę – żeglarz nigdy nie nauczył się pływać, czego nie ukrywał. Niektórzy jego zaginięcie wiązali z Trójkątem Bermudzkim. W 1924 roku został oficjalnie uznany za zmarłego.

</doc>
<doc id="73355" url="https://pl.wikipedia.org/wiki?curid=73355" title="Apollo">
Apollo



</doc>
<doc id="73356" url="https://pl.wikipedia.org/wiki?curid=73356" title="Apollo (imię)">
Apollo (imię)

Apollo(n) – imię męskie pochodzenia greckiego. W Kościele katolickim wśród patronów tego imienia jest św. Apollo(n) z Heliopolis, pustelnik, sprawca cudów (zm. w 395 roku).
Apollo(n) imieniny obchodzi: 25 stycznia, 10 lutego, 21 kwietnia, 10 czerwca, 20 października i 8 grudnia.
Znani ludzie noszący imię Apollon:

</doc>
<doc id="73357" url="https://pl.wikipedia.org/wiki?curid=73357" title="Centaur">
Centaur



</doc>
<doc id="73360" url="https://pl.wikipedia.org/wiki?curid=73360" title="Imiona hebrajskie">
Imiona hebrajskie



</doc>
<doc id="73361" url="https://pl.wikipedia.org/wiki?curid=73361" title="Imiona aramejskie">
Imiona aramejskie



</doc>
<doc id="73366" url="https://pl.wikipedia.org/wiki?curid=73366" title="Obrona Jasnej Góry">
Obrona Jasnej Góry



</doc>
<doc id="73372" url="https://pl.wikipedia.org/wiki?curid=73372" title="Synapsa immunologiczna">
Synapsa immunologiczna

Synapsa immunologiczna – struktura powstająca na styku komórki prezentującej antygen (APC) oraz pobudzanego limfocytu. Pojęcie to odnosi się także do oddziaływań innych komórek limfoidalnych z komórkami docelowymi.
Dzięki utworzeniu synapsy obydwie komórki mogą zostać zaktywowane, przy czym ze względu na fakt, że większość sygnałów rozpuszczalnych (głównie cytokiny) jest wydzielanych do szczeliny synaptycznej, działanie takich rozpuszczalnych czynników może być ściśle ukierunkowane i w zasadzie nie dotyczy innych, znajdujących się w pobliżu komórek. Synapsa immunologiczna powstaje w trzech etapach:
Od momentu powstania synapsy dochodzi do obustronnego przekazywania sygnałów między komórkami tworzącymi synapsę. Ostateczny wynik takich oddziaływań zależy jednak nie tylko od tego, czy synapsa się ukształtuje, ale także od tego, jakie cząsteczki białkowe się w niej znajdują. W zależności od ich repertuaru może bowiem dojść do wytworzenia zarówno sygnału aktywującego, jak i supresyjnego.
Zakres stosowania pojęcia synapsy immunologicznej.
Pojęcie synapsy immunologicznej odnosi się do oddziaływania pomiędzy komórką limfoidalną a komórką docelową. W przypadku kształtowania się swoistej odpowiedzi odpornościowej chodzi tutaj o interakcje limfocytu Th oraz komórki prezentującej antygen, "profesjonalnej" lub "nieprofesjonalnej" (np. makrofaga). Z synapsą immunologiczną mamy także do czynienia przy okazji pobudzania limfocytu B przez limfocyt Th. Struktura taka tworzy się również w przypadku oddziaływania komórek cytotoksycznych (limfocytu Tc lub komórki NK) z komórką docelową.
Powstawanie synapsy immunologicznej.
Polaryzacja komórek.
Polaryzacja komórek jest procesem niezbędnym dla utworzenia synapsy immunologicznej, ponieważ na limfocytach T, które podlegają pobudzeniu przez komórki prezentujące antygen, stężenie receptorów biorących udział w aktywacji komórki jest zbyt niskie. Jest to szczególnie istotne w odniesieniu do tzw. limfocytów dziewiczych, które będą aktywowane po raz pierwszy i które cechują się niezbyt wysokim poziomem receptorów na powierzchni komórki. Dzięki polaryzacji dochodzi do skupienia się tych receptorów na jednym z biegunów komórki, a zatem dochodzi do wytworzenia lokalnie wysokiego stężenia cząsteczek.
Poza skoncentrowaniem receptorów i ligandów dla receptorów na drugiej komórce, zarówno w przypadku APC, jak i limfocytu, dochodzi także do przemieszczania się organellów komórkowych w kierunku przyszłej synapsy. Szczególnie ważny jest w tym przypadku ruch aparatu Golgiego, który jest najważniejszym organellum odpowiedzialnym za procesy wydzielnicze komórek, zwłaszcza w odniesieniu do białek. Dzięki przesunięciu aparatu Golgiego w kierunku synapsy możliwe jest dosyć precyzyjne wydzielanie bioaktywnych związków, zwłaszcza cytokin, w kierunku synapsy. To z kolei zapewnia ograniczenie oddziaływania do dwóch konkretnych komórek i powoduje, że możliwe jest wyeliminowanie przypadkowych oddziaływań na inne komórki w bezpośrednim sąsiedztwie.
Adhezja komórek.
Kiedy już na biegunach limfocytu i komórki prezentującej antygen zbierze się odpowiednia ilość białek adhezyjnych, komórki zaczynają się łączyć. Cała tajemnica tego zjawiska polega na sumowaniu się poszczególnych oddziaływań, dlatego musi istnieć pewne krytyczne stężenie cząsteczek adhezyjnych, które dostarczą dużej ilości wiązań między komórkami. Jednocześnie, właśnie na etapie adhezji, dochodzi już do rozpoznawania antygenu, prezentowanego przez komórkę prezentującą antygen limfocytowi. Takie pierwsze rozpoznanie jest niezwykle ważne, gdyż w tym momencie zostaje podjęta decyzja co do podjęcia współpracy między komórkami. Jeśli okaże się, że limfocyt T jest w stanie rozpoznać antygen prezentowany przez APC, to adhezja zostaje przedłużona i dochodzi do dojrzewania synapsy. W przeciwnym wypadku komórki rozłączają się i nie dochodzi do dalszej ich aktywacji, gdyż tworzenie synapsy zostaje przerwane.
Dojrzewanie synapsy immunologicznej.
Kiedy w wyniku adhezji zostaje podjęta decyzja o przedłużeniu interakcji pomiędzy komórkami, dochodzi do ostatecznego uformowania się synapsy. Jest to możliwe dzięki istnieniu tzw. mikrodomen błony komórkowej, czyli specjalnych miejsc o nieco innym składzie chemicznym. Ze względu na owe różnice, w mikrodomenach zakotwiczone są różne białka, nie każde jednak białko błonowe może wchodzić w skład mikrodomeny. Okazuje się, iż w trakcie tworzenia synapsy mikrodomeny łączą się ze sobą i dzięki temu tworzony jest region o ściśle ustalonym składzie białkowym, który z jednej strony zawiera białka niezbędne do wytworzenia sygnału, z drugiej zaś wyłączane są z tego regionu (synapsy) białka, które mogą interferować z sygnałem lub zawadzać sterycznie.
Struktura synapsy immunologicznej jest jednak jeszcze bardziej uporządkowana, składa się bowiem z dwóch regionów:
Poniższy schemat przedstawia przekrój poprzeczny przez synapsę immunologiczną i rozmieszczenie wymienionych regionów:
Jak więc widać, synapsa immunologiczna jest stosunkowo skomplikowaną strukturą, która pełni swoją funkcję dzięki precyzyjnemu rozmieszczenie poszczególnych elementów i usunięciu wszystkich niepotrzebnych lub wręcz przeszkadzających przekazywaniu sygnału białek błony komórkowej.

</doc>
<doc id="73373" url="https://pl.wikipedia.org/wiki?curid=73373" title="Rzeźba terenu">
Rzeźba terenu

Rzeźba powierzchni ziemi (terenu) (także relief (powierzchni terenu), morfologia terenu) – ukształtowanie powierzchni Ziemi powstałe w wyniku oddziałania procesów endo- i egzogenicznych, jak też wskutek działalności człowieka. Współczesny relief jest wynikiem aktywności procesów o różnym natężeniu i czasie ich oddziaływania.
Rzeźba terenu powstaje w wyniku procesów rzeźbotwórczych. Źródłami energii tych procesów są:
Przykładowe typy rzeźby terenu: 

</doc>
<doc id="73375" url="https://pl.wikipedia.org/wiki?curid=73375" title="William Seward Burroughs">
William Seward Burroughs

William Seward Burroughs (ur. 28 stycznia 1855 w Rochester, Nowy Jork, zm. 14 września 1898 w Citronelle) – amerykański wynalazca pierwszego zapisującego wyniki sumatora; biznesmen, pionier wytwarzania maszyn liczących. Był dziadkiem pisarza Williama S. Burroughsa, oraz pradziadkiem Williama S. Burroughsa, Jr. również pisarza.
Ożenił się z Idą Selover w 1879, z którą miał czworo dzieci: Jennie, Horace, Mortimer (ojciec Williama S. Burroughsa) i Helen. W 1882, miał dwadzieścia pięć lat i żył razem ze swoją rodziną w Auburn, stan Nowy Jork. Pracował jako urzędnik bankowy sprawdzający księgi bankowe w poszukiwaniu błędów. Uznał, że wielu innych urzędników bankowych i księgowych ma podobne trudności z wykryciem błędów i zaczął zastanawiać się nad rozwiązaniem problemu. W międzyczasie ze względu na problemy ze zdrowiem jego lekarze zalecili mu znalezienie miejsca z cieplejszym klimatem i pracy wymagającej więcej ruchu. Przeprowadził się do Saint Louis w Missouri i zajął się mechaniką. Jego nowo nabyte umiejętności techniczne w połączeniu z doświadczeniem z pracy w banku w zakresie księgowości dały mu podstawy do skonstruowanie pierwszej maszyny sumującej. Brakowało mu jednak kapitału do zmiany swoich marzeń w rzeczywistość.
Znalazł źródło finansowania w 1884, gdy wysłany do sklepu, by wykonać jakieś prace mechaniczne, zapoznał ze swoimi planami budowy sumatora jednego z pracowników sklepu. Ten podchwycił pomysł entuzjastycznie i zaproponował pomoc finansową. Do inwestycji namówił też swoich przyjaciół. Burroghs przystąpił do pracy w swoim warsztacie zgromadziwszy 300 dolarów, które miał nadzieję spłacić udziałami w przyszłej firmie produkującej maszyny sumujące.
Celem nadrzędnym dla Burroughsa było zaprojektowanie maszyny, która wyeliminuje możliwość popełniania błędów. W tym celu zaprojektował klawiaturę z dziewięcioma rzędami klawiszy, po jednym rzędzie dla każdego miejsca dziesiętnego, każdy klawisz odpowiadał jednej cyfrze. Zrezygnował z wersji klawiatury z dziesięcioma klawiszami, gdzie automatycznie by następowało przejście do następnej pozycji dziesiętnej, ponieważ prowadziło to do możliwości popełnienia błędu, gdy urzędnik naciśnie zbyt słabo klawisz lub naciśnie dwa razy. Na klawiaturze Burroughsa naciśnięty klawisz pozostawał wciśnięty, umożliwiając kontrolę poprawności wprowadzonych cyfr przed zatwierdzeniem całej liczby przez naciśnięcie odpowiedniej dźwigni. Dodatkowo jego maszyna drukowała wprowadzone liczby i wynik obliczeń.
Burroughs był perfekcjonistą, rysunki podstawowych elementów grawerował na miedzianych płytach przy użyciu szkła powiększającego, by uzyskać odpowiednią dokładność.
W 1885 Burroughs zgłosił patenty na opracowaną konstrukcję, W 1886 została założona firma American Arithmometer Company. Pod naciskiem inwestorów Burroughs rozpoczął produkcję w 1888, choć uważał, że maszynę można jeszcze dopracować. Pierwsze egzemplarze miały wadę, która polegała na tym, że mniej doświadczony użytkownik przez nieumiejętną obsługę mógł doprowadzić do błędnych wyników lub uszkodzenia maszyny. By temu zapobiec, Burroughs zaprojektował tłumik olejowy, który zapobiegał zbyt gwałtownym manipulacjom główną dźwignią. W 1891 wyprodukowano 100 ulepszonych egzemplarzy i kłopoty z obsługą się skończyły.
Burroughs osiągnął mistrzostwo we wprowadzeniu zasady pełnej wymienności części. Dowolny element w maszynie mógł być zamieniony z elementem z innej maszyny, znakomicie to ułatwiało pracę mechaników dokonywujących napraw bezpośrednio w biurze u klienta. To było też bardzo użyteczne, gdy jego firma American Arithmometer Company otworzyła filię w Europie, części produkowane w Anglii mogły być montowane do maszyn produkowanych w St. Louis.
Zmarł w 1898 w Citronelle, stan Alabama i został pochowany na cmentarzu Bellefountaine w St.Louis, stan Missouri.
W rok po jego śmierci Franklin Institute przyznał mu za jego wynalazek prestiżowy Medal im. Johna Scotta. W roku 1905 American Arithmometer Company dla uhonorowania wynalazcy zmieniła nazwę na Burroughs Adding Machine Company.
W roku 1953 firma zmieniła nazwę na Burroughs Corporation, zaczynając produkować komputery, głównie dla banków. Wśród jej produktów wyróżnić trzeba co najmniej dwie innowacje informatyczne w dziedzinie architektury systemów
We wrześniu 1986 r., Burroughs Corporation połączyła się ze Sperry Corporation, tworząc Unisys Corporation.

</doc>
<doc id="73376" url="https://pl.wikipedia.org/wiki?curid=73376" title="Otto Steiger">
Otto Steiger

Otto Steiger (ur. w 1858 w St. Gallen, zm. w 1923) - szwajcarski inżynier i wynalazca.
Twórca maszyny liczącej "Millionaire" — pierwszej maszyny liczącej opartej w konstrukcji o zasadę bezpośredniego mnożenia (nie: wielokrotnego sumowania), która odniosła sukces komercyjny i została opatentowana przez niego w roku 1893. Była wytwarzana i sprzedawana przez firmę Hans Egli Company z Zurychu poczynając od roku 1899. Ostatnią maszynę z 4655 wyprodukowanych łącznie sprzedano w roku 1935. Do dziś można ją napotkać na aukcjach staroci.

</doc>
<doc id="73377" url="https://pl.wikipedia.org/wiki?curid=73377" title="Satrapa (w Persji)">
Satrapa (w Persji)

Satrapa (stgr. "σατράπης" satrápēs od staroperskiego "kshathrapavan" 'obrońca prowincji, "kshathra" ‘królestwo, prowincja’ i "pavan" ‘obrońca’) – nazwa wielkorządcy prowincji w dawnej Persji, który posiadał bardzo szerokie uprawnienia.
Początkowo posiadał uprawnienia administracyjne i sądowe, później wojskowe. Sprawował w imieniu Króla Królów całokształt władzy.
Urząd wprowadzony przez Cyrusa II. Dariusz I zmodyfikował zakres uprawnień satrapy. W owym czasie liczba satrapów wahała się od 20 do 28.
Król ustalał podatki i wymagał płacenia ustalonej sumy od każdego satrapy. Szeroka władza satrapów i fakt, że większość Achemenidów (podobnie jak potem Seleukidów) nie interesowała się sprawami wewnętrznymi swojego imperium, dbając jedynie o jego rozbudowę, nie rządząc nim w praktyce, sprawiał, że satrapowie często przejawiali tendencje odśrodkowe i prowadzili własną politykę. Dlatego królowie często wysyłali specjalnych, zaufanych „inspektorów” – zwanych „oczami i uszami króla”, którzy mieli informować o poczynaniach konkretnego satrapy.
Aleksander Wielki zmodyfikował system. Satrapa stracił zwierzchność nad wojskiem, możliwość zatrudniania najemników, kierownictwo administracji finansowej oraz prawo bicia monet. Aleksander powoływał na stanowiska satrapów zarówno Macedończyków (np. Antygon Jednooki, Peukestas), jak i Irańczyków (np. Mitrenes, Atropates). Diadochowie przywrócili satrapom uprawnienia wojskowe. Instytucję tę zachowali Seleukidzi, Partowie i Sasanidzi (ci ostatni wprowadzili jednak ostatecznie nowe instytucje).
Obecnie słowo satrapa używane jest również w znaczeniu "tyran", "monarcha despotyczny".

</doc>
<doc id="73378" url="https://pl.wikipedia.org/wiki?curid=73378" title="Niechorze">
Niechorze

Niechorze (do 1945 niem. "Horst", "Ostseebad Horst"; od 1945 początkowo "Gniezdzino", a nast. "Horzewo") – wieś sołecka w północno-zachodniej Polsce, położona w województwie zachodniopomorskim, w powiecie gryfickim, w gminie Rewal. Leży na Pobrzeżu Szczecińskim, Wybrzeżu Trzebiatowskim, nad Morzem Bałtyckim na północy i jeziorem Liwia Łuża na południu.
Miejscowość wypoczynkowa z kąpieliskiem morskim i przystanią morską. Na koniec 2022 roku wieś liczyła 911 mieszkańców, a sołectwo obejmowało 4,09 km² powierzchni.
Historia.
Na początku Niechorze było typową wsią rybacką. Jego charakterystyczną dominantą widokową jest wybudowana w 1866 roku latarnia morska. Rozwój wsi jako kąpieliska datuje się od XIX wieku, ale jego prawdziwy rozkwit zaczął się w 1870 roku. W 1889 roku zarejestrowano tu 700 letników, w 1910 roku było już 1873 wczasowiczów, a w 1923 roku przyjechało ich do Niechorza 3000. Na potrzeby letnich gości tuż przy plaży, na płyciźnie, wybudowano na olbrzymich palach pawilon kąpielowy ("Familienbad") ze zjeżdżalnią istniejący jeszcze w 1947 roku. Wydany w 1938 roku przewodnik po niemieckich kurortach, oprócz istniejących licznych kwater prywatnych, odnotowuje w miejscowości 4 hotele (o łącznie 131 łóżkach) i 19 większych pensjonatów (oferujących razem 429 miejsc noclegowych); w sezonie trwającym od 15 maja do 30 września poza wypoczynkiem świadczono także usługi wodolecznicze (zabiegi kąpieli w zimnej i ciepłej wodzie morskiej oraz kąpiele medyczne). We wsi funkcjonowały wówczas: lokalna kasa oszczędnościowo-pożyczkowa "Spar- und Darlehnskasse Horst" i filia powiatowej kasy oszczędności "Kreissparkasse Greifenberg i. P.", urząd pocztowy oraz gabinet lekarski.
1 lipca 1896 roku otwarto pierwszą, zachodnią linię Gryfickiej Kolei Wąskotorowej łączącą Gryfice z Niechorzem. Końcowy dworzec linii "Groß Horst" wybudowano w zachodniej części wsi. 1 maja 1913 roku Niechorze wzbogaciło się o połączenie z Trzebiatowem przez Pogorzelicę oraz o kolejny, położony nad jeziorem i użytkowany do dziś, dworzec kolei wąskotorowej "Horst Seebad", a także dodatkowo – położony 1 kilometr w kierunku wschodnim przystanek kolejowy "Horst Liebelose".
Współczesne Niechorze dawniej stanowiły dwie odrębne wsie: nadmorska, rybacka "Klein Horst" oraz położona na południe od niej, nad zachodnim brzegiem jeziora Liwia Łuża, rolnicza "Gross Horst". 1 kwietnia 1936 roku do miejscowości "Gross Horst" przyłączono "Klein Horst", a 1 października 1937 roku zmieniono jej nazwę na obowiązującą do 1945 roku "(Ost)Seebad Horst".
U schyłku II wojny światowej, w pierwszej dekadzie marca 1945, Niechorze znalazło się na obszarze działań bojowych prowadzonych w ramach operacji pomorskiej 1. Frontu Białoruskiego. W tej okolicy miały one na celu likwidację zgrupowania trzebiatowskiego – jednej z trzech koncentracji jednostek rozbitej 11. Armii Pancernej SS z Grupy Armii Wisła – w sile około 25 tysięcy żołnierzy (i wraz z nimi tyleż samo cywilów). Okrążone jednostki utrzymywały się dzięki dostawom przez niechorski port rybacki a także wskutek działalności silnej w południowych regionach Bałtyku floty Kriegsmarine, która zapewniała izolowanym zgrupowaniom niemieckim komunikację z zapleczem oraz silne wsparcie ogniowe artylerii okrętowej. Miejscowość leżała na szlaku wycofującej się na zachód jednej z "compagne de marche" pod dowództwem Henri Feneta ze składu rozbitej francuskiej 33. Dywizji Grenadierów SS „Charlemagne”, którzy nocowali tu z 9 na 10 marca licząc na możliwość ewakuacji drogą morską, co nie nastąpiło. Tego samego dnia nastąpiło uderzenie wojsk 1. FB pod dowództwem generała lejtnanta Nikołaja Simoniaka a kolejnej nocy niemiecki kontratak. Ostatecznie Niechorze zostało zdobyte przez jednostki 7. Korpusu Kawalerii Gwardii Armii Czerwonej oraz 2. Warszawską Dywizję Piechoty i 13 Pułk Artylerii Pancernej Ludowego Wojska Polskiego dnia 12 marca 1945 roku. Działania wojsk radzieckich i polskich zadały nieprzyjacielowi dotkliwe straty. Podczas walk o nadmorską wieś zniszczona została laterna latarni morskiej. 12 marca 1972 roku upamiętniono zdobycie miejscowości ustawiając głaz z tablicą w niechorskim parku.
Po zdobyciu, wieś znalazła się w strefie obrony przeciwdesantowej wybrzeża Bałtyku od Łukęcina do Mrzeżyna utworzonej przez wojska 6. Pomorskiej Dywizji Piechoty po zakończeniu bitwy o Kołobrzeg (co miało miejsce 18 marca 1945 roku). 7 kwietnia jej obowiązki przejęła 4. Pomorska Dywizja Piechoty im. Jana Kilińskiego pod dowództwem gen. Bolesława Kieniewicza, która dyslokowana była następująco: 10. Pułk Piechoty odpowiedzialny za odcinek jezioro Resko Przymorskie – Niechorze, 11. Pułk Piechoty chroniący odcinek Niechorze – Łukęcin. W takim ugrupowaniu dywizja pozostała do 11 kwietnia 1945 roku.
Na mocy traktatów pokojowych konferencji poczdamskiej miejscowość włączona została do Polski, a jej dotychczasowych mieszkańców wysiedlono do Niemiec.
W 1946 roku w Niechorzu powołano Komendę Poligonu numer 3 w ramach Ośrodka Szkolenia Poligonowego Wojsk Obrony Przeciwlotniczej (obecnie Centralny Poligon Sił Powietrznych w Ustce), której pierwszym dowódcą był ppłk Kazimierz Jackowski.
Początkowo nosiła nazwę "Horzewo", którą w 1947 roku zmieniono na obecną. W latach 1946–1998 miejscowość położona była w województwie szczecińskim.
Od jesieni 2013 roku do jesieni 2014 roku zostały przeprowadzone przez Urząd Morski w Szczecinie, prace wzmacniające klifowy brzeg morski w Niechorzu.
Wiosną 2022 roku w miejsce dwóch starych pomostów oddano do użytku nowy 144 metrowy pomost rybacki.
Zabytki.
Na obszarze wsi przylegającym do jeziora, w starszej części wsi, można spotkać dawne zagrody i kamieniczki rybackie z XVIII i XIX wieku z ozdobnymi bramami wjazdowymi.
Największym zabytkiem miejscowości jest zespół latarni morskiej wybudowany w latach 1863-1866, uszkodzony w 1945 roku, odbudowany w 1948 roku. Do zespołu prócz latarni, zaliczane są także domy latarników, dwa budynki gospodarcze, a także ogród z murowanym ogrodzeniem i furtkami.
W Niechorzu znajduje się dworzec Gryfickiej Kolei Wąskotorowej z przełomu XIX/XX wieku.
Przy ulicy Środkowej 7 mieści się zabytkowa zagroda z przełomu XVIII/XIX wieku.
Turystyka.
Niechorze należy do gminy promowanej jako Wybrzeże Rewalskie. Jest kurortem wypoczynkowym, w którym znajdują się ośrodki wczasowe, pensjonaty, pokoje gościnne, kempingi oraz pola namiotowe. Nadmorski brzeg w miejscowości cechuje piaszczysta plaża oraz wysoki klif w zachodniej części wsi, na którym stoi latarnia morska.
W Niechorzu wyznaczono letnie kąpielisko morskie obejmujące 100 m linii brzegowej.
Przez Niechorze przebiegają następujące znakowane szlaki turystyczne:
Infrastruktura.
W Niechorzu mieści się ośrodek zdrowia, 2 apteki, filia Urzędu Pocztowego Gryfice 1, 3 przystanki autobusowe oraz kościół pw. Matki Bożej Miłosierdzia, a także dom zakonny Sióstr Służebniczek.
Przez Niechorze prowadzi linia Nadmorskiej Kolei Wąskotorowej Gminy Rewal: Gryfice – Pogorzelica, oraz znajdują się dwie stacje kolejowe: Niechorze i Niechorze Latarnia, przez które w okresie wakacyjnym przejeżdża kolejka wąskotorowa zarządzana przez gminę Rewal. Na południe od wsi przebiega droga wojewódzka nr 102.
W miejscowości od 1946 roku istnieje Ochotnicza Straż Pożarna, rezydująca w uroczyście otwartym 25 października 2008 roku zintegrowanym Centrum Ratownictwa zlokalizowanym przy ulicy Kolejowej tuż obok stacji kolejowej Niechorze. Jednostka OSP Niechorze (jedna z dwóch w gminie Rewal) włączona jest do krajowego systemu ratowniczo-gaśniczego.
Przy ulicy Nadmorskiej ma siedzibę Straż Przybrzeżna oraz jeden z pięciu Obwodów Ochrony Wybrzeża Inspektoratu Ochrony Wybrzeża Urzędu Morskiego w Szczecinie obejmujący obchody Pobierowo, Niechorze, Mrzeżyno i Rogowo.
Tutejsi rybacy korzystają z podległej Urzędowi Morskiemu w Szczecinie przystani morskiej, w której granicach znajduje się akwatorium o powierzchni 0,0141 km² i średniej szerokości 100 m licząc od linii brzegu. Wyposażenie techniczne stanowi dalba wyciągowa i jeden z dwóch istniejących pomostów rybackich – zachodni o długości 62,5 m (środkowy: 53,95 m został rozebrany). Rybacy wykorzystują do nawigacji także światło na wschodnim pirsie. Kutry rybackie miejscowych rybaków pływają z oznaczeniem przynależności portowej NIE na burcie (NIE-4, NIE-20).
Kultura, sport, oświata.
W Niechorzu odbywały się Mistrzostwa Polski w Siatkówce Plażowej Mężczyzn.
Miejscowość posiada zespół sportowo-rekreacyjny, w którym znajdują się boiska do piłki nożnej, koszykówki, siatkówki oraz korty tenisowe.
Placówkami oświatowymi w Niechorzu są:
Mieszczą się tu również Muzeum Rybołówstwa Morskiego, które ukazuje specyfikę zawodu rybaka oraz przedstawia cząstkę kultury pomorskiej, a także Park Miniatur Latarni Morskich.
W Niechorzu znajdują się trzy pomniki: foki Depki, Niechorskich Osadników (przekształcony na mocy ustawy dezubekizacyjnej z 2016 roku z pomnika wyzwolicieli Niechorza) oraz obelisk poświęcony "Tym, co nie wrócili z Morza".
Przyroda.
Obrzeża miejscowości znalazły się w specjalnym obszarze ochrony siedlisk – Trzebiatowsko-Kołobrzeskim Pasie Nadmorskim (PLH320017) oraz obszarach specjalnej ochrony ptaków – Zatoce Pomorskiej (PLB990003) oraz Wybrzeżu Trzebiatowskim (PLB320010) programu Natura 2000. Ponadto Niechorze leży na terenie obszaru mającego znaczenie dla Wspólnoty Europejskiej – Ostoi na Zatoce Pomorskiej (PLH990002).
Na plażach w Niechorzu można obserwować liczne ptaki wodne, takie jak: śmieszka, mewa srebrzysta, mewa białogłowa, mewa siodłata, kaczka krzyżówka, mewa siwa, czy biegus zmienny. W wodach Bałtyku na terenie miejscowości coraz częściej żerują foki szare, sporadycznie także foki pospolite. Na terenie rezerwatu przyrody Jezioro Liwia Łuża występują łabędzie nieme, czaple siwe, kormorany, a także kilka gatunków perkozów.

</doc>
<doc id="73379" url="https://pl.wikipedia.org/wiki?curid=73379" title="Latarnia Morska Niechorze">
Latarnia Morska Niechorze

Latarnia Morska Niechorze – latarnia morska na polskim wybrzeżu Bałtyku, położona we wsi Niechorze (gmina Rewal, powiat gryficki, województwo zachodniopomorskie), na wysokim klifowym brzegu.
Latarnia znajduje się pomiędzy Latarnią Morską Kikut (około 30 km na zachód), a Latarnią Morską Kołobrzeg (około 34 km na wschód).
Informacje ogólne.
Latarnia jest administrowana przez Urząd Morski w Szczecinie i jest udostępniona do zwiedzania. Jest jedną z atrakcji turystycznych gminy Rewal, a z jej tarasu widokowego można podziwiać panoramę wybrzeża rewalskiego.
Latarnia oraz ogród przy latarni zostały wpisane do rejestru zabytków pod numerem A-1608 z 23.09.1997.
Latarnia pełni funkcję jednej ze stacji brzegowych systemu AIS-PL projektu HELCOM, który umożliwia automatyczne monitorowanie ruchu statków w strefie przybrzeżnej. Antena niechorskiej stacji znajduje się na wysokości 65 m n.p.m..
Historia.
W dniu 5 grudnia 1860 roku, niemieckie Ministerstwo Żeglugi powołało komisję, która miała ustalić miejsce powstania nowej latarni morskiej. Wzięto pod uwagę okolice Trzęsacza i Niechorze. Ponadto komisja miała za zadanie wyznaczenie kształtu i charakterystyki świateł latarni. Okolice Trzęsacza nie zostały zaakceptowane przez Ministerstwo Żeglugi i 15 maja 1863 roku przystąpiono do prac projektowych, a następnie budowy latarni w Niechorzu. Po trzech latach budowy, 1 grudnia 1866 roku, zapłonęło na niej pierwsze światło.
Wieża latarni została wybudowana z licowej jasnożółtej cegły. W dolnej części do wysokości 13 metrów ma przekrój czworokąta, natomiast w górnej, powyżej przybudówek – ośmiokąta. Na narożnikach wypuszczono lizeny wykonane naprzemiennie z czerwonej i czarno – glazurowanej cegły. Wierzchołek wieży wieńczy taras widokowy z balustradą. Na wieżę prowadzi 208 lewoskrętnych schodów. Do czasu wprowadzenia elektryczności w tunelu technicznym w środku wieży znajdowały się obciążniki, które wprowadzały w ruch mechanizm obrotu aparatu świecącego. Na szczycie została umieszczona laterna, w której wykorzystano aparat Fresnela I klasy.
Podczas działań wojennych w 1945 roku, pocisk artyleryjski uszkodził układ optyczny. Wycofujący się Niemcy, założyli dodatkowo w budynku osiem min, które udało się odnaleźć, rozbroić i tym samym uchronić obiekt przed zniszczeniem. W 1948 roku odbudowano aparaturę optyczną, a jej ponowne uruchomienie nastąpiło 18 grudnia 1948 roku.
Podczas kolejnego remontu rozpoczętego w 1999 roku, a zakończonego 5 grudnia 2000 roku odnowiono zabudowania latarni, przywrócono oryginalny kolor wieży i odtworzono zabytkowe ogrodzenie dziedzińca.
W 2000 roku w ramach remontu kapitalnego całego obiektu przeprowadzono także remont budynków mieszkalnych i inwentarskich oraz estetyzację całego otoczenia. W budynkach mieszkalnych wymieniono instalację elektryczną oraz położono nową instalację grzewczą, przechodząc z ogrzewania węglowego na gazowe. Wyremontowano wszystkie pomieszczenia mieszkalne, znacznie poprawiając warunki socjalne mieszkańców. W trakcie remontu muru otaczającego cały obiekt okazało się, że cegły są tak skruszałe, że nie nadają się do naprawy. Cały mur został rozebrany i postawiony na nowo, zachowując jego dotychczasowy wygląd. 
Wiosną 2008 roku wykonano remont tarasu widokowego i laterny. Remont objął wymianę podłoża i balustrad tarasu oraz wymianę siatki zabezpieczającej i szyb laterny.
Latem 2014 roku wykonano remont dachów budynków przylegających do latarni.
Wiosną 2015 roku rozpoczęto przebudowę terenu przed głównym wejściem do latarni. Zlikwidowano ogrody oraz okalające je żywopłoty.
Turystyka.
W pobliżu latarni przebiega znakowany szlak turystyczny:
Film.
Kilka scen filmu "Beata" z 1964 roku, w reżyserii Anny Sokołowskiej, rozgrywa się na plaży w Niechorzu oraz przed budynkiem, na wieży i w laternie latarni morskiej. Film opowiada o szesnastoletniej dziewczynie Beacie (Pola Raksa), która ucieka z domu. Poszukiwanie dziewczyny prowadzi jej kolega Olek Smoleński „Ramzes” (Marian Opania). W trakcie poszukiwań Olek trafia między innymi nad morze i na latarnię, gdzie spotyka latarnika (Wirgiliusz Gryń), u którego prawdopodobnie zatrzymała się Beata.
Upamiętnienie.
Latarnia została przedstawiona na polskim znaczku pocztowym o numerze katalogowym 4095, wydanym przez Pocztę Polską w obiegu od 29 maja 2006 roku.

</doc>
<doc id="73380" url="https://pl.wikipedia.org/wiki?curid=73380" title="Liwia Łuża">
Liwia Łuża

Liwia Łuża – jezioro przybrzeżne Zatoki Pomorskiej na Wybrzeżu Trzebiatowskim, położone w gminie Rewal, w powiecie gryfickim, w woj. zachodniopomorskim. 
Powierzchnia zwierciadła wody według różnych źródeł wynosi od 174,9 ha do 210,8 ha. Zbiornik ma średnią głębokość na poziomie 0,9 m. Według danych z 1996 roku objętość 1983,0 tys. m³.
Cały obszar jeziora i jego obrzeża znajduje się w rezerwacie ornitologicznym Jezioro Liwia Łuża utworzonym w 1959 roku.
Liwia Łuża jest płytkim akwenem o wyraźnie postępującej eutrofizacji – nadmierne nagromadzenie materii organicznej i silny rozwój życia biologicznego, spowodowane znacznymi ładunkami zanieczyszczeń z chemizacji użytków zielonych w pradolinie i, do niedawna, bezpośrednim zrzutem ścieków.
W typologii rybackiej jest to jezioro linowo-szczupakowe.
Położenie.
Liwia Łuża znajduje się w środkowej części Wybrzeża Trzebiatowskiego. Jezioro jest oddzielone od Morza Bałtyckiego mierzeją o szerokości od 400 m do 1200 m. Liwia Łuża jest naturalnym zbiornikiem wodnym powstałym na skutek odcięcia mierzeją dawnej zatoki od morza. Lustro wody jeziora znajduje się na wysokości 0,9 m n.p.m..
Nad jeziorem położone są nadmorskie wsie Niechorze, Pogorzelica, a także od strony południowej Skalno. 
Jezioro objęte jest w całości obrębem geodezyjnym "Niechorze".
Wokół jeziora z Niechorza przez Pogorzelicę, Skalno i z powrotem do Niechorza prowadzi zielony szlak turystyczny – Szlak Liwiej Łuży.
Do 1945 r. stosowano niemiecką nazwę "Horst-Eiersberger See" pochodzącą od leżących nad jeziorem – Niechorza () i Skalna (). W 1948 r. ustalono urzędowo polską nazwę "Liwia Łuża".
Stosunki wodne.
Z Morzem Bałtyckim jezioro jest połączone poprzez Kanał Liwia Łuża kończący się na plaży, przez który okresowo odbywa się ruch wody w obie strony:
Poziom wody w jeziorze waha się w granicach 0,3–0,4 m rocznie, zależy głównie od dopływu wody z kanałów, głównie za pośrednictwem uchodzących od strony południowej Kanału Lądkowskiego, rowu Liwia, strugi Sadlno i rowów melioracyjnych w strefie nadbrzeżnej.
Przyroda.
W 1959 r. utworzono rezerwat ornitologiczny na powierzchni 220 ha, obejmujący jezioro i jego obrzeże. Celem ochrony jest zachowanie ze względów naukowych i dydaktycznych naturalnego środowiska lęgowego łabędzia dzikiego na jeziorze, będącym jednocześnie ostoją wielu gatunków ptactwa wodno-błotnego.
Charakterystyczną cechą jeziora jest pokrycie ok. 20% jego powierzchni roślinnością wynurzoną (wyspy trzcinowe) oraz przybrzeżny pas trzcin o szerokości od 5 do 60 m.
Według danych regionalnego zarządu gospodarki wodnej dominującymi gatunkami ryb w wodach Liwiej Łuży są: leszcz, krąp, płoć, lin. Pozostałymi gatunkami ryb występującymi w jeziorze są: węgorz europejski, wzdręga, szczupak pospolity, ciernik, okoń pospolity, jazgarz, sandacz pospolity, jaź, ukleja, kiełb pospolity, amur, karaś pospolity, karp, troć wędrowna, łosoś.
Stan sanitarny.
W 1996 roku dokonano badań czystości wody Liwiej Łuży, gdzie oceniono stan wód na pozaklasowy.

</doc>
<doc id="73381" url="https://pl.wikipedia.org/wiki?curid=73381" title="Pogorzelica (gmina Rewal)">
Pogorzelica (gmina Rewal)

Pogorzelica – wieś, miejscowość wypoczynkowa z letnim kąpieliskiem morskim w północno-zachodniej Polsce, położona nad Morzem Bałtyckim, na Pobrzeżu Szczecińskim, w województwie zachodniopomorskim, w powiecie gryfickim, w gminie Rewal.
Według danych z 31 grudnia 2010 r. wieś miała 131 mieszkańców.
Położenie.
Pogorzelica leży w środkowej części wybrzeża woj. zachodniopomorskiego, w północnej części powiatu gryfickiego. Miejscowość położona jest nad Zatoką Pomorską, na północny wschód od jeziora Liwia Łuża, na Wybrzeżu Trzebiatowskim – jednym z mezoregionów Pobrzeża Szczecińskiego w północnej części Pomorza Zachodniego.
Miejscowość w całości objęta jest specjalnym obszarem ochrony siedlisk Trzebiatowsko-Kołobrzeskim Pasem Nadmorskim. Na wschód i południe od Pogorzelicy został wytyczony obszar specjalnej ochrony ptaków – Wybrzeże Trzebiatowskie.
W latach 1946–1998 miejscowość położona była w województwie szczecińskim.
Przez miejscowość przechodzi droga powiatowa nr 0105Z z Niechorza do Konarzewa.
Warunki naturalne.
Od zachodu Pogorzelica graniczy poprzez kanał Liwia Łuża z Niechorzem, a od południa z wsią Pogorzelica (gmina Karnice). Na południowy wschód od wsi znajduje się zarastające jezioro Konarzewo, a na południowy zachód jezioro Liwia Łuża będące rezerwatem ptaków. Na południowy wschód od wsi znajduje się porośnięte borem sosnowym wzniesienie Sowia Góra.
Od centralnej części Pogorzelicy do wschodniej granicy gminy Rewal rozciąga się obszar intensywnej akumulacji eolicznej. W partii przybrzeżnej występują typowe nadmorskie wydmy wałowe o wysokości od 6,0 do 10,0 m n.p.m.
W rejonie Pogorzelicy zaplecze nadmorskie wydmy stanowią pagórki barchanów i wydm parabolicznych pokrywających równinę nadmorską.
Od strony lądu miejscowość okala bór sosnowy. Na północny wschód od ośrodków wczasowych w Pogorzelicy na obszarze akumulacji eolicznej znajdują się siedliska boru suchego. Na wschód od wsi występują siedliska boru bagiennego. Duża koncentracja starodrzewu znajduje się w kierunku północno-wschodnim od Pogorzelicy (sosna w wieku 120–150 lat, enklawa 130-letniej dąbrowy) oraz w bezpośrednim otoczeniu ośrodków wczasowych w Pogorzelicy – starodrzew sosnowy.
Historia.
Obecną Pogorzelicę tworzą dwie dawne osady, przed 1945 rokiem noszące nazwy:
Po 1945 wieś początkowo nosiła nazwę "Rybaki". W 1947 ustalono urzędowo nazwę "Pogorzelica". Komisja Ustalania Nazw Miejscowości przyjmując nazwę nawiązała do wyrazu „pogorzel”, czyli miejsca wypalonego, zniszczonego wskutek pożaru.
W lipcu 1991 r. z inicjatywy ówczesnego proboszcza rzymskokatolickiej parafii św. Stanisława BM w Niechorzu ks. Ireneusza Pastryka w miejscowości rozpoczęto budowę filialnego kościoła Wniebowzięcia Najświętszej Maryi Panny, który konsekrowano 3 czerwca 1995.
Turystyka.
W Pogorzelicy nad morzem wyznaczono letnie kąpielisko obejmujące 200 m linii brzegowej. Posiada ono piaszczyste plaże.
Infrastrukturę stanowią drewniane domki letniskowe zlokalizowane na zapleczu wydmy nadmorskiej. Układ wsi tworzy 15 ulic. W Pogorzelicy mieści się urząd pocztowy (czynny w sezonie letnim) oraz kościół filialny parafii w Niechorzu.
Przez Pogorzelicę przebiega szlak turystyczny Szlak Liwiej Łuży.
We wsi znajduje się zabytkowy dworzec Nadmorskiej Kolei Wąskotorowej z przełomu XIX/XX wieku. Linia została uruchomiona 1 maja 1913 roku. Budynek stacji zbudowano na obszarze dawnej wsi (niem.) "Fischerkathen" obejmującej rejon obecnych ulic Spokojnej i Leśnej.
Kąpielisko w Pogorzelicy w latach 2006–2013 otrzymywało wyróżnienie Błękitną Flagę.
Społeczność lokalna.
Samorząd gminy Rewal utworzył jednostkę pomocniczą „Sołectwo Pogorzelica”, obejmujące jedynie miejscowość Pogorzelica. Mieszkańcy wsi wybierają na zebraniu wiejskim sołtysa oraz radę sołecką, która składa się z 5 osób.
Infrastruktura.
Kolej wąskotorowa.
Przez Pogorzelicę przebiega trasa Nadmorskiej Kolei Wąskotorowej, po której w sezonie wiosenno-letnim kursuje zabytkowy skład, zwany "Ciuchcią Retro". Przewozy turystyczne prowadzone są na 40-kilometrowej trasie Gryfice – Trzęsacz – Niechorze – Pogorzelica (jeden pociąg dziennie) i na krótszym, dziesięciokilometrowym odcinku z Trzęsacza do Pogorzelicy – cztery razy dziennie.
W skład taboru wchodzą trzy rodzaje wagonów: odkryte (wykorzystywane w dni pogodne), zamknięte (wykorzystywane w dni deszczowe) oraz zabytkowy wagon barowy. Pociąg ciągnięty jest przez rumuńską lokomotywę spalinową Lxd2, natomiast od 1 czerwca w każdy piątek i sobotę wagoniki ciągnie zabytkowy parowóz Px48 "Parys", rozwijający maksymalną prędkość 25 km/h.
Poza sezonem cały zabytkowy tabor można oglądać w Stałej Wystawy Pomorskich Kolei Wąskotorowych w Gryficach, gdzie zgromadzono kilkanaście zachowanych w dobrym stanie różnego typu parowozów i wagonów wąskotorowych.
Gazociąg Baltic Pipe.
3 września 2001 r. w Oslo firmy PGNiG i Statoil podpisały kontrakt na budowę 1400-kilometrowego gazociągu i dostawę gazu ziemnego z Norwegii do Polski. Uruchomienie dostaw miało nastąpić w 2008 r. W odległości kilku km na północny wschód od centrum Pogorzelicy planowano umiejscowić południowy koniec gazociągu wysokiego ciśnienia (15 MPa) "Baltic Pipe". Umowa została zerwana pod koniec 2003 roku, a do budowy rurociągu wówczas nie doszło.
Do projektu wrócono w 2016 r., kiedy to rząd RP podjął decyzję o wznowieniu prac nad projektem. Wg założeń projekt ten ma na celu utworzenie nowego korytarza dostaw gazu do Polski, a także rynku europejskiego. Po uzyskaniu pozytywnych testów ekonomicznych, pod koniec 2017 r. rozpoczęto m.in. procedury środowiskowe dla projektu (zarówno w Polsce, jak i w Danii). W połowie 2018 r. operator Gaz-System zaakceptował wariant trasy gazociągu podmorskiego zaproponowany przez wykonawcę dokumentacji technicznej i środowiskowej. Wskazuje on preferowane miejsce wyjścia rurociągu na ląd w Polsce w rejonie Niechorze-Pogorzelica. Konferencja poświęcona przyszłości projektu odbyła się 20 czerwca 2018 r. w Kancelarii Prezesa Rady Ministrów. Zakończenie projektu było planowane na październik 2022. 
27 kwietnia 2021 roku rozpoczęto drążenie tunelu pod wałem wydmowym i plażą w Pogorzelicy. Zadanie wykonywane jest za pomocą maszyny TBM "Pola". Prace nad przewiertem zostały ukończone 8 czerwca 2021. 21 lipca 2022 zakończono prace spawalnicze przyłączając tym samym Baltic Pipe do polskiei i duńskiej sieci gazowniczej.

</doc>
<doc id="73382" url="https://pl.wikipedia.org/wiki?curid=73382" title="Nabu">
Nabu

Nabu – w mitologii babilońskiej syn boga Marduka i Sarpanitu, mąż Nanaji (lub Taszmetu w Asyrii), bóg wiedzy, mądrości, proroctw i literatury. Utożsamiany z planetą Merkury.
Według mitologii Nabu zesłał ludziom pismo, tabliczkę glinianą i rylec służące do pisania. 
Głównym ośrodkiem kultu, który rozwinął się w I tysiącleciu p.n.e., była świątynia E-zida w Borsippie. W Asyrii świątynie tego boga znajdowały się w Kalchu i Niniwie.

</doc>
<doc id="73383" url="https://pl.wikipedia.org/wiki?curid=73383" title="Malagueña">
Malagueña

Malagueña z hiszpańskiego dosłownie "pochodzący z Malagi" to wspólna nazwa określająca trzy typy muzyki hiszpańskiej z prowincji Málaga i Murcja:
To także jeden z tradycyjnych stylów (tzw. "palos") flamenco.
Malagueña to również pieśń Ernesta Lecuony, a Malaguenia to utwór Isaaca Albéniza.

</doc>
<doc id="73384" url="https://pl.wikipedia.org/wiki?curid=73384" title="Walter Heitler">
Walter Heitler

Walter Heinrich Heitler (ur. 2 stycznia 1904, zm. 15 listopada 1981) – fizyk i chemik niemiecki.
W swych pracach zajmował się głównie chemią i fizyką kwantową. Za jego największe osiągnięcie uważane jest podanie w roku 1927 wraz z Fritzem Londonem wyjaśnienia wiązania homopolarnego w cząsteczce wodoru.

</doc>
<doc id="73385" url="https://pl.wikipedia.org/wiki?curid=73385" title="Walter Heinrich Heitler">
Walter Heinrich Heitler



</doc>
<doc id="73386" url="https://pl.wikipedia.org/wiki?curid=73386" title="Fritz London">
Fritz London

Fritz Wolfgang London (ur. 7 marca 1900 we Wrocławiu, zm. 30 marca 1954 w Durham) – niemiecko-amerykański fizyk teoretyk, profesor Uniwersytetu Duke'a w Durham. Zajmował się fizyką kwantową i nadprzewodnictwem. W 1939 wyemigrował do Stanów Zjednoczonych, a w 1945 otrzymał obywatelstwo USA.
Osiągnięcia.
W roku 1927 wraz z Walterem Heitlerem podał wyjaśnienie wiązania homopolarnego w atomie wodoru.
W roku 1930 (wraz z R. Eisenschitzem) zbudował teorie oddziaływań pomiędzy atomami gazów szlachetnych. Od niego pochodzi termin "oddziaływania dyspersyjne". Zobacz siły Londona.
W roku 1935, wraz z bratem Heinzem, podał teorię będącą fundamentalnym krokiem do zrozumienia elektromagnetycznych własności nadprzewodników. Zobacz teoria Londonów.

</doc>
<doc id="73387" url="https://pl.wikipedia.org/wiki?curid=73387" title="Malaita">
Malaita

Malaita – wulkaniczna wyspa w archipelagu Wysp Salomona, na Oceanie Spokojnym, pomiędzy Morzem Salomona (na zachodzie) a otwartym oceanem (na wschodzie), należąca do państwa Wyspy Salomona.
Powierzchnia górzysta, pokryta gęstym lasem tropikalnym. Występują plantacje palmy kokosowej.

</doc>
<doc id="73388" url="https://pl.wikipedia.org/wiki?curid=73388" title="International Computers Limited">
International Computers Limited

ICL, International Computers Ltd – brytyjska korporacja komputerowa utworzona w roku 1968 z inicjatywy Tony'ego Benna, ówczesnego brytyjskiego ministra techniki przez połączenie firm International Computers and Tabulators (ICT), English Electric i Elliot w celu zbudowania konkurencji wobec IBM. Od 2002 roku ICL po wchłonięciu przez Fujitsu jest europejskim oddziałem tej firmy.
Słynne komputery firmy ICL:

</doc>
<doc id="73389" url="https://pl.wikipedia.org/wiki?curid=73389" title="Język malajalam">
Język malajalam

Język malajalam – język drawidyjski, używany w Indiach na Wybrzeżu Malabarskim i Lakszadiwach przez około 30 mln osób. Jest językiem urzędowym w stanie Kerala i na terytorium związkowym Lakszadiwów.
Język ten jest blisko spokrewniony z językiem tamilskim, ma też własne – wywodzące się ze starotamilskiego alfabetu vatteluttu – pismo malajalam. Jako odrębny język malajalam oddzielił się od tamilskiego ok. X w. n.e. Pierwszy utwór literacki w tym języku, "Ramaciaritam", powstał prawdopodobnie w XII wieku. W średniowieczu istniał styl literacki nazywany manipravalam (dosł. „rubiny i korale”), polegający na swobodnym wykorzystaniu zasobów leksykalnych zarówno malajalam, jak i sanskrytu w jednym utworze. W przeciwieństwie do języka tamilskiego, słownictwo malajalam nadal zawiera duży procent zapożyczeń z sanskrytu.

</doc>
<doc id="73390" url="https://pl.wikipedia.org/wiki?curid=73390" title="Malajalam">
Malajalam



</doc>
<doc id="73391" url="https://pl.wikipedia.org/wiki?curid=73391" title="Maskarin Gośala">
Maskarin Gośala

Maskarin Gośala ("Asceta z kijem - Stajenny") – zmarły około 585 p.n.e. indyjski filozof i asceta, przywódca sekty adżiwików.
Wywodził się - jak Wardhamana Mahawira - z sekty Parśwy.
Był głosicielem fatalizmu, odrzucając celowość wysiłku ludzkiego zmierzającego do zmiany swego przyszłego losu poprzez kształtowanie karmy. Poglądy jego były zawzięcie krytykowane przez jego towarzysza nauk z początkowego okresu Mahawirę Wardhamanę oraz przez Buddę Siakjamuniego.

</doc>
<doc id="73392" url="https://pl.wikipedia.org/wiki?curid=73392" title="Makkhali Gosala">
Makkhali Gosala



</doc>
<doc id="73393" url="https://pl.wikipedia.org/wiki?curid=73393" title="Adźiwikowie">
Adźiwikowie

Adżiwikowie (sanskr. ājīvika, prakryckie także ajīvaka - „profesjonalista”, „traktujący ascezę jako sposób na życie”) - indyjski system religijny i filozoficzny wyznający skrajny ascetyzm, determinizm i swoisty ateizm. Ostatnie wzmianki o nich pochodzą z XIV wieku, kiedy to zostali wchłonięci przez hinduizm. Chodzili nago, żyli tylko z jałmużny. Posiadali własny kanon ksiąg, z których nie zachowały się żadne. Byli intensywnie zwalczani przez myślicieli należących do innych współczesnych im szkół religijnych, zwłaszcza przez dżinistów, z którymi mieli wspólne korzenie, oraz przez buddystów, a przez większość filozofów hinduistycznych uważani za rażąco niemoralnych (ateizm, nietypowe podejście do kwestii karmy, nagość mniszek, praktyki seksualne). Znani byli ze skrajnie surowych rytuałów inicjacyjnych. Uważali, że każdy może robić co chce (nawet najciężej „grzeszyć”), gdyż i tak ostatecznie każdy po wielu wcieleniach osiągnie mokszę, niezależnie od jakichkolwiek uczynków. Święty i grzesznik mieli dla nich te same zasługi, mimo to stosowali najskrajniejszą ascezę (skrajniejsza znana była tylko w kilku efemerycznych sektach hinduskich). Uprawianie ascezy było dla nich nie tyle środkiem do osiągnięcia celu, jakim jest wyzwolenie, ile „dowodem” na wysoki stopień rozwoju duchowego. Znani są tylko z polemicznych dokumentów swoich przeciwników. We wczesnym średniowieczu mieli się nawrócić najpierw (ok. VIII w.) na buddyzm mahajany, potem na tantryzm i wreszcie (ok. XIV w.) na wisznuicki bhaktyzm.

</doc>
<doc id="73394" url="https://pl.wikipedia.org/wiki?curid=73394" title="Mykoła Bażan">
Mykoła Bażan

Mykoła Bażan (ur. w Kamieńcu Podolskim, zm. 23 listopada 1983 w Kijowie) – poeta, prozaik i tłumacz ukraiński.
W latach dwudziestych XX wieku był współinicjatorem ukraińskiego "odrodzenia kulturalnego".
Zaczął drukować w 1924 roku. Był przewodniczącym Związku Pisarzy Ukraińskich (1953-1959). W okresie "wielkiego terroru" popierał oficjalną wykładnię wydarzeń. Członek KC KP(b)U, wicepremier rządu USRR w latach 1943-1948, od 1953 był redaktorem naczelnym i przewodniczącym komitetu redakcyjnego Ukraińskiej Encyklopedii Radzieckiej.
W 1939 r. był członkiem komisji, która rabowała archiwa polskie na Kresach Wschodnich II RP. [Zob. Dariusz Matelski," Losy polskich dóbr kultury w Rosji i ZSRR", Poznań 2003].
Tłumaczył m.in. poezję polską – Mickiewicza, Słowackiego i Iwaszkiewicza
Został odznaczony m.in. Złotym Medalem „Sierp i Młot” Bohatera Pracy Socjalistycznej, pięciokrotnie Orderem Lenina, Orderem Czerwonego Sztandaru oraz dwukrotnie Orderem Czerwonego Sztandaru Pracy. Dwukrotny laureat Nagrody Stalinowskiej (1946 i 1949) oraz Nagrody Leninowskiej (1982).

</doc>
<doc id="73396" url="https://pl.wikipedia.org/wiki?curid=73396" title="Lia Rotbaum">
Lia Rotbaum

Lia Rotbaum (ur. 10 grudnia 1907 w Warszawie, zm. 31 maja 1994 we Wrocławiu) – polska choreograf i reżyser operowa żydowskiego pochodzenia.
Pochodziła ze znanej rodziny artystycznej. Brat Jakub Rotbaum był twórcą teatru żydowskiego, innowatorem teatru, współpracował m.in. z Trupą Wileńską. Siostra Sara Rotbaum była znaną aktorką teatru żydowskiego. Przed II wojną światową studiowała i tańczyła pod kierunkiem Tacjanny Wysockiej. Uczyła w studio aktorskim Weicherta, wychowała wielu aktorów teatru żydowskiego. Po wojnie wyspecjalizowała się w reżyserii oper mozartowskich.
Od 1956 mieszkała we Wrocławiu, gdzie wykładała w Wyższej Szkole Muzycznej i reżyserowała przedstawienia w Operze Wrocławskiej.
Pochowana jest na nowym cmentarzu żydowskim przy ulicy Lotniczej we Wrocławiu.

</doc>
<doc id="73397" url="https://pl.wikipedia.org/wiki?curid=73397" title="Mount Bruce">
Mount Bruce

Bruce, "Punurrunha" – szczyt położony w górach Hamersley, drugi co do wysokości szczyt Australii Zachodniej (po Mount Meharry). Wysokość: 1235 metrów n.p.m.

</doc>
<doc id="73398" url="https://pl.wikipedia.org/wiki?curid=73398" title="Hamersley">
Hamersley

Hamersley – pasmo górskie położone w północno-zachodniej Australii.
Jest to górzysty region, który budują osadowe i wulkaniczne skały prekambryjskie zawierające rudy żelaza, złoto i azbest. Najwyższym szczytem jest Mount Meharry (1249 m n.p.m., najwyższy szczyt Australii Zachodniej), a drugim Bruce (1227 m n.p.m.). Doliny tu występujące są wąskie i głębokie. W Marble Bar (najcieplejszej miejscowości kontynentu) zanotowano aż 160 dni ze średnią dobową temperaturą 38 °C. Występują tu rzeki okresowe. W regionie tym prowadzi się ekstensywną hodowlę bydła z uwagi na jego małą przydatność dla gospodarki rolnej. Na tym obszarze znajduje się Park Narodowy Karijini obejmujący centralną część wyżyny. Jest on ostoją naturalnej fauny (kangur, pies dingo, struś emu).

</doc>
<doc id="73399" url="https://pl.wikipedia.org/wiki?curid=73399" title="Marbella">
Marbella

Marbella – miasto położone w południowej Hiszpanii, nad Morzem Śródziemnym. Położona jest ok. 47 km od centrum Malagi, na obrzeżach jej aglomeracji.
Położenie i charakter.
Marbella leżąca w prowincji Malaga (Andaluzja) ma 143 386 mieszkańców (2019), jest znanym kąpieliskiem morskim i ośrodkiem wypoczynku letniego. To również port rybacki.
Ze względu na swoje walory turystyczne, jest jednym z najczęściej odwiedzanych kurortów na Costa del Sol. 
Wydarzenia.
W 1982 otwarto tu pierwszy meczet wzniesiony w Hiszpanii od czasu rekonkwisty i zakończenia obecności arabskiej w XV wieku.
Transport.
Miasto jest obsługiwane przez port lotniczy Malaga oddalony 40 km na wschód.
Sport.
W mieście działa klub piłki nożnej, Marbella FC, grający w hiszpańskiej lidze Segunda División B, będącej trzecim poziomem ligowych rozgrywek piłkarskich w Hiszpanii.
W Marbelli, w latach 2009-2011, rozgrywany był kobiecy turniej tenisowy, Andalucia Tennis Experience, zaliczany do rozgrywek cyklu WTA Tour.
Na terenie miasta i jego okolic znajdują się liczne kluby i pola golfowe, na których grać można przez cały rok.
Plaże.
W obrębie miasta i jego sąsiedztwie znajduje się 27 plaż miejskich o różnej charakterystyce. Plaże Marbelli od wschodu i sąsiadującego Mijas to kolejno: Cabopino, Artola, Las Cañas, Merendero, Las Chapas, Nikki Beach, La Vibora, Elviria, Real de Zaragoza, Alicate i Los Monteros. Centralnymi plażami Marbelli są El Pinillo, Bounty Beach, sąsiadujące z portem Del Cable i Bajadilla, Venus, Faro przy latarni morskiej i Fontanilla. Na zachodnim wybrzeżu Marbelli, aż do granic Estepony znajdują się kolejno: plaża Casablanca, Nagüeles, Del Ancón w prestiżowym sąsiedztwie Złotej Mili, Rio Verde, Puerto Banus, Nueva Andalucia, Cortijo Blanco, San Pedro de Alcantara i Guadalmina.
Zabytki.
Marbella ma starówkę, zwaną Casco Antiguo, ulokowaną wokół Castillo de Marbella z XI i XIII w., reprezentującą andaluzyjski styl architektoniczny. Jej punktem centralnym jest Plac Pomarańczy, powstały w epoce renesansu, dookoła którego znajdują się inne zabytkowe budynki – miejski ratusz zbudowany w XV wieku oraz Dom Burmistrza (XVII w.). 
Na Avenida del Mar, będącym jednym z najpopularniejszych deptaków w mieście, znajduje się galeria rzeźb na otwartym powietrzu, której główną atrakcją są prace Salvadora Dali.
Na terenie oraz obrzeżach miasta odnaleźć można pozostałości kultur, które w przeszłości zamieszkiwały tereny Andaluzji – Fenicjan, Rzymian oraz Maurów, m.in. łaźnie Las Bóvedas czy most Puente Romano, stanowiący w I w. n.e. element Via Augusta, drogi z Rzymu do Kadyksu. 
Wyróżnienia.
Marbella została wyróżniona tytułem „Best European Destinations 2022” w plebiscycie organizowanym przez belgijski portal turystyczny, w którym głosy oddali internauci ze 182 krajów. W głosowaniu zajęła drugie miejsce, tuż za stolicą Słowenii, Lubljaną.
Polacy w Marbelli.
W mieście domy posiada wielu polskich artystów i dziennikarzy, m.in. Justyna Pochanke i Adam Pieczyński, Doda, Beata Kozidrak, Krzysztof Szewczyk, Piotr Kukulski, Maciej Dowbor czy Joanna Koroniewska.

</doc>
<doc id="73400" url="https://pl.wikipedia.org/wiki?curid=73400" title="Mateusz Zwierzchowski">
Mateusz Zwierzchowski

Mateusz Zwierzchowski (ur. ok. 1713 w Wielkopolsce, zm. 14 kwietnia 1768 w Gnieźnie) – polski kompozytor, organista, dyrygent przełomu baroku i klasycyzmu.
Życiorys.
Pochodził z rodziny szlacheckiej. Początkowo uczył go ojciec, Andrzej, skrzypek i organista katedry gnieźnieńskiej. W 1723 został wraz z ojcem przyjęty do kapeli katedry. Kontynuował naukę w szkole katedralnej i należał do schola cantorum. Po śmierci ojca (w 1735) kapituła przejęła nad nim opiekę i wyznaczyła dwóch protektorów-kuratorów.
W 1735 Zwierzchowski został organistą kościoła metropolitalnego w Gnieźnie, co świadczy o nabytych już wysokich kwalifikacjach. W 1738 powierzono mu dodatkowo stałą pieczę nad szpinetem. Drobne naprawy tego instrumentu wykonywał samodzielnie. 
Od 1750 do końca życia Zwierzchowski był kapelmistrzem kapeli katedralnej. Zajmował się też komponowaniem i sprawami organizacyjnymi kapeli. Na jego wniosek zostały zakupione dla zespołu 4 trąbki, 4 rogi i flet poprzeczny; wielokrotnie sprowadzał wybitnych fachowców do ulepszania i naprawy organów. Dbał też o repertuar kapeli; w ciągu 33 lat działalności pozyskał ok. 260 kompozycji różnych autorów (sam był autorem części z nich), niestety pożar katedry w 1760 pochłonął niemal cały zbiór. 18 lat po śmierci Zwierzchowskiego jego syn Jakub przekazał kapeli odziedziczone po ojcu autografy mszy, nieszporów i symfonii, ale i one uległy zniszczeniu podczas II wojny światowej. 
Życie prywatne.
W 1739 Zwierzchowski ożenił się z gnieźnieńską szlachcianką Marianną Węgorzewską, z którą miał dwóch synów: Eulogiusza Józefa (ur. w 1743, późniejszego prawnika) i Jakuba Eliasza (1745–1786, późniejszego proboszcza kościoła św. Wawrzyńca w Gnieźnie).
Mateusz Zwierzchowski został pochowany 16 kwietnia 1768 w krypcie kaplicy Sławieńskich w katedrze gnieźnieńskiej. Kapituła katedralna wyprawiła mu uroczysty pogrzeb, wysoko oceniając jego zasługi.
Twórczość.
Zwierzchowski tworzył w okresie formaowania się polskiego klasycyzmu muzycznego, w połowie XVIII wieku. Był związany wyłącznie z gnieźnieńską kapelą katedralną i jego utwory nie były znane w innych ośrodkach. Komponował utwory chóralne i wokalno-istrumentalne. Znane są informacje o jego 54 utworach, ale zchowało się zaledwie kilka utworów religijnych, m.in. dwie pastorałki skomponowane na bardzo skromną obsadę instrumentalną, z myślą o wykonywaniu ich podczas domowych koncertów bożonarodzeniowych. Zgodnie z ówczesnym obyczajem kompozytor wplótł w nie fragmenty ludowej kolędy.

</doc>
<doc id="73401" url="https://pl.wikipedia.org/wiki?curid=73401" title="Bamako">
Bamako

Bamako – stolica i największe miasto Mali. Położone w południowo-zachodniej części kraju, nad rzeką Niger, w pobliżu granicy z Gwineą. Współrzędne geograficzne Bamako to 12°39′N i 8°0′W.
W 2010 r. miasto liczyło 1 793 730 mieszkańców. Tempo wzrostu liczby mieszkańców jest obecnie najwyższe w Afryce i szóste na świecie.
Bamako jest centrum administracyjnym kraju, ważnym portem rzecznym i istotnym ośrodkiem handlowym dla całego regionu. Posiada rangę odrębnej jednostki administracyjnej (dystrykt stołeczny Bamako) i podzielone jest na sześć gmin, którymi kierują wybieralni burmistrzowie. Obecnym burmistrzem dystryktu stołecznego Bamako jest Adama Sangaré.
Położenie.
Bamako leży na terenach zalewowych rzeki Niger, co hamuje rozwój miasta wzdłuż brzegów rzeki i jej dopływów. Teren, na którym miasto jest usytuowane, jest stosunkowo płaski. W północnej części miasta znajduje się wzniesienie, będące pozostałością wygasłego wulkanu. To właśnie tu wzniesiony został pałac prezydencki oraz główny szpital miejski.
Pierwotnie miasto rozwijało się na lewym (północnym) brzegu rzeki i tam też znajduje się jego stare centrum. Z czasem jednak pojawiły się osiedla również na prawym (południowym) brzegu, dlatego też pojawiła się konieczność połączenia obydwu brzegów rzeki. W tym celu wzniesiono dwa mosty, łączące obie części Bamako. Pierwszy most, tzw. Most Męczenników (fr. "Pont des Martyrs"), ukończony został w 1957 r., jeszcze za czasów panowania francuskiego. Drugi, Most Króla Fahda, wzniesiony został za saudyjskie pieniądze w 1992 r. Istnieje także wykorzystywana sezonowo grobla, łącząca wschodnie dzielnice Sotuba i Misabugu. Grobla zwykle jest pod wodą od lipca do stycznia. W tym właśnie miejscu budowany jest trzeci most, którego zadaniem jest rozładować ruch w centrum miasta.
Historia.
Żyzna dolina Nigru, w której leży również Bamako, to tereny, na których ślady osadnictwa ludzkiego sięgają paleolitu i obejmują przedział, liczący co najmniej od 150 tys. lat. Wskazują na to m.in. wykopaliska archeologiczne w Magnambougou (obecnie na peryferiach Bamako). Formujące się na tych terenach wczesne organizmy państwowe szybko rosły w siłę dzięki szlakom handlowym, łączącym południowe peryferie Sahary z Afryką północną. Przedmiotem handlu były wówczas złoto, kość słoniowa, orzeszki koli i sól.
W XI w. tereny południowego Mali znalazły się pod panowaniem Imperium Ghany. Intensywny rozwój przeżywało wówczas położone nieco bardziej na północ Timbuktu, stając się jednym z największych centrów handlowych i kulturalnych zachodniej Afryki. W późniejszym czasie obszar ten znalazł się pod wpływami Imperium Mali, które w XIV w. dzięki handlowi bawełną i solą przeżywało okres rozkwitu. Po upadku imperium malijskiego, tereny te zostały pod koniec XV w. podbite przez Songhaj.
Bamako zostało założone pod koniec XVI w. przez dynastię Niaré (wcześniej znaną jako Niakate), która wywodziła się z ludu Soninke. Nazwa dynastii zachowała się w jednej z najstarszych dzielnic Bamako, Niaréla.
W drugiej połowie XIX w. Bamako było dużym, ufortyfikowanym miastem, zamieszkanym przez ok. 600 mieszkańców. Początki penetracji francuskiej na tych terenach przypadają na drugą połowę XIX w. Okres dominacji francuskiej wiązać należy z przybyciem 1 lutego 1883 r. do miasta wojsk francuskich pod dowództwem Gustave’a Borgnis-Desbordesa. Ziemie obecnego Mali stały się wówczas częścią Sudanu Francuskiego.
Na początku XX wieku Bamako było niewielką osadą, zamieszkaną głównie przez ludy Malinke i Bambara, jednak wraz z budową zapory w Sotoubie i użyźnieniem okolicznych gruntów wodami Nigru za pomocą prac irygacyjnych rozpoczął się gwałtowny rozwój miasta. Dodatkowym bodźcem do rozwoju Bamako było ukończenie w 1904 r. budowy linii kolejowej do senegalskiej stolicy Dakaru, będącego ważnym portem morskim.
W 1895 r. miasto zostało podniesione do rangi stolicy okręgu, a 17 października 1899 r. przeniesiony tu (z Kayes) stolicę kolonii Górny Senegal-Niger. W 1920 r. Bamako zostało stolicą Sudanu Francuskiego. W latach 1903–1907 wzniesiony został pałac Koulouba, będący w czasach kolonialnych siedzibą gubernatora, a po uzyskaniu niepodległości w 1960 r. pełniący funkcję pałacu prezydenckiego.
20 grudnia 1918 r. utworzono tu gminę miejsko-wiejską, na czele której stał zarządca.
W 1927 ukończona została katedra katolicka. Izbę rzemieślniczą utworzono w 1931 roku. W 1947 powstał w mieście pierwszy most na Nigrze a Wielki Meczet ukończono rok później.
18 listopada 1955 r. Bamako uzyskało prawa gminy miejskiej. Pierwszym burmistrzem miasta, wybranym 16 listopada 1956 r. został Modibo Keïta, późniejszy prezydent niepodległego kraju.
Gdy 22 września 1960 ogłoszono niepodległość Mali, Bamako stało się stolicą nowej republiki. Liczba mieszkańców wynosiła wówczas ok. 160 tys. mieszkańców.
Współczesne miasto jest nowoczesną metropolią w sercu Afryki Zachodniej. Oprócz wspomnianego połączenia kolejowego z Dakarem, posiada też międzynarodowy port lotniczy, zapewniający komunikację z wieloma miastami Afryki i Europy, oraz autostradę do Wybrzeża Kości Słoniowej (w ostatnich latach granicę jednak zamknięto ze względu na niestabilną sytuację polityczną w Wybrzeżu Kości Słoniowej).
Gospodarka.
Bamako jest głównym portem rzecznym i ośrodkiem handlowym kraju (zwłaszcza handel rybny). Rozwinięty jest tu przemysł budowlany, włókienniczy i spożywczy (olejarski, tytoniowy, przetwórstwo owoców). Kwitnie tu też rzemiosło artystyczne, m.in. tkactwo, złotnictwo, wyroby z drewna, kości słoniowej, skóry.
Atrakcje turystyczne.
W odróżnieniu od wielu innych miast w środkowym biegu Nigru Bamako nie posiada wielu zabytków. Działa tu jednak malijskie muzeum narodowe ("Musée National"), posiadające zbiory tradycyjnych afrykańskich masek, a także kapeluszy i lwich skór znalezionych w okolicach uskoku Bandiagara, gdzie obecnie zamieszkuje lud Dogonów. Do innych atrakcji turystycznych można zaliczyć także kilka lokalnych targowisk, a także meczetów (zwłaszcza "Grande Mosquée" – Wielki Meczet).
Miasta partnerskie.
Bamako nawiązało więzi partnerskie z wieloma miastami:
Ponadto podpisano porozumienia o współpracy z francuskimi miastami Lyonem, Marsylią i Bordeaux, a także z Wagadugu, stolicą Burkina Faso.

</doc>
<doc id="73402" url="https://pl.wikipedia.org/wiki?curid=73402" title="Sława Przybylska">
Sława Przybylska

Sława Przybylska, właśc. Stanisława Przybylska-Krzyżanowska (ur. 2 listopada 1932 w Międzyrzecu Podlaskim) – polska piosenkarka.
Życiorys.
Jest córką Józefa i Marianny Przybylskich. Po II wojnie światowej wychowywała się w Domu Młodzieży w Krzeszowicach. Jest absolwentką Zespołu Państwowych Szkół Plastycznych w Warszawie, studiowała handel zagraniczny w Szkole Głównej Służby Zagranicznej.
Udzielała się artystycznie już w czasie studiów, debiutowała na szerszej scenie pod koniec lat pięćdziesiątych XX w.: w 1956 w Studenckim Teatrze Satyryków STS, a potem śpiewała w klubie studenckim „Stodoła”. W 1957 zdobyła I miejsce w ogólnopolskim konkursie Polskiego Radia. Rozgłos zdobyła w 1958 piosenką "Pamiętasz, była jesień", podkładając głos w filmie Wojciecha Hasa "Pożegnania". W 1960 wystąpiła w filmach "Zezowate szczęście", śpiewając piosenkę "Kriegsgefangenenpost", oraz "Niewinni czarodzieje". Wykonuje także piosenki w języku rosyjskim, hiszpańskim oraz jidysz – m.in. "Miasteczko Bełz". Jej wykonanie piosenki "Minuty nadziei" znajduje się w zbiorach Muzeum Holokaustu w USA.
27 kwietnia 2007 otrzymała tytuł Honorowego Obywatela Miasta Międzyrzec Podlaski. W 2016 tytuł Honorowego Obywatela przyznała jej także Rada Miasta Krzeszowice.
Została odznaczona przez prezydenta RP Aleksandra Kwaśniewskiego Krzyżem Oficerskim Orderu Odrodzenia Polski. Ponadto jest laureatką Diamentowego Mikrofonu (2015), a w 2012, z okazji 80. urodzin i 55-lecia pracy artystycznej, została wyróżniona medalem „Pro Masovia”.
Życie prywatne.
Jej pierwszym mężem był Jerzy Kostarczyk. Pobrali sìę w 1953 roku. Mieli jedną córkę Blankę. Od 1964 do jego śmierci jej mężem był Jan Krzyżanowski (1935–2022), aktor i dyrektor Stołecznej Estrady i Teatru na Targówku.
Mieszka w Otwocku.

</doc>
<doc id="73404" url="https://pl.wikipedia.org/wiki?curid=73404" title="Getto w Białymstoku">
Getto w Białymstoku

Getto w Białymstoku, getto białostockie (; ) – getto dla ludności żydowskiej w Białymstoku zorganizowane przez niemieckie władze okupacyjne w czasach II wojny światowej. Zostało utworzone 26 lipca 1941 dla ponad 40 tys. Żydów z Białegostoku i okolic, a zlikwidowane ostatecznie w dniach 16–20 sierpnia 1943.
Warunki życia w getcie.
Getto było otoczone ok. 3-metrowym ogrodzeniem zakończonym drutem kolczastym. Główna brama do dzielnicy żydowskiej znajdowała przy ul. Kupieckiej w pobliżu skrzyżowania z ul. Lipową. Pozostałe bramy znajdowały się przy ul. Jurowieckiej 4 oraz na rogu ul. Fabrycznej i placu Wyzwolenia. Getto obejmowało swoim zasięgiem m.in. ulice: Białą, Białostoczańską, Chmielną, Ciepłą, Częstochowską, Giełdową, Górną, Grajewską, Jurowiecką, Kosynierską, Książęcą, Kupiecką, Nowogródzką, Nowy Świat, Piotrkowską, Polną, Różaną, Smolną, Szlachecką, Wąską, Żydowską, części ulic Częstochowskiej, Fabrycznej, Grajewskiej i Żytniej.
Getto podporządkowane było niemieckim władzom cywilnym Okręgu Białostockiego. Zamieszkujący je Żydzi mieli obowiązek nosić białe opaski z sześcioramienną gwiazdą Dawida. Później do tego obowiązku dołączono przymus noszenia żółtej gwiazdy na lewej stronie piersi i na plecach. 3 sierpnia 1941 r. weszło w życie rozporządzenie o zakazie opuszczania getta pod groźbą śmierci. Zabroniono również wszelkiego rodzaju zgromadzeń na ulicach. Zakazem, który najbardziej dotknął mieszkańców, był zakaz dokonywania zakupów w aryjskiej części miasta, wprowadzony 15 sierpnia 1941 r. Za nabywanie żywności poza murami getta odpowiedzialność miała ponosić cała gmina żydowska. Było to o tyle dotkliwe, że rozpoczęto racjonowanie żywności. Dostawała ją jedynie ludność pracująca. Początkowo było to 0,5 kg chleba dziennie. Później zmniejszono racje do 30 dag. Głód zmuszał mieszkańców getta do handlu, który był nielegalny. Został on zakazany zarządzeniem nr 133 z 20 października 1941 r.. Żywność zdobywano dzięki przemytowi z pobliskich wsi i pomocy ludności zamieszkującą aryjską część miasta. Wiązało się to z dużym ryzykiem, ponieważ groziło to zazwyczaj zesłaniem do obozu koncentracyjnego.
Żydzi byli wykorzystywani do pracy w zakładach niemieckich w Białymstoku. Wykorzystywano ich również do prac porządkowych, przeładunku transportów. Część z nich pracowała w Wołkowysku. Również jedna grupa robotników żydowskich pracowała we wsi Markowszczyzna. Na terenie getta istniały również zakłady rzemieślnicze, pracujące głównie na potrzeby niemieckiego wojska. Do listopada 1942 r. w getcie istniały 2 szkoły podstawowe z językami wykładowymi – hebrajskim i polskim.
Niedługo po utworzenia getta, 16 września 1941 r. niemieckie władze wydały zarządzenie o ewakuacji części Żydów do Prużany. W teorii miały być wysiedlone osoby, które nie pracowały. W rzeczywistości na listy osób przeznaczonych do przesiedlenia trafiały osoby z alfabetycznego spisu ludności. Na początku były to osoby, których nazwiska rozpoczynały się na literę "A" itd. W sumie wysiedlono około 4000 osób. Część z nich nielegalnie powróciła do Białegostoku. Pozostali zginęli podczas likwidacji getta w Prużanie. Podczas likwidacji „prowincji białostockiej” getto zostało szczelnie zamknięte. Nie mógł dostać się do niego nikt ani też z niego wydostać. Władzę nad nim przejęło Gestapo.
Powstanie w getcie.
W 1942 w getcie białostockim powstała Antyfaszystowska Organizacja Bojowa.
W 1943 Niemcy przystąpili do likwidacji getta, 5–12 lutego zamordowali na miejscu 800 osób, a do obozu w Treblince wywieźli 10 tys. 15-16 sierpnia 1943, podczas ostatecznej likwidacji getta białostockiego, wybuchło powstanie. Bojownikom żydowskim nie udało się zrealizować planu przedostania się, wraz z dużą grupą mieszkańców, do Puszczy Knyszyńskiej. Większość z nich zginęła w czasie walki.
Pozostałych przy życiu Żydów wywieziono do obozu zagłady w Treblince. Po likwidacji getta białostockiego jego teren był miejscem koncentracji ludności polskiej wysiedlonej z Białowieży.
Upamiętnienie.
Białostoccy Żydzi zostali upamiętnieni jednym z kamieni z nazwą miasta, stanowiącym element pomnika Ofiar Obozu Zagłady w Treblince.

</doc>
<doc id="73405" url="https://pl.wikipedia.org/wiki?curid=73405" title="Stolica (ujednoznacznienie)">
Stolica (ujednoznacznienie)



</doc>
<doc id="73406" url="https://pl.wikipedia.org/wiki?curid=73406" title="Gazeta Współczesna">
Gazeta Współczesna

Gazeta Współczesna – regionalny dziennik informacyjny, ukazujący się od 1951 w Białymstoku. Posiada 4 mutacje regionalne. Są to Gazeta Białostocka, Gazeta Mazurska, Gazeta Łomżyńska, Gazeta Suwalska.
Historia.
Jest to najstarsza gazeta codzienna wydawana do dnia dzisiejszego w Białymstoku. Jej pierwszy numer ukazał się 2 września 1951. Początkowo pismo nosiło nazwę "Gazeta Białostocka". W 1975 roku, w związku z oddzieleniem od woj. białostockiego województw suwalskiego i łomżyńskiego, nazwa została zmieniona na "Gazeta Współczesna".
Gazeta aż do 1990 roku stanowiła organ prasowy PZPR, a jej winieta głosiła:
Winieta nr 4 z 5 stycznia 1990 roku była już zupełnie zmieniona (zmiana koloru z czerwonego na zielony, brak hasła i znaku PZPR) i zawierała już tylko sformułowanie "Dziennik PZPR". Później (po likwidacji partii) także i ta informacja zniknęła.

</doc>
<doc id="73408" url="https://pl.wikipedia.org/wiki?curid=73408" title="Gino Bartali">
Gino Bartali

Gino Bartali (ur. 18 lipca 1914 w Ponte a Ema k. Florencji, zm. 5 maja 2000 w Ponte a Ema) – jeden z najbardziej utytułowanych i najpopularniejszych włoskich kolarzy szosowych. Dwukrotnie wygrał Tour de France i trzykrotnie Giro d’Italia.
Życiorys.
Gino Bartali, kolarz zawodowy od 1935 do 1953 roku, był jednym z najlepiej wspinających się kolarzy w swoich czasach. Siedmiokrotnie wygrywał klasyfikację górską w Giro. Trzykrotnie (1936, 1937 i 1946) wygrywał też klasyfikacje łączną w tym wyścigu. W 1938 Bartali po raz pierwszy odniósł sukces w Tour de France. W najlepszym wieku do ścigania musiał przerwać swoją karierę z powodu II wojny światowej. W 1948 roku powrócił na trasę Touru i po 10. latach wygrał „Wielką Pętlę” z przewagą ponad pół godziny nad drugim zawodnikiem, Brikiem Schotte.
Kariera Bartaliego była naznaczona konkurencją z pięć lat młodszym "Campionissimo" Fausto Coppim. Rywalizacja ta podzieliła wielkie rzesze włoskich fanów na dwa obozy: „Bartalistów” i „Coppistów”. W 1949 roku Bartali, liczący już wtedy 35 lat, przegrał z Fausto w trakcie Tour de France.
Gino Bartali czterokrotnie zdobył tytuł Mistrza Włoch w kolarstwie szosowym i dominował w najważniejszych włoskich klasykach: 4 razy wygrał w Mediolan-San Remo i trzykrotnie w Giro di Lombardia.
W 2012 r. instytut Jad Waszem uhonorował Bartalego tytułem „Sprawiedliwego wśród Narodów Świata” za pomoc w uratowaniu ponad 800 Żydów w 1943 r. Bartali w ramach 380-kilometrowego treningu przewiózł w ramie swojego roweru zdjęcia i fałszywe dokumenty, które pozwoliły na uratowanie wielu niewinnych ludzi. Dodatkowo, nie wahał się ukrywać wyznawców judaizmu w swoim domu, a także współpracować z duchownymi przy organizacji przerzutów poszukiwanych do Szwajcarii.

</doc>
<doc id="73409" url="https://pl.wikipedia.org/wiki?curid=73409" title="Adam Antoni Rudnicki">
Adam Antoni Rudnicki

Adam Antoni Rudnicki (ur. 27 października 1785 – zm. 30 stycznia 1838 w Warszawie) – polski lekarz, lekarz weterynarii.
Życiorys.
Pracował w szpitalach w Krakowie i Warszawie. W 1824 został mianowany na szefa rządowego Instytutu Weterynarii w Burakowie. Uczestnik powstania listopadowego.
Autor rozprawy o szarlatanach i szarlataństwie wydanej w 1816 roku „O fuszerstwie lekarskiem, czyli fałszywych lekarzach i smutnym ich wpływie na społeczeństwo: jakoteż o środkach zachowania kraiu nadal od szkodliwości ladaiakiego lekarzenia / przez Adama Rudnickiego.”
Pochowany na cmentarzu powązkowskim kwatera 32.

</doc>
<doc id="73410" url="https://pl.wikipedia.org/wiki?curid=73410" title="Kurier Poranny (1990)">
Kurier Poranny (1990)

Kurier Poranny – informacyjne, codzienne pismo lokalne regionu północno-wschodniego, wydawane w Białymstoku od stycznia 1990 (numer 0 ukazał się 21 grudnia 1989); pierwotnie redakcja składała się z dziennikarzy popołudniówki Kurier Podlaski; posiada 6 tygodników: Kurier Osiedlowy, Kurier Bielski, Kurier Sokólski, Kurier Łapski, Kurier Hajnowski i Kurier Lokalny (Wasilków, Supraśl, Czarna Białostocka); nakład 35 tys. egz., magazyn – 55 tys. egz. (1995).. Właścicielem gazety było wydawnictwo Polska Press sp. z o.o, które 1 marca 2021 zostało przejęte przez spółkę Polski Koncern Naftowy Orlen (jej największym udziałowcem jest Skarb Państwa). 
Dodatki.
Ponadto Kurier Poranny publikuje dużo rozmaitych, okazjonalnych dodatków:

</doc>
<doc id="73411" url="https://pl.wikipedia.org/wiki?curid=73411" title="Adam Struzik">
Adam Struzik

Adam Krzysztof Struzik (ur. 1 stycznia 1957 w Kutnie) – polski polityk i samorządowiec, lekarz.
W latach 1991–2001 senator II, III i IV kadencji, w latach 1993–1997 marszałek Senatu III kadencji, od 2001 marszałek województwa mazowieckiego, od 2015 wiceprezes PSL. Według stanu na początek VI kadencji samorządu wojewódzkiego (2018) był najdłużej urzędującym marszałkiem województwa w Polsce.
Życiorys.
Działalność zawodowa i społeczna.
Syn Józefa i Otylii. Absolwent Wydziału Lekarskiego Akademii Medycznej w Łodzi. Specjalizował się w zakresie chorób wewnętrznych. Ukończył także studia podyplomowe w dziedzinie organizacji i ekonomiki ochrony zdrowia oraz podyplomowe studia menedżerskie z zakresu administracji publicznej na Wydziale Zarządzania Uniwersytetu Warszawskiego.
W latach 1990–1997 był dyrektorem Wojewódzkiego Szpitala Zespolonego w Płocku. Zaangażowany w działalność Ochotniczych Straży Pożarnych, m.in. jako członek zarządu głównego Związku Ochotniczych Straży Pożarnych Rzeczypospolitej Polskiej.
Działalność partyjna i parlamentarna.
W 1984 wstąpił do Zjednoczonego Stronnictwa Ludowego, w 1989 został członkiem Polskiego Stronnictwa Ludowego „Odrodzenie”, a w 1990 członkiem Polskiego Stronnictwa Ludowego. Objął m.in. funkcję prezesa zarządu wojewódzkiego tej partii. Od 1991 do 2001 zasiadał w Senacie, reprezentując województwo płockie. Pełnił m.in. funkcję przewodniczącego Komisji Polityki Społecznej i Zdrowia w II kadencji. Od 1993 do 1997 był marszałkiem Senatu III kadencji. W 2001 bez powodzenia ubiegał się o reelekcję. W 2007 uzyskał mandat poselski, zrezygnował jednak z jego objęcia, wybierając pozostanie na stanowisku marszałka województwa. W 2011 bez powodzenia ubiegał się o mandat poselski, a w 2014 o europarlamentarny. W 2015 został wiceprezesem NKW PSL.
Działalność samorządowa.
W latach 1984–1988 z ramienia Zjednoczonego Stronnictwa Ludowego był radnym gminy Nowy Duninów. W 1988 uzyskał mandat radnego miasta i gminy Gąbin. Pełnił funkcję delegata do sejmiku samorządowego województwa płockiego i do Krajowego Sejmiku Samorządu Terytorialnego, którego był przewodniczącym. W 1998, 2002, 2006, 2010, 2014 i 2018 uzyskiwał mandat radnego sejmiku mazowieckiego. W I kadencji przewodniczył Komisji Zdrowia i Kultury Fizycznej. W 2010 kandydował na prezydenta Płocka, zajmując 4. (przedostatnie) miejsce (uzyskał 10,88% głosów).
10 grudnia 2001 został powołany na urząd marszałka województwa, stanowisko to utrzymywał po wyborach samorządowych w 2002, 2006, 2010, 2014 i 2018.
W 2004 został członkiem Komitetu Regionów (wszedł w skład grupy Europejskiej Partii Ludowej). Objął też funkcję wiceprezesa zarządu Związku Województw Rzeczypospolitej Polskiej.
Odznaczenia i wyróżnienia.
W 2005 uhonorowany Wielkim Orderem św. Zygmunta, a w 2006 Odznaką Honorową Polskiego Czerwonego Krzyża II stopnia. Wyróżniony ponadto m.in. Nagrodą im. Grzegorza Palki (2009). Otrzymał tytuły honorowego obywatela różnych miejscowości w województwie mazowieckim. W latach 2013–2014 był artPrezydentem na Interdyscyplinarnym Festiwalu Sztuk Miasto Gwiazd w Żyrardowie.
W 2007 laureat wyróżnienia „Najbardziej Podziwiany Marszałek Województwa”.

</doc>
<doc id="73412" url="https://pl.wikipedia.org/wiki?curid=73412" title="Efekt Poyntinga-Robertsona">
Efekt Poyntinga-Robertsona

Efekt Poyntinga-Robertsona – zjawisko hamowania małych ciał niebieskich w pobliżu gwiazdy (w szczególności Słońca) wskutek absorpcji i reemisji promieniowania. Jest ono istotne dla cząstek o rozmiarach rzędu centymetra, powoduje, że poruszają się one po trajektorii spiralnej w kierunku gwiazdy.
Zjawisko to opisał w 1903 roku John Henry Poynting, w 1937 roku Howard Percy Robertson skorygował opis o efekty wynikające ze szczególnej teorii względności.
Mechanizm.
Cząstka orbitująca wokół Słońca pochłania promieniowanie słoneczne, które w układzie odniesienia związanym ze Słońcem pada prostopadle do kierunku jej ruchu orbitalnego i nie zaburza jej ruchu. Wypromieniowuje ona energię izotropowo we własnym układzie odniesienia, co oznacza że w układzie związanym ze Słońcem, cząstka wypromieniowuje energię w większości w kierunku swojego ruchu; to powoduje malenie energii kinetycznej i momentu pędu.
Efekt Poyntinga-Robertsona można także rozważać w układzie związanym z cząstką i rozumieć jako konsekwencję aberracji światła: światło słoneczne pada na cząstkę częściowo z przodu, działając niewielką siłą hamującą.
Siłę działającą na ciało określa wzór:
gdzie:
Skutki.
Efekt Poyntinga-Robertsona wywiera duży wpływ na drobiny materii międzyplanetarnej, które są zbyt duże, aby ciśnienie promieniowania usunęło je z układu planetarnego. Takie drobiny odpowiadają m.in. za powstawanie światła zodiakalnego (mają w większości średnice 20–200 μm). Materia ta może zostać usunięta z orbity Ziemi na skutek działania efektu Poyntinga-Robertsona w czasie rzędu 100 tys. lat, znacznie mniej niż istnieje Układ Słoneczny. Oznacza to, że ośrodek ten musi być zasilany nową materią, pochodzącą np. ze zderzeń małych planetoid, a według badań naukowych z 2009 roku w większości z rozpadu komet krótkookresowych.

</doc>
<doc id="73413" url="https://pl.wikipedia.org/wiki?curid=73413" title="Michael Ellis DeBakey">
Michael Ellis DeBakey

Michael Ellis de Bakey (ur. 7 września 1908 w Lake Charles, Luizjana, zm. 11 lipca 2008 w Houston, Teksas) – chirurg amerykański, który był jednym z twórców kardiochirurgii i chirurgii naczyń. Za swoje dokonania został wyróżniony między innymi Nagrodą im. Alberta Laskera w dziedzinie klinicznych badań medycznych, która w roku 2008 dla uhonorowania De Bakeya została nazwana: Lasker~DeBakey Clinical Medical Research Award.
Jako pierwszy w 1952 zastąpił naczynie krwionośne protezą z tworzywa sztucznego. De Bakey był pionierem chirurgii naczyniowej i kardiochirurgii. Zmodyfikował w 1934 wynalezioną i opatentowaną w 1855 przez Portera i Bradleya pompę rolkową , co umożliwiło jej stosowanie w transfuzji krwi a w latach 50. XX w. dalsza jego modyfikacja pompy umożliwiła jej zastosowanie w sztucznym płuco-sercu.
Wykonywane dziś operacje naczyniowe, takie jak operacja tętniaka aorty z użyciem protezy z tworzywa sztucznego, endarterektomia tętnic szyjnych są autorstwa dr De Bakeya, który zapoczątkował stosowanie protez naczyniowych z tworzyw sztucznych.
W latach 60. XX w. dr DeBakey i jego zespół chirurgów byli jednymi z pierwszych, którzy nagrywali operacje na taśmie filmowej.
Jest twórcą MicroMed DeBakeyVAD z przepływem osiowym, które ma zastosowanie w długoterminowym leczeniu niewydolności krążenia oraz jako pomost do przeszczepu serca. 
W 1980 DeBakey należał do zespołu leczącego krótko przed jego śmiercią Josipa Broz Tito z powodu niedokrwienia dolnej kończyny.
W 1996 (wieku 88 lat) nadzorował leczenie prezydenta Rosji Borysa Jelcyna.

</doc>
<doc id="73414" url="https://pl.wikipedia.org/wiki?curid=73414" title="James Shirley">
James Shirley

James Shirley (ur. 13 września 1596 w Londynie, zm. 29 października 1666 tamże) – dramatopisarz angielski, autor około 40 utworów dramatycznych, głównie komedii, tragikomedii oraz masek o tematyce związanej z życiem wyższych sfer Londynu.
Studiował w Londynie, w St John’s College na Uniwersytecie Oksfordzkim i w St Catharine’s College na Uniwersytecie Cambridge. W 1619 roku przyjął święcenia w Kościele anglikańskim i otrzymał parafię w pobliżu St Albans. Po konwersji na katolicyzm został przełożonym szkoły w St Albans. 
W 1625 roku przeniósł się do Londynu, debiutując jako dramatopisarz. Napisał ok. 40 sztuk wystawianych w teatrach londyńskich. Zaprzestał tej formy twórczości w 1642 roku, po purytańskim edykcie zakazującym działalności teatrów. W wojnie domowej między królem a Parlamentem opowiedział się po stronie rojalistów. 
Do czasu Restauracji ponownie zajął się pracą nauczycielską, pisywał też okolicznościowe pamflety. Zginął w czasie Wielkiego Pożaru Londynu uciekając z płonącego domu. 

</doc>
<doc id="73415" url="https://pl.wikipedia.org/wiki?curid=73415" title="Malajowie">
Malajowie

Malajowie () – zróżnicowana grupa etniczna zamieszkująca Półwysep Malajski oraz część Archipelagu Malajskiego, tereny współczesnej Malezji, Singapuru, Brunei, Indonezji i Tajlandii. Wskutek imigracji (głównie z Chin i południowej Azji) stali się mniejszością w Singapurze. Zajmują się myślistwem, rybołówstwem, handlem morskim. Mają rozwinięte rzemiosło (tkactwo, ceramika) oraz bogaty folklor (m.in. lalkowy teatr cieni, liryczne czterowiersze, zwane pantunami). Posługują się językiem malajskim z wielkiej rodziny austronezyjskiej. W większości wyznają islam w odmianie sunnickiej, który jest elementem ich tożsamości etnicznej.
Termin „Malajowie” może także określać tzw. „rasę malajską”. Pojęcie rasy malajskiej ma szerszy charakter i obejmuje także większą część ludności Indonezji i Filipin, tj. użytkowników różnych języków należących do rodziny austronezyjskiej (zob. też: ludy austronezyjskie).

</doc>
<doc id="73416" url="https://pl.wikipedia.org/wiki?curid=73416" title="Stanisław Baczyński (pisarz)">
Stanisław Baczyński (pisarz)

Stanisław Baczyński, ps. "Adam Kersten", "Akst" (ur. 5 maja 1890 we Lwowie, zm. 27 lipca 1939 w Warszawie) – polski pisarz, krytyk literacki, publicysta i historyk literatury, działacz socjalistyczny, żołnierz Legionów Polskich, kapitan piechoty Wojska Polskiego.
Życiorys.
Był synem powstańca styczniowego. W czasie I wojny światowej działał w Polskiej Organizacji Wojskowej, a następnie pełnił służbę w Komendzie I Brygady Legionów. We wrześniu 1919 przeniesiony został do Oddziału II Sztabu Generalnego WP i brał udział w tajnych operacjach. Jako komendant pociągu sanitarnego nr 15 był szefem ochrony podczas prowadzonej w październiku i listopadzie 1919 trzeciej turze tajnych negocjacji polsko-bolszewickich. Miejscem negocjacji był pociąg sanitarny stojący na małej stacji Mikaszewicze na zapleczu polskiego frontu na wschodnim Polesiu. Por. Stanisław Baczyński należał do grona najbardziej zaufanych oficerów wywiadu i stykał się m.in. z przewodniczącym delegacji bolszewickiej Julianem Marchlewskim, osobistym wysłannikiem Józefa Piłsudskiego kpt. Ignacym Boernerem, zastępcą szefa Zarządu Cywilnego Ziem Wschodnich hr. Michałem Kossakowskim. W czasie III powstania śląskiego kierował działaniami dywersyjnymi podgrupy destrukcyjnej „Południe”, części Grupy Destrukcyjnej Wawelberg prowadzącej działania specjalne.
W 1924 był oficerem rezerwy 32 pułku piechoty w Twierdzy Modlin (zweryfikowany w stopniu kapitana ze starszeństwem z dniem 1 czerwca 1919, w 1924 zajmował 1410 lokatę na liście starszeństwa oficerów rezerwy piechoty).
W latach 1929–1930 wydawał w Warszawie miesięcznik literacki „Europa”. Publikował m.in. w czasopismach „Wiek XX” i „Lewy Tor”.
W 1951 jego prace "Jakiej chcemy armji?" i "Wódz i naród" wydane pod pseudonimem "Akst.", a także "Kresy wschodnie: źródła i perspektywy sprawy rusińskiej w Galicji" zostały wycofane z polskich bibliotek oraz objęte cenzurą.
Mąż Stefanii Baczyńskiej. Ojciec poety Krzysztofa Kamila Baczyńskiego. Syn dedykował mu wiersz "Elegia", napisany w sierpniu 1939, po śmierci ojca. Jest także wspominany w kilku innych wierszach poety, m.in. "Rodzicom", "Deszcze".
Pochowany na Cmentarzu Wojskowym na Powązkach (kwatera 5A-6-47).
Dzieła.
Stanisław Baczyński napisał m.in.:
Linki zewnętrzne.
Utwory Stanisława Baczyńskiego, teksty w jego opracowaniu i tłumaczeniu w serwisie Polona.pl

</doc>
<doc id="73419" url="https://pl.wikipedia.org/wiki?curid=73419" title="Sara (imię)">
Sara (imię)

Sara, z języka angielskiego Sarah – imię żeńskie pochodzenia hebrajskiego, oznacza: „księżniczka”.
Popularność.
W 2021 roku imię było 108. najczęstszym na świecie. W tym roku nosiło je ponad 3,75 miliona osób, w tym ponad 575 tysięcy Egipcjanek, prawie 450 tysięcy Amerykanek, ponad 350 tysięcy Sudanek, ponad 200 tysięcy Marokanek i Meksykanek oraz prawie 200 tysięcy Hiszpanek.
Sarah.
Sarah jest angielskim odpowiednikiem imienia Sara. W 2021 roku to imię nosiło prawie 5 milionów osób, w tym ponad 850 tysięcy Amerykanek, ponad 430 tysięcy Angielek, prawie 370 tysięcy Ugandyjek, ponad 250 tysięcy Iranek, Egipcjanek i Nigeryjek oraz prawie 250 tysięcy Irakijek.

</doc>
<doc id="73420" url="https://pl.wikipedia.org/wiki?curid=73420" title="Kate Moss">
Kate Moss

Katherine Ann Moss (ur. 16 stycznia 1974 w Londynie) – brytyjska modelka i projektantka mody.
Życiorys.
Urodziła się 16 stycznia 1974 w Londynie w dzielnicy Croydon, jako córka barmanki Lindy Rosiny Moss (zd. Shepherd) i Petera Edwarda Mossa, pracownika linii lotniczych. Jej rodzice rozwiedli się w 1989. Ma brata Nicka, który również jest modelem, oraz przyrodnią siostrę Lottie.
Kariera.
W świat modelek została wprowadzona w 1988 przez Sarę Ducas ze „Storm Agency”, która zwróciła uwagę na Moss na lotnisku JFK w Nowym Jorku. 14-letnia Moss wracała wówczas z rodzicami z Wysp Bahama. Jej twarz zaczęła ukazywać się na najbardziej prestiżowych okładkach, m.in. brytyjskiego magazynu „The Face” czy amerykańskiego czasopisma „Vogue”. Zdobiła również publikacje wydawnictwa „HarperCollins”. Do rangi topmodelki wyniósł ją jednak Calvin Klein po tym, jak modelka została ambasadorką jego marki. Potem pracowała dla kolejnych międzynarodowych firm, takich jak np. Dolce &amp; Gabbana, Gianni Versace, L’Oréal, Yves Saint Laurent czy Coco Chanel.
Próbowała też sił na ekranie, debiutując w filmie dokumentalnym "Models Close-Up", a potem w serialu komediowym "French and Saunders". Wydała też autobiografię pt. "The Kate Moss Story", firmowała nazwiskiem linię perfum oraz projektuje ubrania dla marki Topshop i torebki dla firmy Longchamp.
W 2006 wystąpiła w nasyconej erotyzmem reklamie bielizny "Agent Provocateur", którą wyreżyserował Mike Figgis. Reklama została ocenzurowana przez telewizje w USA. W 2013 zdjęcia Moss pojawiły się w jubileuszowym wydaniu amerykańskiego magazynu dla mężczyzn „Playboy”, wydanego z okazji 60-lecia czasopisma.
Życie prywatne.
Była związana z Johnnym Deppem, z którym spotykała się w latach 1994–1998. W czasie trwania tego związku Moss miała problemy z narkotykami, co spowodowało jej długotrwały pobyt w klinice odwykowej. W 2005 brytyjski dziennik „Daily Mirror” ujawnił przypadki zażywania przez Kate Moss kokainy. Spowodowało to zerwanie kontraktów przez największe domy mody, a Moss zyskała miano „najbardziej awanturniczej modelki w historii ostatnich lat” (wg „The Daily Mirror Magazine”).
Ma córkę Lila Grace (ur. 29 września 2002) ze związku z dziennikarzem Jeffersonem Hackiem. 1 lipca 2011 wyszła za Jamiego Hince’a, wokalistę zespołu The Kills. Rozwiedli się w 2016. Od 2016 jej partnerem życiowym jest niemiecki arystokrata i fotograf Nikolai von Bismarck.
Przez lata zarzucano jej anoreksję oraz promowanie nienaturalnie chudego ciała.
Posiada kilka apartamentów we Francji i Anglii oraz dom rodzinny w Nowym Jorku. W 2000 roku jej majątek był szacowany na 26,3 mln dolarów. Jako modelka zarabiała 10 tys. dolarów za jeden dzień pracy. Kontrakt z firmą Calvina Kleina za 100 dni pracy opiewał na sumę 4 mln dolarów.
Nagrody.
Nagroda dla najlepszej modelki 2006 przyznana przez British Fashion Council za 14 kampanii reklamowych (m.in. Chanel, Burberry, Louis Vuitton, Agent Provocateur).

</doc>
<doc id="73421" url="https://pl.wikipedia.org/wiki?curid=73421" title="Półwysep Malajski">
Półwysep Malajski

Półwysep Malajski (Malakka) – południowa część Półwyspu Indochińskiego, między Morzem Andamańskim a Morzem Południowochińskim. Od Sumatry oddzielony cieśniną Malakka. Długość wynosi ok. 1450 km. Powierzchnia: ok. 190 tys. km².
Górzysty, na wybrzeżu niziny. Półwysep porastają wilgotne lasy równikowe. Występują plantacje kauczukowca i palmy kokosowej. Wydobywa się rudy cyny.
Na półwyspie leży część Malezji (Malezja Zachodnia), południowa Tajlandia i niewielki fragment południowej Mjanmy. U jego południowego krańca leży wyspa Singapur (na niej – państwo Singapur).
Na starszych mapach półwysep ten był określany nazwą Złoty Chersonez.

</doc>
<doc id="73425" url="https://pl.wikipedia.org/wiki?curid=73425" title="Catherine Deneuve">
Catherine Deneuve

Catherine Deneuve, właśc. Catherine Fabienne Dorléac (ur. 22 października 1943 w Paryżu) – francuska aktorka filmowa, określana często mianem pierwszej damy francuskiego kina.
Życiorys.
Jest młodszą córką francuskiego aktora Maurice’a Dorléaca i Renée Deneuve. Jej starsza siostra Françoise Dorléac, również popularna aktorka, zginęła w wypadku samochodowym. Matka zrezygnowała z kariery scenicznej, ojciec zaś pracował przy dubbingu zagranicznych filmów, potem jako przedstawiciel wytwórni Paramount.
Zachęcona przez ojca, rozpoczęła karierę filmową. Zadebiutowała w filmie jako nastolatka w 1956, pojawiając się w obrazie "Les collégiennes". Przełomem w jej karierze okazał się występ w musicalu "Parasolki z Cherbourga" (1964) Jacques’a Demy. Później zagrała u znanych reżyserów, takich jak Roman Polański ("Wstręt") oraz Luis Buñuel ("Piękność dnia"). Premiera tego ostatniego filmu wywołała sporo kontrowersji, ale dzięki niemu Deneuve zyskała pozycję pierwszej damy francuskiego kina.
W USA, gdzie żaden film z Deneuve nie osiągnął większego sukcesu finansowego ani nie doczekał się szerokiego rozpowszechniania, jest ona gwiazdą głównie dzięki reklamom perfum Chanel i Yves Saint Laurent.
Jest ambasadorem dobrej woli UNESCO. W 1995 nagrała płytę z Malcolmem McLarenem.
Zasiadała w jury konkursu głównego na 47. MFF w Cannes (1994). Przewodniczyła jury na 63. MFF w Wenecji (2006).
Życie prywatne.
Była prywatnie związana z wieloma znanymi reżyserami i aktorami, m.in. z Rogerem Vadimem (ma z nim syna, Christiana) oraz Marcello Mastroiannim (ma z nim córkę, Chiarę). Była żoną brytyjskiego fotografika Davida Baileya.
Nagrody i nominacje.
Zdobyła dwukrotnie Cezara dla najlepszej francuskiej aktorki roku (nominowana jeszcze ośmiokrotnie do tej nagrody) za role w filmach "Ostatnie metro" (1980) oraz "Indochiny" (1992). Za tę ostatnią kreację była również nominowana do Oscara dla najlepszej aktorki.
Odebrała specjalną nagrodę za całokształt twórczości na 61. MFF w Cannes w 2008.

</doc>
<doc id="73426" url="https://pl.wikipedia.org/wiki?curid=73426" title="UFO (ujednoznacznienie)">
UFO (ujednoznacznienie)



</doc>
<doc id="73428" url="https://pl.wikipedia.org/wiki?curid=73428" title="Kate Winslet">
Kate Winslet

Kate Elizabeth Winslet (ur. 5 października 1975 w Reading) – angielska aktorka filmowa i telewizyjna. Szeroką rozpoznawalność przyniosła jej rola w popularnym i nagrodzonym 11 statuetkami Oscara przeboju kasowym "Titanic" (1997). Laureatka Oscara za rolę pierwszoplanową w filmie "Lektor" (2008).
Życie prywatne.
Drugim mężem Winslet był angielski reżyser Sam Mendes. W 2010 poinformowano o rozstaniu pary. W 2012 po raz trzeci wyszła za mąż, a jej mężem został Edward Abel Smith, krewny Richarda Bransona. Ślub odbył się w Nowym Jorku. Jest matką trójki dzieci o imionach: Mia (2000), Joe (2003) i Bear (2013). Jej obie siostry, starsza Anna i młodsza Beth, także są aktorkami, ma również młodszego brata Jossa.
Kariera.
Kate Winslet pochodzi ze zubożałej rodziny aktorskiej. W wieku pięciu lat po raz pierwszy wystąpiła w przedstawieniu scenicznym jako Maria w Jasełkach. Gdy miała 11 lat została przyjęta do szkoły teatralnej Redroofs w Maidenhead, która funkcjonowała także jako agencja i zabierała dzieci na castingi do Londynu. Wzięła udział w reklamie płatków śniadaniowych dla brytyjskiej telewizji. W szkole i w teatrze Starmaker Theatre Company w rodzinnym Reading wystąpiła łącznie w kilkunastu przedstawieniach teatralnych. W 1991 roku, na dwa tygodnie przed ukończeniem swoich egzaminów GCSE, zadebiutowała jako aktorka głównej obsady serialu "Dark Season". Gdy miała 16 lat zmuszona była jednak z powodu braku środków zrezygnować ze szkoły w Redroofs. Grywała drobne role, dorabiała pracując w delikatesach, dość mocno także schudła.
Przełom nastąpił w 1994 roku gdy po raz pierwszy wystąpiła na dużym ekranie w obrazie "Niebiańskie stworzenia" w reżyserii Petera Jacksona, wybrał ją on spośród innych 175 dziewcząt. Popularność przyniosła jej drugoplanowa rola w filmie "Rozważna i romantyczna" Anga Lee (1995), za którą otrzymała nominację do Oscara. W 1996 pojawiła się w dwóch dramatach z epoki tj. filmie "Więzy miłości" oraz "Hamlet". Jednak szeroką rozpoznawalność zdobyła dzięki roli pierwszoplanowej w filmie "Titanic" Jamesa Camerona (1997), za którą także nominowano ją do Oscara.
Występowała następnie w niezależnych filmach uważając, że musi się jeszcze sporo nauczyć. By nakręcić niskobudżetowy film "W stronę Marrakeszu" (1998) odrzuciła role w "Zakochanym Szekspirze" (1998) oraz "Annie i królu" (1999).
Punktem zwrotnym w jej karierze był komediodramat "Zakochany bez pamięci" (2004), w którym obsadzona została wbrew swojemu typowi aktorskiemu (ang. "against type"). Aktorka wystąpiła potem kolejno m.in. w filmach "Marzyciel" (2004, m.in. Oscar za muzykę Jana Kaczmarka), "Małe dzieci" (2006), "Droga do szczęścia" (2008), "Lektor" (2008, Oscar za rolę pierwszoplanową), czy w ekranizacjach trylogii SF "Niezgodna" Veronici Roth: "Niezgodna" (2014), "Zbuntowana" (2015) i "Wierna" (2016).
W biografii "Steve Jobs" (2015) zagrała Joannę Hoffman, urodzoną w Polsce piątą historycznie osobę w zespole przedsiębiorstwa Apple, która dołączyła do tej raczkującej jeszcze, ale jednocześnie już zapisującej się w historii mikrokomputerów, firmy w 1980 roku. Przygotowując się do roli Winslet spędziła czas z Hoffman oraz pracowała z coachem dialektu, by oddać jej armeńsko-polski akcent. Jak później powiedziała, było to z jednych największych wyzwań w jej karierze.
Siedmiokrotnie nominowana do Oscara, wygrała jedną statuetkę. Laureatka m.in. czterech Złotych Globów, trzech nagród BAFTA, nagrody Primetime Emmy oraz Grammy. Jako 31-latka była najmłodszą w historii aktorką, która zdobyła pięć (a później jako 33-latka sześć) nominacji do Oscarów. Jest trzecią aktorką, która zdobyła na jednej gali dwa Złote Globy.
Piosenka "What If", którą nagrała dla ścieżki dźwiękowej filmu animowanego "Opowieść wigilijna" (2001) spodobała się producentom na tyle, że wydano ją następnie jako singiel charytatywny.
Odznaczenia.
W 2012 Kate Winslet została uhonorowana przez królową Elżbietę II Komandorią Orderu Imperium Brytyjskiego (CBE).
Nagrody i nominacje.
Amerykańska Akademia Sztuki i Wiedzy Filmowej – Oscar
ATAS / NATAS / IATAS – Emmy
Europejska Akademia Filmowa
Hollywoodzkie Stowarzyszenie Prasy Zagranicznej – Złoty Glob
Brytyjska Akademia Sztuk Filmowych i Telewizyjnych – BAFTA
Screen Actors Guild – Aktor
Międzynarodowa Akademia Prasy – Nagroda Satelita
Academy of Science Fiction, Fantasy and Horror Films – Saturn
Académie des Arts et Techniques du Cinema – César
Nagroda Grammy
MTV – Złoty Popcorn

</doc>
<doc id="73429" url="https://pl.wikipedia.org/wiki?curid=73429" title="Malakka">
Malakka



</doc>
<doc id="73430" url="https://pl.wikipedia.org/wiki?curid=73430" title="Malakka (miasto)">
Malakka (miasto)

Malakka (, ) – miasto i stary port handlowy w Malezji na Płw. Malajskim, nad Cieśn. Malakka. Stolica stanu Malakka.
W 2010 zamieszkiwane przez 484 885 osób.
Przemysł spożywczy, chemiczny (obróbka kauczuku) i drzewny. Zabytki: fort i kościół z 1. poł. XVI w., ratusz z XVII wieku. W mieście urodził się m.in. Abdullah bin Abdulkadir.
W 2008 roku Malakka wraz z miastem George Town została wpisana na listę światowego dziedzictwa UNESCO.
Swoją siedzibę ma tu konsulat Arabii Saudyjskiej.

</doc>
<doc id="73431" url="https://pl.wikipedia.org/wiki?curid=73431" title="Fokomelia">
Fokomelia

Fokomelia (łac. "phocomelia", z gr. = foka + = kończyna, ang. phocomelia) – wada rozwojowa kończyn, polegająca na niedorozwoju lub braku kości długich z obecnością stóp lub dłoni połączonych bezpośrednio z tułowiem. Jest związana z nieprawidłowościami w trakcie ciąży, przyjmowaniem w jej trakcie pewnych leków (głównie talidomidu) lub rzadziej uwarunkowana genetycznie (zespół Holt-Orama, zespół fokomelii SC, zespół pseudotalidomidowy, OMIM#269000).

</doc>
<doc id="73433" url="https://pl.wikipedia.org/wiki?curid=73433" title="Miloš Forman">
Miloš Forman

Miloš Forman, właśc. Jan Tomáš Forman (ur. 18 lutego 1932 w Čáslavi, zm. 13 kwietnia 2018 w Warren w stanie Connecticut) – czeski reżyser filmowy, od 1968 zamieszkały i tworzący w Stanach Zjednoczonych.
Życiorys.
Urodził się jako syn Anny z domu Švábovej i Rudolfa Formana. Jego matka prowadziła pensjonat nad Machowym Jeziorem w miejscowości Doksy. Ojciec był nauczycielem akademickim. Prawdopodobnie biologicznym ojcem Formana był – architekt żydowskiego pochodzenia, którego rodzina miała w Doksach letni dom. Forman w swojej autobiografii napisał, że dwadzieścia lat po śmierci matki dostał anonimowy list „pisany kobiecą ręką” z Hradca Královégo, którego autorka twierdziła, że umierająca w obozie koncentracyjnym matka Formana prosiła ją, żeby "Miloš dowiedział się, kto jest jego ojcem. Miloš Forman twierdził, że na swoje listy do Otto Kohna dostał tylko jedną odpowiedź „Tak. Żyję. Pozdrawiam”."
Rodzice Formana nie przeżyli II wojny światowej – Rudolf za działalność antyfaszystowską został aresztowany przez gestapo i zginął w obozie koncentracyjnym Mittelbau-Dora w 1944. Matka reżysera zginęła rok wcześniej w obozie koncentracyjnym Auschwitz-Birkenau. Przyrodnimi braćmi Miloša Formana byli matematyk Joseph J. Kohn oraz malarz Pavel Forman. Po wojnie wychowywali go dalsi krewni.
W szkole z internatem ulokowanej na zamku w Podiebradach dzielił pokój z Václavem Havlem, Ivanem Passerem i Jerzym Skolimowskim.
Był absolwentem Akademii Sztuk Scenicznych w Pradze.
Rozpoczynał karierę w Czechosłowacji, kręcił filmy krótkometrażowe i komedie, od początku współpracował z operatorem Miroslavem Ondříčkiem. Stał się czołowym przedstawicielem tzw. czechosłowackiej nowej fali.
Światowy rozgłos zdobył w latach 60. XX wieku dzięki filmowi "Miłość blondynki", który otrzymał nagrody na festiwalach w Locarno i Wenecji.
W 1968 na zaproszenie Paramount Pictures wyjechał do Stanów Zjednoczonych, by nakręcić film o amerykańskiej młodzieży "Odlot". Stłumienie praskiej wiosny spowodowało, że Forman pozostał na stałe w Stanach Zjednoczonych i tam kontynuował swoją karierę. Sam zaś film na 24. MFF w Cannes w 1971 zdobył drugą nagrodę konkursu głównego, czyli Grand Prix Jury.
W 1975 zekranizował powieść Kena Keseya "Lot nad kukułczym gniazdem". Film ten, jako drugi w historii (pozostałe to "Ich noce" oraz "Milczenie owiec"), został uhonorowany aż pięcioma Oscarami w najważniejszych kategoriach (najlepszy reżyser, najlepszy aktor, najlepsza aktorka, najlepszy film i najlepszy scenariusz). Ogromny sukces pozwolił Formanowi nakręcić od dawna planowaną ekranizację kultowego musicalu "Hair", która jednak spotkała się z umiarkowanym przyjęciem ze strony krytyków.
Kolejnym ważnym osiągnięciem Formana była adaptacja sztuki Petera Shaffera "Amadeusz", oparta na biografii Wolfganga Amadeusa Mozarta. Film ten przyniósł mu kolejnego Oscara za reżyserię oraz wiele innych nagród.
Koniec lat 80. XX wieku przyniósł dwie filmowe adaptacje powieści "Niebezpieczne związki". Nakręcona w 1988 wersja Stephena Frearsa została wyróżniona licznymi nagrodami, natomiast "Valmont" Formana nie wzbudził większego zainteresowania.
W 1995 został odznaczony czeskim Medalem Za zasługi I stopnia.
W 1996 Forman nakręcił film biograficzny o Larrym Flyncie, twórcy magazynu pornograficznego "Hustler". Obraz starał się zdefiniować granice swobodnej wypowiedzi i wolności słowa, wzbudził kontrowersje w wielu krajach swoim śmiałym plakatem. Film zdobył Złotego Niedźwiedzia na 47. MFF w Berlinie w 1997 i był dwukrotnie nominowany do Oscara (w tym za najlepszą reżyserię).
W 1999 powstała kolejna biografia, film poświęcony amerykańskiemu komikowi Andy’emu Kaufmanowi, "Człowiek z księżyca". Film nie odniósł sukcesu, doceniono natomiast kreację Jima Carreya w tytułowej roli. W 2006 Forman nakręcił swój ostatni film, "Duchy Goi", ukazującą m.in. postać Francisca Goi.
Forman zasiadał w jury konkursu głównego na 25. MFF w Cannes (1972). Przewodniczył obradom jury na 38. MFF w Cannes (1985) oraz na 57. MFF w Wenecji (2000).
W 2009 powstał dokumentalny film produkcji czeskiej "Miloš Forman: Co cię nie zabije" (czes. "Miloš Forman: Co tě nezabije") w reżyserii Miloša Smídmajera opisujący wybory życiowe i artystyczne Formana.

</doc>
<doc id="73434" url="https://pl.wikipedia.org/wiki?curid=73434" title="Larry Flynt">
Larry Flynt

Larry Claxton Flynt Jr. (ur. 1 listopada 1942 w Salyersville, zm. 10 lutego 2021 w Los Angeles) – amerykański wydawca, twórca pierwszego czasopisma pornograficznego „Hustler”, producent filmów pornograficznych i trzech kanałów telewizyjnych Hustler TV, prezes Larry Flynt Publications (LFP) oraz aktywista. W 1999 otrzymał branżową nagrodę AVN Award za specjalne osiągnięcia.
W latach 70. aktywnie walczył o wolność prasy, gwarantowaną przez 1. poprawkę do konstytucji USA, czym przysporzył sobie wielu wrogów. 
Życiorys.
Wczesne lata.
Urodził się w Salyersville w stanie Kentucky jako syn Edith (z domu Arnett; 1925–1982) i Larry’ego Claxtona Flynta (1919–2005), który był dzierżawcą i weteranem II wojny światowej. Jego rodzina miała pochodzenie angielskie, szkockie, irlandzkie, niemieckie i walijskie. Miał siostrę Judy (ur. 1947, zm. w 1951 na białaczkę mając 5 lat) i brata Jimmy’ego Raya Flynta (ur. 1948). Uczęszczał do Salyersville High School (obecnie Magoffin County High School). Jego matka rozwiodła się z ojcem alkoholikiem, gdy Flynt miał 10 lat, i przeniosła się wraz z synami do Hamleta w Indianie. W 1958 uciekł z domu w wieku 16 lat i zaciągnął się do United States Army. Zwolniony rok później, podjął dorywcze prace jako zbieracz na farmie, zmywacz do naczyń i robotnik fizyczny. Przeniósł się do Dayton w Ohio, zaciągnął się do United States Navy w lipcu 1960 i pracował jako operator radaru na USS Enterprise do października 1964. 
Kariera.
Na początku 1965 Flynt wziął 1800 dolarów ze swoich oszczędności i kupił bar w Dayton. W 1968, z pomocą swojego brata, a później swojej dziewczyny, otworzył Hustler Clubs ze striptizem w Akron, Cleveland, Columbus, Cincinnati i Toledo. W 1974 zaczął publikować magazyn „Hustler”. Na początku lat 70. jego jedyną poważną konkurencją były magazyny „Playboy” i „Penthouse”, które obok zdjęć zawierały teksty dotyczące polityki i biznesu. Później zaczął wydawać podobny, „Chic”, ale przeznaczony dla kobiet.
W sierpniu 1975 w „Hustlerze” opublikowano zdjęcia nagiej byłej amerykańskiej pierwszej damy Jacqueline Kennedy Onassis.
W 1996 powstał film oparty na jego biografii – "Skandalista Larry Flynt", wyreżyserowany przez Miloša Formana. Główną postać zagrał Woody Harrelson. Sam Flynt również wystąpił: w roli sędziego, który paradoksalnie jest przeciwnikiem pornografii.
W 2003 bezskutecznie ubiegał się o stanowisko gubernatora stanu Kalifornia, zajął 7. miejsce w stawce 135 kandydatów z 0,2% głosów.
Był właścicielem kasyna Hustler Casino w Los Angeles i wydawał magazyn pornograficzny „Barely Legal”.
W 2008 wydał autobiografię "An Unseemly Man: My Life as a Pornographer, Pundit, and Social Outcast".
Życie prywatne.
Flynt był pięć razy żonaty. Od 1961 do 2 czerwca 1962 jego żoną była Mary. W latach 1963–1966 tworzył związek małżeński z Peggy Mathis, z którą miał syna Larry’ego Claxtona III. W grudniu 1968 poślubił Kathleen Marie „Kathy” Barr Carter, a 22 listopada 1971 doszło do rozwodu. Romansował z modelką erotyczną Suze Randall. 21 sierpnia 1976 ożenił się z Altheą Leasure, która zmarła 27 czerwca 1987 w wieku 33 lat, przyczynę śmierci wymieniono jako utonięcie; zemdlała z przedawkowania narkotyków (była uzależniona od heroiny) i utopiła się w wannie, w chwili śmierci była w zaawansowanym stadium AIDS. Od 20 czerwca 1998 jego piątą żoną była Elizabeth Berrios. Miał dwie córki – Teresę i Lisę (1966–2014). Flynt wyrzekł się swojej najstarszej córki Tonyai Flynt-Vega (ur. 1965), ponieważ została działaczką chrześcijańskiego ruchu przeciwko pornografii. W 1998 w swojej książce "Hustled", Tonya oskarżyła go o wykorzystywanie jej seksualnie, gdy była dzieckiem. Flynt zaprzeczył jej zarzutom. Pozytywnie zdał test na wykrywaczu kłamstw. Mieszkał w Santa Monica. 
W 1977 przez rok był powiązany ze wspólnotą ewangelikalną, nawrócony przez siostrę prezydenta Jimmy’ego Cartera, Ruth Carter Stapleton.
W 1978 został postrzelony przez Josepha Paula Franklina, seryjnego mordercę, rasistowskiego aktywistę i członka Ku Klux Klanu, którego zdenerwowało opublikowane w „Hustlerze” zdjęcie aktu miłosnego białej kobiety i czarnego mężczyzny. W wyniku zamachu został sparaliżowany od pasa w dół.
Miał udar mózgu, spowodowany przedawkowaniem środków przeciwbólowych. W latach osiemdziesiątych XX w. zdiagnozowano u niego chorobę afektywną dwubiegunową.
Śmierć.
Zmarł 10 lutego 2021 we śnie w szpitalu w Los Angeles na niewydolność serca w wieku 78 lat.

</doc>
<doc id="73435" url="https://pl.wikipedia.org/wiki?curid=73435" title="Malakka (stan)">
Malakka (stan)

Malakka – stan w Malezji, w południowej części Półwyspu Malajskiego.
Uprawa kauczukowca, ryżu, palmy kokosowej. Wydobycie boksytów i rud cynku.
Historia.
Ok. 1400 muzułmańscy emigranci z Sumatry założyli sułtanat Malakki. W 1511 r. opanowali go Portugalczycy na 130 lat, po czym w 1641 r. wyparci zostali przez Holendrów. Oni z kolei utracili Malakkę na rzecz Brytyjczyków, którzy władali miastem w latach 1824–1957, do czasu uzyskania niepodległości przez Malezję.
W latach 1942–1945 Malakka doświadczyła japońskiej okupacji. Po zakończeniu II wojny światowej i wycofaniu Brytyjczyków, 20 lutego 1956 r. Tunku Abdul Rahman, późniejszy pierwszy premier Malezji, proklamował niepodległość Malezji, której częścią stała się Malakka.

</doc>
<doc id="73438" url="https://pl.wikipedia.org/wiki?curid=73438" title="Tcpdump">
Tcpdump

tcpdump – sniffer służący do śledzenia komunikacji w sieciach komputerowych. Pozwala na pełne lub selektywne przechwytywanie, wyświetlanie i zapisywanie do pliku pakietów TCP/IP oraz innych protokołów transmitowanych lub odbieranych w sieci komputerowej do której podłączony jest komputer użytkownika. Autorami oryginalnej wersji są Van Jacobson, Craig Leres i Steven McCanne pracujący wówczas w Lawrence Berkeley Laboratory.
Tcpdump pracuje na większości platform uniksowych jak np. Linux, Solaris, BSD, Mac OS X, HP-UX i AIX. Na tych systemach tcpdump opiera się na bibliotece libpcap, której funkcja pcap_loop() odpowiedzialna jest za przechwytywanie pakietów a pcap_breakloop() terminację przechwytywania. Inne rutyny dodają warstwę zawierającą informacje o czasie przechwycenia. Wersja przeniesiona na system Windows dostępna jest pod nazwą WinDump, i współpracuje z biblioteką WinPcap.
W większości systemów operacyjnych użytkownik musi mieć uprawnienia superużytkownika aby móc używać programu do odbierania danych z sieci, gdyż tylko w tym trybie możliwy jest dostęp do gniazd typu RAW.
Przykład użycia.
Po wpisaniu polecenia tcpdump wyświetlane są wszystkie otrzymane pakiety. Aby odfiltrować pakiety, można w cudzysłowie określić typ protokołu ("arp", "rarp", "tcp", "udp", "ipx" itp.), port (np. "port 21", "portrange 100-200"), np.:
 root@TEAM:/home/a# tcpdump 'tcp portrange 3000-5000'
 tcpdump: verbose output suppressed, use -v or -vv for full protocol decode
 listening on eth0, link-type EN10MB (Ethernet), capture size 96 bytes
 11:52:01.178363 IP xdsl-2581.lubin.dialog.net.pl.4858 &gt; 192.168.0.17.41857: S 2934274754:2934274754(0) win 65535 &lt;mss 1460,nop, nop,sackOK&gt;
 11:52:01.362946 IP mcast-62-eit.man.poznan.pl.3792 &gt; 192.168.0.17.41857: S 4223811393:4223811393(0) win 65535 &lt;mss 1460,nop, nop,sackOK&gt;
 11:52:04.033362 IP xdsl-2581.lubin.dialog.net.pl.4858 &gt; 192.168.0.17.41857: S 2934274754:2934274754(0) win 65535 &lt;mss 1460,nop, nop,sackOK&gt;
 11:52:04.279834 IP mcast-62-eit.man.poznan.pl.3792 &gt; 192.168.0.17.41857: S 4223811393:4223811393(0) win 65535 &lt;mss 1460,nop, nop,sackOK&gt;
 11:52:04.560306 IP aotm.npgo.pl.40000 &gt; 192.168.0.17.3894: P 2678547069:2678547239(170) ack 889594676 win 65535
 5 packets captured
 12 packets received by filter
 0 packets dropped by kernel
 #tcpdump &amp; ping wikipedia.org
 05:25:44.622643 IP ai_k32 &gt; rr.pmtpa.wikimedia.org: ICMP echo request, id 37720, seq 2, length 64
 05:25:44.708387 IP rr.pmtpa.wikimedia.org &gt; k26: ICMP echo reply, id 37720, seq 2, length 64
 05:25:45.622624 IP ai_k32 &gt; rr.pmtpa.wikimedia.org: ICMP echo request, id 37720, seq 3, length 64
 05:25:45.708135 IP rr.pmtpa.wikimedia.org &gt; k26: ICMP echo reply, id 37720, seq 3, length 64
 # tcpdump -X
 00:36:13.806266 IP ai_k32 &gt; rr.pmtpa.wikimedia.org: ICMP echo request, id 345, seq 9, length 64
 0x0000: 4500 0054 0000 4000 4001 105f c0a8 014f E..T..@.@.._...O
 0x0010: d050 9802 0800 c4e5 0159 0009 1d1c f14b.P...Y...K
 0x0020: 2c4d 0c00 0809 0a0b 0c0d 0e0f 1011 1213, M...
 0x0030: 1415 1617 1819 1a1b 1c1d 1e1f 2021 2223 ...!”#
 0x0040: 2425 2627 2829 2a2b 2c2d 2e2f 3031 3233 $%&amp;'()*+,-./0123
 0x0050: 3435 45

</doc>
<doc id="73440" url="https://pl.wikipedia.org/wiki?curid=73440" title="Milos Forman">
Milos Forman



</doc>
<doc id="73442" url="https://pl.wikipedia.org/wiki?curid=73442" title="Tcpflow">
Tcpflow

Tcpflow – program do odczytywania komunikacji po łączu sieciowym. tcpflow operuje na poziomie strumieni TCP, nie dostarczając informacji o poszczególnych pakietach ani o kolejności otrzymywania danych w różnych strumieniach (w szczególności w strumieniu nadchodzącym i wychodzącym tego samego połączenia).
O ile tcpdump nadaje się lepiej do rozwiązywania problemów na poziomie sieci, to tcpflow jest lepszym narzędziem rozwiązywania problemów na poziomie aplikacji.
Przykład.
Na przykład łatwo możemy zobaczyć jakie dane wysyła klient HTTP i jaka jest odpowiedź serwera:
Przeglądamy zapamiętane pliki:
217.098.151.076.35742-207.142.131.236.00080.
Żądanie wysłania strony.
207.142.131.236.00080-217.098.151.076.35742.
Odpowiedź serwera (przekierowanie):
217.098.151.076.35744-207.142.131.248.00080.
Żądanie strony, na którą klient został przekierowany:
207.142.131.248.00080-217.098.151.076.35744.
Odpowiedź serwera (strony nie znaleziono):

</doc>
<doc id="73443" url="https://pl.wikipedia.org/wiki?curid=73443" title="Joseph von Fraunhofer">
Joseph von Fraunhofer

Joseph von Fraunhofer (ur. 6 marca 1787 w Straubing, zm. 7 czerwca 1826 w Monachium) – niemiecki astronom i fizyk.
Życiorys.
Od 1798, po śmierci rodziców, pracował i uczył się rzemiosła w monachijskiej pracowni szklarskiej. W 1801 uległ wypadkowi na skutek zawalenia się warsztatu. Otrzymał wówczas wsparcie finansowe od Maksymiliana Józefa, wówczas elektora Bawarii. W 1806 został zatrudniony jako optyk w instytucie Josepha Utzschneidera i Georga von Reichenbacha. W 1809 został kierownikiem pracowni optycznej instytutu, a w 1814 współwłaścicielem przedsiębiorstwa. Współpracował z Pierre’em Guinandem, produkując jeden z najlepszych wówczas przyrządów optycznych. W 1822 otrzymał doktorat honoris causa Uniwersytetu w Erlangen. W 1824 został honorowym obywatelem Monachium. Zmarł na skutek zatrucia oparami metali ciężkich. Został pochowany na Starym Cmentarzu Południowym w Monachium.
Wynalazki.
Udoskonalił heliometr, jego przyrządu używał Friedrich Wilhelm Bessel, gdy jako jeden z pierwszych zmierzył paralaksę heliocentryczną gwiazdy. Niezależnie od Fresnela opisał zjawisko dyfrakcji. Za pomocą pryzmatu odkrył w widmie Słońca linie absorpcyjne nazwane jego imieniem. W 1814 wynalazł spektroskop, a w 1821 ulepszył siatkę dyfrakcyjną. Zaobserwował, że widma gwiazd różnią się, czym zapoczątkował spektroskopię astronomiczną.

</doc>
<doc id="73444" url="https://pl.wikipedia.org/wiki?curid=73444" title="Joseph Fraunhofer">
Joseph Fraunhofer



</doc>
<doc id="73445" url="https://pl.wikipedia.org/wiki?curid=73445" title="Tadżykistan">
Tadżykistan

Tadżykistan, Republika Tadżykistanu (, "Dżumhurii Todżikiston") – państwo w środkowej Azji ze stolicą w Duszanbe. Tadżykistan graniczy z Uzbekistanem, Kirgistanem, Chinami i Afganistanem.
Geografia.
Tadżykistan nie ma dostępu do morza. Niemal całą jego powierzchnię zajmują góry. Ponad połowa terytorium leży powyżej 3000 m n.p.m. Centralną część kraju zajmuje Hisaro-Ałaj z głównymi pasmami Gór Turkiestańskich, Gór Zarafszańskich, Gór Hisarskich i Gór Ałajskich. Na południowym wschodzie rozciągają się góry Pamir. Najwyżej położone punkty kraju to Szczyt Ismaila Samaniego (7495 m n.p.m.) i Szczyt Lenina (zwany w Tadżykistanie Szczytem Awicenny, 7134 m n.p.m.). Północną część kraju stanowi urodzajna Kotlina Fergańska. Granica z Afganistanem biegnie wzdłuż rzek Pandż i Amu-daria. Przepływające przez kraj Amu-daria i Syr-daria zasilane są w dużej mierze wodą pochodzącą z topnienia śniegu w górach Kirgistanu i Tadżykistanu. Klimat kontynentalny, wybitnie suchy. Temperatury zróżnicowane w zależności od wysokości terenu. W Tadżykistanie zdarzają się trzęsienia ziemi.
Historia.
W I wieku przed naszą erą terytorium dzisiejszego Tadżykistanu znajdowało się w obrębach imperiów Baktrii i Sogdiany (to ostatnie obejmowało zachodnią część kraju). W VII wieku ziemie te zostały podbite przez Arabów. Jednak już w 819 roku rozpoczęła się władza perskiej dynastii Samanidów, za czasów których nastąpił rozwój kultury i sztuki. W X wieku następuje wkraczanie plemion tadżyckich. W XIII wieku ziemie Tadżykistanu znalazły się pod panowaniem Mongołów, a w XVI wieku stały się częścią Chanatu Buchary.
W 1868 roku północna część Tadżykistanu została przyłączona bezpośrednio do Carskiej Rosji. Wówczas dzisiejszy Tadżykistan był wschodnią, najbardziej zacofaną częścią Emiratu Bucharskiego. Związek Radziecki zdołał podporządkować sobie Tadżykistan dopiero w 1921 roku, po toczącym się od 1917 roku tadżyckim powstaniu przeciw władzy rosyjskiej. Komuniści zniszczyli wiele miejscowości i zburzone zostały liczne meczety. Od 1924 roku istniała Tadżycka ASRR w składzie Uzbeckiej SRR. Pięć lat później Tadżykistan jako Tadżycka SRR stał się odrębną republiką radziecką. Poza granicami republiki pozostały jednak tereny w większości zamieszkane przez Tadżyków wraz z miastami Buchara i Samarkanda. Władze radzieckie nie przeprowadziły w Tadżykistanie żadnych znaczących inwestycji i przez cały okres istnienia ZSRR Tadżykistan był gospodarczo dyskryminowany, a poziom życia ludności utrzymywał się na bardzo niskim poziomie. 9 września 1991 roku ogłoszona została deklaracja niepodległości.
Tuż po uzyskaniu niepodległości masowe demonstracje zmusiły pierwszego prezydenta kraju Rahmona Nabijewa do ustąpienia. Jeszcze przed tym rozpoczęła się niosąca szerokie zniszczenia wojna domowa, w której nowy prezydent Emomali Rahmonow mający poparcie wojsk Wspólnoty Niepodległych Państw walczył z pragnącymi przejąć władzę w młodym kraju organizacjami islamskimi wspieranymi przez zagranicznych dżihadystów, w tym; Al-Kaidę, Islamską Republikę Afganistanu, talibów, a także uzbeckich islamistów. Opozycja na czele z Islamską Partią Tadżykistanu domagała się utworzenia w Tadżykistanie państwa islamskiego, a następnie jego przemianę w kalifat rozciągnięty na całą Azję Środkową. Wojna zakończyła się w 1997 roku zwycięstwem rządu, a na mocy układu Zjednoczona Opozycja Islamska uzyskała m.in. 30% stanowisk w administracji rządowej. Na podstawie Rezolucji Rady Bezpieczeństwa ONZ nr 738 z 29 stycznia 1992 roku Tadżykiestan został członkiem ONZ.
Od czasu deklaracji niepodległości Tadżykistan nie posiadał większego znaczenia na arenie międzynarodowej. Zmieniło się to w momencie rozpoczęcia przez USA działań zbrojnych w Afganistanie. Graniczący z tym państwem Tadżykistan stał się bazą dla wojsk amerykańskich. Władze tadżyckie wykorzystały szansę, jaką daje strategiczne położenie kraju i wynegocjowały znaczną pomoc finansową ze strony Stanów Zjednoczonych. Prezydent Emomali Rahmonow traktowany był w Waszyngtonie jako ważny sprzymierzeniec. Tak naprawdę jednak nie mógł on odrzucić amerykańskiego zainteresowania. W przededniu wybuchu wojny sytuacja finansowa kraju była tragiczna, większość ludności żyła poniżej granicy ubóstwa, a gospodarka jako taka nie istniała. Pojawienie się amerykańskich wojsk w Tadżykistanie wzmocniło jego pozycję przetargową wobec Rosji, uważającej Tadżykistan za swoją tradycyjną strefę wpływów. Rosja nie zrezygnowała ze swej pozycji w postradzieckich republikach azjatyckich. Dźwignią nacisku Rosji jest jej stosunek do ogromnej grupy tadżyckich gastarbeiterów, przebywających w Rosji przeważnie nielegalnie. 7 października 2004 roku w Duszanbe nastąpiło otwarcie rosyjskiej bazy wojskowej. Jest to już druga (zarazem największa) baza armii rosyjskiej w Azji Środkowej, po otwartej w 2003 roku bazie lotniczej w Kirgistanie. Umowa między Rosją a Tadżykistanem przewiduje dzierżawę ziemi na okres 49 lat. Rosyjska baza traktowana jest jako gwarant stabilności w wyniszczonym i narażonym na agresję z różnych stron kraju i czynnik, który pobudzi do życia gospodarkę. Rząd Tadżykistanu liczy ponadto na znaczną pomoc finansową i strukturalną. Powołanie do życia rosyjskiej bazy pozwoliło na umorzenie Tadżykistanowi znacznego długu zagranicznego wysokości kilkuset milionów dolarów. W ramach tej transakcji przekazano także na własność Rosji użytkowaną przez Wojska Kosmiczne FR optoelektroniczną stację śledzenia „Okno” w Nurku, wartości 242,4 mln USD.
Ustrój polityczny.
Tadżykistan jest republiką semiprezydencką. Na czele państwa stoi prezydent wybierany w wyborach powszechnych na siedmioletnią kadencję (od 16 listopada 1994 roku jest nim Emomali Rahmon). Premier powoływany jest na stanowisko przez prezydenta i musi uzyskać wotum zaufania od parlamentu. Organem władzy ustawodawczej jest dwuizbowe Zgromadzenie Najwyższe (Madżlisi Oli). Izba niższa, Zgromadzenie Reprezentantów (Madżlisi Namojandagon), składa się z 63 członków, wybieranych w głosowaniu powszechnym na pięcioletnią kadencję. Izba wyższa, Zgromadzenie Narodowe (Madżlisi Milij), składa się z 33 członków, w tym 8 mianowanych jest przez prezydenta, a 5 reprezentuje 3 obwody, Obwód Autonomiczny oraz okręg stołeczny – Duszanbe. Dominującą partią polityczną jest Ludowo-Demokratyczna Partia Tadżykistanu.
Tadżykistan dzieli się administracyjnie na cztery wilajety (tadż. вилоят):
Prawa człowieka.
Prawa człowieka w Tadżykistanie są notorycznie łamane. Opozycja polityczna, wolność religijna oraz wolność prasy pozostają mocno ograniczone. Po wyborach parlamentarnych w 2005 roku nasilił się proces zamykania wielu niezależnych gazet oraz napadów na dziennikarzy współpracujących z tymi gazetami. W 2003 roku zamknięto jedyną stronę internetową jedynej opozycyjnej partii politycznej. Blokowany jest także dostęp do Facebooka oraz YouTube. Nie są przestrzegane konstytucyjne gwarancje sprawiedliwego procesu. W stosunku do osób oskarżanych o przestępstwa często stosuje się tortury. W Tadżykistanie kobiety padają ofiarami gwałtów oraz handlu ludźmi. Służby graniczne często odmawiają przybyszom wjazdu do kraju bez podania przyczyny mimo posiadania przez nich wszystkich wymaganych dokumentów.
Siły zbrojne.
Tadżykistan wydaje na obronność 113 mln USD (11% PKB). Posiada siły lądowe i powietrzne, które liczą 32.000 żołnierzy, 40 czołgów T-72 oraz 1700 pojazdów opancerzonych. Siły powietrzne składają się z 14 myśliwców i 22 śmigłowców wielozadaniowych.
Gospodarka.
Słabą stroną gospodarki jest brak dostatecznej liczby dróg, z których te położone w obszarach górskich umożliwiają podróż tylko w okresie letnim. Wszystko, co zrobiono przez siedemdziesiąt lat władzy radzieckiej (miasta, drogi, zakłady przemysłowe), dokonane zostało pod kierownictwem komunistów.
W ostatnich latach, przy pomocy z zagranicy, zrealizowano kilka dużych inwestycji infrastrukturalnych m.in. oddanie do użytku w sierpniu 2007 mostu granicznego z Afganistanem na rzece Piandż, otwarcie drogowego przejścia tadżycko-chińskiego (Kulma–Karasu), budowę drogi Duszanbe-Chorog, ukończenie tunelu pod przełęczą Anzob (przy współudziale Iranu), który pozwoli na całoroczny ruch samochodowy ze stolicy do drugiego pod względem wielkości miasta Chodżentu.
Zaawansowane są plany budowy tunelu pod przełęczą Chormagzak w kierunku Iranu. Planowana jest droga do Pakistanu przez kilkukilometrowy Worek Wachański leżący w Afganistanie.
Tadżykistan dysponuje potencjałem hydroenergetycznym szacowanym na 300 mld kWh rocznie, wykorzystywanym w zaledwie ~5%. Większe istniejące i budowane elektrownie wodne to: nurecka mocy 2970 MW z najwyższą na świecie zaporą, roguńska na rzece Wachsz mocy planowanej 3600 MW, Sangtuda-1 mocy planowanej 670 MW, projektowane: dasztidżumska na rzece Piandż mocy 4000-7000 MW.
Tadżykistan cierpi na chroniczne niedobory energii. W inwestycje energetyczne Tadżykistanu zaangażowane są firmy z Rosji (hydroelektrownia roguńska, Sangtuda-1), Iranu (hydroelektrownia Sangtuda-2), USA (hydroelektrownia na rzece Wachsz, linia przesyłowa do Afganistanu), Chin (hydroelektrownia zerafszańska).
Tadżycka SRR była najbiedniejszą, wiecznie dotowaną republiką ZSRR, a Górski Badachszan jej najuboższą częścią. Tadżykistan jest jednym z najbiedniejszych krajów WNP. PKB na jednego mieszkańca wynosi ok. 819,6 USD (2017). Rozwinięty jest jedynie przemysł włókienniczy i spożywczy. W Tadżykistanie są duże złoża boksytów, rud uranu, a także złota, natomiast w niewielkich ilościach występuje ropa naftowa, gaz ziemny oraz rudy ołowiu.
Po rozpadzie Związku Radzieckiego Tadżykistan znalazł się w gronie najuboższych państw świata. Katastrofy gospodarczej dopełniła wojna domowa, która zniszczyła i tak ubogą infrastrukturę gospodarczą. W 2001 roku Tadżykistan nawiedziła susza, skutkom której nie był w stanie zapobiec przestarzały system irygacji pól. Wszystko to sprawiło, że 80% ludności żyło w przerażającym ubóstwie, a w kraju zapanował głód. Na obszarach wiejskich jedynie jedna trzecia ludności miała dostęp do czystej wody. W kraju rozprzestrzeniał się tyfus, gruźlica, choroby układu pokarmowego. Tragiczne położenie Tadżykistanu powiększał brak większej pomocy ze strony organizacji międzynarodowych. Trwały masowe wyjazdy ludności poza granice kraju. Ogromna rzesza obywateli Tadżykistanu, niektóre źródła mówią nawet o ośmiuset tysiącach, pracuje nielegalnie w Rosji. Dotyczy to nie tylko niewykwalifikowanych robotników, ale także wykształconych ludzi – lekarzy, inżynierów, nauczycieli, których i tak niewielkie zarobki pozwalają przeżyć krewnym w kraju. Średnia pensja nauczyciela czy lekarza w Tadżykistanie wynosiła w 2003 roku zaledwie 10 dolarów amerykańskich.
Tadżykistan – graniczący z Afganistanem – stanowi szlak przerzutowy w przemycie narkotyków, które trafiają na rynki w całej Europie. W ostatnich latach Tadżykistan prowadzi ściślejszą kontrolę swoich granic pod kątem przemytu narkotyków, uczestnicząc wraz z ONZ w antynarkotykowych operacjach pod hasłem „Topaz”. W 2003 roku służby graniczne zatrzymały przemyt około sześciu ton heroiny, co jednak jest tylko niewielką częścią ogólnej produkcji, która w Afganistanie, jak szacuje ONZ, wynosi około 3600 ton. Niemalże całą heroinę transportuje się z tego kraju rzekami, w samochodach lub na zwierzętach pociągowych.
13 stycznia 2011 weszła w życie nowa umowa graniczna między Tadżykistanem a Chinami, w wyniku której Tadżykistan przekazał Chinom obszar ok. 1000 km² położony w słabo zaludnionym regionie Pamiru, zatem od tego dnia powierzchnia Tadżykistanu jest mniejsza niż 143 100 km². Brak aktualnych danych o powierzchni Tadżykistanu po tej zmianie.
Emisja gazów cieplarnianych.
Emisja dwutlenku węgla z paliw kopalnych w Tadżykistanie wynosiła w 1990 12,267 Mt rocznie, podczas gdy w roku 2005 spadła do 3,263 Mt, a w 2017 wzrosła do 5,699 Mt. Po przeliczeniu na mieszkańca oznacza to odpowiednio w 1990 i 2017 2,322 t i 0,639 t, a na tysiąc dolarów amerykańskich produktu krajowego brutto – 0,637 t i 0,221 t. Przez większość tego okresu głównym źródłem odpowiedzialnym za tę emisję było spalanie domowe, choć między rokiem 1990 a 2017 w tym sektorze nastąpił spadek wysokości 79%. Podobny był spadek emisji z energetyki. Dopiero w drugiej dekadzie XXI wieku równie ważny stał się transport. Wzrost emisji w tym sektorze między rokiem 2005 a 2017 wyniósł 1873%.
Ludność.
W lutym 2005 r. w Tadżykistanie zamieszkiwało 7 163 506 osób. W strukturze narodowościowej kraju dominują Tadżycy (79,9%), którzy są spokrewnieni z Persami. Oprócz tego na terytorium Tadżykistanu zamieszkują Uzbecy (15,3%), Rosjanie (1,1%) i Kirgizi (1,1%). Przedstawiciele innych narodowości i grup etnicznych stanowią 2,6% populacji. W górnej dolinie rzeki Jagnob, zaledwie 145 km od Duszanbe, mieszka mały naród Jagnobczyków, którzy zachowują język i tryb życia Sogdiany. Główne wyznania mieszkańców to islam sunnicki (85% ludności) oraz islam szyicki (5%). Przedstawiciele innych wyznań stanowią 10% populacji.
Wyniszczająca wojna domowa na początku lat dziewięćdziesiątych i okresowo nawiedzające kraj klęski żywiołowe przyczyniły się do niskiej stopy życiowej mieszkańców. W kraju utrzymuje się wysoka stopa bezrobocia, która przekracza poziom 40%. Główne przyczyny zgonów to choroby serca, układu oddechowego, choroby zakaźne i pasożytnicze. Na jednego lekarza przypada 430 pacjentów. Wydatki na opiekę zdrowotną wyniosły 6% PKB. Służba zdrowia jest na niskim poziomie i w zasadzie płatna.
Religia.
Struktura religijna w 2018 roku, według "World Christian Database":
Media.
W Tadżykistanie ukazują się 74 gazety (w tym 66 w języku tadżyckim) i 48 czasopism (13 w języku tadżyckim). Największe dzienniki to „Narodnaja gazieta” gazeta społeczno-polityczna wydawana od 1925 r. w Duszanbe w języku rosyjskim (do 1991 r. ukazywała się pod nazwą „Kommunist Tadżykistana” jako organ komunistycznej partii Tadżykistanu) i "Sadoi Mardum" (pol. „Głos Ludu”) organ rady najwyższej istniejący od 1991 r. Radio i telewizja są kontrolowane przez Państwową komisję ds. Radia i Telewizji. Radio nadaje w 4 językach a Telewizja posiada 4 kanały w 3 językach. Oficjalna agencja prasowa "Chowar" działa od 1991 r., zastępując poprzednią "Tadżik-TA".
Oświata.
Pod protektoratem ZSRR w Tadżykistanie właściwie w stu procentach udało się zlikwidować analfabetyzm. W dniu 4 listopada 2009 roku w Duszanbe podpisany został Program współpracy między Rządem Rzeczypospolitej Polskiej a Rządem Republiki Tadżykistanu w dziedzinie kultury, nauki, szkolnictwa wyższego i oświaty. Do uczelni państwowych o statusie uniwersytetu należą m.in.:

</doc>
<doc id="73447" url="https://pl.wikipedia.org/wiki?curid=73447" title="Jim Jarmusch">
Jim Jarmusch

James Robert Jarmusch [] (ur. 22 stycznia 1953 w Cuyahoga Falls) – amerykański reżyser, scenarzysta, aktor i muzyk.
Życiorys.
Urodził się w Cuyahoga Falls jako syn Ruth Elizabeth (z domu French) i Roberta Thomasa Jarmuscha. Jako młody człowiek marzył o karierze pisarskiej, jednak w czasie podróży do Paryża w 1971 zafascynował się kinem nowofalowym. Rzucił literaturę i podjął studia na wydziale filmowym uniwersytetu nowojorskiego. W 1980 zrealizował swój pierwszy film, nietypowy dramat psychologiczny "Nieustające wakacje", nagrodzony na festiwalu w Mannheim. Kolejne filmy zagwarantowały mu stałą pozycję w gronie najciekawszych reżyserów niezależnych. 
Poza filmami realizuje również muzyczne teledyski m.in. Toma Waitsa, Neila Younga i Talking Heads. W jego filmach często występują znani muzycy, np. Joe Strummer, Tom Waits, John Lurie, Iggy Pop, członkowie zespołów The White Stripes czy Wu-Tang Clan.
Kariera muzyczna.
We wczesnych latach 80. Jarmusch był keyboardzistą i jednym z dwóch wokalistów no wave zespołu The Del-Byzanteens, aktywnego w Nowym Jorku. Jedyny album grupy, "Lies to Live By", został wydany w 1982.
W 2011 roku Jarmusch nagrał dla amerykańskiej wytwórni Important Records wspólny album z holenderskim lutniarzem Jozefem van Wissemem – "Concerning the Entrance into Eternity". Akompaniuje na nim Van Wissemowi na gitarze elektrycznej, a w jednym utworze również recytuje krótki tekst autorstwa Św. Jana od Krzyża. W 2012 roku ukazał się drugi album Van Wissema i Jarmuscha, "The Mystery of Heaven". W jego nagraniu brała także udział Tilda Swinton.

</doc>
<doc id="73448" url="https://pl.wikipedia.org/wiki?curid=73448" title="Ablacja">
Ablacja



</doc>
<doc id="73449" url="https://pl.wikipedia.org/wiki?curid=73449" title="Alimentacja (hydrologia)">
Alimentacja (hydrologia)

Alimentacja – w hydrologii – zasilanie, uzupełnianie zasobów wodnych
Alimentacja rzeki – dostarczanie rzece wody poprzez źródła wód gruntowych, a także powierzchniowych spływem wody pochodzącej z roztopów i opadów.

</doc>
<doc id="73450" url="https://pl.wikipedia.org/wiki?curid=73450" title="Objdump">
Objdump

objdump to program analizujący pliki obiektowe (tzn. ze skompilowanym kodem).
Przykład.
Lista dynamicznie relokowanych symboli, które będą podłączane do odpowiedniej biblioteki dzielonej
$ objdump -R hello
hello: file format elf32-i386
DYNAMIC RELOCATION RECORDS
OFFSET TYPE VALUE
080495b4 R_386_GLOB_DAT __gmon_start__
080495ac R_386_JUMP_SLOT __libc_start_main
080495b0 R_386_JUMP_SLOT printf
Przykład 2.
Fragment wyjścia deasemblacji programu hello world (objdump -S ./hello).
Odpowiednie fragmenty są oznaczone odpowiadającymi im częściami kodu (które są zachowane w pliku obiektowym dzięki opcji -g kompilatora gcc)
08048364 &lt;main&gt;:
int main()
 8048364: 55 push %ebp
 8048365: 89 e5 mov %esp,%ebp
 8048367: 83 ec 08 sub $0x8,%esp
 804836a: 83 e4 f0 and $0xfffffff0,%esp
 804836d: b8 00 00 00 00 mov $0x0,%eax
 8048372: 29 c4 sub %eax,%esp
 printf("Hello, world\n");
 8048374: c7 04 24 a4 84 04 08 movl $0x80484a4,(%esp,1)
 804837b: e8 08 ff ff ff call 8048288 &lt;_init+0x38&gt;
 return 0;
 8048380: b8 00 00 00 00 mov $0x0,%eax
 8048385: c9 leave
 8048386: c3 ret
 8048387: 90 nop
 8048388: 90 nop
 8048389: 90 nop
 804838a: 90 nop
 804838b: 90 nop
 804838c: 90 nop
 804838d: 90 nop
 804838e: 90 nop
 804838f: 90 nop
08048390 &lt;__libc_csu_init&gt;:
 8048390: 55 push %ebp
 8048391: 89 e5 mov %esp,%ebp
 8048393: 57 push %edi
 8048394: 56 push %esi
 8048395: 31 f6 xor %esi,%esi
 8048397: 53 push %ebx
 8048398: 83 ec 0c sub $0xc,%esp
 804839b: e8 a0 00 00 00 call 8048440 &lt;__i686.get_pc_thunk.bx&gt;
 80483a0: 81 c3 00 12 00 00 add $0x1200,%ebx
 80483a6: e8 a5 fe ff ff call 8048250 &lt;_init&gt;
 80483ab: 8d 93 14 ff ff ff lea 0xffffff14(%ebx),%edx
 80483b1: 8d 83 14 ff ff ff lea 0xffffff14(%ebx),%eax
 80483b7: 29 c2 sub %eax,%edx
 80483b9: c1 fa 02 sar $0x2,%edx
 80483bc: 39 d6 cmp %edx,%esi
 80483be: 73 1c jae 80483dc &lt;__libc_csu_init+0x4c&gt;
 80483c0: 89 d7 mov %edx,%edi
 80483c2: 8d b4 26 00 00 00 00 lea 0x0(%esi,1),%esi
 80483c9: 8d bc 27 00 00 00 00 lea 0x0(%edi,1),%edi
 80483d0: ff 94 b3 14 ff ff ff call *0xffffff14(%ebx,%esi,4)
 80483d7: 46 inc %esi
 80483d8: 39 fe cmp %edi,%esi
 80483da: 72 f4 jb 80483d0 &lt;__libc_csu_init+0x40&gt;
 80483dc: 83 c4 0c add $0xc,%esp
 80483df: 5b pop %ebx
 80483e0: 5e pop %esi
 80483e1: 5f pop %edi
 80483e2: 5d pop %ebp
 80483e3: c3 ret
 80483e4: 8d b6 00 00 00 00 lea 0x0(%esi),%esi
 80483ea: 8d bf 00 00 00 00 lea 0x0(%edi),%edi

</doc>
<doc id="73451" url="https://pl.wikipedia.org/wiki?curid=73451" title="Dhaka">
Dhaka

Dhaka, Dakka (beng. ঢাকা Ḍhākā, wym. [ˈɖʱaka], ang. Dhaka, hist. Dacca) – stolica Bangladeszu, licząca około 17 mln mieszkańców.
Historia.
Historia Dhaki sięga roku 1000. Miasto szybko rozwijało się w XVII wieku, będąc stolicą mogolskiego Bengalu w latach 1608–1639 i 1660–1704. W 1704 stolicę przeniesiono do Murshidabadu, co spowolniło rozwój gospodarczy miasta. Miasto przeszło pod władzę Królestwa Wielkiej Brytanii w 1793. Przemysł w Dhace w połowie XIX wieku zaczął zanikać. Produkcja muślinu została spowolniona przez wysokie opodatkowanie kolonialne, ograniczenia handlu i przymusowy import brytyjskich wyrobów włókienniczych. Lokalni tkacze umierali z głodu w czasie klęski głodu w Bengalu. W 1956 miasto zostało stolicą Pakistanu Wschodniego, a w 1971 stolicą rządu niepodległego Bangladeszu. W 1974 otwarto Dhaka Zoo, będące największym obiektem tego typu w kraju. W 2013 wydarzyła się niedaleko Dhaki katastrofa budowlana, największa pod względem liczby ofiar śmiertelnych w czasach współczesnych, w której zginęło 1127 osób.
Demografia.
W 2011 Dhakę, w granicach "city corporation" (istniejącego do 1 grudnia 2011, kiedy to nastąpił podział na Dhaka North City Corporation i Dhaka South City Corporation), tj. obszaru miejskiego ustanawianego i administrowanego przez ministra właściwego ds. samorządu terytorialnego, zamieszkiwało 6 970 105 osób. Tego samego roku populacja dhakijskiego obszaru metropolitarnego liczyła 8 906 039. Liczba ludności dhakijskiego megamiasta oszacowana została na 14 171 567 osób.
Miasto odnotowuje wzrost liczby mieszkańców w tempie 4,2% rocznie, co jest jednym z najwyższych wśród azjatyckich miast. Stały wzrost liczby ludności odzwierciedla trend migracyjny z terenów wiejskich na obszary miejskie, co w latach 60. i 70. XX w. stanowiło 60% ogólnego wzrostu liczby mieszkańców miasta. Ponadto wzrost populacji jest związany z poszerzeniem granic administracyjnych, co w latach 90. zwiększyło liczbę mieszkańców miasta o dodatkowe 0,5 mln.
Gospodarka.
Główny ośrodek przemysłu odzieżowego, włókienniczego, spożywczego i metalurgicznego kraju, rynek handlu jutą, ryżem, nasionami roślin oleistych, cukrem i herbatą. W mieście mają siedzibę Uniwersytet w Dhace, Bangladesh University of Engineering and Technology i inne ośrodki naukowe oraz instytuty badań rolniczych.
Transport.
Jednym z głównych środków transportu są riksze. Każdego dnia na ulice miasta wyjeżdża ich około 400 tysięcy, co jest światowym rekordem.
Port Sadarghat na rzece Buriganga obsługuje transport w górę rzeki oraz do innych portów Bangladeszu.
Port lotniczy Dhaka jest położony 20 km na północ od miasta i jest największym w kraju.
Architektura.
W centrum miasta znajduje się hinduistyczna świątynia Dhakeśwari, od której prawdopodobnie miasto wzięło swą nazwę. City Centre Dhaka (171 m) jest najwyższym budynkiem w Bangladeszu. Siedzibą parlamentu jest Jatiyo Sangshad Bhaban. Uniwersytet w Dhace, założony w 1921, jest najstarszym uniwersytetem w kraju i największą uczelnią publiczną w Bangladeszu. W mieście znajduje się Biblioteka Narodowa Bangladeszu.

</doc>
<doc id="73452" url="https://pl.wikipedia.org/wiki?curid=73452" title="Dakka">
Dakka



</doc>
<doc id="73453" url="https://pl.wikipedia.org/wiki?curid=73453" title="Dacca">
Dacca



</doc>
<doc id="73454" url="https://pl.wikipedia.org/wiki?curid=73454" title="Thomas Clayton Wolfe">
Thomas Clayton Wolfe

Thomas Clayton Wolfe (ur. 3 października 1900 w Asheville, zm. 15 września 1938) – powieściopisarz amerykański.
Elementy biograficzne.
Thomas Wolfe otrzymał dyplom dramatopisarstwa ("Master in Playwriting") na uniwersytecie Harvarda, nie mogąc jednak sprzedać swych sztuk, zdecydował się na pracę w innych formach literackich. Został nauczycielem języka angielskiego w Nowym Jorku, gdzie pracował z przerwami od 1924 do 1930 roku, pisząc przy tym i wiele podróżując po Amerykach i Europie. W 1925 roku, podczas podróży do Nowego Jorku, poznał Alice Bernstein, która stała się jego towarzyszką życiową na następne pięć lat; była ona znacznie starszą od Wolfe’a mężatką. Namówiła go do poświęcenia się literaturze i do porzucenia pracy nauczyciela. Jej wsparcie finansowe pozwoliło Wolfe'owi na ukończenie pierwszej powieści ("Spójrz ku domowi, aniele"), która, odrzucona przez wielu wydawców, została opublikowana przez Charles Scribner’s Sons (wydawcy m.in. Faulknera i Jamesa) w 1929 roku. Książka wywołała skandal: podkreślono motyw autobiograficzny i mieszkańcy Asheville poczuli się dotknięci „zdradą” jednego z nich, spowodowaną ujawnieniem sekretów wspólnoty.
W 1931 roku Wolfe zamieszkał na Brooklynie w bardzo skromnych warunkach. Poświęcił się pracy, ale w sposób niemetodyczny, nieustannie przepisując i zmieniając to, co pisał. Książka "Of Time and the River" wydana w 1935 roku okazała się sukcesem, który pociągnął za sobą liczne problemy. Wytoczono Wolfe'owi kilka procesów, dostawał listy z pogróżkami i wszedł w spór ze swym wydawnictwem. Cztery ostatnie rozdziały książki "You Can’t Go Home Again" spowodowały ideologiczną kłótnię: Charles Scribner’s Sons zaprotestował, gdy Wolfe chciał zastąpić swoją prozę argumentacją etyczną i polityczną. Ostatecznie pisarz zmienił wydawcę i rozpoczął współpracę z Harper'sem.
W czerwcu 1938 roku Wolfe udał się na Zachód. W Seattle był hospitalizowany z powodu zapalenia płuc, ale gdy po trzech tygodniach nie wydobrzał, zdiagnozowano u niego gruźlicę rozsianą (prosówkę) mózgu. Zmarł w szpitalu Johnsa Hopkinsa w Baltimore, gdzie poddał się operacji neurochirurgicznej.
M.in. Jack Kerouac i Jerzy Kosiński pozostawali pod świadomym wpływem Wolfe’a.
Jest jednym z głównych bohaterów filmu "Geniusz" z 2016 roku.

</doc>
<doc id="73455" url="https://pl.wikipedia.org/wiki?curid=73455" title="Laura Betti">
Laura Betti

Laura Betti (właśc. "Laura Trombetti", ur. 1 maja 1927 w Casalecchio di Reno, zm. 31 lipca 2004 w Rzymie), włoska aktorka filmowa i teatralna, charakteryzująca się wyrazistym stylem interpretacji postaci i chrapliwym, rozpoznawalnym głosem. Współpracowała często z poetą, pisarzem i reżyserem Pierem Paolem Pasolinim i wieloma innymi reżyserami.

</doc>
<doc id="73456" url="https://pl.wikipedia.org/wiki?curid=73456" title="Thomas Wolfe">
Thomas Wolfe



</doc>
<doc id="73457" url="https://pl.wikipedia.org/wiki?curid=73457" title="Roman Śliwonik">
Roman Śliwonik

Roman Śliwonik (ur. 28 sierpnia 1930 w Puszczy Mariańskiej koło Skierniewic, zm. 22 września 2012 w Warszawie) – polski poeta, prozaik, autor sztuk scenicznych. Brat Lecha Śliwonika, rektora Akademii Teatralnej im. Aleksandra Zelwerowicza w Warszawie.
Życiorys.
Roman Śliwonik zadebiutował zawodowo w 1952 reportażem "Z Mławy" w „Trybunie Mazowieckiej”, zaś jako poeta w 1955 wierszem "Przypomnienie" na łamach miesięcznika „Twórczość”. Był współzałożycielem i redaktorem czasopisma „Współczesność”. Działał jako poeta, prozaik, autor słuchowisk i scenariuszy filmowych oraz publicysta. Publikował m.in. w czasopismach: „Magazyn Literacki”, „Współczesność”, „Nowa Kultura”, „Kultura”, „Życie Literackie”, „Poezja”, „Miesięcznik Kulturalny”. Był jurorem konkursów literackich.
Pogrzeb.
5 października 2012 o 13:00; msza w kościele św. Karola Boromeusza na warszawskich Powązkach.

</doc>
<doc id="73458" url="https://pl.wikipedia.org/wiki?curid=73458" title="Gus Van Sant">
Gus Van Sant

Gus Van Sant, właściwie Gus Green Van Sant Jr. (ur. 24 lipca 1952 w Louisville) – amerykański reżyser, scenarzysta i producent filmowy, twórca kina niezależnego. Dwukrotnie nominowany do Oscara za najlepszą reżyserię za filmy "Buntownik z wyboru" (1997) i "Obywatel Milk" (2008). Laureat Złotej Palmy na 56. MFF w Cannes za film "Słoń" (2003).
Van Sant koncentruje się głównie na mrokach życia – bohaterami swoich filmów czyni rozmaitych wykolejeńców i outsiderów, ludzi żyjących na peryferiach życia.
Kariera.
Pierwsze kroki w kinie stawiał, realizując filmy krótkometrażowe, w tym debiutancki "The Discipline of D.E." (1982). Jego debiutem fabularnym była "Zła noc" (1986), zrealizowana jedynie za dwadzieścia pięć tysięcy dolarów. Film przyniósł mu rozgłos, ale Van Sant nie chciał pozostać jedynie w kręgu kina homoseksualnego. Jego następny film, "Narkotykowy kowboj" (1989), trafił już do szerokiej dystrybucji, a kolejny zrealizowany projekt – "Moje własne Idaho" (1991) z Riverem Phoenixem i Keanu Reevesem w rolach głównych – zyskał miano dzieła kultowego.
Po zdobyciu uznania ze strony międzynarodowej krytyki, Van Sant pojawił się na krótko w Hollywood i wraz z młodymi twórcami, Mattem Damonem i Benem Affleckiem, zrealizował nagrodzonego dwoma Oscarami "Buntownika z wyboru" (1997). Pomimo wielkiego sukcesu komercyjnego tego filmu, Van Sant zdecydował się na powrót do swojej wczesnej konwencji i nakręcił kameralnego "Gerry’ego" (2003) – poetycką opowieść o podróży dwóch przyjaciół przez amerykańską pustynię. Jego następny film w podobnym oszczędnym stylu, "Słoń" (2003), zdobył Złotą Palmę na 56. MFF w Cannes. Biograficzny dramat "Ostatnie dni" (2005) opowiadał o ostatnich dniach życia lidera zespołu rockowego Blake'a, wzorowanego na Kurcie Cobainie.
Jako wielki miłośnik rocka, zrealizował teledyski m.in. dla Red Hot Chili Peppers, Eltona Johna i Davida Bowie. Wystąpił także gościnnie w komedii Kevina Smitha "Jay i Cichy Bob kontratakują" (2001), serialu HBO "Ekipa" (2008), skeczu IFC "Portlandia" (2011) i thrillerze Paula Schradera "The Canyons" (2013) jako dr Campbell, psychoterapeuta Christiana (James Deen).
Otwarcie przyznaje się do swojego homoseksualizmu.

</doc>
<doc id="73459" url="https://pl.wikipedia.org/wiki?curid=73459" title="Johnny Hallyday">
Johnny Hallyday

Johnny Hallyday, właśc. Jean-Philippe Léo Smet (ur. 15 czerwca 1943 w Paryżu, zm. 5 grudnia 2017 w Marnes-la-Coquette) – francuski piosenkarz, kompozytor i aktor. Od początku swojej kariery stał się ikoną francuskiej piosenki, niektórzy uważają go za francuski odpowiednik Elvisa Presleya. Wokalista wydał 18 platynowych albumów, występował przed 15 milionami ludzi i sprzedał ponad 100 milionów płyt.
Życiorys.
Urodził się przy Cité Malesherbes w Paryżu jako syn Francuzki Huguette Clerc (1919–2007) i Belga Léona Smeta (który od 1961 miał obywatelstwo francuskie). Niedługo po jego narodzinach rodzice byli w separacji. Wychowywała go ciotka ze strony ojca Hélène Mar.
Pod wpływem twórczości Elvisa Presleya i rockandrollowej rewolucji lat 50. zasłynął w latach 60. jako francuski piosenkarz rockandrollowy. Swój pseudonim zaczerpnął od kuzyna i przyjaciela, Lee Hallidaya. Jego pierwszy album „Hello Johnny” został wydany w 1960 roku. Wystąpił w amerykańskim programie CBS "The Ed Sullivan Show" (1 lipca 1962) z Connie Francis, taśma została zarejestrowana w klubie nocnym Moulin Rouge w Paryżu.
Debiutował na dużym ekranie w dreszczowcu "Widmo" ("Les Diaboliques", 1955) u boku Simone Signoret i Michela Serraulta. Wystąpił także w dramacie "Paryskie opowieści" ("Les Parisiennes", 1962) z Catherine Deneuve, filmie muzycznym "Gdzie jesteś, Johnny?" ("D'où viens-tu, Johnny?", 1964) z Sylvie Vartan, spaghetti westernie "Specjaliści" ("Specialisti, Gli", 1969), dreszczowcu fantasy "Legenda zatraconego domu" ("Malpertuis", 1971) z Orsonem Wellesem, Mathieu Carrière, Sylvie Vartan i Jeanem-Pierre Cassel, sensacyjnej komedii romantycznej Claude’a Zidi "Dubler" ("L'Animal", 1977) z Jeanem-Paulem Belmondo, Raquel Welch i Jane Birkin, dramacie kryminalnym Jeana-Luca Godarda "Detektyw" ("Détective", 1985) z Nathalie Baye, Emmanuelle Seigner i Julie Delpy, komedii Costy-Gavrasa "Rada rodzinna" ("Conseil de famille", 1986) z Fanny Ardant, filmie Sci-Fi "Terminus" (1987) z Karen Allen, Jürgenem Prochnow i Mathieu Carrière, dramacie wojennym "Żelazny trójkąt" ("The Iron Triangle", 1989) z François Chau, serialu kryminalnym "David Lansky" (1989) jako tytułowy detektyw, komedii "Dlaczego nie ja?" ("Pourquoi pas moi?", 1999) z Bruno Putzulu, dramacie "Kochaj mnie" ("Love me", 2000) u boku Juliana Sandsa oraz czarnej komedii "Skok życia" ("Crime Spree", 2003) z Gérardem Depardieu, Harveyem Keitelem i Stéphane Freissem.
W 2001 roku wokalista zaprosił do współpracy dwunastoletnią Clémence Saint-Preux, z którą nagrał notowany na 4. miejscu na liście Top 100 Singles we Francji oraz 3. pozycji w zestawieniu Ultratop 50 Singles w Belgii singel „On a tous besoin d’amour”.
W późniejszych latach swojej dobrze rozwijającej się kariery dał jeden ze swoich najlepszych koncertów „100% Johnny: Live à la Tour Eiffel” (2000), który przyciągnął 500 tysięcy osób i 9,5 milionów widzów telewizyjnych (koncert był transmitowany na żywo w telewizji francuskiej). W grudniu 2005 roku po raz 33 wszedł na 1. miejsce francuskiej listy singli z nagraniem „Mon Plus Beau Noël”, poświęconym swojej przybranej córce Jade. Płyta „Le Coeur d'un homme” wydana 12 listopada 2007 roku jest utrzymana w stylu bluesowym i zawiera piosenkę napisaną specjalnie dla Hallydaya przez Bono z zespołu U2 oraz duet z muzykiem bluesowym Taj Mahal.
Życie prywatne.
W dniu 12 kwietnia 1965 roku w Loconville ożenił się z francuską piosenkarką Sylvie Vartan, z którą ma syna Davida Michaela Benjamina (ur. 14 sierpnia 1966), również piosenkarza. Chociaż Hallyday i Vartan uchodzili we Francji za „złotą parę” ich pokolenia, rozwiedli się 4 listopada 1980. Rok później, 1 grudnia 1981 w Los Angeles poślubił modelkę Babeth Étienne – małżeństwo przetrwało dwa miesiące i dwa dni. Po spotkaniu w programie telewizyjnym z aktorką Nathalie Baye, przeżył z nią przygodę miłosną (1982-86), mają córkę Laurę Smet (ur. 15 listopada 1983 w Paryżu). Był dwukrotnie żonaty z Adeline Blondiau; od 9 lipca 1990 do 11 czerwca 1992 i od 9 kwietnia 1994 do maja 1995. W dniu 25 marca 1996 poślubił Laetitię Boudou. W 2004 para zaadoptowała wietnamskie dziecko – dziewczynkę Jade. W 2007 zamieszkali razem w Szwajcarii koło Gstaad.
W czasie tourné w Polsce w 1966 za udział w bójce w restauracji krakowskiego hotelu „Cracovia” w nocy z piątku 24 czerwca na sobotę 25 czerwca został skazany przez tamtejszy sąd powiatowy na karę grzywny 20 tys. zł.
15 września 2009 w Los Angeles przeszedł pomyślnie operację raka jelita grubego.
Zmarł na raka płuc 5 grudnia 2017 w nocy po sześciu dniach po powrocie ze szpitala do swego domu w Marnes-la-Coquette w wieku 74 lat.

</doc>
<doc id="73460" url="https://pl.wikipedia.org/wiki?curid=73460" title="Nicholas Ray">
Nicholas Ray

Nicholas Ray, właśc. Raymond Nicholas Kienzle (ur. 7 sierpnia 1911 w Galesville w stanie Wisconsin, zm. 16 czerwca 1979 w Nowym Jorku) – amerykański reżyser i scenarzysta filmowy.
Życiorys.
Nicholas Ray, zanim zaczął tworzyć filmy, studiował architekturę. Nominowany do nagrody Oscara jako twórca kultowego dramatu "Buntownik bez powodu" ("Rebel Without a Cause", 1955) z Jamesem Deanem i Natalie Wood oraz jednej z wielu hollywoodzkich adaptacji Nowego Testamentu – zwracającego uwagę realizacyjnym rozmachem i swobodnym traktowaniem tradycyjnych wątków filmu "Król królów" ("King of Kings", 1961) z Jeffreyem Hunterem w roli Jezusa z Nazaretu.
Jako pierwszy poruszył w kinie problem buntującej się młodzieży i ukazał jego podłoże psychologiczno-społeczne. Zwrócił uwagę na dysfunkcjonalność wielu amerykańskich rodzin i wyraził swój pogląd na to, co tak naprawdę powinni zapewnić i przekazywać swoim dzieciom rodzice.
Był członkiem jury na festiwalach filmowych: w Berlinie (1961) i dwukrotnie w San Sebastian (1964 i 1974).
Życie prywatne.
Był czterokrotnie żonaty – w latach trzydziestych z Jean Evans, następnie z aktorką i tancerką Betty Utey oraz późniejszą twórczynią eseju "The Autobiography of Nicholas Ray" Susan Schwartz, oraz z aktorką Glorią Grahame od 1 czerwca 1948 do 14 sierpnia 1952. Ze związków tych zrodzono mu trójkę dzieci: syna Anthony'ego (który to następnie poślubił macochę Glorię Grahame, co zszokowało opinię publiczną) oraz dwie córki, Nicę i Julie. Pomimo licznych związków z kobietami, był osobą biseksualną.

</doc>
<doc id="73461" url="https://pl.wikipedia.org/wiki?curid=73461" title="Pier Paolo Pasolini">
Pier Paolo Pasolini

Pier Paolo Pasolini [wymowa we włoskim: pazolini] (ur. 5 marca 1922 w Bolonii, zm. 2 listopada 1975 w Rzymie) – włoski pisarz, dramaturg, malarz, poeta, scenarzysta i reżyser filmowy, prezentujący w filmach poglądy lewicowe i zaangażowanie społeczno-polityczne.
Z wykształcenia filolog i lingwista romański. Był jednym z najbardziej znanych intelektualistów swojego pokolenia. Uznawany za nonkonformistę i twórcę kontrowersyjnego. Według Susan Sontag był "najbardziej rozpoznawalną figurą we włoskiej sztuce i literaturze po II wojnie światowej". Sam konsekwentnie utrzymywał, że przede wszystkim jest poetą.
Wyreżyserował 26 filmów, był autorem blisko 50 scenariuszy, 6 powieści, 7 zbiorów poezji, opublikował wiele rozpraw filozoficznych i tekstów dotyczących sztuki filmowej.
Nie ukrywał swojego homoseksualizmu. Z jednej strony jego twórczość spotykała się z uznaniem i podziwem, z drugiej zaś szokowała bulwersując opinię publiczną i świat filmowy. Jego filmy wywoływały skandale, wielokrotnie zabraniano ich dystrybucji. Pasolini przed sądem stawał 36 razy.
Życiorys.
Dzieciństwo i młodość.
Ojciec, porucznik Carlo Alberto Pasolini, był zawodowym oficerem, pochodzącym z rodziny szlacheckiej wywodzącej się z Romanii, zagorzałym faszystą, odpowiedzialnym za ochronę Benito Mussoliniego podczas wieców. Matka, nauczycielka Susanna Colussi, pochodziła ze wsi w regionie Friuli na północy Włoch. Pier Paolo urodził się w Bolonii 5 marca 1922. Czteroletni Pier Paolo w 1926, po aresztowaniu ojca za długi hazardowe, wyjechał wraz z matką do Casarsa della Delizia, niewielkiej miejscowości w regionie Friuli. Susanna Colussi – jak twierdził sam Pasolini – nosiła imię po prababce, polskiej Żydówce, którą uwiódł w Warszawie żołnierz Napoleona.
II wojna światowa i czas tuż po jej zakończeniu przypadł na okres kształtowania się jego światopoglądu intelektualnego i politycznego. Był zafascynowany wsią i życiem ludzi na wsi z rodzinnych stron matki. Będąc jeszcze bardzo młody, parał się pisaniem poezji w języku friulskim, którego perfekcyjnie nauczył się specjalnie w tym celu. Pierwsze wiersze w tym języku napisał w wieku 7 lat. Był pierwszym poetą publikującym wiersze pisane po friulsku (pierwszy tomik "Le poesie a Casarsa" został wydany, gdy miał 19 lat).
W 1939, w wieku 17 lat, wyjechał studiować na Uniwersytecie w Bolonii filologię romańską i historię sztuki. W czasie studiów został komunistą, po części w proteście przeciw faszystowskim poglądom ojca. Pod wpływem pism marksistowskiego filozofa Antonio Gramsciego ukształtowały się jego poglądy polityczne, którym pozostał wierny do końca życia. W 1943 wcielono go do armii, na krótko przed kapitulacją faszystowskiego rządu i destrukcją włoskiej armii. Jego pododdział błąkał się po kraju, by w końcu poddać się dwóm Niemcom w czołgu. Pier Paolo odsłużył w armii tydzień. Po złożeniu broni wrócił do rodzinnej Casarsy. Pod koniec wojny jego rodzina przeżyła dramat – zginął młodszy brat Paola. Guido Pasolini zaciągnął się wcześniej do komunistycznej partyzantki walczącej z niemieckimi i włoskimi faszystami w górach Friuli. Pier osobiście zawiózł go na stację kolejową, skąd Guido ruszył na wojnę z walizką i rewolwerem ukrytym w wydrążonym tomiku wierszy. Po kilku miesiącach jego oddział został wybity nie w walce z wrogiem, ale przez inne komunistyczne ugrupowanie we frakcyjnych porachunkach. Po latach, gdy Pier Paolo był już publicznie znanym, zaangażowanym komunistą, prawicowe media przypominały te wydarzenia, wytykając Pasoliniemu, że wyznaje ideologię, która zabiła jego brata. On sam nigdy nie przestał myśleć i pisać o Guidonie.
Powrót w rodzinne strony.
Po zakończeniu wojny Pasolini ukończył studia i po powrocie w rodzinne strony zatrudnił się jako nauczyciel literatury włoskiej w małym miasteczku pod Udine. W 1947 wstąpił do Włoskiej Partii Komunistycznej. Stawał się znany jako poeta i eseista, coraz aktywniej działał w partii redagując jej lokalne pismo. Mimo że został jej lokalnym sekretarzem, miał w tym środowisku wielu przeciwników – patrzono na niego podejrzliwie ze względu na historię brata i brak zainteresowania nurtem realizmu socjalistycznego w jego działalności pisarskiej i publicystycznej. Zarzucano mu "kosmopolityzm" i "ukryty pociąg do kultury burżuazyjnej".
Pod zarzutem uwiedzenia jednego z uczniów Pasolini został postawiony przed sądem. Sprawę pierwszy podobno odkrył miejscowy proboszcz, który najpierw próbował szantażować Pasoliniego, żądając porzucenia politycznej kariery w zamian za nieujawnienie skandalu. Pasolini miał w krótkich i dosadnych słowach odpowiedzieć księdzu, co o nim i jego żądaniach sądzi. 15 października 1949 Pasoliniego aresztowano. Jeszcze przed końcem procesu wyrzucono go z partii za homoseksualizm. W lokalnej gazecie komunistycznej ukazało się obwieszczenie:
Pasolini uniknął wyroku, ale aresztowania, procesy i wyroki za homoseksualizm powtarzały się później przez całe jego życie. Nigdy nie przestał być marksistą i mimo wydalenia z partii wciąż sympatyzował z komunistami. Stracił pracę, a w Cesarei wytykano go na ulicy jako zboczeńca. Sytuacja zmusiła go do przeniesienia się w 1950 do Rzymu. Zabrał ze sobą matkę, ponieważ konflikt z ojcem zaostrzył się – obydwoje opuścili go na zawsze. Nie jest do końca jasne, czy zarzuty uwiedzenia były prawdziwe, choć jest to wysoce prawdopodobne. Niewątpliwie był to punkt zwrotny w jego życiu, a podobny epizod umieścił potem w jednej ze swoich powieści.
Wyjazd do Rzymu.
Zamieszkał na przedmieściu stolicy, początkowo w bardzo ciężkich warunkach. Matka Piera została sprzątaczką; obydwoje poznali najgorsze slumsy stolicy. Ten okres znalazł odbicie w jego późniejszych utworach literackich i filmowych. Mimo trudności, Pier Paolo przebił się do świata intelektualno-artystycznego stosunkowo szybko. Pracował jako nauczyciel greki i łaciny w liceum, publikował poezję i teksty o literaturze. W tym okresie mają również źródło jego fascynacje i studia nad dialektem rzymskim oraz środowiskiem lumpenproletariackim. Wydał wtedy kilka powieści napisanych w tym dialekcie. Pod koniec lat 50. uznawano go za jednego z najwybitniejszych, a jednocześnie najbardziej kontrowersyjnych pisarzy. Malował także doceniane przez krytyków sztuki obrazy. W publikacjach prasowych angażował się gorąco po stronie komunistów. Spośród lewicowych włoskich intelektualistów był jednym z najbardziej zajadłych krytyków prawicy.
W twórczości literackiej lat 50., takiej jak "Chłopcy z marginesu" (1953) czy "Una vita violenta" ("Gwałtowne życie", 1955), łączył zainteresowania lingwistyczne z marksistowską teorią emancypacji proletariatu, opisując środowiska młodych robotników. W obydwu powieściach umieścił podobny typ bohatera. W 1955 o Pasolinim zrobiło się głośno za sprawą wydania skandalizującej powieści "Chłopcy życia". Za jej „pornograficzny charakter” został pozwany do sądu i ponownie potępiony przez dawnych partyjnych towarzyszy. Na łamach prasy brukowej zaczęły się ukazywać różne zarzuty wobec pisarza, często wręcz absurdalne i groteskowe, np. udziału w napadzie z bronią w ręku na pub. Pasolini był dobrą pożywką dla nagonek, gdyż nigdy nie ukrywał, że jest ateistą, marksistą i homoseksualistą. Jego związki z nastoletnimi chłopcami były do tego stopnia publiczną tajemnicą, że biografowie Pasoliniego znają ich z imienia i nazwiska. Jednym z jego stałych młodych kochanków był Ninetto Davoli, którego poznał, gdy ten miał 16 lat. Davoli wystąpił w aż dziesięciu filmach Pasoliniego i ta znajomość była dla niego początkiem aktorskiej kariery. W 1968 obaj nawet zagrali wspólnie w westernie Luciano Emmera "Requiescant". Ostatnią sprawę o uwiedzenie młodego chłopca wytoczono Pasoliniemu w 1975, podczas kręcenia filmu "Salò, czyli 120 dni Sodomy".
Pierwsze filmy – opowieści proletariackie.
Podczas pobytu w Rzymie rozpoczął współpracę z filmowcami wytwórni Cinecitta, początkowo jako scenarzysta piszący teksty dla Mauro Bologniniego i Federico Felliniego, później również jako asystent i drugi reżyser. Równolegle wciąż zajmował się lingwistyką tłumacząc na włoski "Oresteję", "Antygonę" i "Eneidę". Praca z Fellinim przy "Nocach Cabirii" (1957) zakończyła się konfliktem pomiędzy twórcami. Fellini pominął Pasoliniego w napisach, mimo iż ten napisał większość dialogów, z którymi Fellini – zupełnie nie znający slangu przedmieść – nie mógł sobie poradzić. Miał stworzyć też część epizodów i ogólny zarys fabuły. Dopiero po sukcesie filmu w Cannes dodano w czołówce filmu nazwisko Pasoliniego, ale tylko jako współautora dialogów.
Jego własny debiutancki film powstał w 1961, gdy Pasolini miał blisko 40 lat. Mimo dość późnego debiutu, sztuka filmowa okazała się najważniejszą częścią twórczości Pasoliniego, która pochłonęła go całkowicie na resztę życia. Pierwszym filmem był Włóczykij ("Accattone"). Temat filmu nawiązywał do lewicowych poglądów i zainteresowań literackich reżysera. Był ekranizacją jego własnej powieści "Una vita violenta", opowiadającej o zdemoralizowanym alfonsie z rzymskich slumsów. Już pierwszy film stał się skandalem – w czasie jego premiery włoscy neofaszyści zdemolowali kino. Film przyniósł twórcy nagrodę na festiwalu w Karlowych Warach (pierwszą z serii filmowych nagród) oraz wywołał burzę polemik na festiwalu w Wenecji.
Podobną tematyką zajmował się w kolejnych obrazach – noweli filmowej "La Ricotta" ("Twaróg") i nakręconym rok później pełnometrażowym Mamma Roma, rozgrywającym się w rzymskim półświatku, przedstawiającym historię prostytutki znanej jako Mamma Roma (w tej roli Anna Magnani) i jej syna Ettore. Krytycy dopatrzyli się w tym filmie aluzji religijnych – wątek matki i syna przywołuje na myśl dramat z Ewangelii, a niektóre sceny wystylizowane zostały na renesansowe obrazy włoskich mistrzów. Tym razem postawiono Pasoliniemu zarzut, że do sztuki wnosi wulgarny żargon środowisk przestępczych i apologizuje podmiejskie męty.
Film Twaróg ("La Ricotta") był częścią projektu filmowego "Ro.Go.Pa.G.", składającego się z nowel filmowych, które prócz Pasoliniego reżyserowali Roberto Rossellini, Jean-Luc Godard i Ugo Gregoretti. W części Pasoliniego zagrał m.in. Orson Welles. Film okazał się skandalem – opowiadał o aktorze, który najadłszy się sera, umiera na krzyżu podczas kręcenia filmu pasyjnego. Epizod nakręcony przez Pasoliniego był satyrą na świat komercyjnego filmu, czego jednak nie dostrzeżono tak dobrze, jak odniesień do religii – obraz zbulwersował kościół katolicki i włoskich konserwatystów. Pasoliniego oskarżono o bluźnierstwo i skazano na cztery lata więzienia. Kary tej jednak nie odbył, gdyż zasądzono mu wyrok w zawieszeniu; spędził jednak 4 miesiące w areszcie. Nowela Pasoliniego, wraz z powieścią "Kryptonim 'Psima"' Mirosława P. Jabłońskiego, posłużyły Piotrowi Szulkinowi za kanwę scenariusza filmu "Ga, ga. Chwała bohaterom".
Opowieści alegoryczne, filmy życia i witalności.
Na skandal wokół filmu "Twaróg" Pasolini zareagował z typową dla siebie przekorą, reżyserując w 1964 roku film Ewangelia według świętego Mateusza, dedykowany papieżowi, Janowi XXIII.
Ta wierna adaptacja Ewangelii była skrajnie realistyczną opowieścią, w której w roli Matki Boskiej reżyser obsadził własną matkę, Susannę, a w Chrystusa wcielił się naturszczyk – zwykły kierowca ciężarówki o komunistycznych przekonaniach. Reżyser z premedytacją wykreślił przed premierą skrót „św.” przed imieniem ewangelisty w tytule filmu (w tytule polskim wyraz ten pozostał). Podczas gdy jedni dostrzegli w filmie ujmujące ewangeliczne przesłanie, część środowisk katolickich dopatrywała się w nim bluźnierczej nuty lub odbierała go jako zaangażowane dzieło o wymowie marksistowskiej. Franco Zeffirelli stwierdził: "Pasolini pokazał historię Jezusa, jakby to była jego własna: jako apostołowie wystąpili najlepsi przyjaciele, Matką Boską była uwielbiana matka. Uważał bowiem, że jedynym sposobem wytłumaczenia owej niezwykłej opowieści jest przeniesienie jej na poziom osobisty". Przypuszcza się, że filmem tym reżyser chciał złożyć hołd matce i wyrazić szacunek dla jej prostej wiary. Film zdecydowanie odbiegał od wszelkich dotychczasowych, „lukrowanych” ekranizacji Biblii. Trafił przy tym do wiernych, a nawet zyskał aprobatę samego Watykanu.
Filmem tym Pasolini wyraźnie zmienił sposób artystycznej wypowiedzi, co tłumaczył kilka lat później:
Podobnie, choć nieco mniej przychylnie, przyjęto nakręcony w 1966 film Ptaki i ptaszyska, będący niekanoniczną opowieścią o św. Franciszku z Asyżu. Jest on metaforyczną i filozoficzną, na poły bajkową powiastką o współczesnym świecie, którą wypełniają alegoryczne postacie. To swoisty traktat filozoficzny, w którym Pasolini odnajdywał punkty styczne między chrześcijaństwem a marksizmem. Współistnienie obu ideologii obrazuje w postaciach św. Franciszka z jednej strony i Kruka reprezentującego drugą stronę. Po nakręceniu tego filmu zapytano Pasoliniego: "Dlaczego wciąż zajmujesz się tematami religijnymi, skoro jesteś niewierzący?", na co odpowiedział: "Jeżeli wiesz, że jestem niewierzący, to znasz mnie lepiej niż ja sam. Być może i jestem człowiekiem niewierzącym, ale takim, który tęskni za wiarą".
W kolejnych filmach Pasolini wrócił do swoich zainteresowań antycznych i proletariackich. W 1967 nakręcił Króla Edypa – luźną trawestację tragedii Sofoklesa (z ulubionym aktorem Franco Cittim w roli tytułowej oraz Silvaną Mangano jako Jokastą). Grecka starożytność została przedstawiona w nim niemniej oryginalnie i ideologicznie niż w poprzednich filmach. Świat antyczny jest w nim dziki, okrutny i prymitywny. Dziełem Sofoklesa posłużył się do wyrażenia ponadczasowej, zawsze aktualnej prawdy o człowieku. Film składa się z trzech części, które dzieli czas i przestrzeń: prolog rozgrywa się w latach 20. XX wieku, zasadniczy dramat toczy się w starożytności, a zakończenie wśród współczesnych ulic Bolonii i Mediolanu.
W tym samym roku Pasolini wziął udział w projekcie filmowym "Czarownice", który jest swoistym żartobliwym manifestem antyfeministycznym całego pokolenia twórców. Poszczególne segmenty wyreżyserowali (poza Pasolinim): Vittorio De Sica, Franco Rossi, Mauro Bolognini i Luchino Visconti. Nowela Pasoliniego nosi tytuł Ziemia widziana z Księżyca. Brak w niej typowego „pasolinizmu”, jest za to spora doza celnych i zawsze aktualnych obserwacji obyczajowych.
Kolejny film, Teoremat (1968), to antymieszczańska prowokacja reżysera, całkowicie wywrotowy i jednoznacznie marksistowski obraz, którym Pasolini przypomniał swoje radykalne, heretyckie poglądy na politykę i społeczeństwo. Fabuła filmu to parabola poetycka – rodzinę pewnego przemysłowca nawiedza nadludzka istota, ni to anioł, ni to demon, ni to Bóg, która staje się kochankiem wszystkich domowników i zmienia ich życie przez odkupienie w akcie miłości. Fizyczna miłość jest tu przedstawiona jako forma wyzwolenia i sposób na zdobycie samoświadomości. W filmie nie ma dialogów, a malarsko potraktowane ujęcia sprawiają, że dziwna, enigmatyczna fabuła zyskuje wymiar symboliczny. "Teoremat" uważany jest za obraz będący najpełniejszym wyrazem poglądów Pasoliniego. Sam reżyser mówił: "Nawet dla mnie ten film jest zagadką. Jego bohater może być Jezusem, ale może być też diabłem." Film otrzymywał skrajne oceny – krytyka przyjęła go entuzjastycznie, nawet ta zrzeszona w Międzynarodowym Katolickim Biurze Filmowym, które przyznało obrazowi nagrodę, doceniając jego szczególne wartości moralne i religijne. I tym razem nie obyło się bez skandalu. Oficjalne media Watykanu początkowo opublikowały przychylną recenzję, po czym zmieniły zdanie, a film został oskarżony przed prokuratorem republiki i zasekwestrowany. Watykański dziennik „L’Osservatore Romano” oświadczył: "Film wywiera wpływ negatywny i niebezpieczny, autor zdradza w nim przebłyski świadomości freudowskiej i marksistowskiej, tajemniczy przybysz postępuje jak demon, który bierze w posiadanie swe ofiary i znikając jak mara pozostawia je zbulwersowane i wyalienowane." W 14 miesięcy po premierze film wrócił na ekrany, a oskarżenie zostało oddalone.
Scenariusz "Teorematu" powstał przed "Królem Edypem", ale ich realizacja odbyła się w odwrotnej kolejności. Oba filmy mają wiele punktów wspólnych – Pasolini twierdził później, że wzajemnie się inspirowały i powstawały właściwie równolegle. Pasolini był tytanem pracy i miał w zwyczaju, co u twórców jest niezmiernie rzadkie, prowadzenie publicznej dyskusji o swoich przyszłych planach.
Pełnometrażowy film Chlew, wyreżyserowany w 1969, to prowokacyjna, szokująca i obrażająca wszelkie uczucia krytyka kapitalizmu. Reklamowano go hasłem „Zabiłem swojego ojca, jadłem ludzkie mięso i drżałem z rozkoszy”. W historii wzajemnego szantażu dwóch niemieckich przemysłowców ujrzeć można morderstwa, odcięte głowy, kanibalizm i zoofilię. Sceny współczesne przeplatane są sekwencjami opowiadającymi o średniowiecznym pustelniku-kanibalu. Najbardziej „ludzkimi” postaciami w tym filmie pozostaną świnie. Ten ponury obraz jest krzykiem rozpaczy człowieka nie akceptującego świata, którym rządzi wyłącznie pieniądz i chęć zysku. Tekst "Chlewu", w nieco zmienionej postaci, funkcjonuje również jako dramat sceniczny.
Do motywów antycznych wrócił Pasolini realizując w 1969 roku film Medea. Przez pryzmat kultury antycznej patrzy w nim na współczesność. Podobnie jak "Król Edyp", jest to mroczny, brutalny i wizjonerski dramat. Z greckiego mitu ukazanego w tragedii Eurypidesa Pasolini (pominąwszy wiele dialogów) uczynił parabolę współczesnych stosunków pomiędzy zachodnią cywilizacją, a trzecim światem, ujmując to jako toksyczną kolizję między światem rozumu a kulturą magiczną. Łącząc filozoficzną baśń i miłosną intrygę, przedstawił zderzenie pomiędzy starym światem religii i nową, laicką rzeczywistością. Tytułową rolę Medei, która doprowadza do śmierci nową wybrankę Jazona oraz zabija swoich synów (dzieci Jazona), zagrała – tu po raz pierwszy w roli "stricte" aktorskiej – śpiewaczka Maria Callas; Jazonem był lekkoatleta Giuseppe Gentile. Wysmakowane pejzaże (tureckiej Anatolii), „malarsko” ujęta kolorystyka scen we wnętrzach (imitująca sztukę renesansową) i hieratyczna, rytualna gra aktorska – czynią z "Medei" może najbardziej wyrafinowany artystycznie film Pasoliniego.
Lata 70. to w twórczości Pasoliniego seria filmów określanych jako trylogia życia, opartych na erotycznych tekstach z klasyki literatury: "Dekameronie", "Opowieściach kanterberyjskich" oraz "Kwiecie tysiąca i jednej nocy". W realistyczny sposób pokazał w nich anarchiczną pochwałę seksualności, ciała i witalności. W Dekameronie dał wyraz fascynacji plebejską żywiołowością i naturalnością ludowej kultury włoskiej, wybierając z renesansowych nowel Boccaccia najprostsze i najpopularniejsze anegdoty. Kwiat tysiąca i jednej nocy to film zbliżony w formie i treści do "Dekameronu", również będący obrazem rubasznej kultury plebejskiej, a oparty na arabskiej "Księdze tysiąca i jednej nocy". Na pierwszy plan wysuwają się intrygi miłosne, romanse i jurny erotyzm, czym Pasolini polemizuje z hollywoodzkim wyobrażeniem bajkowego arabskiego świata złotych pałaców i szlachetnych kalifów. Trzecia część, Opowieści kanterberyjskie, powstała na motywach średniowiecznego dzieła Geoffreya Chaucera pod tym samym tytułem. Jest to ekranizacja ośmiu nowelistycznie ujętych opowieści z klasycznego zbioru angielskiego poety. Film, którego stylistykę Pasolini opisywał nazywał „realizmem fizjologicznym”, mimo zdobycia prestiżowej nagrody na festiwalu w Berlinie spotykał się z protestami oburzonej publiczności, zakazami wyświetlania, a nawet procesem sądowym. Wszystkie części trylogii znalazły duże uznanie wśród krytyków, odnosząc sukces na festiwalach filmowych w Cannes, Berlinie i Wenecji.
Pasolini kilka lat nosił się z zamiarem ekranizacji kolejnej tragedii starożytnej – "Orestei" Ajschylosa. Jego akcję planował umieścić w Afryce. Wciąż wierny marksistowskiej filozofii, uważał, że w afrykańskich krajach walczących właśnie o niepodległość, rodzi się nowy ład, porównywalny do tego który opisał w swoim dziele Ajschylos. Przymierzając się do pracy nad nowym filmem z udziałem czarnoskórych aktorów, Pasolini wyjechał do Tanzanii i Ugandy. W 1975, z materiałów nakręconych podczas rekonesansowej podróży, powstał dokument Zapiski do „Orestei” afrykańskiej, uwieczniający przygotowania do filmu, który ostatecznie nigdy nie powstał.
Ostatni film.
Wszystkie dotychczasowe skandale Pasoliniego przerosła ekranizacja nieukończonej powieści markiza de Sade'a "120 dni Sodomy". Film Salò, czyli 120 dni Sodomy (1975) nawiązuje do perwersyjnych dzieł markiza de Sade'a (także do jego esejów), lokując akcję w historii Włoch – epizodzie faszystowskiej Republiki Salo, którą Mussolini powołał w 1943. Fabuła filmu to kilkudniowa orgia zorganizowana przez faszystowskich dygnitarzy pastwiących się nad uwięzioną grupą młodych ludzi. Jest ona rytuałem seksualnej perwersji i jednocześnie orgią śmierci upadającego systemu. Pasolini (idąc za kompozycją powieści Sade'a, z ducha oświeceniowego encyklopedyzmu) wciąga widza w podróż przez kolejne piekielne kręgi – od kręgu namiętności, przez krąg ekskrementów do kręgu krwi, co odsłania najpierw „proste” perwersje seksualne, potem przyjemność erotyczną płynącą z picia moczu i spożywania kału, a w końcu rozkosz zmysłową, jaką dają sadyście tortury i mordowanie ofiary, co układa się (jak u Sade'a) w rodzaj katalogu zachowań seksualnych. Wszystko to relacjonowane jest chłodnym okiem analityka, przez co, mimo obsceniczności (zupełna nagość aktorów, niemal naturalistycznie ukazywane zbliżenia seksualne, z erekcją członka), film wydaje się antyerotyczny – to film o śmierci. Seks katów i ich ofiar jest tu tylko jednym ze środków prowadzących do destrukcji osobowości, do uprzedmiotowienia człowieka. Faszyzm jest tylko pretekstem, przykładem najbrutalniejszej manifestacji władzy, która była dla Pasoliniego złem absolutnym. Do tez markiza de Sade'a o naturalnej amoralności człowieka, Pasolini dodał groteskowy portret społeczeństwa włoskiego i złośliwy komentarz do współczesnej mu rzeczywistości politycznej.
Film miał się okazać największym skandalem Pasoliniego. W czasie kręcenia ujęć jego producenci nie wiedzieli, co się szykuje, gdyż nie mieli prawa wstępu na plan zdjęciowy. Nikt nigdy nie zobaczył całości scenariusza, a reżyser dysponował tylko roboczymi notatkami. Nieprofesjonalni aktorzy poznawali tekst tuż przed nakręceniem ujęcia. Wszystkie zdjęcia wykonano w 37 dni.
Śmierć.
Pasoliniego znaleziono martwego w noc Wszystkich Świętych, z 1 na 2 listopada 1975 na plaży w Ostii, trzy tygodnie przed premierą jego ostatniego kontrowersyjnego filmu. Miał zgniecioną klatkę piersiową, posiniaczoną twarz, złamany nos i szczękę. Palce u rąk były połamane lub obcięte.
Kilka godzin później karabinierzy zatrzymali samochód Pasoliniego, Alfę Romeo Giulia GT 2000, prowadzony przez 17-letniego Giuseppe Pelosiego. Chłopak przyznał się do kradzieży auta, a później również do morderstwa. Pelosi trudnił się prostytucją – zeznał, że został przez Pasoliniego zabrany listopadowego wieczora spod rzymskiego dworca Termini. Zjedli razem obiad w restauracji i pojechali nad morze. Tam Pasolini miał rzekomo zacząć gwałtownie „dobierać się” do chłopaka, co według Pelosiego było przyczyną jego ataku. Jak przyznał przed sądem, najpierw skatował Pasoliniego pałką, potem przejechał go jego własnym samochodem. Niemniej podczas procesu wyszły na jaw fakty, które podawały w wątpliwość wersję Pelosiego i wskazywały na udział w morderstwie osób trzecich. Nigdy ich jednak nie odnaleziono. Giuseppe Pelosi został skazany za zabójstwo.
Po trzydziestu latach od morderstwa, 5 maja 2005, Pelosi wycofał swoje zeznania w sprawie zabójstwa, twierdząc, że Pasoliniego zamordowało trzech nieznanych mu mężczyzn, mówiących z południowowłoskim akcentem, którzy obelżywie nazywali Pasoliniego „plugawym komunistą”. Stwierdził, że musiał przyznać się do zabójstwa, gdyż mężczyźni zagrozili mu skrzywdzeniem jego rodziny.
Powodem zbrodni mogła być polityczna zemsta za nieprzejednaną postawę Pasoliniego w wielu publicznych sprawach istotnych dla ówczesnych Włoch. Bernardo Bertolucci, znany reżyser i uczeń Pasoliniego, uważa, że było to zabójstwo na zlecenie rządzącej wówczas Włochami Chrześcijańskiej Demokracji, czego jednak nie udowodniono. Nowe zeznania Pelosiego przyczyniły się do wznowienia śledztwa przez rzymską prokuraturę.
Dla wielu śmierć reżysera była dopełnieniem jego twórczości, ostatnim aktem wieńczącym spektakl jego życia. Sam Pasolini często poruszał temat umierania, pisał o własnym końcu, w niektórych wierszach przedstawiał nawet proroczo szokujące okoliczności tego końca. W jednym z esejów pisał: "Wolność. Kiedy naprawdę i głęboko przemyślałem to tajemnicze słowo, zrozumiałem, że nie znaczy ono nic innego, tylko wolność wyboru śmierci. Wolność nie może objawić się w żaden inny sposób, niż przez mniejsze lub większe męczeństwo". Śmierć Pasoliniego nie była samobójstwem, wyglądała jednak jak ostateczne spełnienie idei „wyrazić siebie i umrzeć”. Początkiem twórczości filmowej Pasoliniego był "Włóczykij", w którym śmierć głównego bohatera "definiuje całe minione życie młodego Vittorio". Reżyser zakończył życie podobnie – filmowym testamentem i śmiercią – tak samo skandalicznymi i przerażającymi.
Zgodnie z życzeniem reżysera, premiera "Salo..." odbyła się w Paryżu (film był koprodukcją włosko-francuską), ale praktycznie w żadnym kraju film nie trafił do szerokiej dystrybucji, a w wielu krajach całkowicie zakazano jego rozpowszechniania. Pasoliniego pochowano, tak jak sobie życzył, w mieście Casarsa.
Ponieważ Pasolini zawsze pracował nad wieloma projektami jednocześnie, jego nagła śmierć przerwała realizację kilku ciekawie zapowiadających się filmów, m.in. opowieści o biblijnej metamorfozie Szawła w Pawła. Jeden spośród rozpoczętych scenariuszy został dokończony w 1995 – Antonio D’Agostino nakręcił na jego podstawie film pt. "L’Intesa".
Główne wyznaczniki stylu.
Charakterystycznymi cechami twórczości Pasoliniego są:
Podkreśla się też „malarskość” obrazów filmowych Pasoliniego. W każdym nowym filmie krytycy wspólnie ze znawcami malarstwa doszukiwali się stylizacji na znane płótna wielkich włoskich renesansowych malarzy. We "Włóczykiju" odnaleziono nawiązanie do "Madonny" Domenico Ghirlandaio. W "Mamma Roma" scena wesela, która rozpoczyna film, przypomina "Ostatnią wieczerzę" tego samego malarza (tym razem bez obrazoburczości, raczej na zasadzie wolnego skojarzenia), a finałowe ukrzyżowanie głównego bohatera stylizowane jest na obraz męki Jezusa z "Martwego Chrystusa" Andrea Mantegna. Obrazy pustyni, częsty motyw w jego filmach, Pasolini jakby wyjmował z obrazów mistrzów takich jak "Agonia w Ogrodzie" Mantegna. "Dekameron" to z kolei jedna wielka stylizacja na twórczość Giotta.
Podział filmów Pasoliniego.
Filmy Pasoliniego można generalnie ująć w pięciu kategoriach:
Konteksty kulturowe Pasoliniego.
Ocenia się, że twórczość Pasoliniego w istotny sposób wpłynęła na włoskie kino kontestacji, które upatrywało w nim swojego patrona. Niektórzy twórcy tego nurtu i tego pokolenia, jak np. Bernardo Bertolucci, rozpoczynali swoją karierę pod jego opieką artystyczną (Bertolucci był asystentem Pasoliniego na planie "Włóczykija"). Postawa twórcza reżysera, jego zaangażowanie społeczne i nonkonformistyczna postawa uczyniły z niego jednego z najbardziej znanych intelektualistów swoich czasów.
Twórczość Pasoliniego jest obecna w kulturze mimo upływu lat.
Bibliografia i filmografia przedmiotowa.
Uwaga: w Internetowej Bazie Filmu Polskiego można znaleźć pełną listę artykułów o Pasolinim, które ukazały się w prasie polskiej.

</doc>
<doc id="73462" url="https://pl.wikipedia.org/wiki?curid=73462" title="Karta 77">
Karta 77

Karta 77 (cz. "Charta 77") – czechosłowacka inicjatywa niezależna, łącząca środowiska chrześcijańskie, liberalne i rewizjonistyczne, działająca w latach 1977–1992 na rzecz przestrzegania praw człowieka. Podjęta przede wszystkim w Czechach, jedynie symbolicznie na Słowacji.
Historia.
Impulsem dla powstania ruchu było opublikowanie w Czechosłowacji Międzynarodowych Paktów Praw Człowieka. Deklarację Karty 77 przygotowano w grudniu 1976, a ogłoszono 6 stycznia 1977 z podpisami 242 sygnatariuszy i datą 1 stycznia 1977. W tekście Karty wskazywano na ciągłe naruszanie przez władze komunistyczne gwarantowanych umowami międzynarodowymi praw człowieka, w tym prawa do wolności wypowiedzi, wolności religii, prawa do prywatności. Podkreślano fakt prześladowań w związku z głoszonymi poglądami, np. poprzez pozbawienie pracy, czy możliwości kształcenia. Karta 77 deklarowała, iż jest wolną, nieformalną i otwartą inicjatywą osób o różnych przekonaniach, różnej wiary i profesji, które łączy pragnienie obrony praw człowieka. Odżegnywała się od działalności stricte politycznej. Sygnatariusze ustanowili swoimi reprezentantami (tzw. rzecznikami) Václava Havla, Jana Patočkę i Jiříego Hájka.
Wśród osób, które podpisały deklarację przed jej ogłoszeniem byli także m.in. Pavel Kohout, Zdeněk Mlynář, Petr Uhl, Jiří Dienstbier, Václav Benda, Václav Černý, Ludvík Vaculík, Pavel Landovský, Jaroslav Šabata, Jan Tesař, Jiří Němec, Ladislav Hejdánek, Marta Kubišová, František Kriegel, Petr Pithart, Jiří Lederer, Jaroslav Seifert, František Pavlíček, Josef Zvěřina.
Władze komunistyczne natychmiast rozpoczęły akcje represyjne i dezinformacyjne przeciwko Karcie. M.in. zbierano podpisy pod tzw. antykartą, w której deklarowano poparcie dla reżimu. Już 14 stycznia 1977 Václav Havel został aresztowany. Długotrwałe przesłuchanie przyczyniło się do śmierci Jana Patočki w dniu 13 marca 1977. Wielu sygnatariuszy utraciło pracę. W 1979 na długoletnie kary pozbawienia wolności skazani zostali Václav Havel, Petr Uhl, Jiří Dienstbier, Václav Benda.
Pomimo represji do 17 listopada 1989 Karta ogłosiła 572 dokumenty, a deklarację założycielską podpisało 1898 osób. Wśród głośniejszych dokumentów były tzw. Apel Praski (ogłoszony w 1985), w którym postulowano wycofanie obcych wojsk z Europy, postawiono kwestię zjednoczenia Niemiec, rozwijano wizję Europy jako wspólnoty niepodległych narodów, a następnie petycja „Kilka zdań” (czerwiec 1989), której autorzy (wśród nich Václav Havel) wzywali władze do zmian w systemie, w tym legalizacji inicjatyw niezależnych i wypuszczenia więźniów politycznych, a także podjęcia debaty nad przyszłością kraju. Sygnatariusze Karty aktywnie uczestniczyli w wydarzeniach aksamitnej rewolucji (1989). Po oficjalnym zakończeniu działalności w 1992 wielu uczestników inicjatywy pozostało aktywnymi postaciami sceny politycznej i społecznej Czech.
Kontakty z Polską.
Od 1977 środowisko Karty utrzymywało kontakty z KOR-em. W Komunikatach KSS „KOR” odnotowywano represje, które dotykała czeskich dysydentów. W październiku 1977 działacze KOR-u wydali oświadczenie solidaryzujące się z sądzonymi w Pradze Václavem Havlem, Jiřím Ledererem i Františkiem Pavlíčkiem. 31 października 1977 KSS KOR ogłosił „List do Przyjaciół Czechów i Słowaków”, w którym odwoływano się do pamięci „praskiej wiośnie”. Odpowiedź z podziękowaniami rzecznicy Karty wystosowali 16 listopada 1977. Symboliczny charakter miało spotkanie przedstawicieli obu grup w Karkonoszach w sierpniu 1978, którego efektem było wspólne oświadczenie w 10 rocznicę Praskiej Wiosny. Kolejne spotkanie we wrześniu 1978 zaowocowało listem do obrońców praw człowieka w innych krajach bloku wschodniego,w tym republikach sowieckich. Kolejne spotkania zostały udaremnione przez milicję obu państw. Kolejnym ważnym wydarzeniem była głodówka w obronie aresztowanych dysydentów czeskich i słowackich w kościele Świętego Krzyża w Warszawie w dniach 3-10 października 1979 zorganizowana we współpracy z Radą Sygnatariuszy ROPCiO. Po wybuchu strajków w sierpniu 1980 rzecznicy Karty już 28 sierpnia 1980 wystosowali list z poparciem gdańskiego MKS. Od 1981 sygnatariusze Karty uczestniczyli też w przygotowaniach do podjęcia działalności przez Solidarności Polsko-Czeskosłowackiej, które zostały przerwane przez ogłoszenie stanu wojennego w Polsce. W lipcu 1987 uczestnicy Karty należeli do sygnatariuszy deklaracji założycielskiej Kręgu Przyjaciół Solidarności Polsko-Czeskosłowackiej

</doc>
<doc id="73463" url="https://pl.wikipedia.org/wiki?curid=73463" title="Electric Fence">
Electric Fence

Electric Fence – biblioteka służąca do debugowania dostępu do pamięci w programach bez konieczności ich powtórnej kompilacji. Biblioteka "Electric Fence" została stworzona przez Bruce'a Perensa.
Dostępy poza zaalokowany obszar pamięci często powodują trudne do wykrycia błędy – program zamiast zakończyć działanie nadpisuje zawartość innej zmiennej i trudno jest zidentyfikować źródło problemu. "Electric fence" każdą alokacje umieszcza pod koniec (lub na początku) strony pamięci, tak że każde wykroczenie za (odpowiednio przed) zaalokowany obszar spowoduje wygenerowanie wyjątku przez procesor. Ponieważ strony pamięci (przynajmniej na procesorach rodziny x86) muszą mieć rozmiar będący wielokrotnością 4096 bajtów, nie ma możliwości ochrony przed oboma tymi przypadkami jednocześnie, jednak przy użyciu "Electric Fence" przekroczenia w drugą stronę nadpisywać będą bezużyteczne bajty, a nie inne zmienne.
"Electric Fence" wykrywa błędy polegające na czytaniem lub pisaniu obszaru danych poza zaalokowanym obszarem, a nie wykrywania wielu innych rodzajami błędów dostępu do pamięci.
Weźmy prosty program w C z błędem off by one:
Chociaż program ma błąd, prawdopodobnie uruchomi się prawidłowo, ponieważ malloc alokuje zwykle kilka bajtów więcej niż jest to żądane. Użycie gdb w połączeniu z "Electric Fence" powoduje otrzymanie sygnału i możemy sprawdzić co spowodowało błąd. (komenda gdb efence pojawi się dopiero po skopiowaniu do pliku .gdbinit odpowiedniego fragmentu rozpowszechnianego razem z "Electric Fence").

</doc>
<doc id="73464" url="https://pl.wikipedia.org/wiki?curid=73464" title="Rebecca Liljeberg">
Rebecca Liljeberg



</doc>
<doc id="73465" url="https://pl.wikipedia.org/wiki?curid=73465" title="Off by one">
Off by one

Off by one to błąd programistyczny polegający na pomyłce o jeden, np. zaczynanie od 1 kiedy powinno się od 0 (lub odwrotnie) bądź mylenie "mniejsze" z "mniejsze-równe" w warunkach pętli.
Przykład typowego błędu off by one (pętla wykona się 101 razy, nie 100):
Uwaga: W przypadku, gdy kompilator ułoży adresy zmiennych na stosie tak, że:
- program się zapętli. Błąd ten może być wykorzystany na przykład do zmiany rejestru ESP.

</doc>
<doc id="73466" url="https://pl.wikipedia.org/wiki?curid=73466" title="Liv Tyler">
Liv Tyler

Liv Rundgren Tyler (ur. 1 lipca 1977 w Nowym Jorku) – amerykańska aktorka. Córka lidera grupy rockowej Aerosmith Stevena Tylera i fotomodelki Bebe Buell.
Życiorys.
W wieku 14 lat wyjechała razem z matką do Nowego Jorku, aby rozpocząć karierę modelki. Jej fotografie pojawiły się w amerykańskich magazynach „Seventeen” czy „Mirabella”. W tym okresie występowała także w teledyskach oraz telewizyjnych filmach reklamowych.
Jako aktorka zadebiutowała w 1994, niedługo po występie wraz z Alicią Silverstone w teledysku do piosenki „Crazy” zespołu Aerosmith, po którym zdecydowała się spróbować sił jako aktorka. Pierwszą ważną rolę odegrała w filmie "Zrozumieć ciszę". Jeszcze tego roku wygrała casting do roli w niezależnym filmie Jamesa Magolda "Heavy". W 1997 zdobyła pochlebne recenzje krytyków, występując w filmie włoskiego reżysera Bernardo Bertolucciego "Ukryte pragnienia". Również w 1997 magazyn „People” umieścił jej nazwisko na liście „50 najpiękniejszych ludzi świata”. W 1998 zagrała w teledysku do piosenki „I Don’t Want to Miss a Thing” grupy Aerosmith.
Współpracowała z reżyserami, takimi jak Tom Hanks, Robert Altman czy Pat O’Connor.
Największą popularność zdobyła dzięki roli Arweny w superprodukcji opartej na książce J.R.R. Tolkiena, nowozelandzkiego reżysera Petera Jacksona – "Władca Pierścieni".
Była ambasadorką marki Triumph w latach 2017–2018.
Życie prywatne.
Spotykała się z aktorem Joaquinem Phoenixem, którego poznała w 1995 roku na planie filmu "Abbottowie prawdziwi". Od 2003 do 2008 jej mężem był muzyk Royston Langdon, z którym ma syna Milo (ur. 2004). Jej partnerem jest David Gardner – 11 lutego 2015 roku urodził się ich syn. 10 lipca 2016 roku para powitała na świecie córkę – Lulę Rose.

</doc>
<doc id="73470" url="https://pl.wikipedia.org/wiki?curid=73470" title="Links">
Links

Links – przeglądarka internetowa pracująca w trybie tekstowym i graficznym w środowisku systemów operacyjnych Linux, Unix, OS/2, AtheOS, BeOS, FreeMiNT i Microsoft Windows.
Links prezentuje strony WWW w oparciu o tekstowy interfejs użytkownika lub w trybie graficznym, co umożliwia stosowanie tej samej przeglądarki na konsoli tekstowej i np. w środowisku X-Window.
Links obsługuje standard HTML 4.0 (bez CSS), HTTP 1.1, potrafi wyświetlać tabelki, ramki oraz grafikę w następujących formatach: GIF, JPEG, PNG, XBM, TIFF.

</doc>
<doc id="73471" url="https://pl.wikipedia.org/wiki?curid=73471" title="Malakka (sułtanat)">
Malakka (sułtanat)

Malakka – sułtanat muzułmańskich emigrantów z Sumatry utworzony ok. 1400 r. na obszarach obecnego stanu Malakka w Malezji. W 1511 r. opanowany przez Portugalczyków (admirał Alfonso d'Albuquerque). W 1528 r. na miejsce sułtanatu Malakki powstał sułtanat Johoru.

</doc>
<doc id="73472" url="https://pl.wikipedia.org/wiki?curid=73472" title="Vincent Gallo">
Vincent Gallo

Vincent Gallo (ur. 11 kwietnia 1961 w Buffalo) – amerykański aktor, producent filmowy, kompozytor, reżyser, scenarzysta, autor tekstów piosenek, wokalista i model pochodzenia sycylijskiego.
Życiorys.
Wczesne lata.
Przyszedł na świat w Buffalo, w stanie Nowy Jork w rodzinie rzymskokatolickiej sycylijskich emigrantów Vincenta V. Gallo Sr., właściciela salonu fryzjerskiego i zawodowego hazardzisty, i Jacaminy “Janet” (z domu Fantuzzo) Gallo, fryzjerki. Dorastał w Buffalo. W wieku dziesięciu lat podjął współpracę z zespołem The Blue Mood, a w 1974 roku grał z zespołem Zephyr.
Kariera.
Mając 16 lat przeniósł się do Nowego Jorku, gdzie zrealizował swój pierwszy film krótkometrażowy "If You Feel Froggy, Jump" (1977). Dorabiał także jako hustler i tancerz go-go. W 1979 ukończył nowojorską Sweet Home Central Schools i zadebiutował na scenie w Rzymie we włoskojęzycznym spektaklu "Buffala". Występował z zespołami The Plastics, Pork i Gray Jeana-Michela Basquiata. Kiedy miał dwadzieścia lat wraz z grupą Bohack nagrał album "It Took Several Wives" (1981; wyd. Family Friend Records) i po raz pierwszy pojawił się na kinowym ekranie w komediodramacie "New York Beat Movie" (1981). Rok później pod pseudonimem 'Książę Vince' prezentował muzykę hip-hopową breakdance zarejestrowaną na płycie DVD "Graffiti Rock" (1982).
Zagrał niewielką rolę człowieka Henry’ego Hilla (Ray Liotta) w latach 70. w biograficznym dramacie kryminalnym Martina Scorsese "Chłopcy z ferajny" ("GoodFellas", 1990). Potem pojawił się jako Charlie Riccio w jednym z odcinków serialu NBC "Crime Story" (1987) oraz zagrał postać przyjaciela głównego bohatera w komediodramacie fantasy Emira Kusturicy "Arizona Dream" (1993) u boku Johnny’ego Deppa i Faye Dunaway. Był ekranowym smutnym i sadystycznym policjantem, który przesłuchiwał Blancę Truebę (Winona Ryder) w melodramacie "Dom dusz" ("The House of the Spirits", 1993) u boku Meryl Streep, Glenn Close, Jeremy’ego Ironsa i Antonio Banderasa.
Pojawił się jako żołnierz kapitan Brown w jednym z odcinków francuskiego serialu muzycznego "Wszyscy młodzi w ich wieku" ("Tous les garçons et les filles de leur âge...", 1994), w dramacie "Angela" (1995) wystąpił w roli protestanckiego kapłana. W 1996 wziął udział w kampanii reklamowej wyrobów Calvina Kleina "Heroinowy szyk". Dostał się do obsady komediodramatów romantycznych - "Rodzina Perezów" ("The Perez Family", 1995) z Marisą Tomei, Alfredem Moliną i Anjelicą Huston i "Los Angeles bez mapy" ("L.A. Without a Map", 1998) Miki Kaurismäkiego jako wyluzowany muzyk na ciągłym haju.
Zrealizowana przez niego autobiograficzna czarna komedia "Oko w oko z życiem" ("Buffalo '66", 1998), gdzie zagrał główną postać znerwicowanego Billy’ego Browna, została doceniona przez krytyków i uhonorowana nagrodą na festiwalach filmowych w Gijón, Rotterdamie i Seattle. W komedii kryminalnej Rolanda Joffé "Do widzenia, kochanku" ("Goodbye Lover", 1998) z Patricią Arquette pojawił się w epizodycznej roli, a w melodramacie "Johnny 316" ("Hollywood Salome", 1998) w roli szalonego kaznodziei Johnny’ego. Nieco później zagrał sugestywną postać sadystycznego Franka, który wraz ze swoją bezdzietną kochanką porywa ciężarną kobietę i więzi w piwnicy do czasu jej porodu w thrillerze Sidneya J. Furie "Zabawa w chowanego" ("Cord", 2000) z Daryl Hannah.
W 1999 wydał książkę ze zdjęciami, a dwa lata potem nagrał swój solowy album "When" (2001). Jego kontrowersyjny dramat kina drogi "Brązowy królik" ("The Brown Bunny", 2003), gdzie zagrał postać przemierzającego Amerykę depresyjnego, milczącego, lubującego się w swym nieszczęściu kierowcy wyścigowego, który po utracie swojej prawdziwej miłości (Chloë Sevigny) poszukuje kochanki, wzbudził niesmak jury na 56. MFF w Cannes nieuzasadnioną obszerną sceną pornograficzną, a najbardziej zniecierpliwieni widzowie zaczęli opuszczać projekcję już po dziesięciu minutach.
W 2008 wziął udział w kampanii reklamowej H&amp;M wódki Belvedere zrealizowanej przez Terry’ego Richardsona.
Za kreację afgańskiego Taliba walczącego o życie podczas ucieczki z jednego z amerykańskich tajnych więzień w Europie w thrillerze politycznym "Essential Killing" (2010) otrzymał Puchar Volpiego dla najlepszego aktora na 67. MFF w Wenecji. Jednak nie pojawił się na uroczystej ceremonii zamykającej festiwal i wyróżnienie odebrał w jego imieniu reżyser Jerzy Skolimowski. Gallo za rolę Mohammeda został też doceniony na Międzynarodowym Festiwalu Filmowym Mar del Plata (nagroda za najlepszą rolę męską) oraz przez Polską Akademię Filmową (nominacja do Orła w kategorii najlepsza rola męska).
Życie prywatne.
Związany był z Cat Power (1993), Asią Argento (1998), Christiną Ricci, Bethany Ritz (1999-2000), Chloë Sevigny (2002-2004), Paris Hilton (2003), Theresą Wayman (2004-2005), Heather Christie (2006), Cory Kennedy (2006-2008) i Lilian Grant (2012).

</doc>
<doc id="73473" url="https://pl.wikipedia.org/wiki?curid=73473" title="Bochs">
Bochs

Bochs (fonetycznie od ang. "box" - pudełko, komputer) to emulator komputera rodziny x86 na licencji GNU LGPL. Umożliwia uruchamianie jednego systemu operacyjnego na systemach Unix/Linux, Windows (w wersji 32-bitowej), Mac OS X, AmigaOS, i in.
Ponieważ procesor jest emulowany, szybkość działania programu wewnątrz Bochsa jest o wiele niższa niż wewnątrz programów wirtualizujących typu VMWare. W przeciwieństwie do nich możliwe jest jednak uruchamianie Bochsa na procesorach innych niż x86 oraz dowolne modyfikowanie przyjętego zbioru instrukcji.

</doc>
<doc id="73474" url="https://pl.wikipedia.org/wiki?curid=73474" title="Eddie Vedder">
Eddie Vedder

Eddie Vedder, właśc. Edward Louis Severson III (ur. 23 grudnia 1964 w Evanston) – amerykański muzyk rockowy, wokalista zespołu Pearl Jam.
W 2006 piosenkarz został sklasyfikowany na 23. miejscu listy 100 najlepszych wokalistów wszech czasów według „Hit Parader”.
Życiorys.
Wczesne lata.
Urodził się w Evanston w stanie Illinois jako syn Karen Lee Vedder i Edwarda Louisa Seversona, Jr. (zm. na stwardnienie rozsiane). Jego rodzina była pochodzenia norweskiego, szwajcarskego, holenderskiego, niemieckiego, duńskiego i angielskiego. W 1965 jego rodzice rozwiedli się, matka ponownie wyszła za mąż za Petera Muellera, z którym miała syna Chrisa.
O poświęceniu swojego życia muzyce Ed zadecydował już w wieku 13 lat, będąc pod wrażeniem muzyki takich zespołów jak The Who, Ramones oraz Pete’a Townshenda. W wieku 16 lat sam zaczął zarabiać na swoje życie, wyprowadzając się z domu po tym, jak dowiedział się, że mężczyzna, którego do tej pory uważał za swojego ojca, wcale nim nie jest, a jego prawdziwy ojciec już nie żyje.
Kariera.
Pracował w nocy na stacji benzynowej, a popołudniami wałęsał się po różnych klubach muzycznych San Diego, pomagając za darmo w rozkładaniu ich sprzętu różnym kapelom. W jednej z nich spotkał ex-perkusistę Red Hot Chili Peppers – Jacka Ironsa, który dał mu kasetę z pięcioma instrumentalnymi utworami swoich kolegów z Seattle, którzy właśnie poszukiwali wokalisty. Vedder szybko napisał do muzyki słowa, nagrał swój wokal na kasetę nazwaną "Momma-Son", na której znalazły się wersje demo Alive, Once oraz Footsteps i odesłał na adres Stone’a Gossarda. Tydzień później przyleciał do Seattle, a 22 października 1990 Eddie wraz z zespołem zagrali swój pierwszy koncert w klubie Off Ramp w Seattle.
Grał z Ramonesami na ich pożegnalnym koncercie w 1997, z The Who, The Doors, Neilem Youngiem, Neilem Finnem czy REM. W 2007 wydał swój pierwszy solowy album z muzyką do filmu Seana Penna "Wszystko za życie" ("Into the Wild", 2007). Za piosenkę „Guaranteed” otrzymał Złoty Glob w 2008.
Współpracował z takimi artystami jak The Who, Ramones, Neil Young, R.E.M., Neil Finn, Bad Religion, Cat Power, Mike Watt, Wellwater Conspiracy, Jack Irons, John Doe, The Strokes, Nusrat Fateh Ali Khan, Susan Sarandon, Zeke, Pete Townshend, Paul McCartney, The Rolling Stones, U2, Bruce Springsteen, Robert Plant, Roger Waters, Sting, Peter Gabriel, Cat Stevens, Chris Martin, Flea, Beyoncé, Bryan Adams, Ben Harper, Jack Johnson, Roger Daltrey, Jay-Z, Kings of Leon, Dave Grohl, Chad Smith, Perry Farrell, Cheap Trick, The Strokes, Beck, Sheryl Crow, Jerry Cantrell, Andrew Stockdale, Joshua Homme, Mike Ness, Neil Young, Guided by Voices, Ace Frehley, Dave Matthews, Elvis Costello, X, Tim Robbins, Johnny Depp, Adam Sandler, Jeanne Tripplehorn, Glen Hansard, Simon Townshend czy Joe Elliott.
Życie prywatne.
3 czerwca 1994 roku ożenił się z Beth Liebling, basistką zespołu Hovercraft, jednak we wrześniu 2000 małżeństwo zakończyło się rozwodem. 18 września 2010 na Hawajach poślubił modelkę Jill McCormick. Mają dwie córki: Olivię (ur. 11 czerwca 2004) i Harper Moon Margaret (ur. 23 września 2008). Jest wegetarianinem i aktywnym działaczem na rzecz ochrony środowiska, jego wielką pasją jest także surfing.

</doc>
<doc id="73477" url="https://pl.wikipedia.org/wiki?curid=73477" title="Joaquin Phoenix">
Joaquin Phoenix

Joaquin Raphael Phoenix (ur. 28 października 1974 w San Juan) – amerykański aktor, wokalista, producent filmowy i telewizyjny. Laureat Oscara za tytułową rolę w filmie "Joker" (2019).
Życiorys.
Wczesne lata.
Przyszedł na świat w wielodzietnej rodzinie zbieracza owoców, misjonarza i menedżera Johna Lee Phoenixa („Bottom”, „Amram”; ur. 14 czerwca 1947) i sekretarki z nowojorskiego Bronxu Arlyn Dunetz Jochebed (ur. 31 grudnia 1944). Rodzice jego matki byli Żydami z Węgier i Rosji. Wychowywał się ze starszym bratem Riverem (ur. 23 sierpnia 1970, zm. 31 października 1993) i trzema siostrami: Rain Joan of Arc (ur. 21 listopada 1972), Liberty Mariposą (ur. 5 lipca 1976) i Summer Joy (ur. 10 grudnia 1978). Jego rodzice byli hipisami, żyjącymi w Ameryce Południowej, gdzie stali się członkami organizacji "Dzieci Boga". W 1977 rodzina przeniosła się do Los Angeles i zmieniła swoje nazwisko na Phoenix od Feniksa, który odradza się z popiołów.
Kariera.
Na małym ekranie zadebiutował w wieku ośmiu lat jako Travis w jednym z odcinków serialu muzycznego CBS "Siedem narzeczonych dla siedmiu braci" ("Seven Brides for Seven Brothers") pt.: „Christmas Song” (1982) z udziałem brata. W 1984, mając dziesięć lat, wystąpił gościnnie w serialach: ABC "The Fall Guy" z Lee Majorsem, NBC "Posterunek przy Hill Street" i CBS "". Jako 11-latek był obsadzony w dramacie CBS o wykorzystywaniu seksualnym dzieci "Kids Don't Tell" (1985), w którym partnerował Michaelowi Ontkeanowi, JoBeth Williams i Nancy Lee Grahn. Po raz pierwszy pojawił się na kinowym ekranie w filmie fantastycznonaukowym Harry’ego Winera "Kosmiczny obóz" ("SpaceCamp", 1986) z Kate Capshaw i Tomem Skerrittem wystąpił jako 12-letni Max Graham, który często nawiązuje do "Gwiezdnych wojen". Reżyser Rick Rosenthal powierzył mu rolę 12-letniego bachora wojskowego w komediodramacie familijnym "Ruscy na Florydzie" ("Russkies", 1987) z Whipem Hubleyem. Za postać Garry’ego Buckmana-Lampkina w komediodramatu Rona Howarda "Spokojnie, tatuśku" ("Parenthood", 1989) u boku Steve’a Martina i Dianne Wiest był nominowany do Young Artist Award za najlepszy występ wiodącego młodego aktora w filmie fabularnym. 
Dobrze zapowiadającą się karierę braci Phoenix przerwała tragedia, gdy 31 października 1993 w wieku zaledwie 23 lat, z powodu przedawkowania narkotyków, zmarł brat River. Wówczas Joaquin wycofał się z życia zawodowego. Powrócił na ekran w roli Jimmy’ego, uwodzonego przez Suzanne (Nicole Kidman) w prezentowanym poza Konkursem Głównym na festiwalu w Cannes komediodramacie kryminalnym Gusa Van Santa "Za wszelką cenę" (1995) z Mattem Dillonem. Zagrał w melodramacie "Abbottowie prawdziwi" ("Inventing the Abbotts", 1997) z Liv Tyler, dramacie kryminalnym "Droga przez piekło" ("U Turn", 1997) u boku Seana Penna, Jennifer Lopez i Nicka Nolte, dramacie sensacyjnym "Powrót do raju" ("Return to Paradise", 1998) z Vince’em Vaughnem i Anne Heche. Wystąpił w roli pracownika hollywoodzkiego sklepu kaset wideo z filmami porno Maxa Californię w dreszczowcu Joela Schumachera "Osiem milimetrów" ("8MM", 1999) z Nicolasem Cage’em i zagrał postać byłego francuskiego księdza katolickiego Simoneta De Coulmier, który zaprzyjaźnił się z markizem de Sade’em (Geoffrey Rush) i jako formę terapii pozwolił mu prowadzić amatorski teatr w Charenton w filmie Philipa Kaufmana "Zatrute pióro" ("Quills", 2001). 
Jego kreacja głównego antagonisty, amoralnego cesarza Kommodusa w superprodukcji Ridleya Scotta "Gladiator" (2000) z Russellem Crowe’em przyniosła mu Blockbuster Entertainment Awards w kategorii „Ulubiony czarny charakter” oraz nominacje do Oscara, Złotego Globu, BAFTA, Nagrodę Satelity i Nagrody Gildii Aktorów Ekranowych dla najlepszego aktora drugoplanowego. W dramacie sensacyjnym "Płonąca pułapka" ("Ladder 49", 2004) wystąpił w roli uwięzionego w pożarze strażaka, Jacka Morrisona. Za rolę piosenkarza Johnny’ego Casha w biograficznym melodramacie muzycznym Jamesa Mangolda "Spacer po linie" ("Walk the Line", 2005) odebrał Hollywood Film Festival i Złoty Glob oraz był nominowany do Oscara dla najlepszego aktora pierwszoplanowego, BAFTA i Nagrody Gildii Aktorów Ekranowych. Cash osobiście zaakceptował jego kandydaturę, a Phoenix sam wykonał wszystkie towarzyszące filmowi piosenki i odebrał Nagrodę Grammy w kategorii „Najlepsza składanka ze ścieżką dźwiękową z kina, telewizji lub innych mediów wizualnych”.
W październiku 2008 Joaquin Phoenix ogłosił koniec kariery aktorskiej oraz postanowił sprzedać swój dom w Hollywood oraz przenieść się na wieś, gdzie będzie mógł poświęcić się muzyce. W sierpniu 2010 okazało się to mistyfikacją. Aktor przez dwa lata zwodził całe środowisko Hollywood, które uwierzyło, jakoby stoczył się na dno.
W 2012 powrócił w roli Freddiego Quella, weterana II wojny światowej i prawej ręki religijnego guru w dramacie psychologicznym Paula Thomasa Andersona "Mistrz" ("The Master"), za którą zdobył Puchar Volpi na festiwalu w Wenecji i kolejną nominację do Oscara, Złotego Globu oraz nagrody BAFTA. Zagrał w melodramacie "Ona" ("Her", 2013), komediodramacie kryminalnym Paula Thomasa Andersona "Wada ukryta" ("Inherent Vice", 2014) i dramacie kryminalnym Woody’ego Allena "Nieracjonalny mężczyzna" ("Irrational Man", 2015) z Emmą Stone. Wcielił się w Jezusa Chrystusa w biograficznym filmie biblijnym "Maria Magdalena" ("Mary Magdalene", 2018) z Rooney Marą. Wystąpił jako rysownik, artysta i muzyk John Callahan w biograficznym Gusa Van Santa "Bez obaw, daleko nie zajdzie" ("Don't Worry, He Won't Get Far on Foot", 2018) i jako zabójca Charlie Sisters w komediowym westernie Jacquesa Audiarda "Bracia Sisters" ("The Sisters Brothers", 2018) u boku Jake’a Gyllenhaala. 
Sukcesem okazała się kreacja Arthura Flecka / Jokera, emocjonalnie zaburzonego, nieudolnego komika, który staje się groźnym psychopatycznym i sadystycznym przestępcą w dramacie psychologicznym Todda Phillipsa "Joker" (2019), za którą zdobył Oscara, nagrodę BAFTA, nagrodę PETA i Złoty Glob. Phoenix do tej roli schudł 20 kg, a skutki odchudzania realnie wpływały na cały proces budowania roli. Film został dobrze przyjęty na festiwalu w Wenecji i otrzymał Złotego Lwa.
Życie prywatne.
Podobnie jak rodzeństwo, Joaquin jest weganinem. Udziela się na rzecz PETA. Phoenix w okolicach ust ma charakterystyczną bliznę, według jego słów szrama powstała w wyniku bójki. W kwietniu 2005 Phoenix przeszedł terapię antyalkoholową. 
Spotykał się z koleżanką z planu Liv Tyler (1995-98) i modelką Topaz Page-Green (2001-2005). Pod koniec 2016 związał się z aktorką Rooney Marą, z którą zaręczył się w lipcu 2019. Para ma syna – Rivera (ur. 2020), któremu imię nadano na cześć zmarłego brata aktora.

</doc>
<doc id="73478" url="https://pl.wikipedia.org/wiki?curid=73478" title="Farnabazos II">
Farnabazos II

Farnabazos II (ur. 450, zm. ok. 370 p.n.e.) – satrapa perski satrapii Daskylion (część Frygii) za czasów królów Dariusza II i Artakserksesa II. Wnuk Farnabazosa I.
W 399 p.n.e. doszło do wojny persko-spartańskiej. W przymierzu z ateńskim wodzem Kononem Farnabazos pokonał w 394 p.n.e. Spartę w bitwie pod Knidos.

</doc>
<doc id="73479" url="https://pl.wikipedia.org/wiki?curid=73479" title="Bitwa pod Knidos">
Bitwa pod Knidos



</doc>
<doc id="73480" url="https://pl.wikipedia.org/wiki?curid=73480" title="Kazamaty">
Kazamaty

Kazamaty – przysiółek wsi Kasinka Mała w Polsce, położony w województwie małopolskim, w powiecie limanowskim, w gminie Mszana Dolna.
W latach 1975−1998 przysiółek administracyjnie należał do województwa nowosądeckiego.

</doc>
<doc id="73483" url="https://pl.wikipedia.org/wiki?curid=73483" title="River Phoenix">
River Phoenix

River Phoenix, właściwie River Jude Bottom (ur. 23 sierpnia 1970 w Madras, zm. 31 października 1993 w Hollywood) – amerykański muzyk, aktor i aktywista społeczny. Był wschodzącym gwiazdorem Hollywood, w trakcie swojej krótkiej, ale błyskotliwej kariery, określany jako James Dean nowej ery. Szczególne uznanie krytyki i widowni uzyskał za występy w filmach "Stań przy mnie" (1986), "Stracone lata" (1988) oraz "Moje własne Idaho" (1991). Zmarł w nocy z 30 na 31 października 1993 w wyniku przedawkowania narkotyków. Był wymieniony jako jeden z dwunastu „Obiecujących nowych aktorów 1986 roku” w „Screen World” Johna Willisa, Vol. 38. Stał się wzorem do stworzenia bohatera Aslana „Asha” Lynxa z anime Banana Fish.
Życiorys.
Wczesne lata.
Przyszedł na świat w Madras w Oregonie w wielodzietnej rodzinie jako najstarszy syn kalifornijskiego dekoratora Johna Lee Phoenixa („Bottom”, „Amram”; ur. 14 czerwca 1947) i sekretarki z nowojorskiego Bronxu Arlyn Dunetz Jochebed (ur. 31 grudnia 1944). Rodzice jego matki byli Żydami aszkenazyjskimi z Węgier i Rosji. Wychowywał się z młodszym bratem Joaquinem Rafaelem (ur. 28 października 1974) i trzema siostrami: Rain Joan of Arc (ur. 21 listopada 1972), Liberty Mariposą (ur. 5 lipca 1976) i Summer Joy (ur. 10 grudnia 1978). Jego rodzice byli hipisami, żyjącymi w Ameryce Południowej, gdzie stali się członkami organizacji "Dzieci Boga". W 1977 rodzina przeniosła się do Los Angeles i zmieniła swoje nazwisko na Phoenix od Feniksa, który odradza się z popiołów.
Kariera.
River od wczesnych lat pasjonował się muzyką i aktorstwem. Mając dwanaście lat, trafił do serialu CBS "Siedem narzeczonych dla siedmiu braci" ("Seven Brides for Seven Brothers", 1982–83) z udziałem Richarda Deana Andersona, Drake’a Hogestyna i Petera Hortona, w roli Guthrie McFaddena, za którą był nominowany do Young Artist Award dla najlepszego aktora w nowym serialu (1982) i otrzymał Young Artist Awards dla najlepszego aktora w serialu (1984). Wkrótce zagrał rolę młodego naukowca Wolfganga Müllera w filmie familijnym sci-fi "Odkrywcy" ("Explorers", 1985) u boku Ethana Hawke’a. Pierwszy sukces odniósł w wieku 18 lat, gdy za rolę syna państwa Pope w dramacie Sidneya Lumeta "Stracone lata" ("Running on Empty", 1988) został nominowany do Oscara i Złotego Globu. Rok później wcielił się w postać młodego Indiany Jonesa w filmie Stevena Spielberga "Indiana Jones i ostatnia krucjata" (1989).
Zdaniem wielu krytyków i fanów najwybitniejszą swoją kreację stworzył w filmie "Moje własne Idaho" (1991) w reżyserii Gusa Van Santa. Otrzymał za nią Puchar Volpiego dla najlepszego aktora na 48. MFF w Wenecji.
Wraz z siostrą Rain założył zespół muzyczny Aleka’s Attic. Zaśpiewał w utworze Johna Frusciante „Height Down”, który znalazł się na jego drugiej solowej płycie "Smile from the Streets You Hold" wydanej w 1997, cztery lata po śmierci Rivera. Początkowo utwór ten miał się znaleźć na płycie "Niandra LaDes and Usually Just a T-Shirt" z 1994.
Był na okładkach „Seventeen” (w lipcu 1987), „Bravo” (w czerwcu 1988, w styczniu 1994), „Interview” (w listopadzie 1991), „Details” (w listopadzie 1991), „People” (w listopadzie 1993) i „Spin” (w styczniu 1994).
Życie prywatne.
Aktywnie wspomagał rozmaite organizacje charytatywne i społeczne. Tak jak reszta swojego rodzeństwa był weganinem.
Zmarł 31 października 1993 w West Hollywood w wyniku przedawkowania narkotyków w klubie swojego przyjaciela Johnny’ego Deppa „The Viper Room” w wieku 23 lat.
Jak opisano w biografii Anthony’ego Kiedisa – przyjaźnił się z zespołem Red Hot Chili Peppers. Wielokrotnie odwiedzał ich przy nagrywaniu albumu "Blood Sugar Sex Magik" – uwzględniono jego postać w filmie dokumentalnym "Funky Monks". Został wspomniany w utworze „Give It Away” w cytacie: "There’s a River born to be a giver / Keep you warm won't let you shiver / His heart is Never gonna wither". Prócz tego istnieje utwór tego zespołu poświęcony jego pamięci – „Transcending”, którego tekst zapisał basista Red Hot Chilli Peppers – Flea. Poznał on Rivera podczas pracy przy filmie "Moje własne Idaho" i towarzyszył mu w karetce podczas feralnego dnia w The Viper Room.
Przyjaźnił się też z Michaelem Stipe, założycielem grupy rockowej R.E.M., który zadedykował mu utwór „Bang and Blame”.

</doc>
<doc id="73485" url="https://pl.wikipedia.org/wiki?curid=73485" title="Trisul">
Trisul

Trisul (7120 m n.p.m.) – szczyt górski w zachodniej części Himalajów na terytorium Indii, w stanie Uttarakhand.
W rzeczywistości jest to masyw, w skład którego wchodzą trzy szczyty: Trisul I (7120 m), Trisul II (6690 m) i Trisul III (6007 m), które oglądane z odległości układają się w kształt trójzębu. Stąd poszła nazwa szczytu: "Triśula" (sanskryt: त्रिशूल triśūla) oznacza trójząb, ważny symbol religijny w hinduizmie, jeden z najważniejszych atrybutów boga Śiwy. Grupa tych trzech szczytów tworzy południowo-zachodnią część pierścienia szczytów otaczającego Sanktuarium Nanda Devi, około 15 km na zachód-południowy zachód od samej Nanda Devi.
Główny wierzchołek (Trisul I) został zdobyty po raz pierwszy w 1907 roku przez uczestników brytyjskiej wyprawy w składzie: Thomas G. Longstaff, A. L. Mumm i Charles Bruce. Uczestnikiem wejścia szczytowego był także tragarz z Garhwalu, Karbir Burathoki. Był to pierwszy zdobyty przez człowieka siedmiotysięcznik. Wyczyn ten został odnotowany w annałach himalaizmu również z powodu pierwszego użycia dodatkowego tlenu podczas wspinaczki na dużych wysokościach.
Wierzchołki Trisul II i Trisul III zostały zdobyte w 1960 r. przez zespół himalaistów jugosłowiańskich.

</doc>
<doc id="73486" url="https://pl.wikipedia.org/wiki?curid=73486" title="Kanggardo">
Kanggardo

Kanggardo (tyb.: གངས་དཀར་རྡོ་རི་རྩེ, Wylie: "gangs dkar rdo ri rtse", ZWPY: "Kanggardo Rize"; chiń.: 康格多峰, pinyin: "Kānggéduō Fēng") - szczyt górski w Himalajach. Znajduje się na granicy między Chinami (region Shannan) a Indiami (stan Arunachal Pradesh). Wysokość szczytu w zależności od źródeł podawana jest jako 7060 lub 7090 metrów n.p.m.

</doc>
<doc id="73487" url="https://pl.wikipedia.org/wiki?curid=73487" title="Urho Kekkonen">
Urho Kekkonen

Urho Kaleva Kekkonen (ur. 3 września 1900 w Pielavesi, zm. 31 sierpnia 1986 w Helsinkach) – fiński polityk, działacz Unii Agrariuszy, poseł do Eduskunty i jej przewodniczący w latach 1948–1950, minister w różnych resortach, premier w latach 1950–1953 i 1954–1956, prezydent Finlandii w latach 1956–1982. Jeden z autorów tzw. polityki finlandyzacji.
Życiorys.
Młodość, wykształcenie i praca zawodowa.
Jako nastolatek brał udział w wojnie domowej w Finlandii po stronie sił niepodległościowych i antybolszewickich. Dowodził m.in. oddziałem, który w 1918 dokonał egzekucji przez rozstrzelanie grupy jeńców. W następnym roku uzyskał stopień sierżanta.
W młodości uprawiał lekkoatletykę – był czterokrotnym medalistą mistrzostw kraju w skoku wzwyż (rekord życiowy – 1,85 m, ustanowiony w 1924): złoto w 1924 oraz trzy brązy (1923, 1927 i 1928). W 1924 został wicemistrzem kraju w biegu na 100 metrów (ze swoim najlepszym wynikiem w karierze – 11,0 s). Startował także w innych konkurencjach lekkoatletycznych, m.in. w trójskoku (rekord życiowy 14,06 m z 1927).
Podjął studia prawnicze na Uniwersytecie Helsińskim, które ukończył w 1926. W 1928 uzyskał magisterium, a w 1936 doktorat. Od 1919 pracował zawodowo, w różnych okresach wykonywał zawód dziennikarza (redagował m.in. studencką gazetę „Ylioppilaslehti”), był też urzędnikiem administracji paszportowej i pracownikiem helsińskiej policji. W latach 1927–1932 zatrudniony jako prawnik i redaktor czasopism w zrzeszeniu gmin wiejskich.
Był również działaczem sportowym, pełnił funkcję prezesa Suomen Urheiluliitto (fińskiego związku lekkoatletycznego), a w latach 1937–1946 przewodniczył Fińskiemu Komitetowi Olimpijskiemu.
Działalność polityczna do 1956.
Działalność polityczną rozpoczął w pierwszej połowie lat 30. W 1933 wstąpił do Unii Agrariuszy (przekształconej później w Partię Centrum). W tym samym roku dołączył do administracji rządowej, podejmując zatrudnienie w resorcie rolnictwa.
W 1936 po raz pierwszy zasiadł w Eduskuncie, mandat deputowanego do fińskiego parlamentu sprawował przez 20 lat do 1956. Wkrótce zaczął obejmować stanowiska rządowe – był wiceministrem spraw wewnętrznych i ministrem sprawiedliwości (od października 1936 do marca 1937) oraz ministrem spraw wewnętrznych (od marca 1937 do listopada 1939). W okresie konfliktów zbrojnych ze Związkiem Socjalistycznych Republik Radzieckich (wojny zimowej i wojny kontynuacyjnej) pozostawał poza rządem. W marcu 1940 w parlamencie opowiedział się przeciwko postanowieniom traktatu pokojowego. Pełnił funkcje dyrektora centrum ewakuacyjnego w Karelii (1940–1943) oraz komisarza w ministerstwie finansów (1943–1945). Od 1942 pod pseudonimem „Pekka Peitsi” publikował artykuły poświęcone polityce wewnętrznej i zagranicznej w czasopiśmie „Suomen Kuvalehti”. Od 1944 zaczął wprost głosić poglądy budowania zaufania między Finlandią a komunistycznym ZSRR.
Powrócił wkrótce do rządu, pełniąc od listopada 1944 do marca 1946 funkcję ministra sprawiedliwości. Gdy w 1946 stojący na czele gabinetu Juho Kusti Paasikivi objął urząd prezydenta, Unia Agrariuszy zaproponowała go na nowego premiera, co zostało jednak zablokowane przez komunistów z SKDL. Urho Kekkonen był następnie członkiem zarządu Banku Finlandii (1946–1956), pierwszym wiceprzewodniczącym Eduskunty (1946–1948) i przewodniczącym fińskiego parlamentu (od lipca 1948 do marca 1950). W 1950 bez powodzenia ubiegał się o prezydenturę, Juho Kusti Paasikivi uzyskał wówczas reelekcję w wyborach przeprowadzanych w kolegium elektorskim.
W marcu 1950 Urho Kekkonen stanął na czele fińskiego rządu. Urząd premiera sprawował do listopada 1953 i ponownie od października 1954 do lutego 1956. Kierował łącznie pięcioma gabinetami. Pełnił w nich także funkcję ministra spraw wewnętrznych (od marca 1950 do stycznia 1951), ministra sprawiedliwości (we wrześniu 1951) i ministra spraw zagranicznych (od listopada 1952 do lipca 1953). Od maja do października 1954 był ministrem spraw zagranicznych w rządzie Ralfa Törngrena.
Prezydent Finlandii.
W 1956 Urho Kekkonen został po raz pierwszy wybrany na urząd prezydenta Finlandii. W kolegium wyborczym w trzecim głosowaniu otrzymał 151 głosów, pokonując swojego kontrkandydata Karla-Augusta Fagerholma, który dostał 149 głosów. Trzykrotnie (w 1962, 1968 i 1978) wybierany na kolejne kadencje już ze znaczną przewagą w kolegium wyborczym, uzyskując poparcie różnych ugrupowań politycznych, co powodowało, że kolejne wybory stawały się formalnością. Jego trzecia kadencja została wydłużona decyzją parlamentu z 6 do 10 lat.
Jako prezydent kontrolował i prowadził fińską politykę zagraniczną. Kontynuował linię polityczną, którą zapoczątkował Juho Kusti Paasikivi, polegającą na neutralności państwa i utrzymywaniu przyjaznych relacji z ZSRR, co z czasem określono mianem „finlandyzacji”. Finlandia nie angażowała się w konflikty wielkich mocarstw. Posiadała system wielopartyjny, zapewniała wolności obywatelskie i utrzymywała gospodarkę wolnorynkową, godząc się jednocześnie na ścisłą współpracę gospodarczą i polityczną ze Związkiem Radzieckim. Skutkiem tego była pewna ingerencja ZSRR w wewnętrzne sprawy państwa i swoista autocenzura w różnych dziedzinach (w tym w sferze kultury i edukacji), by nie drażnić komunistycznego sąsiada. Jednocześnie „finlandyzacja” pozwalała na rozwój współpracy gospodarczej z Europą Zachodnią, m.in. poprzez specjalną umowę z Europejskim Stowarzyszeniem Wolnego Handlu. Finlandia stała się też państwem pośredniczącym między Wschodem a Zachodem, czego przejawem stało się podpisanie w 1975 w Helsinkach aktu końcowego KBWE.
Prowadzona przez Urha Kekkonena polityka umożliwiała radzieckiemu wywiadowi uzyskanie uprzywilejowanej pozycji dla lokalnej ekspozytury KGB. Związek Radziecki wspierał fińskiego prezydenta, m.in. pod koniec każdej kadencji wysyłał czytelne sygnały, że oczekuje jego reelekcji.
27 października 1981 Urho Kekkonen ogłosił rezygnację z pełnienia obowiązków prezydenta z uwagi na stan zdrowia (chorował na miażdżycę). Formalnie na czele państwa stał do czasu zaprzysiężenia swojego następcy w styczniu 1982.
Życie prywatne.
W 1928 zawarł związek małżeński z Sylvi, która zmarła w 1974. Para miała synów bliźniaków: polityka Mattiego i dyplomatę Taneliego.
Odznaczenia, wyróżnienia i upamiętnienie.
Z urzędu jako prezydent Finlandii otrzymał:
Był także odznaczony m.in.:
Wyróżniony tytułem doktora honoris causa przez liczne uczelnie, m.in. Uniwersytet Helsiński, Uniwersytet w Turku, Uniwersytet w Oulu, Uniwersytet Moskiewski czy Uniwersytet Warszawski. Został patronem jednego z największych w Finlandii parków narodowych.
Jego wizerunek znajdował się na banknocie 500 marek fińskich, który wprowadzono do obiegu podczas jego prezydentury w 1975.

</doc>
<doc id="73489" url="https://pl.wikipedia.org/wiki?curid=73489" title="Hans Erich Nossack">
Hans Erich Nossack

Hans Erich Nossack (ur. 30 stycznia 1901 w Hamburgu - zm. 2 listopada 1977 tamże), niemiecki pisarz.
Życie.
Hans Erich Nossack pochodził z zamożnej rodziny w Hamburgu, ojciec prowadził firmę handlującą kawą i kakao. W 1919 ukończył tam gimnazjum humanistyczne Johanneum. W semestrze zimowym 1919/20 podjął studia na Uniwersytecie w Hamburgu na wydziale historii sztuki i literaturoznawstwa. W 1920 roku zmienił kierunek na studia prawnicze i ekonomiczne na Uniwersytecie w Jenie, które przerwał w 1922. Odmówił przyjęcia wsparcia rodziny i pracował na swoje utrzymanie jako robotnik. Jednocześnie został członkiem Komunistycznej Partii Niemiec.
W 1923 wrócił do Hamburga i ożenił się w 1925 z Gabrielą Knierer (ur. 1896), z którą pozostawał w związku małżeńskim przez całe życie. Był urzędnikiem bankowym i zdobył wykształcenie. Oprócz codziennej pracy pisał wiersze i sztuki dramatyczne.
W 1930 został ponownie członkiem partii komunistycznej. W 1933 powrócił do firmy ojca. Doszło do przeszukania domu przez policję i SA, ale nie został aresztowany. Przejął wkrótce prowadzenie firmy importowej.
W 1943 jego pamiętniki i rękopisy zostały zniszczone podczas nalotów na Hamburg. Oprócz kilku wierszy opublikowanych w Neue Rundschau w 1942 i 1944, jego pierwsze publikacje ukazały się w 1947 w Wolfgang-Krüger-Verlag w Hamburgu. W następnym roku opublikował pierwsze książki w tłumaczeniu we Francji.
W "Upadku" (części "Wywiadu ze śmiercią"; 1948) skupił się, jako jeden z pierwszych pisarzy powojennej literatury niemieckiej, na okropnościach bombardowania i zniszczenia jego rodzinnego Hamburga.
W 1949 został wybrany do Akademii Nauk i Literatury w Moguncji, w roku 1950 obok m.in. Hansa Henny Jahnna został członkiem założycielem Wolnej Akademii Sztuk Pięknych w Hamburgu. Od 1961 był także członkiem Niemieckiej Akademii Języka i Literatury w Darmstadt.
Po nieporozumieniach z wydawnictwem Wolfgang-Krüger-Verlag przeniósł się do wydawnictwa Suhrkamp-Verlag, w którym w 1955 ukazała się jego pierwsza powieść "Najpóźniej w listopadzie" i któremu pozostał wierny aż do ostatniej powieści "Szczęśliwy człowiek" (1975).
W 1956 roku rozwiązał z pomocą szwajcarskiego przemysłowca Kurta Böscha firmę ojca i przeniósł się do Aystetten koło Augsburga. Od tego czasu pracował już tylko jako pisarz.
W 1962 roku przeniósł się do Darmstadt. Od 1964 do 1968 roku był wiceprezesem mogunckiej Akademii Nauki i Literatury. W 1965 roku przeniósł się do Frankfurtu. Na prośbę żony wrócił w 1969 do Hamburga, gdzie mieszkał i pisał aż do śmierci.
Jego spuścizna znajduje się w niemieckim Archiwum Literatury w Marbach.
Nossack określono mianem "największego gawędziarza w niemieckiej powieści fantastycznej po Kafce". [2]
Utwory.
Najbardziej znane utwory to:

</doc>
<doc id="73490" url="https://pl.wikipedia.org/wiki?curid=73490" title="Malakal">
Malakal

Malakal (arab. ملكال) – miasto w północnej części Sudanu Południowego, nad Nilem Białym. W 2008 roku liczyło 114 528 mieszkańców. Jest stolicą stanu Nil Górny.
Położenie.
Miasto jest usytuowane w północnej części Sudanu Południowego, nad Nilem Białym. Położone jest około 40 km na południowy wschód od granicy z Sudanem. Od stolicy państwa, Dżuby, jest oddalone na północ o około 650 km.
Charakterystyka.
Malakal jest ośrodkiem administracyjnym stanu Górny Nil. Jest także ośrodkiem handlowym regionu rolniczego. W mieście znajduje się port lotniczy oraz laboratorium weterynaryjne.
Pod koniec listopada 2006 roku miała miejsce bitwa pod Malakal. Walki rozpoczęły się po zajęciu przez milicje sudańską schronu, mieszczącego się w miejscowym garnizonie. Ludowa Armia Wyzwolenia Sudanu (SPLA) odpowiedziała oblężeniem garnizonu, a następnie rozpoczęła szturm. Następnego dnia sudańskie wojsko powróciło w asyście czołgów, które rozpoczęły ostrzał południowej części miasta Malakal, powodując dużą liczbę ofiar wśród cywili. Według ONZ co najmniej 150 osób zginęło podczas starć między wojskami Sudanu a rebeliantami, natomiast od 400 do 500 osób zostało rannych. Zwłoki zabitych w czasie walk zanieczyściły część Nilu, utrudniając mieszkańcom dostęp do wody pitnej.
15 grudnia 2013 rozpoczęła się wojna domowa w Sudanie Południowym po nieudanym zamachu stanu. Był to konflikt wywołany pomiędzy członkami plemion Dinka i Nuerów. Podczas wojny wielu mieszkańców opuściło Malakal. Miasto było miejscem wzmożonych walk pomiędzy siłami rządowymi, a rebeliantami lojalnymi wobec poprzedniego wiceprezydenta, Rieka Machar. W ciągu miesiąca konflikt pochłonął ogółem ponad tysiąc ofiar. Malakal zostało zaatakowane trzy razy: w Boże Narodzenie, 14 stycznia i 18 lutego (już po podpisaniu porozumienia). 23 stycznia 2014 strony konfliktu zawarły porozumienie o zawieszeniu broni. Wciąż jednak dochodziło do walk. Celem rebeliantów było przejęcie kontroli nad bogatymi w złoża ropy terenami Górnego Nilu.
Demografia.
W 2008 roku populacja departamentu liczyła 114 528 mieszkańców. W porównaniu z 1983 rokiem rosła ona średnio o 4,97% rocznie.

</doc>
<doc id="73491" url="https://pl.wikipedia.org/wiki?curid=73491" title="Lajos Áprily">
Lajos Áprily

Lajos Áprily (właśc. Lajos Jékely, ur. 14 listopada 1887 w Brassó, zm. 6 sierpnia 1967 w Budapeszcie) – węgierski poeta, prozaik, tłumacz, ojciec poety i eseisty Zoltána Jékelyego.
Życiorys.
Na świat przyszedł jako syn Jánosa Lajosa Jékelyego i Berty z d. Ziegler, pochodzącej z niemieckiej rodziny w Pilźnie. Ukończył studia na Uniwersytecie w Kolosvárze w 1909 r., a następnie podjął pracę jako nauczyciel najpierw w Siedmiogrodzie, a od 1929 roku w Budapeszcie. W 1943 został zmuszony do wykluczania ze swojej szkoły uczniów pochodzenia żydowskiego, co wpłynęło na jego decyzję przejścia na emeryturę.
Związek pisarza z Siedmiogrodem stał się inspiracją do pisania utworów literackich. Poezja Áprilyego stanowi między innymi opiewanie przyrody zamieszkiwanego przez twórcę regionu. Fundamentem w tworzeniu literatury były dla niego także motywy zaczerpnięte z mitologii greckiej oraz z Biblii ("Dym Abla"). Dokonał przekładu "Eugeniusza Oniegina" Aleksandra Puszkina, a także dzieł Ibsena, Schillera, Hauptmanna, Turgieniewa, Lermontowa i Niekrasowa.
Tłumaczeniem twórczości Lajosa Áprilyego zaimowali się: Adam Bahdaj, Kazimiera Iłłakowiczówna, Stanisław Vincenz, Bohdan Zadura. W 1943 wydany został w Budapeszcie "Wybór poezji" w polskiej wersji.

</doc>
<doc id="73492" url="https://pl.wikipedia.org/wiki?curid=73492" title="Lajos Aprily">
Lajos Aprily



</doc>
<doc id="73493" url="https://pl.wikipedia.org/wiki?curid=73493" title="Lajos Jékely">
Lajos Jékely



</doc>
<doc id="73494" url="https://pl.wikipedia.org/wiki?curid=73494" title="Lajos Jekely">
Lajos Jekely



</doc>
<doc id="73497" url="https://pl.wikipedia.org/wiki?curid=73497" title="Chinua Achebe">
Chinua Achebe

Chinua Achebe, właśc. Albert Chinụalụmọgụ Achebe (ur. 16 listopada 1930 w Ogidi, Nigeria, zm. 21 marca 2013 w Bostonie, USA) – nigeryjski pisarz, poeta, krytyk i nauczyciel akademicki. W 2007 nagrodzony The Man Booker International Prize.
Młodość i rodzina.
Chinua Achebe urodził się 16 listopada 1930 i został ochrzczony jako Albert Chinụalụmọgụ Achebe. Jego ojciec, Isaiah Okafo Achebe, ochrzczony w kościele św. Szymona, w pobliżu miasteczka Ogidi był nauczycielem i ewangelizatorem. Matka Chinua nazywała się Janet Anaenechi Iloegbunam. Dziadek od strony matki był kowalem z Awky, liderem lokalnej społeczności i rolnikiem. Ojciec Chinua był bratankiem lidera Ogidi, Udoh Osinyi. Isaiah, osierocony za młodu, został chrześcijaninem, jednym z pierwszych w Ogidi. Janet miała do czynienia z chrześcijaństwem i tradycyjną lokalną kulturą, co miało duży wpływ na ich przyszłe dzieci: Franka Okwuofu, Johna Chukwuemeka Ifeanyichukwu, Zinobie Uzoma, Augustine Ndubisi, Grace Nwanneka i na samego Chinua. Jego rodzice zostali członkami nigeryjskiego protestanckiego Church Mission Society (CMS). W związku z tym Isaiah przestał praktykować tradycyjne wierzenia Odinani, lecz nie porzucił związanych z nimi tradycji. Po tym, jak na świat przyszła najmłodsza córka, rodzina przeniosła się do Ogidi.
Opowiadanie historii było filarem i niezbędnym elementem tradycji Igbo. Chinua słuchał ich zarówno od swojej matki, jak i siostry Zinobii. Chłopak czytał znajdujące się w domu almanachy i książki, m.in. prozatorską adaptację szekspirowskiego "Snu nocy letniej" i lokalną wersję "Wędrówki Pielgrzyma" Johna Bunyana. Achebe uczestniczył również w tradycyjnych wiejskich wydarzeniach, takich jak ceremonie maskarady, które opisywał później w swoich powieściach.
Twórczość.
Studiował na uniwersytecie w Ibadanie, działalność publicystyczną rozpoczął od radiostacji w Lagos. Pisał w języku angielskim, tematyką jego powieści była Afryka, a zwłaszcza problemy społeczne, polityczne i kulturowe, tuż po odzyskaniu niepodległości. Zwany był "ojcem" nowoczesnej literatury afrykańskiej. Był najczęściej tłumaczonym pisarzem afrykańskim (przekłady polskie poezji w "Antologii poezji afrykańskiej", 1974; prozy wymienione niżej). Uhonorowany nagrodą literacką Man Booker International Prize 2007.

</doc>
<doc id="73498" url="https://pl.wikipedia.org/wiki?curid=73498" title="Johnny Depp">
Johnny Depp

Johnny Depp, właśc. John Christopher Depp II (ur. 9 czerwca 1963 w Owensboro) – amerykański aktor, scenarzysta, reżyser, producent filmowy i muzyk.
Zasłynął w latach 80. dzięki roli w telewizyjnym serialu "21 Jump Street". W 1984 roku zagrał w komedii "Hotel w kurorcie". Uwagę krytyków zwrócił tytułową kreacją w filmie Tima Burtona "Edward Nożycoręki" (1990). Jego najważniejsze role w filmowej karierze aktorskiej to: "Beksa" (1990), "Co gryzie Gilberta Grape’a" (1993), "Ed Wood" (1994), "Don Juan DeMarco" (1995), "Na żywo" (1995), "Truposz" (1995), "Odważny" (1997), "Las Vegas Parano" (1997), "Dziewiąte wrota" (1999), "Żona astronauty" (1999), "Jeździec bez głowy" (1999), "Zanim zapadnie noc" (2000), "Człowiek, który płakał" (2000), "Blow" (2001), "" (2003), "Sekretne okno" (2004), "Marzyciel" (2004), "Rozpustnik" (2004), "Charlie i fabryka czekolady" (2005), "Turysta" (2010), "Dziennik zakrapiany rumem" (2011), "Mroczne cienie" (2012), "Jeździec znikąd" (2013), "Transcendencja" (2014), "Bezwstydny Mortdecai" (2015). Jego największym sukcesem komercyjnym jest seria "Piratów z Karaibów", w której wcielił się w główną rolę pirata Jacka Sparrowa; seria zarobiła 4,5 mld dolarów.
Uważany za jedną z największych gwiazd filmowych na świecie. 10. najbardziej dochodowy aktor na świecie – filmy z jego udziałem zarobiły ponad 3,7 miliardów dolarów w Stanów Zjednoczonych i ponad 10 miliardów dolarów na całym świecie. Wymieniony w księdze rekordów Guinnessa w 2012 jako najlepiej opłacany aktor na świecie, z zarobkami w wysokości 75 mln dolarów. Nagrodzony Złotym Globem w kategorii „Najlepszy aktor – komedia lub musical” za rolę w filmie "" (2007). Trzykrotnie nominowany do Oscara i dziesięciokrotnie do Złotych Globów.
Życiorys.
Wczesne lata.
Rodzina Deppów jest pochodzenia niemieckiego i irlandzkiego. W jednym z wywiadów Depp powiedział, że jego prababka pochodzi z plemienia Czirokezów bądź Krików.
W 1973 wraz z rodziną przeniósł się z Kentucky do Miramar na Florydzie. W 1978 jego rodzice rozwiedli się. W następnym roku Depp porzucił szkołę, by skupić się na pracy zarobkowej i karierze muzycznej.
Kariera filmowa.
Debiutował w horrorze "Koszmar z ulicy Wiązów" (1984) Wesa Cravena. Wzrost popularności aktora nastąpił z kolei po jego udziale w serialu "21 Jump Street" (1987) emitowanym przez stację Fox.
Jest znany z regularnej współpracy z reżyserem Timem Burtonem. Burton i Depp współpracowali dotychczas przy ośmiu filmach: "Edward Nożycoręki", "Ed Wood", "Jeździec bez głowy", "Charlie i fabryka czekolady", "Gnijąca panna młoda Tima Burtona", "", "Alicja w Krainie Czarów" oraz "Mroczne cienie".
W 1997 zadebiutował jako reżyser i scenarzysta w filmie "Odważny", w którym zagrał również główną rolę. Film był wyświetlany na festiwalu w Cannes. W Polsce pokazywano go w czasie festiwalu Camerimage.
W 2003 po raz pierwszy wcielił się w postać Jacka Sparrowa w filmie z serii "Piraci z Karaibów": '. Później zagrał w kolejnych częściach produkcji: ' (2006), ' (2007), ' (2011) i "" (2017).
Gdy miał 40 lat, gazeta „People” ogłosiła go najseksowniejszym mężczyzną na świecie. W 2009 roku w wieku 47 lat ponownie dostał to wyróżnienie.
Kariera muzyczna.
W młodości marzył o karierze rockmana. Pierwszą gitarę kupiła mu matka, gdy miał 12 lat. Na przełomie lat 80. i 90. był członkiem kilku zespołów, m.in. The Kids, Rock City Angels czy P. W 1991 wcielił się w postać Eddiego Rebela w teledysku do piosenki „Into the Great Wide Open” grupy Tom Petty and the Heartbreakers.
Dwukrotnie wziął udział w nagraniach z brytyjskim zespołem rockowym Oasis. Zagrał na gitarze w utworze „Fade In-Out”, który znalazł się na wydanym w 1997 albumie pt. "Be Here Now", a także wziął udział w nagraniu piosenki „Fade Away (Warchild Version)”, która znalazła się na stronie B singla „Don't Go Away”. Wziął udział również w nagraniu covera Carly Simon „You’re So Vain” na album Marilyna Mansona pt. "Born Villain".
Od 2015 wraz z Alice Cooperem i Joe Perrym współtworzy formację Hollywood Vampires. Zespół wydał dwa albumy "Hollywood Vampires" (2015) i "Rise" (2019).
W 2017 wziął udział w nagraniu teledysków do dwóch piosenek Marilyna Mansona, „SAY10” i „Kill4Me”.
Życie prywatne.
W 1983 poślubił Lori Anne Allison, z którą rozwiódł się dwa lata później. Był związany z modelką Kate Moss i aktorką Winoną Ryder.
W 1994 trafił na pierwsze strony gazet za sprawą skandalu z własnym udziałem, kiedy to został aresztowany po zdemolowaniu pokoju hotelowego. Winą obarczył pancernika, który miał schować się przed nim w szafie.
Od 1998 był związany z francuską piosenkarką i aktorką Vanessą Paradis, z którą ma córkę Lily-Rose Depp (ur. 27 maja 1999) i syna Johna Christophera „Jacka” Deppa III (ur. 9 kwietnia 2002). W czerwcu 2012 para ogłosiła rozstanie.
Od 2015 jest ambasadorem marki Dior.
W 2015 ożenił się z aktorką Amber Heard, jednak już rok później para się rozwiodła. Od 11 kwietnia do 1 czerwca 2022 toczyła się sprawa sądowa między byłymi małżonkami o wzajemne zniesławienie. Proces wywołał hejt na Amber Heard w mediach społecznościowych. Ława przysięgłych orzekła, że strony wzajemne się zniesławiły, przyznając Deppowi 10,35 mln dol. odszkodowania, a Amber Heard 2 mln dol. odszkodowania.
Jest posiadaczem trzech wysp na Bahamach i kolekcjonerem obrazów. Jest znany z działalności charytatywnej.

</doc>
<doc id="73499" url="https://pl.wikipedia.org/wiki?curid=73499" title="Rafał Kubacki">
Rafał Kubacki

Rafał Andrzej Kubacki (ur. 23 marca 1967 we Wrocławiu) – polski judoka, olimpijczyk, nauczyciel akademicki, samorządowiec.
Życiorys.
Wykształcenie.
Absolwent VI Liceum Ogólnokształcącego im. Bolesława Prusa we Wrocławiu oraz Studium Zawodowego dla Pracujących w tym mieście (1987). W 1999 ukończył studia w Akademii Wychowania Fizycznego we Wrocławiu, a następnie studia podyplomowe: z zakresu prawa i gospodarki w Unii Europejskiej na Uniwersytecie Wrocławskim, a także marketing i zarządzanie jednostkami służby zdrowia na Akademii Ekonomicznej we Wrocławiu.
Kariera sportowa.
Trenował judo jako zawodnik Gwardii Wrocław, Śląska Wrocław i AZS-AWF Wrocław. W trakcie kariery sportowej osiągnął liczne sukcesy sportowe:
Trzykrotnie wystąpił na letnich igrzyskach olimpijskich w wadzie ciężkiej: w Barcelonie w 1992, Atlancie w 1996 i Sydney w 2000.
Został zwycięzcą Plebiscytu „Przeglądu Sportowego” na najlepszego sportowca Polski w 1993. W 2005 otrzymał przyznawane przez Polski Komitet Olimpijski wyróżnienie „Fair Play”.
Posiada stopień 7 dan.
Działalność zawodowa.
Został wykładowcą w Akademii Wychowania Fizycznego we Wrocławiu. W klubie AZS-AWF Wrocław zajął się kształceniem kadr kwalifikowanych. W 2008 objął funkcję dyrektora Centrum Kształcenia i Wychowania OHP w Oleśnicy, którą pełnił do lutego 2012. Następnie został zatrudniony w Wałbrzyskiej Specjalnej Strefie Ekonomicznej z siedzibą w Wałbrzychu, objął funkcję kierownika departamentu obsługi poinwestycyjnej WSSE.
Działalność polityczna.
W 1994 wstąpił do Unii Demokratycznej, która w tym samym roku współtworzyła Unii Wolności, z której odszedł w 2002. Z ramienia UW był radnym Wrocławia w latach 1994–1998.
W 2002 wstąpił do Samoobrony RP. W wyborach samorządowych w tym samym roku zdobył z jej listy mandat radnego Sejmiku Województwa Dolnośląskiego II kadencji oraz bezskutecznie kandydował na urząd prezydenta Wrocławia (otrzymał 4,72% głosów). W eurowyborach w 2004 bez powodzenia ubiegał się o mandat deputowanego (otrzymał 11 639 głosów). We wrześniu 2004 odszedł z Samoobrony RP.
W 2006 przystąpił do Polskiego Stronnictwa Ludowego i bezskutecznie kandydował z jego poparciem na funkcję prezydenta miasta Wrocławia w wyborach w tym samym roku (otrzymał 2% głosów). W wyborach do Sejmu w 2007 także bez rezultatu startował z listy tej partii (otrzymał 2915 głosów). W wyborach samorządowych w 2010 ponownie bez powodzenia kandydował z ramienia PSL do sejmiku województwa.
W wyborach parlamentarnych w 2011 i 2015 ponownie bezskutecznie kandydował z listy PSL do Sejmu (otrzymał odpowiednio 1953 głosy i 428 głosów).
Życie prywatne.
Rafał Kubacki jest żonaty. W 2001 wystąpił w filmie Jerzego Kawalerowicza "Quo vadis" w roli Ursusa, a także w powstałym rok później serialu telewizyjnym o takim samym tytule. Zagrał też w filmie "Segment ’76" Oskara Kaszyńskiego z 2002.

</doc>
<doc id="73500" url="https://pl.wikipedia.org/wiki?curid=73500" title="Malakologia">
Malakologia

Malakologia, malakozoologia (gr. "malakós"-miękki) – dział zoologii zajmujący się badaniem mięczaków. Obejmuje ich morfologię, embriologię, fizjologię, ekologię, biologię i systematykę. Ukształtowała się w XIX wieku. Podstawy dał Martin Lister, zaś Georges Cuvier zapoczątkował systematyczną klasyfikację.

</doc>
<doc id="73501" url="https://pl.wikipedia.org/wiki?curid=73501" title="Wogezy">
Wogezy

Wogezy (fr. Vosges, niem. Vogesen) – pasmo górskie we wschodniej Francji, oddzielone Bramą Burgundzką od gór Jura. Stromo opadają ku Nizinie Górnoreńskiej. Nazwa pochodzi prawdopodobnie od celtyckiego boga gór i lasów Vosegusa (również Vosagusa, Vosaciusa), później została przejęta przez Rzymian w Galii.
Geografia.
Wogezy ciągną się na przestrzeni około 160 km wzdłuż Renu. Najwyższy szczyt to Grand Ballon o wysokości 1424 m n.p.m. W południowej części zaokrąglone, kopulaste góry granitowe, w północnej – stołowe, zbudowane z piaskowców, przecięte głębokimi dolinami. Silnie zalesione: obok naturalnych lasów jodłowych i jodłowo-bukowych znaczne obszary zajmują sztuczne drzewostany świerkowe. Powyżej 1200 m znajdują się łąki górskie.
Geologia.
Wogezy to góry zrębowe. Powstały one podczas orogenezy hercyńskiej, na przełomie ery paleozoicznej i ery mezozoicznej. Składają się z gnejsów, granitów, łupków paleozoicznych i skał wulkanicznych.
Turystyka.
Do głównych miejscowości turystycznych należą: Vittel, Gérardmer (centrum sportów zimowych i wodnych), La Bresse, Belfort, Saint-Dié-des-Vosges, Remiremont, Le Bonhomme, Orbey, Ventron, Saint-Maurice-sur-Moselle, Bussang. Miejscami chętnie odwiedzanymi przez turystów są m.in. Grand Ballon, Hohneck (trzeci co do wysokości szczyt pasma górskiego – 1363 m n.p.m.), stacja narciarska na górze Le Tanet (1292 m n.p.m.), Spitzkopf (góra o dużym nachyleniu stoku, popularne miejsce uprawiania wspinaczki lodowej, położone około 1 km od góry Hohneck), Mont Sainte-Odile (opactwo).

</doc>
<doc id="73502" url="https://pl.wikipedia.org/wiki?curid=73502" title="Mark Spitz">
Mark Spitz

Mark Andrew Spitz (ur. 10 lutego 1950) − amerykański pływak.
Przeszedł do historii jako pierwszy zdobywca siedmiu złotych medali w czasie jednych igrzysk olimpijskich (wyczyn ten poprawił dopiero Amerykanin Michael Phelps w 2008 roku w Pekinie). Podczas igrzysk w Monachium siedmiokrotnie stawał na najwyższym podium, bijąc w każdej konkurencji rekord świata. Oprócz tego w 1968 w Meksyku zdobył 4 medale − 2 złote, srebrny i brązowy.
Dwukrotnie startował na olimpiadzie machabejskiej, zdobywając 11 złotych medali. W 1985 roku zapalił znicz olimpiady machabejskiej.
W trakcie całej kariery 33 razy ustanawiał rekordy świata.

</doc>
<doc id="73505" url="https://pl.wikipedia.org/wiki?curid=73505" title="Osman Achmatowicz">
Osman Achmatowicz

Osman Achmatowicz (ur. 16 marca 1899 w Bergaliszkach, zm. 4 grudnia 1988 w Warszawie) – chemik organik polski pochodzenia tatarskiego, z książęcego rodu h. Kotwica, przydomku Starzyński, wiernego Polsce od bitwy pod Grunwaldem w 1410 roku, od uczestnika której bezpośrednio i w linii prostej się wywodził.
Życiorys.
Urodził się w 16 marca 1899 w Bergaliszkach, woj. wileńskim, w rodzinie Aleksandra, adwokata, ministra sprawiedliwości Republiki Krymskiej i jej senatora, później senatora II RP, i Emilii z Kryczyńskich. Miał pięciu braci i dwie siostry: Bohdana (zm. 1916); Leona (zm. 1974), chirurga, żołnierza II Korpusu Polskiego we Włoszech; Aleksandra (Iskandra) (zm. 1941), porucznika WP, sędziego, zamordowanego na Białorusi; Macieja (zm. w dzieciństwie); Konstantego (Kerima) (zm. po 24 czerwca 1941 na terenie ZSRR), podporucznika WP, sędziego, aresztowanego przez NKWD; Helenę (zamężną Rodkiewicz (zm. 1942) rozstrzelaną wraz z mężem i synem przez sowieckich partyzantów pod Lidą; Tamarę I v. Anatolową Kryczyńską, II v. Aleksandrową Sulkiewicz, osiadłą po II wojnie światowej w Londynie.
Ukończył w 1916 Korpus Paziów w Piotrogrodzie i zdał maturę, następnie rozpoczął studia w tamtejszym Instytucie Górniczym, przerwane przez wybuch rewolucji październikowej. W 1919 kontynuował studia na Wydziale Matematyczno-Przyrodniczym Uniwersytetu Stefana Batorego w Wilnie. W 1920 roku, jako ułan Pułku Tatarskich Ułanów, brał udział w wojnie polsko-bolszewickiej.
W 1925 roku ukończył studia na Uniwersytecie Stefana Batorego w Wilnie. Członek korporacji akademickiej Konwent Polonia. W latach 1928–1930 dzięki stypendium Funduszu Kultury Narodowej odbył studia w Oksfordzie, zakończone doktoratem z filozofii. W 1933 habilitował się w uniwersytecie w Wilnie. Był profesorem w Katedrze Chemii Farmaceutycznej i Toksykologicznej Uniwersytetu Warszawskiego (1934–1939). W latach 1934–1939 był dziekanem Wydziału Farmaceutycznego Uniwersytetu Warszawskiego.
W okresie okupacji niemieckiej brał udział w tajnym nauczaniu akademickim w Warszawie i Częstochowie.
Po wojnie był organizatorem i profesorem Wydziału Chemicznego Politechniki Łódzkiej (1946–1953 – także jej rektorem), następnie profesorem Uniwersytetu Warszawskiego (1953–1969).
Od 1945 członek Polskiej Akademii Umiejętności, od 1952 członek korespondent, od 1961 członek rzeczywisty Polskiej Akademii Nauk, od 1984 Towarzystwa Naukowego Warszawskiego. Członek rad naukowych wielu stowarzyszeń naukowych, laureat nagrody państwowej I stopnia (1964). Wiceminister szkolnictwa wyższego (1953–1959), Dyrektor Instytutu Kultury Polskiej w Londynie (1964–1969). W 1960 roku został uhonorowany tytułem doktora honoris causa Politechniki Łódzkiej.
Jako wiceminister był jedną z nielicznych osób bezpartyjnych na tym szczeblu w okresie stalinowskim. Ideowo silnie dystansował się od marksizmu oraz komunizmu, hołdował jednak ideałom pozytywistycznym, uważając, że należy brać udział w odbudowie i tworzeniu polskiej nauki w takich warunkach, jakie są możliwe. 
Jego prace dotyczyły chemii organicznej (alkaloidy, steroidy, sulfony) oraz syntezy chemicznej i fitochemii.
Od 1924 jego żoną była Helena ze Staniewiczów, córka prof. Wiktora Staniewicza. Według innego źródła żona nazywała się Barbara Staniewicz i była adiunktem w Instytucie Chemii Organicznej PAN. Z tego małżeństwa pochodzili: Emilia (ur. 1927), Osman (ur. 1931), chemik, odkrywca reakcji Achmatowicza i Selim (ur. 1933), również chemik.
Pochowany na Muzułmańskim Cmentarzu Tatarskim w Warszawie.

</doc>
<doc id="73508" url="https://pl.wikipedia.org/wiki?curid=73508" title="Samanidzi">
Samanidzi

Samanidzi, pers. سامانیان – dynastia pochodzenia irańskiego, panująca w Azji Środkowej w latach 819–1005.
Eponimiczny protoplasta Samanidów, Samanchuda (pierwsza połowa VIII wieku), był perskim dehkanem, który nawrócił się na islam na dworze umajjadzkiego namiestnika Chorasanu. W zamian za poparcie udzielone kalifowi Al-Mamunowi jego czterej wnukowie w roku 819 otrzymali namiestnictwa Samarkandy, Fergany, Czaczu (dzis. Taszkent) i Heratu. Spośród nich Ahmad (zm. 864) przeżył pozostałych braci i przekazał władzę swoim synom, z najstarszym Nasrem (864–892) jako seniorem. Wraz z upadkiem rządów Tahirydów w Chorasanie Nasr stał się faktycznie niezależnym władcą Mawarannahru ze stolicą w Samarkandzie. W roku 874 na miejsce Tahirydzkiego namiestnika Buchary wprowadził on swojego młodszego brata Isma’ila (892–907). Ten swoimi sprawnymi rządami zdobył taką popularność, że w roku 888 przy poparciu miejscowej ludności rzucił wyzwanie bratu i pokonał go. Nasr pozostał jednak przy życiu, i to jako formalny zwierzchnik brata, odwdzięczając mu się zaś za okazaną wielkoduszność wyznaczył go swoim następcą. Tym samym emirem nad całą Azją Środkową został Isma’il i to „jego uznajemy za właściwego twórcę emiratu samanidzkiego”.
Od roku 875 Samanidzi byli oficjalnie uznawani przez Abbasydów za ich namiestników Mawarannahru, jednak w roku 898 kalif przekazał prawa do tej prowincji Amr Ibn Lajsowi z dynastii Saffarydów, chcąc sprowokować konflikt pomiędzy nim a Isma’ilem. W latach 899–900 Samanida pobił w dwóch bitwach oddziały Saffarydów, przy czym w drugiej z nich, stoczonej w pobliżu Balchu, Amr dostał się do niewoli. Wysłany przez Isma’ila do Bagdadu, po rocznym uwięzieniu został stracony przez nie ukrywających radości ze zwycięstwa Samanidów Abbasydów. Po swoim zwycięstwie Isma’il otrzymał od kalifa nadanie Chorasanu, środkowego Iranu z Rejem i Isfahanem oraz Tabarystanu (ten ostatni trzeba jednak było dopiero zdobyć na miejscowych Alidach). Panowanie Isma’ila oraz jego następców Ahmada (907–914) i Nasra (914–943) uważane jest za złoty wiek emiratu Samanidów. Podatki były niskie, Samanidzi bowiem czerpali dochody z kontroli nad szlakami karawanowymi Azji Środkowej, w tym nad głównym szlakiem „handlu niewolnikami, którymi zasilano siły zbrojne niemal wszystkich ówczesnych państw muzułmańskiego świata”. Rolnicza ludność Azji Środkowej była skutecznie chroniona przed najazdami koczowników. W roku 840 Samanidzi zdobyli Isfidżab (dzis. Sajram), a w 893 Isma’il pokonał kagana Karłuków i zdobył Taraz. Pensje urzędników i żołnierzy były wypłacane regularnie, a dworski mecenat przyciągał uczonych i pisarzy.
Okres ten zakończył się jednak brutalnie, kiedy po nawróceniu na isma’ilizm Nasr został zdjęty z tronu i prawdopodobnie zabity (źródła są niejasne) przez spisek sunnickich duchownych oraz konserwatywnych dowódców wojskowych. Późniejsze kłopoty Samanidów z regularnym wypłacaniem pensji niewolnym żołnierzom (ghulamom), na których opierała się ich armia, prowadziły do ciągłego zagrożenia buntem. Wychowywani od dziecka w lojalności w stosunku do emira tureccy dowódcy pomimo to nie wahali się podejmować prób zagarnięcia jak największej władzy dla siebie. Jednocześnie postępował proces feudalizacji emiratu. Wiązał się on z rozszerzaniem systemu nadań typu „ikta”, polegających na przekazywaniu przez państwo jego dochodów z określonego źródła danej osobie. W praktyce prowadziło to często do tworzenia się dziedzicznych posiadłości na ziemiach państwowych. Tureccy dowódcy i wielcy feudałowie rywalizowali przede wszystkim o namiestnictwo kluczowego Chorasanu. Początkowo opanował go Abu Ali Czaghani (zm. 955) z panującego w Czaghanianie rodu wasalów Samanidów, Muhtadżydów. Za panowania małoletniego Abd al-Malika (954–961) namiestnictwo prowincji i rzeczywistą władzę w państwie przejął dowódca ghulamów Alptigin (zm. 963). Po śmierci Abd al-Malika musiał on jednak uciekać przed swoimi politycznymi przeciwnikami i na skraju emiratu założył państwo z ośrodkiem w Ghaznie, zalążek przyszłego sułtanatu Ghaznawidów. Od tej pory Chorasanem z krótkimi przerwami, lecz w sumie przez ponad czterdzieści lat, rządziła rodzina Simdżurydów, która dążyła do jego oderwania. Jednocześnie Samanidom zaczęli zagrażać Turcy zjednoczeni pod przywództwem nawróconych na islam Karachanidów. Namiestnik Chorasanu Abu Ali Simdżuri zaproponował Karachanidzie Hasan Bughra-chanowi (zm. 992) podział ziem Samanidów – on miał zagarnąć Chorasan, zaś chan Mawarannahr. W rezultacie kiedy ten ostatni w roku 992 zaatakował, zajął Bucharę niemal bez oporu, ponieważ także dowódca ghulamów Faʾik współdziałał z Simdżurim i przeszedł na stronę Karachanidów. Niespodziewana śmierć Bughra-chana sprawiła, że Turcy wycofali się, jednak emir Nuh (976–997) mógł pokonać Simdżuriego i Faʾika tylko dzięki pomocy swojego nominalnego wasala Sebüktigina (977–997), za którą musiał zapłacić oddaniem namiestnictwa Chorasanu jego synowi Mahmudowi z Ghazni. Następca Nuha, Mansur II (997–999), został oślepiony i zdjęty z tronu przez ponownie służącego Samanidom Faʾika i innego Turka, Begtuzuna. Władzę przejął teraz brat Mansura, Abd al-Malik (999), jednak nie był on w stanie stawić czoła najazdowi Ileka Nasra (998–1012/1013), który 23 października zajął Bucharę i pojmał emira. Był to właściwie koniec państwa Samanidów, chociaż o jego odbudowę walczył jeszcze brat Abd al-Malika Isma'il Ibn Nuh al-Muntasir (999–1005), który mimo przejściowych sukcesów ostatecznie zginął w roku 1005.
Samanidzi ograniczali się do protokolarnych form podległości wobec kalifów, a „regularne wpływy do budżetu kalifatu zaczęli zastępować doraźnymi wpłatami lub po prostu okolicznościowymi prezentami”. Szczególne znaczenie ma fakt że to właśnie na dworze Samanidów i za ich zachętą doszło do odrodzenia języka perskiego jako medium poezji, nauki i historii. Rudaki (zm. 941), który przebywał na dworze w Bucharze, uważany jest za pierwszego wielkiego poetę języka nowoperskiego. To pod patronatem Samanidów Dakiki rozpoczął pisanie "Szahname", a Ferdousi skomponował większość tego najważniejszego pomnika perskiego języka i literatury. Podstawą tego przedsięwzięcia była perska adaptacja arabskiego przekładu sasanidzkiej "Chudajname" ("Księgi Królów") autorstwa Ibn al-Mukaffy, przygotowana pod nadzorem Samanidzkiego namiestnika Tusu Muhammada Ibn Abd ar-Razzaka. To za zachętą emira Mansura (961–976) wezyr Abu Ali Muhammad Balami sporządził perską wersję kroniki At-Tabariego i to za Samanidów przełożono na perski jego wielki komentarz do Koranu. To także pod ich patronatem rozpoczęli swoją działalność Biruni i Awicenna. Ten ostatni opisując w swojej autobiografii bibliotekę Samanidów pisał: „Nigdy w życiu nie oglądałem takiego księgozbioru, ani przedtem, ani potem”. Podsumowując, „Samanidzi zapisali się nie tylko jako ostatnia irańska dynastia Azji Środkowej, lecz jako dynastia, która potrafiła zjednoczyć to terytorium pod jedną władzą i która ocaliła od zapomnienia spuściznę dawnego Iranu”, pokazując, że „starożytna kultura irańska może być przystosowana do islamu. Na tym właśnie polegał wielki wkład Samanidów do kultury świata islamu i, oczywiście, do cywilizacyjnego dziedzictwa Iranu”.

</doc>
<doc id="73509" url="https://pl.wikipedia.org/wiki?curid=73509" title="Malakozoologia">
Malakozoologia



</doc>
<doc id="73510" url="https://pl.wikipedia.org/wiki?curid=73510" title="Wolin (miasto)">
Wolin (miasto)

Wolin (dawniej "Julin", "Wołyń", niem. "Wollin") – miasto w Polsce położone w północno-zachodniej części województwa zachodniopomorskiego, w powiecie kamieńskim, siedziba gminy miejsko-wiejskiej Wolin.
Według danych z 31 grudnia 2011 roku miasto miało 5023 mieszkańców. W Wolinie co roku odbywa się Festiwal Słowian i Wikingów.
Położenie.
Wolin znajduje się w północno-zachodniej części woj. zachodniopomorskiego, w południowej części powiatu kamieńskiego. Miasto położone jest na Pobrzeżu Szczecińskim, na południowym cyplu wyspy Wolin, nad cieśniną Dziwna. Granice administracyjne miasta obejmują półwysep Rów oraz wyspę Wolińska Kępa.
Według danych z 1 stycznia 2009 r. powierzchnia miasta wynosi 14,47 km².
Przez miasto przebiega droga ekspresowa S3 (Świnoujście – Szczecin) i linia kolejowa nr 401 Szczecin Dąbie – Świnoujście Port z przystankiem Wolin Pomorski.
Historia.
Początkiem wczesnośredniowiecznego Wolina była osada nad Dziwną. Dzięki dogodnemu położeniu i handlowi osada szybko się rozwijała. W średniowieczu stała się ośrodkiem kultu Świętowita. W sąsiedztwie miasta powstały cmentarzyska: Młynówka oraz Wzgórze Wisielców. Początkowo państwo-miasto prowadziło samodzielną politykę i walczyło z wojskami Mieszka I. Po zwycięstwie Mieszka I Wolin wraz z całym Pomorzem Zachodnim podlegał władcom Polski. Od początku XI do połowy XVII wieku należał do księstwa pomorskiego, w którym panował ród Gryfitów. W latach 1140–1175 był siedzibą biskupstwa pomorskiego. Po roku 1630 Wolin znalazł się pod panowaniem szwedzkim, pod którym pozostał do roku 1720, gdy przeszedł pod panowanie Prus. 
Od zakończenia II wojny światowej w 1945 leży w Polsce. Początkowo – od roku 1946 – w pierwszym województwie szczecińskim. Następnie po reformie administracyjnej kraju w latach 1975–1998, także należał do województwa szczecińskiego.
Toponimia.
Nazwa miasta jest taka sama jak nazwa wyspy Wolin, na której jest położone. Pierwotne brzmienie nazwy jest trudne obecnie do odtworzenia. Na ogół nazwę wywodzi się z prasłowiańskiego rdzenia „vel”, „vol” („mokry”, „wilgotny”, „wodny”), mogła więc brzmieć "Wołyń" (identycznie jak na zabużańskim pograniczu polsko-ruskim). W źródłach niemieckich występuje też pod nazwami: "Jumne", "Jumneta", "Julin", "Wineta", w sagach – "Jomsborg". Wszystkie te nazwy powstały na bazie nazwy pierwotnej, ulegając różnym przekształceniom w pisowni.
Przez krótki okres tuż po II wojnie światowej w języku polskim używano nazwy "Wołyń", mającej jeszcze tradycję przedwojenną. W 1946 r. ustalono urzędowo obecną nazwę miasta "Wolin".
Zapisy źródłowe od wczesnego średniowiecza wymieniają:
Architektura.
Układ miejski tworzy 42 ulice oraz osiedle Robotnicze.
Zabytki.
Zabytki chronione prawnie w Wolinie:
Gospodarka.
W mieście istniały Spółdzielnia Pracy Rękodzieła Ludowego i Artystycznego „Cepelianka”, Wolińska Spółdzielnia Mleczarska (zatrudniała blisko 100 osób), Spółdzielnia Inwalidów „Pokój”, masarnia i elewator zbożowy, przetwórnia „Centrali Rybnej”.
W mieście znajduje się piekarnia, mały młyn, tartak w ZGKiM w Wolinie, stolarnia, Zakłady Spożywcze Gminnej Spółdzielni „Samopomoc Chłopska”. W mieście są dwa sklepy wielkopowierzchniowe: Netto i Biedronka.
Według danych z 2007 r. w mieście działało 654 prywatnych podmiotów gospodarczych, z czego 564 stanowiły osoby fizyczne prowadzące działalność gospodarczą. Działalność prowadziło 5 spółdzielni oraz 8 spółek handlowych z udziałem kapitału zagranicznego. W kwietniu 2008 r. 356 mieszkańców miasta było bezrobotnych.
Demografia.
Według danych z 30 czerwca 2012 roku miasto Wolin zamieszkiwało 4998 osób, z czego 2430 mężczyzn i 2568 kobiet
Struktura demograficzna mieszkańców miasta Wolin według danych z 31 grudnia 2007 r.:
Oświata.
W Wolinie jest jedna szkoła podstawowa oraz dwie szkoły ponadpodstawowe. Do 1 września 2019 roku działało tu także publiczne gimnazjum. 
Szkoła podstawowa.
Publiczna Szkoła Podstawowa w Wolinie rozpoczęła swoją działalność 1 kwietnia 1946 r. Naukę w przywróconym do stanu użytkowania budynku przez napływających do miasta mieszkańców rozpoczęło 15 uczniów.
Pierwszym kierownikiem szkoły był Antoni Liczmański, a zakończenie pierwszego powojennego roku szkolnego odbyło się 1 lipca 1947 r. Wraz z nowym rokiem szkolnym zwiększyła się liczba uczniów i nauczycieli. Staraniem rodziców, nauczycieli i władz lokalnych 27 marca 1959 r. wbudowano kamień węgielny pod budowę sali gimnastycznej, którą oddano do użytku w 1964 r.
Podczas obchodów 1000-lecia przyłączenia Wolina do Polski 21 września 1967 r. szkoła otrzymała od społeczności wolińskiej sztandar. W tym też toku szkoła otrzymała imię Bolesława Krzywoustego. W roku 1971 – w 25-lecie istnienia – szkoła otrzymała Honorową Odznakę „Gryfa”, a w maju 1974 r. Medal Komisji Edukacji Narodowej za zasługi dla nauczycieli i uczniów. Od początku istnienia szkoły, funkcjonowała też podstawowa szkoła wieczorowa dla dorosłych oraz kursy eksternistyczne dla pracujących, a także filia liceum ogólnokształcącego.
14 maja 1996 r., w 50. rocznicę istnienia wolińskiej podstawówki, wmurowany został kamień węgielny pod rozbudowę szkoły. Nowe skrzydło – pierwotnie przeznaczone dla klas I-III – oddane zostało 11 marca 1998 roku. Nowe skrzydło po reformie edukacyjnej zostało w całości przeznaczone na szkołę podstawową, a pozostała część została przeznaczona na gimnazjum. 
W roku szkolnym 2003/2004 szkoła otrzymała certyfikat Szkoły z Klasą.
W roku 2008 oddano do użytku nowa salę gimnastyczną.
Gimnazjum.
Publiczne gimnazjum w Wolinie rozpoczęło działalność 1 września 1999 r. w wyniku reformy oświaty. W dniu 31 sierpnia 2019 roku zostało zlikwidowane w związku z kolejną reformą oświaty. Budynek został przekazany Publicznej Szkole Podstawowej im. Bolesława Krzywoustego w Wolinie. Gimnazjum miało swoją siedzibę przy ulicy Spokojnej 1 w przedwojennym budynku pełniącym wcześniej rolę szpitala. Znajdowało się w nim 15 sal lekcyjnych, pracownia informatyczna, sala gimnastyczna, aula, biblioteka, świetlica oraz gabinet pedagoga, pielęgniarki i stołówka. Ostatnim dyrektorem była mgr Joanna Wojtczak, a wicedyrektorem mgr Edyta Racka.
Do szkoły uczęszczali uczniowie – absolwenci szkół podstawowych gminy Wolin: Publicznej Szkoły Podstawowej w Wolinie, Dargobądzu, Troszynie, Koniewie oraz Społecznej Szkoły Podstawowej w Ładzinie.
Zespół Szkół Ponadgimnazjalnych.
W Wolinie są dwie szkoły ponadgimnazjalne. Jedną z nich jest Zespół Szkół Ponadgimnazjalnych w skład którego wchodzi:
Uczniowie wolińskich szkół prowadzą współpracę z ich niemieckimi rówieśnikami z Torgelow (Niemcy). Wspólną platformę zainteresowań znaleziono w tradycji wikingów. W Torgelow działa Towarzystwo Ukranenland, a "Ukranen", to niemiecka nazwa plemienia Wkrzan zamieszkującego tamte ziemie.
Kultura.
Biblioteka Publiczna organizuje wydarzenia literackie, kulturalne i historyczne.
Ośrodek Kultury Gminy Wolin, który organizuje m.in. Festiwal Słowian i Wikingów i Dni Morza.
Muzeum Regionalne w Wolinie im. Andrzeja Kaubego posiada eksponaty dotyczących plemienia Wolinian, systemu obronnego miasta, rzemiosła, i wierzeń jego średniowiecznych mieszkańców. Od 2009 r. w muzeum działa małe kino.
Kolegiata św. Mikołaja, w której odbywają się koncerty chórów zarówno polskich, jak i zagranicznych.
Sport.
Na terenie miasta działa Taneczny Klub Sportowy „Jantar”, Uczniowski Klub Sportowy „Albatros” mający sekcję żeglarską oraz zapaśniczą oraz Klub piłkarski Vineta Wolin.
Stadion z miejscami siedzącymi oraz zespół boisk wielofunkcyjnych – Orlik 2012 otwarty pod koniec września 2009 r.
Infrastruktura.
Transport.
Przez Wolin przebiega droga krajowa nr 3. Od strony Świnoujścia biegnie ona obwodnicą Dargobądza, następnie przez nowy most w Wolinie i dalej do Parłówka i do Szczecina. Stanowi ona część międzynarodowej trasy E65 z Malmö w Szwecji na południe Europy. Najbliższe lotnisko to port lotniczy Szczecin-Goleniów, znajdujący się 44 km od miasta.
Przez przystanek kolejowy Wolin przebiega zelektryfikowana linia kolejowa nr 401 (Szczecin – Świnoujście). Na przystanku zatrzymują się jedynie regionalne pociągi osobowe relacji Szczecin Główny – Świnoujście łącznie z sezonowym pociągiem przyśpieszonym „Uznam”.
W Wolinie znajduje się port rzeczny i morskim. W Porcie Wolin dokonywane są przeładunki głównie zboża oraz okresowo elementów budowlanych i innych. Pełni także funkcję portu rybackiego. Cieśniną Dziwną przechodzi morski tor wodny, łączący Zalew Kamieński z Zalewem Szczecińskim. Maksymalna długość statków mogących zawijać do portu wynosi 90 m, a maksymalna szerokość 10 m. Ruch statków w mieście przez cieśninę Dziwny związany jest z czterema mostami łączącymi jej brzegi.
Gospodarka komunalna.
W mieście działa oczyszczalnia ścieków. W Wolinie znajduje się ujęcie wody o wydajności 219 000 m³/rok, z którego oprócz miasta korzysta Mokrzyca Mała i Mokrzyca Wielka.
Wolin korzysta z sieci napowietrznej 15 kV zasilającej lokalne stacje transformatorowe 15/0,4 kV. W mieście funkcjonuje sieć kablowa (centrum miasta) i na obrzeżach sieć napowietrzna. Większość stacji transformatorowych zasilanych z sieci kablowej pracuje w układzie pierścieniowym, mając możliwość dwustronnego zasilania. Operatorem elektroenergetycznym jest Enea.
Administracja.
Miasto jest siedzibą gminy miejsko-wiejskiej oraz rady miejskiej składającej się z 15 radnych, dziewięciu z nich wybierają mieszkańcy terenów wiejskich gminy Wolin. Organem wykonawczym jest burmistrz. Siedzibą władz jest ratusz przy ul. Zamkowej.
Burmistrzowie Wolina (po 1990 r.):
Mieszkańcy Wolina wybierają parlamentarzystów z okręgu z komisją wyborczą w Szczecinie, a posłów do Parlamentu Europejskiego z okręgu wyborczego nr 13.

</doc>
<doc id="73511" url="https://pl.wikipedia.org/wiki?curid=73511" title="Typesetting">
Typesetting



</doc>
<doc id="73512" url="https://pl.wikipedia.org/wiki?curid=73512" title="Mati Unt">
Mati Unt

Mati Unt (ur. 1 stycznia 1944, zm. 22 sierpnia 2005 w Tallinnie) – estoński pisarz i reżyser teatralny, chętnie wykorzystujący w swej twórczości elementy poetyki postmodernistycznej.
Życiorys.
Unt urodził się w parafii Voore. Po przenosinach do Tartu w latach 1962–1972 studiował filologię estońską na Uniwersytecie w Tartu (specjalizacja dziennikarstwo). W latach 1966–1972 pracował jako dramaturg w Teatrze Vanemuine, a w latach 1974–1981 w Estońskiego Teatru Młodzieży (obecnie Teatr Miejski w Tallinie). Od 1992 wystawiał sztuki w Estońskim Teatrze Dramatycznym. 
W dzielnicy Tallina Kadriorg działa "Mati Undi muuseum," które znajduje się w domu w którym w latach 1995-2005 mieszkał pisarz

</doc>
<doc id="73513" url="https://pl.wikipedia.org/wiki?curid=73513" title="Tadeusz Fijewski">
Tadeusz Fijewski

Tadeusz Fijewski (ur. 14 lipca 1911 w Warszawie, zm. 12 listopada 1978 tamże) – polski aktor teatralny, filmowy i telewizyjny oraz radiowy.
Życiorys.
Urodził się 14 lipca 1911 w rodzinie robotniczej na warszawskim Powiślu. Był synem Wacława (malarza pokojowego) i Marianny z Lubańskich. Miał dziewięcioro rodzeństwa, z których troje wybrało drogę artystyczną. Oprócz Tadeusza byli to: aktorka i tancerka Barbara, oraz brat Włodzimierz i siostra Maria, którzy pracowali w teatrach lalkowych.
II Rzeczpospolita.
Zadebiutował w 1921 jako statysta w "Chorym z urojenia" Moliera, w Teatrze Polskim w Warszawie, kierowanym przez jego założyciela Arnolda Szyfmana. Aktorem Teatru Polskiego był następnie aż do śmierci w 1978. Po debiucie występował w spektaklach amatorskich i przedstawieniach dla dzieci, a od 1927 również w filmie. Na ekranie zadebiutował jako szesnastoletni laureat konkursu zorganizowanego przez dziennik „ABC” w filmie "Zew morza" w reż. Henryka Szaro, wcielając się w rolę dziesięcioletniego Stacha.
W 1927, po nieudanym podejściu do aktorskiego egzaminu eksternistycznego, podjął przerwaną naukę w gimnazjum, nadal występując na scenie i w filmach. Warunki zewnętrzne sprawiły, że grywał zwykle role nastolatków, zyskując wśród widzów miano „złotowłosego urwisa ekranu”. W 1936 ukończył Państwowy Instytut Sztuki Teatralnej w Warszawie. Po studiach aktorskich grał w objazdowym Teatrze dla Dzieci „Płomyku” i „Płomyczku”. Do września 1939 był związany ponadto z warszawskimi scenami Teatru Malickiej i Teatru Ateneum oraz teatrem w Sosnowcu.
II wojna światowa.
Po wybuchu II wojny światowej zgłosił się do Wojska Polskiego, ale do służby nie został powołany. 3 maja 1940 roku wywieziony z Pawiaka do Sachsenhausen i Dachau. Po uwolnieniu z obozów w 1941 pracował w warszawskich barach, współpracował z AK. Uczestniczył w powstaniu warszawskim, a po jego upadku był więziony w obozach jenieckich na terenie III Rzeszy (oflag II D Gross-Born). Po wyjściu na wolność był aktorem teatru powstańczego BIiP AK (1944) Leona Schillera oraz członkiem zespołu estradowego stworzonego przez Kazimierza Krukowskiego, który występował w polskich obozach na terenie okupowanych Niemiec.
Po wojnie.
W 1945 powrócił do Polski. Występował w teatrach w Toruniu, Łodzi i Warszawie. Aktor teatrów warszawskich: Nowego (1947–1949), Narodowego (1949–1954), Współczesnego (1954–1968) i Polskiego (1968–1978). Po wojnie zrezygnował z ról chłopięcych i od razu przyjął emploi nieporadnego staruszka.
Wystąpił w ponad 50 filmach. Występował w radiowej powieści "Matysiakowie" oraz w radiowym "Teatrze Eterek" Jeremiego Przybory w roli Mundzia, syna wdowy Eufemii, granej przez Irenę Kwiatkowską.
Najsłynniejsze role, to: Rzecki w "Lalce" w reż. Wojciecha Jerzego Hasa, Kuba w "Chłopach" w reż. Jana Rybkowskiego, stary Czereśniak w serialu telewizyjnym "Czterej pancerni i pies" w reż. Konrada Nałęckiego oraz nieco gapowaty pan Anatol w cyklu filmów w reżyserii Jana Rybkowskiego.
Jego żoną była Helena Makowska-Fijewska. Został pochowany wraz z żoną w alei zasłużonych na cmentarzu Powązkowskim w Warszawie (rząd 1, grób 94).

</doc>
<doc id="73514" url="https://pl.wikipedia.org/wiki?curid=73514" title="Harwell">
Harwell

Harwell – wieś i civil parish w Anglii, w Wielkiej Brytanii.
Tutaj w 1947 uruchomiono pierwszy w Europie reaktor jądrowy. Dziś w Harwell funkcjonuje ośrodek badań jądrowych.
Miasto od czasu zmiany granic hrabstw Berkshire i Oxfordshire w 1974, zostało największym ośrodkiem miejskim południowej części hrabstwa Oxfordshire i przeżywa gwałtowny rozkwit. Harwell jest wspomniana w Domesday Book (1086) jako "Harewelle"/"Haruuelle".
Od lat 40. do 90. XX wieku znajdował się tu największy brytyjski ośrodek badań jądrowych Atomic Energy Research Establishment.

</doc>
<doc id="73515" url="https://pl.wikipedia.org/wiki?curid=73515" title="Optyczne rozpoznawanie znaków">
Optyczne rozpoznawanie znaków

Optyczne rozpoznawanie znaków, OCR (ang. "optical character recognition") – zestaw technik lub oprogramowanie służące do rozpoznawania znaków i całych tekstów w pliku graficznym o postaci rastrowej. Zadaniem OCR jest zwykle rozpoznanie tekstu w zeskanowanym dokumencie (na przykład papierowym formularzu lub stronie książki).
Niegdyś termin oznaczał samo rozpoznawanie ciągów znaków, głównie drukowanych, które są łatwiejsze do rozpoznania, dziś również pisma odręcznego oraz cech formatowania, jak krój pisma, stopień pisma, interlinia (techniki służące do tego typu zaawansowanego rozpoznawania nazywane są terminem ICR), a nawet układów tabelarycznych.
Techniki optycznego rozpoznawania znaków stosowane są, między innymi, przy digitalizacji zasobów bibliotek, a także jako ułatwienie przy odczytywaniu danych z formularzy wypełnianych pismem odręcznym. W obu przypadkach oprogramowanie OCR nie jest tak skuteczne jak człowiek, zatem w przypadkach wątpliwych (trudności z odczytaniem fragmentu) oraz w celu uniknięcia błędów nieodzowna jest weryfikacja wyniku OCR przez człowieka.
Nowoczesną metodą współpracy oprogramowania OCR z ludźmi jest technika reCAPTCHA. Nie wymaga ona zatrudniania osób specjalnie do weryfikacji OCR, lecz wykorzystuje rozproszoną aktywność milionów użytkowników Internetu, którzy wchodząc na strony internetowe zabezpieczone przez CAPTCHA rozpoznają fragmenty tekstu wymagające weryfikacji.
Postęp w optycznym rozpoznawaniu znaków jest bardzo widoczny – drogie komercyjne oprogramowanie z lat 90. XX wieku wymagało dobrego skanu, najlepiej w językach zachodnioeuropejskich. W 2013 możliwe było rozpoznawanie mało dokładnych skanów, wykonanych telefonami komórkowymi z szumami na obrazkach, z tekstem napisanym pod nienaturalnymi kątami, w 120–186 językach (w zależności od programu).
Zasada działania.
Rozpoznawanie pisma jest możliwe dzięki zastosowaniu metod z dziedziny rozpoznawania wzorców (zaliczanej do sztucznej inteligencji). Oprogramowanie OCR wykorzystuje różne metody segmentacji obrazu, na przykład progowanie, aby wyodrębnić poszczególne znaki z obrazu, które następnie są najczęściej osobno klasyfikowane jako poszczególne litery. Zwykle w tym procesie wykorzystywane są sieci neuronowe. Zazwyczaj, by wyeliminować pomyłki, program sprawdza całość rozpoznanego tekstu lub poszczególne wyrazy pod kątem poprawności ortograficznej i gramatycznej danego języka.

</doc>
<doc id="73516" url="https://pl.wikipedia.org/wiki?curid=73516" title="Albert Speer">
Albert Speer

Albert Speer, właśc. Berthold Konrad Hermann Albert Speer (ur. 19 marca 1905 w Mannheimie, zm. 1 września 1981 w Londynie) – niemiecki polityk i architekt, jeden z przywódców nazistowskich Niemiec, zbrodniarz wojenny.
Jako architekt Speer należał do silnie antymodernistycznych tradycjonalistów. Jego styl można określić jako uproszczony klasycyzm. Architektura powinna być zdaniem Speera monumentalna i obrazowa, wypełnianie funkcji reprezentacyjnych i propagandowych wymaga wrażenia trwałości i stabilności.
Życiorys.
Dzieciństwo i młodość.
Speer pochodził z wielkomieszczańskiej rodziny z Mannheimu. Zarówno ojciec, jak i dziadek byli architektami. Albert Speer studiował architekturę na Wyższej Szkole Technicznej w Karlsruhe, a od wiosny 1924 do lata 1925 w Monachium. Następnie przeniósł się na Uniwersytet Techniczny w Berlinie, nie został tam jednak przyjęty na seminarium u Hansa Poelziga. W 1926 został uczniem Heinricha Tessenowa, zaś po zdaniu dyplomu w 1927 jego asystentem.
Latem 1922 poznał Margarete Weber, zwaną Margret (1905–1987), pochodzącą z rodziny rzemieślniczej z Heidelbergu. 28 sierpnia 1928 wbrew woli matki, która uważała małżeństwo za mezalians, Albert poślubił w Berlinie Margret. W latach 1934–1942 przyszło na świat sześcioro dzieci Speerów: Albert junior, Hilde, Margarete, Arnold, Fritz oraz Ernst.
Architekt Hitlera.
W grudniu 1930 Speer wziął udział w wiecu narodowych socjalistów na Hasenheide w Berlinie, na którym przemawiał Hitler, zaś 1 marca 1931 wstąpił do NSDAP i został jej aktywnym działaczem. W 1932 podjął pierwsze zlecenia projektowe dla partii, zaś po śmierci Paula Ludwiga Troosta w 1934 został głównym architektem Hitlera. W 1937 został przez Hitlera mianowany generalnym inspektorem budowlanym stolicy Rzeszy ("Generalbauinspektor für die Reichshauptstadt") i na jego zlecenie przygotował plany przebudowy miasta na stolicę świata (tzw. Plan Germania).
Speer odwiedził Paryż w 1940 roku z Hitlerem, by omówić plany budowy miasta przewyższającego rozmachem stolicę Francji. Centralnym budynkiem nowego centrum miała być wielka hala zgromadzeń, naśladująca rzymski Panteon, z kopułą o wysokości 300 metrów. Jej model znajduje się dziś w Niemieckim Muzeum Historycznym w Berlinie. By móc wyburzyć dużą część berlińskiego centrum, Speer osobiście nadzorował w okresie październik 1941 – kwiecień 1942 deportację z Berlina 23 tysięcy Żydów, których mieszkania potrzebne były do przesiedlenia mieszkańców z wyburzanych budynków. Ciężar wojny spowodował, że Hitler skierował Speera do innej pracy, a plany przebudowy Berlina musiano odłożyć.
Ponadto do zadań Alberta Speera należało przed II wojną światową organizowanie wieców narodowych socjalistów.
Minister uzbrojenia i amunicji.
W czasie wojny od 8 lutego 1942 minister odpowiedzialny za uzbrojenie i amunicję ("Reichsminister für Bewaffnung und Munition") i szef Organizacji Todta. Jego staraniom przypisuje się fenomenalny rozwój niemieckiej produkcji wojennej w drugiej połowie wojny. Wydatnie zwiększył produkcję broni, amunicji, czołgów, benzyny lotniczej, a także samolotów. Także rozwój produkcji paliw syntetycznych uważany jest za jego wielki sukces. Umożliwił on przedłużenie wojny o wiele miesięcy. Uważa się często, że był planistą i organizatorem o wyjątkowych zdolnościach, przykładem najbardziej twórczego umysłu technicznego. Potrafił planować na wielką skalę i wprowadzać na bieżąco niezbędne korekty, by uporać się z monumentalnym zadaniem produkcji wojennej.
Jego nominacja na to stanowisko zbiegła się w czasie z ważnymi wydarzeniami. Od grudnia 1941 Niemcy prowadzili już formalnie wojnę na dwóch frontach. Wymagało to całkowitej reorganizacji procesu produkcji i jej zintensyfikowanie w związku z rosnącymi potrzebami wszystkich frontów. Ponadto alianci prowadzili coraz szerzej zakrojoną operację bombową przeciwko III Rzeszy. Naloty szczególnie przybrały na sile w końcowych latach wojny 1943–1945. Jednak pomimo tych trudności niemiecki przemysł zbrojeniowy zachował wysoką wydajność i stale ją zwiększał. Trzeba jednak podkreślić, że nie byłoby to możliwe bez udziału w procesie produkcji olbrzymich mas robotników przymusowych z podbitych państw Europy. Udział w produkcji niewykwalifikowanych robotników ewidentnie wpłynął na wzrost produkcji uzbrojenia, jednocześnie wpłynął on negatywnie na jakość wytwarzanej broni i amunicji. Minister nie ustrzegł się jednak kilku błędów. Jednym z nich był sam plan deportacji milionów robotników przymusowych. Po wojnie często podkreślano, że było to niekonieczne, gdyż wiązało się z wysokimi kosztami transportu i wiązało wiele składów kolejowych, które byłyby bardziej przydatne na froncie, nie wspominając o cierpieniach samych robotników. Ludzie ci mogli pracować na miejscu w swoich ojczyznach. Znacząco skróciłoby to transport na front wschodni broni i zaopatrzenia. Ponadto Speer zbyt późno wydał polecenie przeniesienia zakładów zbrojeniowych z Zagłębia Ruhry (stale paraliżowanego nalotami) do zagłębia na Górnym Śląsku. Decyzję tę podjął dopiero jesienią 1944 roku w związku z ogromnymi spustoszeniami, jakich dokonywały naloty Brytyjczyków i Amerykanów, czemu Luftwaffe i naziemna obrona przeciwlotnicza nie były w stanie zapobiec. Gdy w końcu (za zgodą Hitlera) przeniesiono fabryki na Śląsk, mogło się wydawać, że będą tam bezpieczne. Wkrótce jednak fabryki wpadły w ręce maszerujących na zachód Rosjan. Utrata Górnego Śląska i zniszczenie przez bomby Zagłębia Ruhry były gwoździem do trumny dla niemieckiego przemysłu zbrojeniowego. Mimo tego wysoko ocenia się rolę ministra Speera w procesie produkcji uzbrojenia i nie ulega wątpliwościom, że gdyby nie udało się zintensyfikować produkcji, Niemcy mogli przegrać wojnę już w 1942 lub 1943 roku. Speer, zwiększając produkcję, wyraźnie przyczyniał się do przedłużania i tak już przegranej wojny, z czego zdał sobie sprawę dopiero po lądowaniu aliantów w Normandii.
Proces norymberski i pobyt w więzieniu.
W 1946, w czasie procesu norymberskiego, Speer został skazany na 20 lat pozbawienia wolności. Oskarżono go o organizację deportacji milionów robotników przymusowych do Niemiec. Przyznał się do winy i jako jedyny z oskarżonych wyraził skruchę i ubolewanie.
W więzieniu napisał swoje wspomnienia, które zostały opublikowane w 1969. Książka ta jest unikatowym opisem najbliższego otoczenia Hitlera. Speer próbował w niej wybielić swoją rolę w czasie wojny, utrzymując na przykład, że nic nie wiedział o niemieckich obozach zagłady. Przyznał tylko, że słyszał niejasne pogłoski o zbrodniach popełnianych w Auschwitz-Birkenau, ale z lojalności do Hitlera nie podjął starań, by dowiedzieć się czegoś więcej. Obecnie historycy uważają rzekomą niewiedzę Speera za rozmijanie się z prawdą. Do dziś przetrwały dokumenty potwierdzające, że w 1942 roku organizował rozbudowę obozu koncentracyjnego Auschwitz. Jako architekt odpowiadał za plany (do dziś przetrwały jego odręczne szkice) rozbudowy krematoriów 1 i 2, kostnic obozowych, wieżyczek strażniczych, ogrodzenia z drutu kolczastego, planu podłączenia do ogrodzeń wysokiego napięcia. Był autorem, przygotowanych na bezpośrednie zlecenie Hitlera, planów baraków dla więźniów. Przy budowie i użytkowaniu fabryk oraz kopalń Speer ściśle współpracował z SS, która odpowiedzialna była m.in. za utrzymanie i wyżywienie więźniów pracujących w tych zakładach.
Schyłek życia.
Speer wyszedł z więzienia w 1966, po czym zajął się pracą publicysty i wykładowcy. Wystąpił kilka razy w filmach dokumentalnych poświęconych tematyce II wojny światowej i III Rzeszy (m.in. w brytyjskim serialu "The World at War"); udzielił też szeregu długich wywiadów dla telewizji uważanych dziś za kłamliwe, bo nieujawniających jego roli w nazistowskim systemie władzy. Twierdził w nich, między innymi, że nie wiedział o zagładzie Żydów, podczas gdy istnieją dokumenty wskazujące na jego bezpośredni w niej udział. Równocześnie z tymi publicznymi wystąpieniami, w sytuacjach prywatnych Speer niejednokrotnie przyznawał się do wiedzy o zbrodniach (jak w 1976 w liście do wdowy po belgijskim bojowniku ruchu oporu Hélène Jeanty Raven, do której napisał około 100 listów, oraz w rozmowach ze swoim wydawcą).
Zmarł nagle na wylew krwi do mózgu, którego doznał w hotelu w trakcie podróży do Anglii. Przeżył 76 lat.
Mit przyzwoitego narodowego socjalisty.
Uważa się, że Speer zbudował wokół swojej osoby mit „przyzwoitego narodowego socjalisty”, który niewiele ma wspólnego z prawdą historyczną. Biografia Speera wydana jeszcze za jego życia i napisana przez Joachima Festa tylko w niewielkim stopniu podważyła ten mit.
Tym niemniej w Niemczech zachowały się dokumenty świadczące o tym, że Speer kierował deportacją Żydów z Berlina w ramach realizacji przebudowy urbanistycznej miasta. 6 października 1943 w Poznaniu brał udział w zebraniu, na którym przemawiał Himmler, omawiając zagładę Żydów, i gdzie rozważano problemy z tym związane. Dokumenty te świadczą też o tym, że jako minister uzbrojenia III Rzeszy podpisywał decyzje alokujące środki dla rozbudowy Auschwitz. Podobnie okazało się, że dziennik wojenny (zatytułowany "Chronik") napisany przez architekta Rudolfa Woltersa – bliskiego współpracownika i przyjaciela Speera – zawiera usunięte przed publikacją fragmenty, które nie pozostawiają wątpliwości co do tego, że Speer wiedział o Holocauście i był aktywnym narodowym socjalistą.
Większość tych dokumentów przytacza wydana w 1982 roku książka Matthiasa Schmidta "Albert Speer, das Ende eines Mythos" ("Albert Speer, koniec pewnego mitu"), która całkowicie obala mit stworzony przez Speera.
Życie prywatne.
Syn Speera, również Albert, był także architektem. Córka, Hilde Schramm, jest pedagogiem i byłą deputowaną Listy Alternatywnej w berlińskim parlamencie lokalnym (w latach 1989–1990 była jego wiceprzewodniczącą).

</doc>
<doc id="73518" url="https://pl.wikipedia.org/wiki?curid=73518" title="Sławomir Mrożek">
Sławomir Mrożek

Sławomir Piotr Paweł Mrożek (ur. 29 czerwca 1930 w Borzęcinie, zm. 15 sierpnia 2013 w Nicei) – polski pisarz oraz rysownik. Autor satyrycznych opowiadań i utworów dramatycznych o tematyce filozoficznej, politycznej, obyczajowej i psychologicznej. Jako dramaturg zaliczany do nurtu teatru absurdu.
Życiorys.
Urodził się w Borzęcinie. W 1949 zdał maturę w Krakowie w Liceum Ogólnokształcące im. Bartłomieja Nowodworskiego. Studiował na Wydziale Architektury Politechniki Krakowskiej, na Akademii Sztuk Pięknych w Krakowie oraz kierunek orientalistyka na Uniwersytecie Jagiellońskim. Żadnych studiów nie ukończył.
Zadebiutował w 1950 jako rysownik, od 1953 publikował cykle rysunków w "Przekroju". Wydane w tym samym roku zbiory opowiadań: "Opowiadania z Trzmielowej Góry" oraz "Półpancerze praktyczne" stanowiły jego literacki debiut. W 1953 podpisał tzw. Apel Krakowski, wyrażający poparcie dla stalinowskich władz PRL po aresztowaniu pod sfabrykowanymi zarzutami duchownych katolickich, skazanych w sfingowanym procesie księży kurii krakowskiej i skazaniu na karę śmierci Edwarda Chachlicę, Michała Kowalika i księdza Józefa Lelitę. W latach 1956-1958 prowadził w "Życiu Literackim" rubrykę tekstów satyrycznych „"Postępowiec"".
Jego pierwszą sztuką teatralną był dramat "Policja", wydany w 1958. Dramat "Tango" z 1964 przyniósł Mrożkowi światową sławę.
Uczestniczył w realizacji II spektaklu gdańskiego teatru Bim-Bom pt „Radość poważna” (1956).
W 1963 wyemigrował. W następnych latach mieszkał we Francji (w Paryżu), następnie osiadł w Stanach Zjednoczonych, Niemczech, Włoszech i Meksyku na ranczo La Epifanía, gdzie mieszkał w latach 1989–1996. W 1968 na łamach prasy francuskiej opublikował list protestujący przeciwko interwencji wojsk Układu Warszawskiego w Czechosłowacji, a w grudniu 1981 zaprotestował przeciwko wprowadzeniu stanu wojennego.
W 1996 powrócił do Polski. W 2002 przeszedł udar mózgu, którego wynikiem była afazja. Skutkiem tego utracił możliwość posługiwania się językiem zarówno w mowie, jak i w piśmie. Dzięki terapii, która trwała około trzech lat, odzyskał zdolność pisania i mówienia. Efektem walki z chorobą jest jego autobiografia.
6 maja 2008 Sławomir Mrożek zapowiedział ponowne opuszczenie ojczyzny, by osiąść w Nicei na południu Francji – dla klimatu, który bardziej miał sprzyjać jego zdrowiu. Z Polski wyprowadził się dokładnie miesiąc później – 6 czerwca 2008 – wylatując z lotniska w Balicach.
Zmarł nad ranem 15 sierpnia 2013 w szpitalu w Nicei. Jego prochy spoczęły w Panteonie Narodowym w Krakowie. Uroczystości pogrzebowe odbyły się 17 września 2013 w kościele Świętych Piotra i Pawła w Krakowie. Mszy świętej przewodniczył metropolita krakowski kard. Stanisław Dziwisz.
Życie prywatne.
Sławomir Mrożek urodził się w rodzinie kierownika urzędu pocztowego w Borzęcinie, Antoniego Mrożka (1903–1987) i Zofii z domu Kędzior (1906–1949), córki przedsiębiorcy branży mleczarskiej. Pisarz był jednym z trojga dzieci małżeństwa Mrożków. Miał brata Jerzego (1928–1932) i siostrę Litosławę (1935–1995).
Był dwukrotnie żonaty. Jego pierwszą żoną od 1959 była malarka, Maria Obremba. Małżeństwo zakończyło się jej niespodziewaną śmiercią w 1969 roku. W 1987 roku ożenił się z Meksykanką, Susaną Osorio Rosas.
Twórczość.
W swojej twórczości Mrożek poruszał zarówno problematykę silnie związaną z historią Polski oraz tradycjami kulturowymi (np. romantyzmu), jak i tematy uniwersalne, takie jak wolność czy zagrożenia ze strony współczesnej cywilizacji.

</doc>
<doc id="73519" url="https://pl.wikipedia.org/wiki?curid=73519" title="Błażejów">
Błażejów

Błażejów (przed 1935 niem. "Blasdorf b. Schömberg", następnie "Tannengrund") – wieś w Polsce położona w województwie dolnośląskim, w powiecie kamiennogórskim, w gminie Lubawka, u podnóża Gór Kruczych (Góry Kamienne) w Sudetach Środkowych.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Położenie.
Przez miejscowość przepływa rzeka Zadrna, dopływ Bobru.

</doc>
<doc id="73520" url="https://pl.wikipedia.org/wiki?curid=73520" title="Błażkowa (województwo dolnośląskie)">
Błażkowa (województwo dolnośląskie)

Błażkowa (niem. "Blasdorf bei Liebau in Schlesien") – wieś w Polsce, położona w województwie dolnośląskim, w powiecie kamiennogórskim, w gminie Lubawka, w Bramie Lubawskiej, u podnóża Gór Kruczych (Góry Kamienne) w Sudetach Środkowych.
Podział administracyjny.
W latach 1945–1954 miejscowość była siedzibą gminy Błażkowa. W latach 1975–1998 miejscowość należała administracyjnie do województwa jeleniogórskiego.
Nazwa.
12 listopada 1946 nadano miejscowości polską nazwę Błażkowa.
Demografia.
W 1933 r. w miejscowości mieszkało 460 osób, a w 1939 r. – 448 osób.
Religia.
W miejscowości znajduje się rzymskokatolicka kaplica bez wezwania, jedna z filii parafii pw. Wniebowzięcia NMP w Lubawce. Urządzona została w pomieszczeniach wiejskiej świetlicy, a jej wyposażenie jest współczesne. 

</doc>
<doc id="73521" url="https://pl.wikipedia.org/wiki?curid=73521" title="Bukówka (województwo dolnośląskie)">
Bukówka (województwo dolnośląskie)

Bukówka (przed 1945 niem. "Buchwald") – wieś w Polsce położona w województwie dolnośląskim, w powiecie kamiennogórskim, w gminie Lubawka.
Położenie.
Na zachodnim skraju miejscowości znajduje się Jezioro Bukowskie.
Podział administracyjny.
W latach 1975–1998 miejscowość administracyjnie należała do województwa jeleniogórskiego.

</doc>
<doc id="73522" url="https://pl.wikipedia.org/wiki?curid=73522" title="Hexachrome">
Hexachrome

Model heksachromatyczny, Hexachrome − zestaw sześciu kolorów farb drukarskich (CMYKOG) stosowany w druku kolorowym wysokiej jakości. Poza czterema farbami zestawu CMYK (C = cyan (błękitny), M = magenta (purpurowy), Y = yellow (żółty), K = blacK (czarny)), czyli poza farbami triadowymi, używane są dodatkowo farba O = orange (pomarańczowa) i G = green (zielona), w celu wierniejszego oddania barw jak i poszerzenia możliwej do osiągnięcia przestrzeni barw w stosunku do farb triadowych. Dzięki takiemu rozwiązaniu ogranicza się też stosowanie farb spotowych. Ściśle rzecz biorąc system hexachrome nie polega na prostym dodaniu dwóch dodatkowych farb, tzn. np. magenta hexachrome daje inną barwę niż magenta triadowa. Farby hexachrome są przeznaczone dla maszyn sześciokolorowych, tj. z sześcioma zespołami drukującymi.

</doc>
<doc id="73523" url="https://pl.wikipedia.org/wiki?curid=73523" title="Jarkowice">
Jarkowice

Jarkowice (przed 1945 niem. "Hermsdorf städt. bei Liebau") – wieś w Polsce położona w województwie dolnośląskim, w powiecie kamiennogórskim, w gminie Lubawka.
Położenie.
Jarkowice to duża i ludna wieś leżąca pomiędzy Grzbietem Lasockim a wzgórzami Bramy Lubawskiej, u zbiegu potoków Złotna i Biała Woda, na wysokości około 550-650 m n.p.m. 
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Historia.
Jarkowice powstały w drugiej połowie XIV wieku, co wiązało się z wydobyciem na tym terenie rudy żelaza. W 1747 roku był tu dwór i 2 młyny wodne, a mieszkało 7 kmieci oraz 224 zagrodników i chałupników. W 1815 roku w miejscowości odnotowano 2 browary, gorzelnię, wapiennik, cegielnię, 2 tartaki, 2 kowali i 4 gospody. Wieś była wtedy znacznym ośrodkiem tkackim, działało tu 175 krosien. Po 1945 roku Jarkowice pozostały wsią rolniczo-przemysłową, w 1993 roku było tu 78 gospodarstw rolnych.
Zabytki.
Do wojewódzkiego rejestru zabytków wpisany jest:
Szlaki turystyczne.
Przez Jarkowice przechodzą szlaki turystyczne: 

</doc>
<doc id="73524" url="https://pl.wikipedia.org/wiki?curid=73524" title="Miszkowice">
Miszkowice

Miszkowice (przed 1945 niem. "Michelsdorf b. Liebau") – wieś w Polsce położona w województwie dolnośląskim, w powiecie kamiennogórskim, w gminie Lubawka.
Położenie.
Miszkowice to duża wieś łańcuchowa leżąca pomiędzy Grzbietem Lasockim a wzgórzami Bramy Lubawskiej, wzdłuż Złotnej, na wysokości około 530–560 m n.p.m.
Podział administracyjny.
W latach 1945–1954 siedziba gminy Miszkowice. W latach 1954-1972 wieś należała i była siedzibą władz gromady Miszkowice. W latach 1975–1998 miejscowość administracyjnie należała do województwa jeleniogórskiego.
Historia.
Pierwsza wzmianka o Miszkowicach pochodzi z 1289 roku. W 1747 wieś stała się własnością Kowar, był tu wtedy młyn oraz mieszkało 33 kmieci oraz 171 zagrodników i chałupników. W 1782 roku w miejscowości były 2 kościoły, młyn, papiernia, 2 bielniki oraz mieszkało 23 kmieci, 91 zagrodników i 81 chałupników. W XIX wieku wieś nadal rozwijała się pomyślnie. W 1845 roku było tu 188 budynków, w tym: 3 młyny, papiernia, 2 bielniki, wapiennik i 4 karczmy. Działało też 46 handlarzy, a we wsi było aż 360 wozów konnych, co świadczy o rozwiniętym transporcie i przewozach. W latach 1903-1905 w pobliżu wybudowano zbiornik przeciwpowodziowy Jezioro Bukowskie co przyczyniło się do rozwoju turystycznego Miszkowic. Po 1945 roku charakter miejscowości nie zmienił się, w 1993 roku było tu 81 gospodarstw rolnych.
Zabytki.
Do wojewódzkiego rejestru zabytków wpisane są obiekty:

</doc>
<doc id="73525" url="https://pl.wikipedia.org/wiki?curid=73525" title="Niedamirów">
Niedamirów

Niedamirów (przed 1945 r. niem. "Kunzendorf") – wieś w Polsce położona w województwie dolnośląskim, w powiecie kamiennogórskim, w gminie Lubawka.
Położenie.
Wieś położona jest na obszarze wschodnich Karkonoszy, a dokładniej Lasockiego Grzbietu, w dolinie potoku Ostrężnik, lewego dopływu Bobru. Najniżej leżące zabudowania wkraczają na obszar Kotliny Kamiennogórskiej. Od południa i zachodu biegnie granica z Czechami. Wieś ciągnie się na przestrzeni 1,2 km na wysokości 535-580 m n.p.m. Od południa osłonięta jest górą Kalwaria (713 m n.p.m.) z ruinami kapliczki. Miejscowość zachowała układ wsi łańcuchowej, lecz ze znacznie przerzedzoną zabudową. Górna część wsi nie istnieje, natomiast dolna została zniekształcona nowszymi budynkami.
Geologia.
Pod względem geologicznym leży na obszarze wschodniej osłony granitu karkonoskiego. Podłoże zbudowane jest ze skał metamorficznych, głównie zieleńców i łupków.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Historia.
Niedamirów został założony w XIV w. jako wieś rycerska, należąca do śląskiego rodu rycerskiego von Seidlitz. W 1399 roku opat Mikołaj z Krzeszowa kupił ją dla klasztoru w Krzeszowie, wieś nie zmieniła właściciela do kasaty dóbr klasztornych w 1810 roku. W 1747 roku mieszkało tu 23 kmieci oraz 84 zagrodników i chałupników, a w 1810 roku było 116 budynków, w tym: szkoła katolicka, młyn wodny, gorzelnia i karczma, poza tym działało 38 warsztatów tkackich. Po 1945 roku charakter Niedamirowa nie zmienił się, w 1993 roku było tu 39 gospodarstw rolnych. Od 1945 roku do 15 maja 1991 roku w miejscowości stacjonowała Strażnica WOP Niedamirów, a następnie jako strażnica Straży Granicznej. Nieopodal wsi do 21 grudnia 2007 roku funkcjonowały przejścia graniczne na szlakach turystycznych: Niedamirów-Žacléř i Niedamirów-Horni Albeřice.
Kultura.
W 1991 roku w Niedamirowie powstał ośrodek pracy twórczej „Parada - Dom Trzech Kultur”. Od 1995 roku odbywają się tu „Festiwale Trzech Kultur”.
Szlaki turystyczne.
Przez Niedamirów przechodzą następujące szlaki turystyczne:

</doc>
<doc id="73526" url="https://pl.wikipedia.org/wiki?curid=73526" title="Okrzeszyn (województwo dolnośląskie)">
Okrzeszyn (województwo dolnośląskie)

Okrzeszyn (niem. "Albendorf") – wieś w Polsce, położona w województwie dolnośląskim, w powiecie kamiennogórskim, w gminie Lubawka, w tzw. Worku Okrzeszyńskim, nad rzeką Szkło, przy granicy polsko-czeskiej.
Podział administracyjny.
W latach 1975–1998 miejscowość należała administracyjnie do województwa jeleniogórskiego.
Nazwa.
12 listopada 1946 nadano miejscowości polską nazwę Okrzeszyn; wcześniej funkcjonowała nazwa Albinów.
Położenie.
Okrzeszyn leży w Sudetach Środkowych, w obniżeniu pomiędzy Górami Kruczymi a Zaworami. Jedyne połączenie z resztą kraju wiedzie przez Uniemyśl. Na południu, po stronie czeskiej leżą Petříkovice.
Historia.
Średniowiecze.
Okrzeszyn został założony prawdopodobnie przez Czechów w XI wieku. Według niepotwierdzonej legendy bracia Albert i Bertold Brueckne mieli w tej okolicy utworzyć hutę szkła, a po jej zniszczeniu, czy upadku, dwie wsie miały zostać nazwane od ich imion − Albendorf (Okrzeszyn) i Berthelsdorf (Uniemyśl). Miejscowość leżała na terenach, które na mocy układu z 23.08.1283 r. książę świdnicki Bolko I Surowy otrzymał od króla Czech Wacława II i wcielił do swego księstwa. Pod koniec XIII w. jako własność księstwa świdnickiego, został podarowany cystersom z Krzeszowa i pozostawał w ich posiadaniu aż do kasaty zakonu w 1810 roku. Cystersi otrzymali od księcia Bolka II przywilej na prowadzenie tu poszukiwań górniczych w 1343 r., jednak raczej nie prowadzono tu w tym czasie żadnych prac. W 1352 r. książę potwierdził ten przywilej. Opat Mikołaj II w roku 1362 wybudował we wsi kościół. Po śmierci księcia Bolka II i jego żony Agnieszki Habsburżanki wieś wraz z całym księstwem powróciła do Czech, jako wiano księżniczki świdnickiej Anny, małżonki cesarza Karola IV, pozostając nadal własnością klasztoru. Przed 1400 rokiem w Okrzeszynie było wolne sołectwo, należące do klasztoru, z którego pobierano aż 3 marki rocznego czynszu.
XVII-XVIII w..
Protestantyzm nie przyjął się we wsi będącej we władaniu klasztoru. Na większą skalę Okrzeszyn zaczął się rozwijać dopiero w końcu XVII wieku, lub na początku XVIII wieku. Powstała tu szkoła katolicka, a podstawą rozkwitu wsi stało się tkactwo chałupnicze oraz wydobycie i obróbka kamieni. W 1765 r. wartość majątku klasztornego w Okrzeszynie wynosiła 6046 talarów. Mieszkało tu 33 kmieci, 6 zagrodników i 81 chałupników.
Po XVIII w..
W XIX w. w Okrzeszynie znajdowała się kopalnia węgla kamiennego; w miejscowości funkcjonowała wówczas gorzelnia i browar. Upadek Okrzeszyna nastąpił po 1945 roku, kiedy zamknięto przejście graniczne, utrudniając tym samym ruch turystyczny.
Ruda uranu.
Od 1947 r. teren wokół Okrzeszyna był obiektem poszukiwań rud uranu. Częściowo uruchomiono kopalnię uranu Okrzeszyn.
Koleje.
Od 1889 r. Okrzeszyn stanowił stację końcową nieczynnej już linii kolejowej nr 330 wiodącej z Kamiennej Góry. Linia ta została zbudowana przez spółkę akcyjną "Ziederthalbahn" (pol. "Kolejka Zadrnańska"), po II wojnie światowej włączono ją w struktury PKP. Do 1954 r. kursowały na niej pociągi pasażerskie, a do 1959 r. – towarowe. Popadającą w ruinę trakcję kolejową rozebrano w 1973 roku. W północnej części wsi zachował się ceglany budynek stacyjny.
Zabytki.
Do wojewódzkiego rejestru zabytków wpisane są obiekty:
Inne zabytki:
Turystyka.
Przez Okrzeszyn prowadzą szlaki turystyczne:

</doc>
<doc id="73527" url="https://pl.wikipedia.org/wiki?curid=73527" title="Olszyny (województwo dolnośląskie)">
Olszyny (województwo dolnośląskie)

Olszyny (przed 1945 niem. "Erlendorf") – wieś w Polsce położona w województwie dolnośląskim, w powiecie kamiennogórskim, w gminie Kamienna Góra.
Historia.
Okres przed przynależnością wsi do cystersów.
Pierwsza wzmianka o osadnictwie na ziemi kamiennogórskiej – "Dokument praski" pochodzi z 1086 roku i wymienia po łacinie plemię "Pobarane" (Bobrzanie). Z tego okresu zachowało się 10 grodzisk, m.in. w pobliskiej Lubawce. W 1242 roku księżna Anna Przemyślidka nadaje las Grissobor benedyktynom, przybyłym z Opatowic. Wsie, które teraz tworzą Olszyny, powstały najprawdopodobniej w okresie przynależności ziemi kamiennogórskiej do benedyktynów. Benedyktyni w 1289 roku sprzedali swoje włości księciu Bolkowi I Surowemu, wtedy po raz pierwszy została wzmiankowana miejscowość "Caczbach" (północna wieś).
Okres przynależności wsi do cystersów.
3 lata później, w 1292 roku książę Bolko I Surowy sprzedaje ziemie odkupione od benedyktynów cystersom, przybyłym z Henrykowa. W 1343 roku wieś obiął nadany klasztorowi krzeszowskiemu przez księcia Bolka I Surowego przywilej górniczy, jednak nie ma żadnych wzmianek o prowadzeniu tu jakichkolwiek prac górniczych. Przed 1400 rokiem w Kratzbach istniało wolne sołectwo należące do klasztoru, z którego było 16 srebrnych groszy czynszu, a w Leutmannsdorf drugie, z którego pobierano 10 groszy i 4 denary. Prawdopodobnie w 1427 roku wsie zostały doszczętnie zniszczone przez husytów, którzy pustoszyli dobra klasztorne. Ucierpiały również w 1268 roku, podczas walk pomiędzy wojskami króla Czech Jerzego z Podiebradów, a króla Węgier Macieja Korwina o tron czeski. Podobnie było podczas wojny trzydziestoletniej, gdy wojska protestanckie pustoszyły dobra klasztorne. Do historii wtedy niechlubnie przeszedł Kratzbach, ponieważ na jego granicy z Chełmskiem Śląskim 29 grudnia 1620 roku okoliczni chłopi z powodów religijnych zastrzelili opata krzeszowskiego Marcina Clavaei. Obie wsie zaczęły się lepiej rozwijać dopiero w II połowie XVII wieku. W I połowie XVIII wieku były one już sporymi osadami. W Leutmannsdorf od dawna istniał folwark należący do krzeszowskich cystersów, mieli oni również w okolicy aż 10 stawów rybnych. Wsie jednak rozwijały się głównie dzięki tkactwu chałupniczemu, którym zajmowała się większość mieszkańców. W 1765 roku wartość Kratzbach wynosiła 1394 talary, zaś mieszkało w nim 26 kmieci oraz 33 chałupników, a wartość Leutmannsdorf wynosiła 2777 talarów i mieszkało w nim 21 kmieci oraz 41 chałupników. W obydwu wsiach mieszkało po 7 rzemieślników. Wsie rozwijały się jednak odmiennymi drogami. Kratzbach przekształcił się z czasem w rodzaj przedmieścia Chełmska Śląskiego, zaś Leutmannsdorf pozostawał wsią rolniczą, bardziej związaną z Jawiszowem.
Lata międzywojenne.
Olszyny powstały z połączenia dwóch gmin Kratzbach i Leuthmannsdorf w 1929 r. Nową gminę nazwano "Erlendorf" a po 1945 r. administracja polska wprowadziła nazwę "Olszyny "(niem. "Erle" = Olsza).
Położenie.
Leży w Kotlinie Kamiennogórskiej (Kotlinie Krzeszowskiej). Przez miejscowość przepływa rzeka Zadrna, dopływ Bobru.
Podział administracyjny.
W latach 1975–1998 miejscowość administracyjnie należała do województwa jeleniogórskiego.

</doc>
<doc id="73528" url="https://pl.wikipedia.org/wiki?curid=73528" title="Kultury ostrzy liściowatych">
Kultury ostrzy liściowatych

Kultury ostrzy liściowatych – krąg kultur wczesnych faz górnego paleolitu. 
Podstawową formą narzędzi były regularne płaskie ostrza liściowate. Zalicza się do niego kultury: Ranis-Mauern, jerzmanowicką, szelecką, sungirską, solutrejską.

</doc>
<doc id="73530" url="https://pl.wikipedia.org/wiki?curid=73530" title="Paprotki (województwo dolnośląskie)">
Paprotki (województwo dolnośląskie)

Paprotki (przed 1945 niem. "Städtisch Hartau") – wieś w Polsce położona w województwie dolnośląskim, w powiecie kamiennogórskim, w gminie Lubawka.
Podział administracyjny.
W latach 1975–1998 miejscowość położona była w województwie jeleniogórskim.
Charakterystyka.
Niewielka wieś położona u zachodniego podnóża wzniesienia Zadzierna nad brzegiem Jeziora Bukówka w środkowej części wzgórz Bramy Lubawskiej, w obniżeniu pomiędzy Chełmczykiem a Zadzierną. W trakcie przebudowy zbiornika Bukówka południowa część wsi wraz z najkrótszą drogą do Lubawki została zatopiona. Z centrum wsi prowadzi najkrótsza trasa na Zadzierną (724 m n.p.m.). Ze szczytu rozpościera się jeden z najpiękniejszych widoków na Karkonosze, Lasocki Grzbiet, Rudawy Janowickie i Wzgórza Bramy Lubawskiej.

</doc>
<doc id="73531" url="https://pl.wikipedia.org/wiki?curid=73531" title="Martin Bormann">
Martin Bormann

Martin Bormann (ur. 17 czerwca 1900 w Wegeleben, zm. 2 maja 1945 w Berlinie) – jeden z przywódców III Rzeszy, minister, szef kancelarii NSDAP, sekretarz Führera, Reichsleiter i honorowy oficer SS w stopniu SS-Obergruppenführera.
Posiadał ogromną władzę, wykorzystując swoją pozycję prywatnego sekretarza Adolfa Hitlera do kontrolowania przepływu informacji i dostępu do wodza III Rzeszy.
Wykorzystał swoją pozycję do stworzenia rozbudowanej biurokracji partyjnej i jak największego zaangażowania się w podejmowanie decyzji państwowych.
Wczesne życie i edukacja.
Urodzony w Wegeleben (obecnie w Saksonii-Anhalt) w Królestwie Prus w Cesarstwie Niemieckim, był synem Theodora Bormanna, pracownika poczty, i jego drugiej żony Antonie Bernhardine Mennong.
Wychowywał się w rodzinie luterańskiej. Miał dwoje przyrodniego rodzeństwa (Else i Walter Bormann) z wcześniejszego małżeństwa ojca z Louise Grobler, która zmarła w 1898 roku. Ponadto Antonie Bormann urodziła trzech synów, z których jeden zmarł w dzieciństwie. Theodor zmarł, gdy Bormann miał trzy lata, a jego matka wkrótce ponownie wyszła za mąż.
Bormann uczęszczał do liceum rolniczego do czasu gdy przerwał naukę w czerwcu 1918 roku aby w ostatnich dniach I wojny światowej, wstąpić do 55. Pułku Artylerii Polowej jako kanonier. Nigdy nie brał udziału w akcji, ale służył w garnizonie do lutego 1919 roku.
Wczesna kariera.
Po zakończeniu służby, przez krótki czas, Bormann był zarządcą majątku dużego gospodarstwa w Meklemburgii. Wkrótce po rozpoczęciu pracy w majątku Bormann wstąpił do antysemickiego stowarzyszenia ziemian. Gdy hiperinflacja w Republice Weimarskiej spowodowała, że pieniądze były bezwartościowe a żywność przechowywana w gospodarstwach rolnych i posiadłościach stawała się coraz bardziej wartościowa, w wielu posiadłościach, w tym Bormanna, stacjonowały jednostki Freikorps, które chroniły uprawy przed grabieżą. Sam Bormann wstąpił do organizacji Freikorps kierowanej przez Gerharda Roßbacha w 1922 roku, pełniąc funkcję kierownika sekcji i skarbnika.
17 marca 1924 Bormann został skazany, jako wspólnik Rudolfa Hössa (późniejszego komendanta obozu Auschwitz), na rok pozbawienia wolności za udział w zabójstwie Waltera Kadowa. Karę odbywał w więzieniu Elisabethstrasse. Sprawcy wierzyli, że Kadow powiadomił francuskie władze okupacyjne w Zagłębiu Ruhry, że inny członek Freikorps, Albert Leo Schlageter, przeprowadza operacje sabotażowe przeciwko francuskiemu przemysłowi. Schlageter został aresztowany i stracony 23 maja 1923. W nocy 31 maja Höss, Bormann i kilku innych zabrali Kadowa na łąkę za miastem, gdzie został pobity i zamordowany poprzez poderżnięcie mu gardła.
Po przyznaniu się jednego ze sprawców, w lipcu policja odkopała ciało i postawiła zarzuty. Bormann został zwolniony z więzienia w lutym 1925. Następnie dołączył do Frontbann, paramilitarnej organizacji partii nazistowskiej utworzonej w celu zastąpienia Sturmabteilung, zlikwidowanej w następstwie nieudanego puczu monachijskiego.
Bormann powrócił do swojej pracy w Meklemburgii i pozostał tam do maja 1926, kiedy przeniósł się z matką do Oberweimaru.
Kariera w NSDAP.
Początki.
W 1927 Bormann wstąpił do NSDAP dostając numer członkowski 60 508. 1 stycznia 1937 wstąpił do Schutzstaffel dostając numer członkowski 278 267. Na specjalny rozkaz Heinricha Himmlera w 1938 zmieniono jego numer członka SS na 555, aby odzwierciedlić jego status Alter Kämpfer (Starego Wiarusa).
Bormann podjął pracę w Der Nationalsozialist, tygodniku redagowanym przez członka partii nazistowskiej Hansa Severusa Zieglera, który był zastępcą Gauleitera (przywódcy partii w regionie) w Turyngii. Po wstąpieniu do partii w 1927 rozpoczął obowiązki jako regionalny rzecznik prasowy, ale jego brak umiejętności przemawiania publicznego sprawił, że nie nadawał się na to stanowisko. Wkrótce wykorzystał swoje umiejętności organizacyjne jako menedżer handlowy w Gau (regionie).
W październiku 1928 przeniósł się do Monachium, gdzie pracował w biurze ubezpieczeniowym Sturmabteilung (SA). Początkowo partia nazistowska zapewniała ubezpieczenie przez firmy ubezpieczeniowe członkom, którzy zostali ranni lub zabici w częstych brutalnych potyczkach z członkami innych partii politycznych. Ponieważ towarzystwa ubezpieczeniowe nie chciały wypłacić odszkodowań z tytułu takiej działalności, w 1930 roku Bormann utworzył Hilfskasse der NSDAP (Fundusz Pomocniczy Partii Nazistowskiej), fundusz zasiłkowo-zapomogowy administrowany bezpośrednio przez partię. Każdy członek partii był zobowiązany do płacenia składek i mógł otrzymać odszkodowanie za obrażenia odniesione podczas prowadzenia działalności partyjnej. Wypłaty z funduszu były dokonywane wyłącznie według uznania Bormanna.
Z czasem zaczął zyskiwać reputację eksperta finansowego, a wielu członków partii czuło się wobec niego osobiście dłużnikami po otrzymaniu świadczeń z funduszu. Oprócz określonego celu, fundusz był wykorzystywany jako ostatnie źródło finansowania partii nazistowskiej, której w tamtym czasie chronicznie brakowało pieniędzy. Po sukcesie partii nazistowskiej w wyborach powszechnych w 1930, w której zdobyli 107 mandatów, członkostwo w partii gwałtownie wzrosło. Do 1932 fundusz zbierał 3 miliony reichsmarek rocznie.
Bormann pracował również w sztabie SA w latach 1928–1930, gdzie założył Narodowosocjalistyczny Korpus Motorowy. Organizacja była odpowiedzialna za koordynację wykorzystania pojazdów silnikowych należących do członków partii, a później rozszerzona o szkolenie członków w zakresie umiejętności motoryzacyjnych.
Reichsleiter i szef kancelarii partyjnej.
Po Machtergreifung (niemieckie pojęcie określające przejęcie władzy przez partię nazistowską) w styczniu 1933 fundusz zapomogowy został przekształcony w ubezpieczenie od następstw nieszczęśliwych wypadków i mienia, w związku z czym Bormann zrezygnował z jego administrowania.
Sekretarz zastępcy Führera.
Bormann złożył wniosek o przeniesienie i został przyjęty na stanowisko szefa sztabu w gabinecie zastępcy Führera Rudolfa Hessa, 1 lipca 1933 roku. Bormann był także osobistym sekretarzem Hessa od lipca 1933 do 12 maja 1941. Departament Hessa był odpowiedzialny za rozstrzyganie sporów wewnątrz partii i działał jako pośrednik między partią a państwem w zakresie decyzji politycznych i ustawodawstwa. Bormann wykorzystał swoją pozycję do stworzenia rozległej biurokracji i zaangażowania się w podejmowanie decyzji, jeżeli było to tylko możliwe.
Reichsleiter i deputowany.
10 października 1933 Hitler mianował Bormanna Reichsleiterem (przywódcą krajowym partii – drugim najwyższym stopniem politycznym) NSDAP, a w listopadzie został mianowany deputowanym do Reichstagu. W czerwcu 1934 Bormann zdobył akceptację w wewnętrznym kręgu wodza III Rzeszy i towarzyszył mu wszędzie, dostarczając odpraw i podsumowań wydarzeń i próśb.
W 1935 został mianowany nadzorcą remontów w Berghofie, posiadłości Hitlera w Obersalzbergu. Na początku lat 30. Hitler kupił posiadłość, którą wynajmował od 1925 jako ośrodek wypoczynkowy. Po objęciu funkcji kanclerza Hitler opracował plany rozbudowy i przebudowy głównego domu i powierzył Bormannowi nadzór nad budową. Bormann zlecił budowę koszar dla esesmanów, dróg i chodników, garaży dla samochodów, pensjonatu, kwater dla personelu i innych udogodnień. Zachowując tytuł we własnym imieniu, Bormann wykupywał sąsiednie gospodarstwa, dopóki cały kompleks nie objął 10 kilometrów kwadratowych. Członkowie wewnętrznego kręgu Führera zaczynając od Hermanna Göringa, Alberta Speera i samego Bormanna budowali swoje domy w okolicy.
Bormann zlecił budowę Kehlsteinhaus (Orlego Gniazda), herbaciarni zaprojektowanej nad Berghofem, jako prezent dla Hitlera na jego pięćdziesiąte urodziny (20 kwietnia 1939). Hitler rzadko korzystał z budynku, ale Bormann lubił robić wrażenie na gościach, zabierając ich tam.
Klucz do Hitlera.
Podczas gdy Führer przebywał w Berghofie, Bormann był tam stale obecny i działał jako jego osobisty sekretarz. W tym charakterze zaczął kontrolować przepływ informacji i dostęp do wodza, który w tym okresie przekazał Bormannowi nawet kontrolę nad swoimi finansami osobistymi. Oprócz pensji kanclerza i prezydenta, dochody Hitlera obejmowały pieniądze zebrane z tantiem zebranych na jego książce Mein Kampf oraz wykorzystanie jego wizerunku na znaczkach pocztowych.
Bormann założył fundusz Adolf-Hitler-Spende der deutschen Wirtschaft, który zbierał pieniądze od niemieckich przemysłowców w jego imieniu. Część funduszy otrzymanych w ramach tego programu została wypłacona różnym przywódcom partyjnym, ale Bormann zachował większość na własny użytek Führera.
Zastępca Führera uzyskał w międzyczasie ostateczną zgodę na nominacje pracowników w służbie cywilnej, sam Bormann przeglądał akta personalne i podejmował decyzje dotyczące nominacji. Władza ta rzutowała na kompetencje ministra spraw wewnętrznych Wilhelma Fricka.
Bormann podróżował wszędzie za Hitlerem, włączając w to podróże do anektowanej po Anschlussie Austrii w 1938 roku i do Kraju Sudetów po podpisaniu układu monachijskiego w tym samym roku. W 1938 powierzono mu zorganizowanie Zjazdu Norymberskiego Partii w 1938, ważnego dorocznego wydarzenia partyjnego.
Hitler celowo rozgrywał czołowych członków partii przeciwko sobie. W ten sposób podsycał nieufność, rywalizację i wewnętrzne walki wśród swoich podwładnych w celu konsolidacji i maksymalizacji własnej władzy. Zazwyczaj nie wydawał pisemnych rozkazów; zamiast tego komunikował je ustnie lub kazał je przekazać za pośrednictwem Bormanna. Wypadnięcie z łask Bormanna oznaczało, że dostęp do Hitlera został odcięty. Martin Bormann okazał się mistrzem zawiłych walk politycznych. Wraz ze zdolnością kontrolowania dostępu do Hitlera umożliwiło mu to ograniczenie władzy Josepha Goebbelsa, Hermanna Göringa, Heinricha Himmlera, Alfreda Rosenberga, Roberta Leya, Hansa Franka, Alberta Speera i wielu innych wysokich rangą urzędników oraz funkcjonariuszy partyjnych, z których wielu stało się jego wrogami. To m.in. za jego sprawą bezwzględna i ciągła intryga o władzę, wpływy i przychylność Führera zaczęła charakteryzować wewnętrzne działania III Rzeszy.
Brunatna eminencja.
Szef partii.
W miarę postępu II wojny światowej uwaga Hitlera skupiała się coraz bardziej na sprawach zagranicznych i prowadzeniu wojny z wykluczeniem wszystkiego innego. Rudolf Heß, który nie był bezpośrednio zaangażowany w żadne z tych przedsięwzięć, był coraz bardziej odsuwany od spraw narodu i uwagi Hitlera przez własnego sekretarza – Bormanna, który z powodzeniem zastąpił Hessa w wielu jego obowiązkach i uzurpował sobie jego pozycję u boku Hitlera. Sam Hess obawiając się, że Niemcy staną w obliczu wojny na dwóch frontach w miarę postępów Operacji Barbarossa – inwazji na Związek Radziecki, która miała mieć miejsce jeszcze w tym samym roku. Samotnie poleciał do Wielkiej Brytanii 10 maja 1941, z zamiarem negocjacji pokojowych z rządem brytyjskim. Po przybyciu został aresztowany i resztę wojny spędził jako więzień brytyjski, ostatecznie otrzymując karę dożywocia za zbrodnie przeciwko pokojowi oraz spisek z innymi niemieckimi przywódcami w celu popełnienia zbrodni. Hitler opisał lot Hessa jako jeden z najgorszych ciosów w jego życiu uważając go za zdrajcę oraz nakazując go rozstrzelać w przypadku powrotu do Niemiec.
12 maja 1941 Adolf Hitler zlikwidował stanowisko zastępcy Führera, przekazując dawne obowiązki Hessa Bormannowi, wraz z tytułem szefa "Parteikanzlei" (Kancelarii Partii).
Minister bez teki.
Na tym stanowisku Martin Bormann był odpowiedzialny za wszystkie nominacje w partii odpowiadając za swe działania wyłącznie przed Hitlerem. Na dodatek na mocy dekretu Führera (tzw. Führererlass) z 29 maja Bormann zastąpił Hessa w sześcioosobowej Radzie Ministrów Obrony Rzeszy, która działała jako gabinet wojenny. Jednocześnie otrzymując rangę gabinetu równą Ministrowi Rzeszy bez teki był odtąd w kuluarach nazywany przez współpracowników „Brunatną eminencją”, chociaż nigdy wprost.
Na początku 1943 wojna spowodowała kryzys w związku z niewystarczającą liczbą pracowników dla potrzeb przemysłu wojennego Hitler stworzył trzyosobowy komitet złożony z przedstawicieli państwa, wojska i partii w celu scentralizowania kontroli nad gospodarką wojenną. W skład komitetu weszli Hans Lammers (szef Kancelarii Rzeszy), feldmarszałek Wilhelm Keitel, szef Oberkommando der Wehrmacht (OKW) i kontrolujący partię Bormann. Komitet miał samodzielnie proponować środki niezależnie od życzeń różnych ministerstw, przy czym Hitler zastrzegał sobie większość ostatecznych decyzji. Komitet, znany wkrótce jako "Dreierausschuß" (tzw. Komitet Trzech), zebrał się jedenaście razy w okresie od stycznia do sierpnia 1943 r. przy dezaprobacie i oporze ze strony ministrów rządu Hitlera, którzy kierowali głęboko zakorzenionymi strefami wpływów i zostali wykluczeni z komitetu. Postrzegając to jako zagrożenie dla ich władzy, Joseph Goebbels, Hermann Göring i Albert Speer zawiązali konieczny sojusz, aby go obalić. W rezultacie działań ministrów rządu nic się nie zmieniło, a Komitet Trzech stał się nieistotny.
Kirchenkampf.
Podczas gdy artykuł 24 Narodowego Programu Socjalistycznego wzywał do warunkowej tolerancji wyznań chrześcijańskich, a w 1933 podpisano Reichskonkordat (Konkordat Rzeszy) z Watykanem, mający gwarantować katolikom wolność religijną, Hitler uważał, że chrześcijaństwo jest zasadniczo niezgodne z nazizmem, Bormann zaś który był zdecydowanie antychrześcijański, zgodził się; publicznie oświadczył w 1941, że „Narodowy Socjalizm i Chrześcijaństwo są nie do pogodzenia”. Jednak jego powtarzające się wrogie wypowiedzi przeciwko Kościołowi wskazywały jego podwładnym, że kontynuowanie Kirchenkampf (walki kościelnej) będzie tolerowane, a nawet zachęcane.
Martin Bormann był jednym z czołowych orędowników trwających prześladowań kościołów chrześcijańskich. W lutym 1937 zadekretował, że duchowni nie powinni być przyjmowani do partii nazistowskiej. W następnym roku orzekł, że wszyscy duchowni piastujący urzędy partyjne powinni zostać odwołani, a każdy członek partii, który rozważał wstąpienie do duchowieństwa, musi zrezygnować z członkostwa w partii. Podczas gdy naciski Bormanna na zmuszenie do zamknięcia wydziałów teologicznych na uniwersytetach Rzeszy nie powiodły się, był w stanie zredukować liczbę lekcji religii zapewnianych w szkołach publicznych do dwóch godzin tygodniowo i nakazał usunięcie krucyfiksów z sal lekcyjnych. Albert Speer zauważa w swoich pamiętnikach, że podczas opracowywania planów Welthauptstadt Germania, planowanej odbudowy Berlina, Bormann powiedział mu, że kościołom nie wolno przydzielać żadnych placów budowy.
W ramach kampanii przeciwko Kościołowi katolickiemu Gestapo skonfiskowało setki klasztorów w Niemczech i Austrii, a ich mieszkańców wygnano. W 1941 katolicki biskup Münster, Clemens August Graf von Galen, publicznie zaprotestował przeciwko tym prześladowaniom i Akcji T4, nazistowskiemu programowi przymusowej eutanazji, w ramach którego mieli być zabijani psychicznie chorzy, fizycznie zdeformowani i nieuleczalnie chorzy. W serii kazań, które spotkały się z międzynarodowym zainteresowaniem, skrytykował program jako nielegalny i niemoralny. Jego kazania doprowadziły do szerokiego ruchu protestu wśród przywódców kościelnych, który był jak dotąd najsilniejszym protestem przeciwko polityce nazistowskiej. Bormann i inni wezwali do powieszenia Galena, ale Hitler i Goebbels doszli do wniosku, że śmierć Galena będzie postrzegana jedynie jako męczeństwo i doprowadzi do dalszych niepokojów. Hitler postanowił zająć się tą sprawą po zakończeniu wojny. George Mosse pisał o wierzeniach Bormanna:
„[Wierzył, że] Bóg jest obecny, ale jako siła światowa, która kieruje prawami życia, które zrozumieli tylko naziści. Ten niechrześcijański teizm, związany z nordycką krwią, był obecny w Niemczech na długo przed tym, jak Bormann spisał swoje własne przemyślenia na ten temat. Teraz musi zostać przywrócona i należy unikać katastrofalnych błędów minionych stuleci, które oddały władzę państwa w ręce Kościoła. Gauleiterom doradza się, aby podbili wpływy Kościołów chrześcijańskich, utrzymując je w podziale, zachęcając do partykularyzmu wśród nich”.
Osobisty sekretarz Führera.
Zawsze stał u boku Hitlera, jako jego zastępca i osobisty sekretarz cieszył się absolutnym zaufaniem Führera, który powtarzał: „Aby wygrać wojnę, potrzebuję Bormanna!”
Wszechwładny.
Zaabsorbowany sprawami wojskowymi i spędzający większość czasu w swojej kwaterze wojskowej na froncie wschodnim, Hitler coraz bardziej polegał na Bormannie, który zajmował się polityką wewnętrzną kraju. 12 kwietnia 1943 został oficjalnie mianowany osobistym sekretarzem Führera uzyskując de facto kontrolę nad wszystkimi sprawami krajowymi oraz prawo do oficjalnego działania w każdej sprawie.
Bormann niezmiennie był zwolennikiem skrajnie surowych, radykalnych środków, jeśli chodzi o traktowanie Żydów, podbitych ludów wschodnich i jeńców wojennych. Podpisał dekret z 31 maja 1941 rozszerzający ustawy norymberskie z 1935 na anektowane terytoria wschodnie. Następnie podpisał dekret z 9 października 1942 przewidujący, że trwałego ostatecznego rozwiązania w Niemczech nie można już rozwiązać przez emigrację, a jedynie przez użycie „bezwzględnej siły w specjalnych obozach Wschodu”, czyli eksterminacji. Kolejny dekret, podpisany przez Bormanna 1 lipca 1943, przyznał Adolfowi Eichmannowi absolutną władzę nad Żydami, którzy teraz znaleźli się pod wyłączną jurysdykcją Gestapo.
Rasa podludzi.
Wiedząc, że Hitler uważał Słowian za rasę podludzi, Bormann sprzeciwiał się wprowadzeniu niemieckiego prawa karnego na podbitych terytoriach wschodnich. Lobbował i ostatecznie osiągnął ścisły odrębny kodeks karny, który wprowadził stan wojenny dla polskich i żydowskich mieszkańców tych terenów. „Edykt o praktykach karnych przeciwko Polakom i Żydom na włączonych ziemiach wschodnich”, ogłoszony 4 grudnia 1941, dopuszczał kary cielesne i kary śmierci nawet za najdrobniejsze przestępstwa.
Martin Bormann popierał twardą postawę Ericha Kocha, Komisarza Rzeszy w Komisariacie Rzeszy Ukrainy, w jego brutalnym traktowaniu Słowian. Alfred Rosenberg, pełniący funkcję szefa Ministerstwa Rzeszy ds. Okupowanych Terytoriów Wschodnich, opowiadał się za bardziej umiarkowaną polityką. Po zwiedzeniu kołchozów wokół Winnicy na Ukrainie Bormann martwił się o zdrowie i dobrą kondycję fizyczną ludności, ponieważ obawiał się, że mogą one stanowić zagrożenie dla reżimu. Po rozmowie z Hitlerem wystosował do Rosenberga wytyczne dotyczące polityki, które częściowo brzmiały:
„Słowianie mają dla nas pracować. O ile ich nie potrzebujemy, mogą umrzeć. Płodność Słowian jest niepożądana. Jeśli chodzi o pożywienie, nie powinni dostawać więcej niż to konieczne. Jesteśmy mistrzami; jesteśmy pierwsi”.
Bormann i Himmler byli współodpowiedzialni za stworzenie i organizację Volkssturmu, który wcielił wszystkich pozostałych pełnosprawnych mężczyzn w wieku od 16 do 60 lat do formacji pospolitego ruszenia. 18 października 1944 słabo wyposażeni i wyszkoleni zostali wysłani do walka na froncie wschodnim, gdzie zginęło ich blisko 175 tysięcy.
W październiku 1944 Martin Bormann został mianowany przez Hitlera szefem Freikorpsu – Freikorps Sauerland.
Ostatnie dni w Berlinie.
W ostatnich miesiącach wojny Hitler przeniósł swoją kwaterę główną do bunkra, który znajdował się pod ogrodem Kancelarii Rzeszy w Berlinie.
Bitwa o Berlin.
Ostatnia duża sowiecka ofensywa wojny, rozpoczęła się 16 kwietnia 1945. Do 19 kwietnia Armia Czerwona zaczęła okrążać miasto. 20 kwietnia, w swoje 56. urodziny, Hitler odbył swoją ostatnią podróż na powierzchnię miasta. W zrujnowanym ogrodzie Kancelarii Rzeszy wręczył żelazne krzyże chłopcom–żołnierzom Hitlerjugend. Tego popołudnia Berlin został po raz pierwszy zbombardowany przez sowiecką artylerię. 23 kwietnia Albert Bormann opuścił kompleks bunkra i poleciał do Obersalzbergu, gdyż on i kilku innych otrzymało od Hitlera rozkaz opuszczenia Berlina.
Testament Hitlera.
We wczesnych godzinach rannych 29 kwietnia 1945 Wilhelm Burgdorf, Joseph Goebbels, Hans Krebs i Martin Bormann byli świadkami spisania przez Führera testamentu, w którym opisał on Bormanna jako „mojego najwierniejszego towarzysza partyjnego” i mianował go wykonawcą testamentu. Uznaje się, że tej samej nocy Adolf Hitler poślubił Evę Braun w cywilnej ceremonii.
Gdy wojska radzieckie kontynuowały walkę w centrum Berlina coraz bardziej zbliżając się do bunkra, po południu 30 kwietnia Adolf Hitler i Eva Braun popełnili samobójstwo. Eva Braun wzięła cyjanek, a Hitler zastrzelił się. Zgodnie z poleceniem Hitlera ich ciała wywieziono do ogrodu Kancelarii Rzeszy i spalono. Następnie zgodnie z ostatnim życzeniem Bormann został mianowany Ministrem Partii, tym samym oficjalnie potwierdzając swoją najwyższą pozycję w Partii. Wielki Admirał Karl Dönitz został mianowany nowym Prezydentem, a Joseph Goebbels został szefem rządu i kanclerzem. Goebbelsowie popełnili samobójstwo jeszcze tego samego dnia.
Śmierć.
Po raz ostatni Bormann był widziany w nocy z 1 na 2 maja, gdy wraz z Ludwigiem Stumpfegerem usiłował pieszo wydostać się z oblężonego Berlina. Od tej pory jego losy przez wiele lat nie były znane, choć Artur Axmann zeznał, że gdy sam próbował się wydostać z miasta, natknął się na leżące obok siebie ciała Bormanna i Stumpfeggera. Mimo wysiłków alianckich władz zwłok jednak nie odnaleziono.
W październiku 1946, w czasie procesu norymberskiego, Martin Bormann został zaocznie ("in absentia") skazany na karę śmierci.
Jeszcze przez dwie dekady donoszono o rzekomym pojawianiu się Bormanna w Europie i Ameryce Południowej, o nieudanej operacji plastycznej, jakiej miał się poddać, a która miała go okaleczyć, a nawet o jego sekretnej współpracy z amerykańskimi bądź radzieckimi władzami.
W grudniu 1972, podczas prac budowlanych w centrum Berlina przy "Invalidenstraße" (w pobliżu Lehrter Bahnhof), odnaleziono szkielety dwóch mężczyzn. Na podstawie stanu uzębienia i innych cech anatomicznych zostały one formalnie zidentyfikowane przez niemiecki sąd jako szczątki Bormanna i Stumpfeggera. 11 kwietnia 1973 prokurator generalny Horst Gauf poinformował, że zgodnie z ustaleniami niemieckiego wymiaru sprawiedliwości Martin Bormann zginął wczesnym rankiem 2 maja 1945 w trakcie ostatnich walk w Berlinie. Szczątki Bormanna zostały zidentyfikowane i przekazane rodzinie celem pochówku.
W czaszkach obu szkieletów znaleziono drobiny szkła po kapsułkach cyjanku, co oznaczałoby, iż obaj popełnili samobójstwo przez zażycie tej trucizny. Badania DNA wykonane w 1998 roku potwierdziły trafność orzeczenia sądu. Rodzina Bormanna nie pozwoliła na pochówek, nie chcąc, aby jego grób stał się obiektem pielgrzymek neonazistów. Kości poddano więc kremacji, a ich prochy zostały rozrzucone przez pierworodnego syna Bormanna na wodach Bałtyku.
Życie osobiste.
2 września 1929 roku Bormann poślubił 19-letnią Gerdę Buch (ur. 23 października 1909, zm. 23 marca 1946), której ojciec, major Walter Buch, pełnił funkcję przewodniczącego Untersuchungs- und Schlichtungs-Ausschuss (USCHLA; Komisja Śledcza i Rozliczeniowa), która była odpowiedzialna za rozstrzyganie sporów. Hitler był częstym gościem w domu Buchów i to tutaj spotkał go Bormann. Hess i Hitler byli świadkami na weselu. Bormann miał również szereg kochanek, w tym aktorkę Manję Behrens.
Martin i Gerda Bormannowie mieli dziesiątkę dzieci:
Gerda Bormann z dziećmi uciekli 25 kwietnia 1945 po nalocie alianckim z Obersalzbergu do Południowego Tyrolu. Gerda zmarła na raka 23 marca 1946 w Merano. Dzieci przeżyły wojnę i znalazły się pod opieką w rodzinach zastępczych.

</doc>
<doc id="73532" url="https://pl.wikipedia.org/wiki?curid=73532" title="Pepetela">
Pepetela

Pepetela, właśc. Artus Carlos Maurício Pestana dos Santos (ur. 19 października 1941 w mieście Benguela) – angolski pisarz.
Jako członek MPLA walczył o niepodległość Angoli. Duża część jego twórczości poświęcona jest historii politycznej Angoli dwudziestego wieku. "Mayombe" z 1980 to powieść o losach żołnierzy z bojówki MPLA zaangażowanych w walkę przeciw kolonializmowi. "Yaka" opowiada o rodzinie białych osadników zamieszkałych w porcie Benguela; "A Geração da Utopia" oddaje rozczarowanie młodych Angolczyków okresem po odzyskaniu niepodległości.
Po wyzwoleniu się Angoli spod wpływów Portugalii, Pepetela objął urząd Ministra Edukacji, a następnie został wykładowcą socjologii na Uniwersytecie Angoli, noszącym obecnie nazwę Uniwersytetu Agostinho Neto.
W 1997 otrzymał Nagrodę Camõesa, najbardziej prestiżową nagrodę przyznawaną autorom literatury portugalskojęzycznej na świecie.

</doc>
<doc id="73533" url="https://pl.wikipedia.org/wiki?curid=73533" title="Szczepanów (powiat kamiennogórski)">
Szczepanów (powiat kamiennogórski)

Szczepanów (przed 1945 niem. "Tschöpsdorf") – wieś w Polsce położona w województwie dolnośląskim, w powiecie kamiennogórskim, w gminie Lubawka.
Podział administracyjny.
W latach 1975–1998 miejscowość należała administracyjnie do województwa jeleniogórskiego.

</doc>
<doc id="73534" url="https://pl.wikipedia.org/wiki?curid=73534" title="Artus Carlos Pestana">
Artus Carlos Pestana



</doc>
<doc id="73535" url="https://pl.wikipedia.org/wiki?curid=73535" title="Model heksachromatyczny">
Model heksachromatyczny



</doc>
<doc id="73536" url="https://pl.wikipedia.org/wiki?curid=73536" title="Mieczysław Srokowski">
Mieczysław Srokowski

Mieczysław Srokowski (14 sierpnia 1873 w Byble, zm. 11 września 1910 w Warszawie) – polski prozaik i poeta.
Życiorys.
Pochodził z rodziny ziemiańskiej. Uczył się w Gimnazjum oo. Jezuitów w Chyrowie, a następnie studiował na Uniwersytecie Lwowskim. Występował w prowincjonalnych trupach aktorskich w Królestwie Kongresowym.
Poświęciwszy się działalności literackiej jako pierwsze wydał zbiór poezji. Potem pisał szkice i nowele drukowane w prasie.
Stanisław Helsztyński wymienił go jako jednego z grona tzw. "młodopolskich meteorów". Początkowo pisał wiersze w konwencji młodopolskiej. Jego utwory poświęcone były zagadnieniom społecznym, a także tematyce erotycznej. Próbą stworzenia oryginalnej powieści erotyczno-psychologicznej jest skandalizujący wówczas "Kult ciała" (1910). W powieści tej graniczący z perwersją erotyzm staje się jedyną ideą i celem życiowym powieściowych bohaterów. Co ciekawsze, plan erotycznej gry ułożony przez parę kochanków wyklucza z góry miłość, ważniejszy jest szał i rozkosz zmysłowa. Tą problematyką bardzo niedoceniany Srokowski antycypował wiele wątków obecnych w literaturze XX wieku. Powieść została skonfiskowana, zaś autorowi wytyczono proces o obrazę moralności publicznej. 
Zmarł w szpitalu św. Ducha w Warszawie na gruźlicę. Został pochowany na cmentarzu Powązkowskim w Warszawie (kwatera 74-3-13).
Wybrane dzieła.
Zbiory nowel:
Powieści:

</doc>
<doc id="73537" url="https://pl.wikipedia.org/wiki?curid=73537" title="Lubawka">
Lubawka

Lubawka () – miasto w województwie dolnośląskim, w powiecie kamiennogórskim, siedziba władz gminy miejsko-wiejskiej Lubawka, w Bramie Lubawskiej, u podnóża Gór Kruczych (Góry Kamienne) w Sudetach Środkowych. Największe pod względem powierzchni (22,44 km²) miasto powiatu kamiennogórskiego.
Historycznie leży na Dolnym Śląsku. W latach 1975–1998 miasto administracyjnie należało do województwa jeleniogórskiego. Miasto leży nad Bobrem i Czarnuszką. Przez Lubawkę przebiega droga krajowa nr 5.
Według danych GUS z 31 grudnia 2021 r. miasto liczyło 5850 mieszkańców.
Historia.
Średniowieczne dzieje Lubawki.
Nadanie praw miejskich.
Położenie Lubawki w pobliżu jednego z najniższych przejść przez Sudety, którędy biegła niegdyś jedna z dróg łączących ziemie Europy północnej i południowej, miało bardzo duży wpływ na losy miasta. Nie jest dokładnie wiadomym, kiedy na terenie dzisiejszej Lubawki osiedlili się pierwsi ludzie. Najstarsze odkrycia śladów działalności człowieka na tych terenach sięgają epoki neolitu. Przypuszcza się, że pierwsza osada istniała tu już w X wieku (plemię Bobrzan), ale fakt ten nie ma potwierdzenia w dokumentach. Najstarsza wzmianka historyczna, w której pojawia się nazwa "Lubavia", pochodzi z roku 1284. Najprawdopodobniej osada istniała tu dużo wcześniej, a w roku 1293 odnotowano w niej siedzibę wójta, co potwierdza lokowanie miasta na prawie niemieckim. Stąd, za przypuszczalną datę nadania praw miejskich, zwykło się przyjmować rok 1292. Wtedy to książę świdnicko-jaworski Bolko I przekazał okoliczne tereny cystersom z Krzeszowa. Miasto pozostało własnością zakonu aż do jego sekularyzacji w roku 1810.
Geneza nazwy miejscowości.
Nazwa miejscowości zapisywana była początkowo "Lubavia" i wywodzi się od słowa „lubić” w języku słowiańskim. Analiza nazw miejscowości i gmin dowodzi, że Lubawka miała w historii wiele nazw: "Lubavia" (1284-1290), "Civitas Lubavia" (1292), "Lubavia" (1301-1328), "Lobow" (1355), "Lubow" (1367), "Lubau" (1563), "Libau" (1561), "Liebau" (1576), "Liebenau" (1743) w XIX w. zastąpiona została spolszczoną nazwą "Lubawa", "Libawa". Zgermanizowaną nazwę "Liebau in Schlesien" próbowano wyjaśnić jako „miłą dolinę” (Liebe Aue) nad Bobrem i potokiem Czarnuszka. Stąd nasuwa się przypuszczenie, że pierwotna słowiańska nazwa odnosiła się zapewne do rzeki, a wtórnie została przeniesiona na osadę. "Lubawa" była więc topograficzną nazwą z przyrostkiem "-awa", często używanym do tworzenia nazw wodnych. Możliwe było również jej przeniesienie z innych okolic, na przykład: czeska wieś Libava, miasto Lubawa w północno-wschodniej Polsce, łużyckie Lubij ("Lubaw" – 1221, "Libaw" – 1397, "Löbau").
Wzmocnienie znaczenia miejscowości i przejście pod panowanie Czech.
Ponieważ w owym czasie podróż z Kamiennej Góry do granicy Czech trwała nawet dwa dni, rolę miasta, które powstało przy handlowym szlaku było m.in. udzielanie schronienia licznie przemierzającym te tereny kupcom oraz ochrona ich towarów przed grabieżą. Tę ważną funkcję pełniła Lubawka na długo przed otrzymaniem praw miejskich i przekazaniem jej cystersom z Krzeszowa. Księstwo Świdnickie, w skład którego wchodziła także Lubawka, było wierne koronie polskiej do roku 1392, po czym przeszło we władanie czeskie. Wojny husyckie (1425, 1431) zniszczyły i spustoszyły miasto, nieposiadające murów obronnych. Cały XV wiek był dla tych terenów niezbyt szczęśliwy. Wojny, najazdy, klęski żywiołowe i epidemie, dziesiątkowały mieszkańców i rujnowały miasto, uniemożliwiając jego rozwój gospodarczy.
Lubawka pod panowaniem Habsburgów.
Wojna trzydziestoletnia.
W 1526 roku w Czechach obejmuje władzę austriacka dynastia Habsburgów (Ferdynand I). W ten sposób Śląsk, a co za tym idzie, także Lubawka, staje się częścią monarchii habsburskiej. Wiek XVI był względnie spokojny i szczęśliwy dla miasta, które zaczęło rozwijać się gospodarczo dzięki tkactwu lnu. Ten pomyślny okres rozwoju, przerwała wojna trzydziestoletnia. Wprawdzie na jej początku życie gospodarcze toczyło się w miejscowości bez zakłóceń, niemniej jednak kryzys gospodarczy, spowodowany m.in. biciem bezwartościowego pieniądza (co prowadziło do wzrostu cen i ograniczenia handlu), zahamował rozwój miasta. Na domiar złego, w roku 1646 wojska szwedzkie, pod dowództwem gen. Arvida Wittenberga, obrały sobie Lubawkę za miejsce kwaterunku. Szwedzi splądrowali miasto. To, czego nie zrobiły wojska szwedzkie, dokończyli żołnierze cesarscy. Skutkiem tego Lubawkę opuścili wszyscy mieszkańcy i miasto przez ponad pół roku było zupełnie wyludnione.
Początki tkactwa w mieście.
Po zakończeniu wojny zaczęła się rozwijać na tym terenie produkcja płótna i handel nim. Pozwoliło to na podźwignięcie się Lubawki ze zniszczeń wojennych. Prawdziwe ożywienie gospodarcze miasta i jego rozwój miały miejsce dopiero w XVIII wieku. Otwarcie wolnego portu w Trieście spowodowało, że Lubawka znalazła się na drodze tranzytowej ze Śląska do krajów naddunajskich. Rozwijały się rzemiosło i handel, rosły w siłę cechy rzemieślników. Niestety, miasta nie opuszczały klęski żywiołowe.
Wielki pożar w 1734 r..
Powodzie, epidemie i pożary wielokrotnie nawiedzały Lubawkę. Najtragiczniejszym okazał się pożar 11 października 1734 r., kiedy to na skutek umyślnego podpalenia, spłonęło doszczętnie prawie całe miasto, wraz ze szkołą, kościołem, plebanią i ratuszem. Mieszkańcy, którym pomocy udzielili cystersi, schronili się w Krzeszowie oraz Chełmsku Śląskim. Klasztor dostarczył ubrań, żywności i udzielił mieszkańcom Lubawki bezprocentowych pożyczek na odbudowę domostw. Miasto, przed pożarem drewniane, zostało odbudowane jako murowane – materiały budowlane zostały dostarczone przez klasztor z należących do niego cegielni i lasów. W latach 1736–1737 odnotowano w mieście największą powódź. Wtedy to, po zalanych wodą ulicach pływały pstrągi. Stąd też wizerunek ryby znalazł się w herbie Lubawki.
Pod władzą pruską.
Początek samorządności mieszkańców.
W 1763 r. okoliczne tereny, wraz z miastem, przeszły pod panowanie pruskie. Cystersi powoli zaczęli tracić pełną władzę nad miastem, w którym powstał niezależny samorząd. W 1784 r. w Lubawce było 269 domów, w tym 8 budynków publicznych oraz młyn wodny, młyn do mielenia kory dębowej, 4 bielniki, folusz i magiel. Wśród mieszkańców było 406 mieszczan, a między nimi blisko 100 rzemieślników, w dużej mierze związanych z tkactwem i płóciennictwem. Wymieniano aż 101 tkaczy, którzy mieli 149 krosien. Rzemieślników innych branż było według różnych szacunków od 51 do około 100. Zamieszki wywołane przez tkaczy w Kamiennej Górze i Chełmsku Śląskim, spowodowane ich bardzo ciężką sytuacją bytową, dotarły również do Lubawki. W dniach 24–27 marca 1793 r. w mieście doszło do zajść, z którymi władze szybko się uporały.
Sekularyzacja zakonu cystersów.
Znaczącą datą w dziejach miasta jest rok 1810, kiedy to nastąpiła likwidacja zakonu cystersów oraz jego wywłaszczenie. Lubawka oraz Chełmsko Śląskie, należące wówczas do opactwa krzeszowskiego, mogły zacząć rozwijać się samodzielnie. W tym czasie miasto zamieszkiwało ponad 1500 osób, o połowę mniej niż sąsiadującą Kamienną Górę. Okres tuż przed i w czasie Wiosny Ludów zapisał się w kronikach miasta wystąpieniami chłopów, mieszczan i robotników, a nawet próbami organizowania oddziałów do walki zbrojnej. Niemniej jednak, z życia politycznego Śląska, Lubawka została wyeliminowana, wskutek kolejnego wielkiego pożaru, który miał miejsce 17 września 1848 r. Zniszczył on doszczętnie około 150 domów i budynków gospodarczych. Ponad 600 osób straciło wówczas dach nad głową. Mieszkańcy, zamiast na polityce, skoncentrowali się więc na pomocy dla pogorzelców oraz odbudowie miasta.
Intensywny rozwój miasta.
W 1857 i 1865 uruchomiono w Lubawce przędzalnie mechaniczne. Duże znaczenie dla rozwoju miasta miało doprowadzenie w 1867 roku z Sędzisławia linii kolejowej i przedłużenie jej do Czech. W wyniku wprowadzenia w państwie pruskim w 1879 roku cła ochronnego, jeszcze długo w mieście, obok tkalni mechanicznych, istniało tkactwo ręczne. Od 1862 r. rozwijało się w okolicy górnictwo węgla kamiennego, osiągający wydobycie na poziomie 20 tysięcy ton rocznie. Nigdy jednak miejscowe wydobycie nie dorównało innym zagłębiom dolnośląskim i tym po stronie czeskiej. W 1871 roku miasto liczyło 319 budynków, w 1873 roku powstała lokalna gazownia, a około 1890 roku wśród licznych już zakładów wymieniano m.in. wielką tkalnię, wytwórnię celulozy i wyrobów celulozowych oraz hutę szkła. W 1912 roku w Lubawce powstała mała wytwórnia lotnicza Etrich-Flieger-Werke, produkująca samoloty Taube, lecz powstało ich tylko 12-15 sztuk. Ze względu na przejście graniczne (kolejowe i drogowe) Lubawka cieszyła się znacznym zainteresowaniem turystów. Jej Góry Krucze uznawane były za malownicze zakątki. Z miastem, w którym działała sekcja Towarzystwa Karkonoskiego (RGV Riesen- und Inser Gebirgsverein), związany był, bardzo znany autor przewodników turystycznych – Wilhelm Patschovski. Miejscami najczęściej odwiedzanymi przez turystów były: Dolina Miłości, Krucze Skały, kościół ewangelicki ufundowany przez Związek Gustawa Adolfa w 1849 r. oraz kalwaria na Świętej Górze. W mieście działały wszystkie ważne instytucje i urzędy. Uruchomiono także szpital (1864 r.) oraz zmodernizowano kanalizację (1909 – 1910 r.). Zbudowano również szkoły: czteroklasową, dla dzieci ewangelickich (1876 r.) oraz ośmioklasową, dla katolickich (1882 – 1883). Od 1891 roku istniała również koedukacyjna, prywatna szkoła średnia oraz przytułek dla dzieci, prowadzony przez zakonnice. W tym czasie Lubawka była znaną miejscowością turystyczną oraz dość popularnym letniskiem, w którym działało kilkanaście hoteli, gospód i schronisk młodzieżowych. Mimo to miasto stopniowo wyludniało się, przeżywając okres zastoju, który utrzymywał się do początku lat trzydziestych. W okresie międzywojennym powstał w Lubawce szereg obiektów sportowych, z boiskami i zapleczem. Służyły one początkowo sportowcom niemieckim do przygotowań na olimpiadę w Berlinie w 1936 roku, a w późniejszym czasie organizacji Hitlerjugend jako ośrodek szkoleniowo – rekreacyjny.
II wojna światowa i okres bezpośrednio po niej.
W czasie drugiej wojny światowej w mieście istniały obozy pracy przymusowej, a w końcu 1944 utworzono tutaj filię obozu Groß-Rosen w której przebywało ok. 500 kobiet pochodzenia żydowskiego, więźniarek przewiezionych z Oświęcimia. Miasto ominęły zniszczenia, ponieważ nie toczyły się tutaj działania wojenne. Lubawka została zajęta przez wojska radzieckie, wchodzące w skład I Frontu Ukraińskiego, w dniu 7 maja 1945 r. W tym czasie przebywało tu około 6300 rdzennych mieszkańców i około 1000 osób uciekających przed frontem. Konsekwencją umów międzynarodowych, zawartych przez aliantów, było wysiedlenie miejscowej ludności w głąb Niemiec. Na jej miejsce napłynęła ludność m.in. z terenów przyłączonych do Związku Radzieckiego, a także z okolic Nowego Sącza i centralnej Polski. 7 maja 1946 oficjalnie nadano obecną nazwę. W czasach Polski Ludowej w mieście funkcjonowały Zakłady Dziewiarskie Watra, Fabryka Wyrobów Azbestowych Gambit, fabryka mebli, fabryka galanterii metalowej Galmet
Zabytki.
Do wojewódzkiego rejestru zabytków wpisane są obiekty:
inne zabytki:
Sport i kultura.
W Lubawce działa Miejski Klub Sportowy Orzeł Lubawka, założony w 1946 niegdyś wielosekcyjny, dziś posiadający tylko sekcję piłki nożnej.
Za organizację większości wydarzeń sportowych i kulturalnych na terenie gminy odpowiada Miejsko-Gminny Ośrodek Kultury. Do połowy lat 90. XX wieku odbywał się doroczny Festiwalu Teatrów Ulicznych. Od wielu lat na rynku miejskim odbywają się "Dni Lubawki". Od 2015 roku jest to impreza jednodniowa odbywająca się pod nazwą "Święto Miasta Lubawka – Lubawka da się lubić!". W 2018 roku powrócono do imprezy dwudniowej. Edycja odbyła się pod hasłem: "Gmina Lubawka – Okolica w której się zakochasz".
W Lubawce na zboczu wzniesienia Krucza Skała w Górach Kamiennych (Górach Kruczych) znajduje się Skocznia narciarska na Kruczej Skale. Jej punkt konstrukcyjny usytuowany jest na 85. metrze.
Wspólnoty wyznaniowe.
Na terenie miasta działalność duszpasterską prowadzą:
Demografia.
Dane z 30 czerwca 2015.
Wykres demograficzny wykonany na podstawie strony https://demografia.stat.gov.pl/BazaDemografia/Tables.aspx oraz książki pt. „Lubawka – monograficzna historia miasta”.
Piramida wieku mieszkańców Lubawki w 2014 roku.
Transport i komunikacja.
29 grudnia 1869, dzięki uruchomieniu jednotorowej linii kolejowej Kamienna Góra-Královec o długości 12,5 km (ze stacją Lubawka), miasto uzyskało połączenie kolejowe z resztą Dolnego Śląska. W sierpniu 1921 linia została zelektryfikowana. W styczniu 1945 zdemontowano sieć trakcyjną. W lipcu 2008 przywrócono na niej sezonowe przewozy pasażerskie – pociągi kursują wyłącznie w weekendy. Od 2019 roku pociągi kursują przez cały rok, łącząc Sędzisław z Trutnovem i Královcem.

</doc>
<doc id="73538" url="https://pl.wikipedia.org/wiki?curid=73538" title="Czadrów">
Czadrów

Czadrów (niem. "Ober Zieder") – wieś w Polsce położona w województwie dolnośląskim, w powiecie kamiennogórskim, w gminie Kamienna Góra.
Położenie.
Leży w Kotlinie Kamiennogórskiej (Kotlinie Krzeszowskiej), nad Zadrną.
Podział administracyjny.
W latach 1975–1998 miejscowość położona była w województwie jeleniogórskim.
Toponimia.
Etymologia nazwy.
Niemiecka nazwa wsi – "Ober Zieder" składa się z 2 części – "Ober" (pol. górny/górna/górne), oraz nazwy rzeki przepływającej przez wieś – "Zieder" (pol. Zadrna). Nazwa rzeki pochodzi od słowa "cider" (pol. jabłecznik, wino z owoców), lub od staropolskiego "cedr" (gatunek jałowca, niem. "zeder").
Historyczne nazwy.
Historyczne nazwy Czadrowa:
Demografia.
Czadrów jest typową wsią łańcuchową, luźno zabudowaną na przestrzeni około 3,5 km między Kamienną Górą i Krzeszowem. Jej liczba mieszkańców na przestrzeni ostatnich lat znacznie wzrosła (716 osób w III 2011 r.), co daje 3. pozycję zaraz po Krzeszowie (1605 osób) i Pisarzowicach (903 osoby) z 21 sołectw wchodzących w skład gminy Kamienna Góra. Obszar Czadrowa wynosi ponad 660 ha.
Historia i zabytki.
Należy do najstarszych wsi położonych w okolicy Kamiennej Góry. Pierwszy dokument wspominający o wsi Czadrów datuje się na rok 1292, w którym to książę Bolko I Surowy ufundował w Krzeszowie opactwo cystersów, mnichom przybyłym z Henrykowa, dziś wsi położonej w powiecie ząbkowickim. Współcześnie Opactwo Cysterskie w Krzeszowie stanowi obiekt zabytkowy, który w roku 2004 został uznany za pomnik historii.
Postać ma 153 cm wysokości, a cały pomnik 320 cm. 19 października 2017 po zakończonej renowacji zaniedbany dotąd kamienny, posąg św. Jana Nepomucena został przestawiony i umiejscowiony przy drodze powiatowej nr 3468D.
W polach na północny zachód od wsi znajduje się były cmentarz choleryczny.
Współczesność.
We wsi powstaje nowe "Osiedle pod Kasztanem", w skład którego wchodzić będzie 16 zabudowań skupionych w centrum wsi.

</doc>
<doc id="73539" url="https://pl.wikipedia.org/wiki?curid=73539" title="Kultury oryniackie">
Kultury oryniackie

Kultury oryniackie – krąg kultur górnego paleolitu. Zalicza się do niego kultury: kultura oryniacka właściwa, Krems, circejska, olszewska. Nazwa tego kręgu wywodzi się od jaskini Aurignac w departamencie Haute-Garonne we Francji.
Na ziemiach polskich znaleziska identyfikowane z kulturą oryniacką odnaleziono w jaskini Mamutowej, jaskini Jasnej oraz na terenie Skał Kroczyckich i Góry Puławskiej.

</doc>
<doc id="73540" url="https://pl.wikipedia.org/wiki?curid=73540" title="Czarnów (województwo dolnośląskie)">
Czarnów (województwo dolnośląskie)

Czarnów (przed 1945 niem. "Rothenzechau") – wieś w Polsce położona w województwie dolnośląskim, w powiecie kamiennogórskim, w gminie Kamienna Góra, w Rudawach Janowickich w Sudetach Zachodnich.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Demografia.
Jest najmniejszą miejscowością gminy Kamienna Góra. Według Narodowego Spisu Powszechnego posiadała 59 mieszkańców (III 2011 r.).
Turystyka.
W miejscowości znajduje się Schronisko „Czartak”, przy którym znajduje się węzeł szlaków, w tym szlak na najpopularniejszy i najwyższy szczyt Rudaw - Skalnik. 
Religia i ekologia.
Od roku 1980 we wsi istnieje, jedyne w Polsce, rolne gospodarstwo ekologiczne ruchu religijnego Hare Kryszna, produkujące żywność wegetariańską dla członków ruchu oraz odwiedzających. Znajduje się tu również współczesna Świątynia Panca-tattvy oraz Świątynia Śiwy (w budowie). 
Stacja narciarska.
W roku 2003 na stokach góry Jaworowa otwarto Stację Narciarską Czarnów, dysponującą dwoma wyciągami teleskopowymi o długości 700 m i 500 m oraz trzema trasami zjazdowymi o łącznej długości 2,5 km.

</doc>
<doc id="73542" url="https://pl.wikipedia.org/wiki?curid=73542" title="Dobromyśl (województwo dolnośląskie)">
Dobromyśl (województwo dolnośląskie)

Dobromyśl (przed 1945 niem. "Kindelsdorf") – wieś w Polsce położona w województwie dolnośląskim, w powiecie kamiennogórskim, w gminie Kamienna Góra.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Historia.
Dobromyśl należny do najstarszych wsi w regionie, a jego dzieje są złożone. Powstał prawdopodobnie już w XIII wieku, ale pierwsza lokacja okazała się chybiona, skoro wiadomo, że w 1332 roku całkowicie wyludnioną wieś kupił klasztor krzeszowski, który założył tu wolne, dziedziczne sołectwo. Od tego momentu, aż do kasaty dóbr klasztornych w 1810 roku Dobromyśl stanowił własność cystersów z Krzeszowa. W 1343 roku w objął przywilej górniczy od księcia świdnickiego Bolka II Małego, który potwierdził go jeszcze w 1352 roku, wymieniając m.in. Dobromyśl. Nie wiadomo jednak o podjęciu tu robót górniczych. Z wsi wywodzi się rodzina najbardziej znanych na Śląsku mistrzów szklarskich − Friedrichów. W 1545 roku w dobrach cysterskich K.F. Friedrich uruchomił hutę szkła. Potem hutę w Dobromyślu prowadzili jego potomkowie (jeden z synów wywędrował na ziemię kłodzką, tam zapoczątkowując produkcję szkła, inni członkowie rodziny działali w Górach Izerskich, Suchych i Sowich). Produkowano tu tzw. szkło leśne, ale niezłej jakości i w szerokim asortymencie, m.in. naczynia i zastawę stołową. W 1616 roku hutę przejął Caspar Schürer. Kres jej działalności w 1632 roku położyła wojna 30-letnia, po której szklarstwo w Dobromyślu już się nie odrodziło. Pomimo że była to spora, uprzemysłowiona wieś, nigdy nie powstał tu kościół, a mieszkańcy należeli do parafii w Kochanowie. Ponowny rozwój wsi nastąpił dopiero w XVIII wieku, już jako ośrodek tkactwa chałupniczego. W 1765 roku wartość majątku cystersów w Dobromyślu szacowano na 2229 talarów, a mieszkało tu 16 zagrodników i 58 chałupników, wśród nich 8 rzemieślników, tkaczy. W 1782 roku we wsi mieszkało 16 zagrodników i 56 chałupników, co świadczy raczej o ubóstwie wsi i jej mieszkańców, a także jej wyłącznie rolniczym charakterze. W 1825 roku wieś liczyła 72 domy, w tym sołectwo z gorzelnią. Była nawet szkoła − filia szkoły w Kochanowie. Praktycznie wszyscy mieszkańcy trudnili się tkactwem chałupniczym, bo działało 76 warsztatów ze 106 krosnami. W 1. połowie XIX wieku w okolicy uruchomiono duże kamieniołomy kwarcu, które w 1842 roku dały znaczną i zróżnicowaną produkcję, zatrudniając ponad 20 osób. Wyrabiano tu także gotowe elementy kamieniarskie (portale, nadproża, gzymsy itp.) Dobromyśl pomimo ładnego położenia i atrakcyjnej okolicy nigdy nie stał się wsią letniskową. W 1871 roku wieś liczyła 72 domy.
Po 1945 roku wieś znacznie się wyludniła i proces ten, chociaż powolniej, nadal trwa. Powodują go trudne warunki naturalne oraz brak perspektyw rozwoju wsi. Bezpośrednio po wojnie wieś nosiła nazwę Milewice, która utrzymała się tylko w nazwie leśnictwa.
Demografia.
Liczba mieszkańców wsi na przestrzeni lat 1785-2016
Etnografia.
Spośród zachowanych budynków w Dobromyślu na uwagę zasługują m.in.: nr 5 − mieszkalno-gospodarczy, murowany, z 4. ćwierci XIX wieku; nr 6 − mieszkalno-gospodarczy, murowany, z 3. ćwierci XIX wieku; nr 6 − mieszkalno-gospodarczy, murowany, z 3. ćwierci XIX wieku oraz budynek gospodarczy, murowany, z XIX/XX wieku; nr 13 i 14 − mieszkalne, murowane, z 3. ćwierci XIX wieku; nr 15 − mieszkalny, murowany, z połowy XIX wieku, z sygnaturką na dachu; nr 18 − mieszkalny (dawna szkoła), murowany, z ok. 1910 roku; nr 22 − mieszkalny, murowany, z początku XX wieku; nr 25 − mieszkalno-gospodarczy, murowany, z 3. ćwierci XIX wieku; nr 34 − mieszkalno-gospodarczy, murowany, z połowy XIX wieku; nr 38 − mieszkalno-gospodarczy, drewniano-murowany, z połowy XIX wieku; nr 46 − mieszkalny, drewniany, z połowy XIX wieku; nr 47 − mieszkalno-gospodarczy, drewniano-murowany, z połowy XIX wieku; nr 59 − mieszkalny, drewniano-murowany, z połowy XIX wieku; nr 60 − drewniano-murowano-szachulcowy, z połowy XIX wieku; nr 74 − mieszkalno-gospodarczy, murowany, z 4. ćwierci XIX wieku; nr 74 − leśniczówka, drewniano-murowana, z ok. 1930 roku.
Sucha Łąka.
Południowo-zachodnia część wsi, leżąca u podnóża Drogosza, nosi nazwę Suchołęka względnie Sucha Łąka (niem. "Dürrewiese"). Osada powstała prawdopodobnie w końcu XIX wieku jako kolonia Dobromyśla i nigdy nie stała się samodzielną wsią. W początku XX wieku istniało tu 18-20 zagród. Po 1945 roku stopniowo wyludniała się, ale zanik jej nie grozi ze względu na bliskość Dobromyśla. Nazwa "Sucha Łąka" występuje w zestawieniu Komisji Nazw Geograficznych jako "nazwa niezweryfikowana".

</doc>
<doc id="73543" url="https://pl.wikipedia.org/wiki?curid=73543" title="Gorzeszów">
Gorzeszów

Gorzeszów (przed 1945 niem. "Görtelsdorf") – wieś w Polsce położona w województwie dolnośląskim, w powiecie kamiennogórskim, w gminie Kamienna Góra.
Położenie.
Leży w Kotlinie Kamiennogórskiej (Kotlinie Krzeszowskiej).
Podział administracyjny.
W latach 1945–1954 siedziba gminy Gorzeszów. W latach 1954–1968 wieś należała i była siedzibą władz gromady Gorzeszów, po jej zniesieniu w gromadzie Krzeszów. W latach 1975–1998 miejscowość administracyjnie należała do województwa jeleniogórskiego.
Historia.
Od początku Gorzeszów związany był z opactwem w Krzeszowie. Powstanie wsi nastąpiło przed 1292 rokiem, gdyż wtedy dokument księcia świdnickiego Bolka I Surowego, nadający cystersom, przybyłym z Henrykowa dawne opactwo benedyktynów, które książę odkupił, wymienia również Gorzeszów. Wieś od tego roku należała do cystersów do kasaty dóbr klasztornych w 1810 roku. Gorzeszów rozwijał się spokojnie, prawdopodobnie omijały go klęski żywiołowe. Możliwe iż w czasie wojen husyckich został zniszczony lub spustoszony, gdyż taki los spotkał większość dóbr klasztornych. Wiadomo, że jeszcze przed 1400 rokiem było tu wolne, dziedziczne sołectwo, z którego klasztor pobierał 1 markę srebrem rocznego czynszu. W 1632 roku, podczas wojny 30-letniej szwedzcy żołnierze wymordowali pewną liczbę mieszkańców wsi. Na pamiątkę tego wydarzenia w miejscu morderstwa wzniesiono kapliczkę. W XVIII wieku była to nadal wieś klasztorna, już dobrze rozwinięta jako ośrodek tkactwa chałupniczego. W okolicy cystersi mieli 5 stawów rybnych. W 1765 roku wartość majątku klasztornego szacowano na 2418 talarów, a mieszkało tu 20 kmieci i 83 chałupników, wśród nich było 17 rzemieślników, przeważnie tkaczy. Było tu też sołectwo i karczma. W 1810 roku nastąpiła kasata dóbr klasztornych. W XIX w. Gorzeszów był średniej wielkości wsią. W 1840 roku wieś liczyła 110 domów, było wolne sołectwo z browarem i gorzelnią „Martini”, szkoła katolicka z nauczycielem, 3 młyny wodne, 6 kaszarni, tartak, olejarnia, wytwórnia sadzy i karczma. Wśród mieszkańców było 39 tkaczy chałupników, 15 innych rzemieślników, 21 handlarzy i 13 domokrążców trudniących się głównie rozprowadzaniem sadzy. Do wsi należał wówczas folwark Heidevorwerk położony na północny zachód od wsi, którego właścicielem był fizyk powiatowy dr Weidinger. Były w nim dwa domy oraz położony w tym samym rejonie folwark niejakiego Beckerta. W 1871 roku było tu 115 domów. Po 1945 roku wieś częściowo wyludniła się. Pomimo ładnego położenia i znacznej atrakcyjności krajoznawczej (rezerwat przyrody „Głazy Krasnoludków”, Diabelska Maczuga, Krzeszów), wieś nie odgrywa roli w turystyce.
Demografia.
Liczba mieszkańców Gorzeszowa na przestrzeni lat 1840-2011.
Etnografia.
Spośród zachowanych domów mieszkalnych i budynków gospodarczych najbardziej zasługują na uwagę: nr 1a i 4 − mieszkalne, murowane, z 3. ćwierci XIX wieku; nr 7 i 8 − mieszkalno-gospodarcze, z końca XIX wieku; nr 12 − mieszkalno-gospodarczy, z 3 ćwierci XIX wieku; nr 13 − mieszkalno-gospodarczy, murowany, z 1862 roku; nr 43 − mieszkalno-gospodarczy, murowany, z XIX/XX wieku; nr 51 − mieszkalny, murowany, z połowy XIX wieku; nr 52 − mieszkalny, murowany, z XIX/XX wieku; nr 60 − mieszkalny, drewniano-murowany, z 3 ćwierci XIX wieku; nr 67 − mieszkalny, murowany, z początku XX wieku; nr 69 − mieszkalno-gospodarczy, murowany, z XIX/XX wieku; nr 71 − mieszkalno-gospodarczy, murowany, z końca XIX wieku; nr 74 − mieszkalno-gospodarczy, drewniano-murowany, z 3. ćwierci XIX wieku; nr 85 − mieszkalny, murowany, z 4. ćwierci XIX wieku; nr 86 i 92 − mieszkalne, murowane, z końca XIX wieku.
Turystyka.
W pobliżu wsi, w obrębie Zaworów, znajdują się m.in. godny uwagi rezerwat przyrody Głazy Krasnoludków (a w nim Gorzeszowskie Skałki). Najbardziej znaną gorzeszowską skałą jest "Diabelska Maczuga", która znajduje się tuż przy drodze.

</doc>
<doc id="73544" url="https://pl.wikipedia.org/wiki?curid=73544" title="Janiszów (powiat kamiennogórski)">
Janiszów (powiat kamiennogórski)

Janiszów (przed 1945 niem. "Johnsdorf") – wieś w Polsce położona w województwie dolnośląskim, w powiecie kamiennogórskim, w gminie wiejskiej Kamienna Góra, w Bramie Lubawskiej, u podnóża Gór Kruczych (Góry Kamienne) w Sudetach Środkowych. Przez Janiszów przepływa rzeka Bóbr. We wsi znajduje się kaplica Miłosierdzia Bożego, boisko sportowe z siłownią zewnętrzną, świetlica wiejska w budynku byłej karczmy sądowej oraz niemiecki cmentarz z ocalałymi budowlami sakralnymi: dzwonnicą, grobowcem z piaskowca z XIII wieku i nielicznymi czytelnymi nagrobkami. W miejscowości w budowie są także stawy rybne przy drodze wojewódzkiej nr 367 prowadzącej przez Kamienna Górę, które aktualnie są w rękach prywatnych. Przez wieś jest wytyczona droga ekspresowa S3, która jest w trakcie realizacji.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Historia.
Wieś powstała prawdopodobnie pod koniec XIII w., być może założona przez benedyktynów, którzy otrzymali duże nadanie w okolicy. W dokumencie księcia świdnickiego Bolka II z 1352 r., potwierdzające wcześniejsze nadania dla cystersów z Krzeszowa, wymieniono też Janiszów, ale w związku z sąsiednią Błażkową. Janiszów był wsią rycerską, której właściciele zmieniali się dość często. Janiszów wchodził w obręb tej samej posiadłości co Błażkowa. W XIX w., wchodził w obręb majątku w Pisarzowicach. Był tu folwark, szkoła ewangelicka z nauczycielem, młyn wodny, olejarnia i wolne sołectwo z gorzelnią. W 1869 r. przeprowadzono przez wieś linię kolejową do Lubawki, ale niewiele to zmieniło we wsi, bowiem najbliższa stacja powstała w Błażkowej. We wsi nie było nigdy większych zakładów przemysłowych, ani rzemieślniczych, zawsze była to osada rolnicza. Po 1945 r. Janiszów zachował dotychczasowy charakter. Bliskość miasta i dobre warunki glebowe powodowały, że nie przechodził fazy wyludniania i zawsze miał w pełni ustabilizowaną sytuację ludnościową. 

</doc>
<doc id="73545" url="https://pl.wikipedia.org/wiki?curid=73545" title="Jawiszów">
Jawiszów

Jawiszów (przed 1945 niem. "Klein Hennersdorf") – wieś w Polsce położona w województwie dolnośląskim, w powiecie kamiennogórskim, w gminie Kamienna Góra.
Położenie.
Leży w Kotlinie Kamiennogórskiej (Kotlinie Krzeszowskiej). Przez miejscowość przepływa rzeka Zadrna, dopływ Bobru.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Historia.
Wieś była po raz pierwszy wzmiankowana w 1292 roku, w dokumencie w którym książę Bolko I Surowy nadaje cystersom przybyłym z Henrykowa ziemie wcześniej należące do benedyktynów, w tym Jawiszów, wspomniany jako Heinrichisdorf. W 1352 r. książę świdnicki Bolko II Mały potwierdził owe nadania i przywileje. Inne źródła podają jednak, że Jawiszów został włączony w obręb fundacji krzeszowskiej dopiero w 1385 roku. Przed 1400 rokiem istniało tu już wolne sołectwo, należące do klasztoru, przynoszące dla niego rocznie ćwierć marki czynszu. Możliwe jest, że w 1427 roku Jawiszów ucierpiał, bądź też został zniszczony przez husytów, którzy pustoszyli dobra klasztorne. W XVIII wieku była to średniej wielkości wieś rolnicza z klasztornym folwarkiem. W 1765 roku wartość tutejszego majątku klasztornego wynosiła 1850 talarów, mieszkało tu 25 kmieci i 70 chałupników, wśród nich tylko 12 rzemieślników. W okolicy było 10 stawów należących do klasztoru. W 1810 roku miała miejsce sekularyzacja majątków klasztornych na terytorium ówczesnego Królestwa Pruskiego, w tym na Śląsku. Wieś stała się własnością kamery, zachowując jednak nadal formę fundacji. Wieś rozwijała się słabiej, odnotowano nawet znaczny spadek liczby mieszkańców. W 1825 roku we wsi znajdowało się 107 domów, młyn wodny, wolne sołectwo z browarem i gorzelnią. Mieściła się tutaj również szkoła katolicka. Mieszkańcy w tym okresie zajmowali się głównie tkactwem, działało tu aż 66 krosien. W 1840 roku liczba domów zmniejszyła się do 98, doszła jeszcze gospoda, działało 40 krosien, było też 12 innych rzemieślników. W 1899 roku przez grunty należące do Jawiszowa, położone na zachód od wsi, poprowadzono prywatną linię kolejową z Kamiennej Góry do Okrzeszyna. W Jawiszowie powstała stacja kolejowa.
W wyniku zmian granic po II wojnie światowej Dolny Śląsk wraz z Jawiszowem został włączony do Polski. Nie zmieniło to rolniczego charakteru wsi. W dawnym folwarku utworzono PGR. Wieś od połowy XIX w. znacznie wyludniała się, ale po wojnie proces ten spowolniał i Jawiszów ma od dawna w pełni ustabilizowaną liczbę ludności, do czego przyczynia się korzystne położenie i dobre warunki glebowo-klimatyczne, sprzyjające rolnictwu. Wieś jednak nie ma wyraźnych perspektyw rozwojowych. W 1970 r. zlikwidowano linię kolejową i stację.
Zabytki.
Do wojewódzkiego rejestru zabytków wpisany jest obiekt:

</doc>
<doc id="73546" url="https://pl.wikipedia.org/wiki?curid=73546" title="Kochanów (województwo dolnośląskie)">
Kochanów (województwo dolnośląskie)

Kochanów (przed 1945 niem. "Trautliebersdorf") – wieś w Polsce położona w województwie dolnośląskim, w powiecie kamiennogórskim, w gminie Kamienna Góra.
Położenie.
Leży w Kotlinie Kamiennogórskiej (Kotlinie Krzeszowskiej). Niewielka wieś łańcuchowa położona w Sudetach Środkowych, u podnóża północno-zachodniej części Zaworów, nad potokiem Kochanówka, na wschodnim krańcu gminy. Wieś rolnicza o rozrzedzonym układzie zabudowań z kilkoma interesującymi zabytkami.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Historia.
Wieś wzmiankowana w roku 1292 jako miejscowość przekazana Cystersom z Krzeszowa, która należała do zakonu do czasu kasacji zakonu w roku 1810. W roku 1835 funkcjonowały we wsi liczne kamieniołomy i 11 wapienników.
Zabytki.
Do wojewódzkiego rejestru zabytków wpisane są obiekty:
inne zabytki:
Turystyka.
Przez wieś przechodzi zielony szlak turystyczny z Krzeszowa do Mieroszowa.
Około 250 metrów na północ od stołu sądowego znajduje się nieczynny kamieniołom, w którym zlokalizowanych jest kilkanaście pseudokrasowych jaskiń (m.in. druga pod względem długości jaskinia w Sudetach - Jaskinia z Filarami).

</doc>
<doc id="73547" url="https://pl.wikipedia.org/wiki?curid=73547" title="Pisarzowice (powiat kamiennogórski)">
Pisarzowice (powiat kamiennogórski)

Pisarzowice (przed 1945 niem. "Schreibendorf") – wieś w Polsce położona w województwie dolnośląskim, w powiecie kamiennogórskim, w gminie Kamienna Góra, na pograniczu Rudaw Janowickich w Sudetach Zachodnich i Kotliny Kamiennogórskiej w Sudetach Środkowych.
Podział administracyjny.
Wieś została założona w 1305 r. W latach 1945-54 była to siedziba gminy Pisarzowice. W latach 1975–1998 miejscowość należała administracyjnie do województwa jeleniogórskiego. 
Wysokość i powierzchnia.
Wysokość nad poziomem morza: około 490-550 m n.p.m. Powierzchnia wsi wynosi 1360,6185 ha.
Historia.
Jest to długa wieś łańcuchowa położona w dolinie Żywicy u podnóża Rudaw Janowickich w zachodniej części gminy, należącą do największych i najstarszych w regionie. Już około 1300 r. istniał tu kościół, w 1305 r. wymieniona jako uposażenie biskupów wrocławskich. Jej powstanie wiąże się z osobą Valentina, pisarza księcia Bolesława Rogatki, później własność prywatna. Wieś ucierpiała podczas wojen husyckich i wojny trzydziestoletniej, ale nie zahamowało to jej rozwoju. W XVII w. stała się centrum tkactwa chałupniczego. Właściciele posiadłości zmieniali się bardzo często. W latach 2013-2015 został odrestaurowany ołtarz w kościele.
Zabytki.
Do wojewódzkiego rejestru zabytków wpisane są obiekty:

</doc>
<doc id="73548" url="https://pl.wikipedia.org/wiki?curid=73548" title="Kultura jerzmanowicka">
Kultura jerzmanowicka

Kultura jerzmanowicka (również jerzmanowicko-telmańska) – kultura z kręgu kultur ostrzy liściowatych występującego w górnym paleolicie w Polsce, na Ukrainie i Morawach.
Nazwa kultury jerzmanowickiej związana jest z jaskinią Nietoperzową w eponimicznych Jerzmanowicach koło Ojcowa. Kultura ta rozwijała się w okresie od 38. tys. do ok. 30 tys. lat temu. Zespół zjawisk kulturowych utożsamianych z kulturą jerzmanowicką obejmował swym zasięgiem tereny dzisiejszej Anglii – jaskinia Kent's Cavern przez tereny Belgii – jaskinie Goyet i Spy i Niemcy – jaskinia Ilsenhöhle, aż do obszarów południowej Polski – jaskinia Nietoperzowa. Do form przewodnich w kamiennych inwentarzach tej kultury należą ostrza liściowate obrobione bifacjalnie, narzędzia te wykonywane były za pomocą techniki wiórowej. Na stanowiskach kultury jerzmanowickiej poświadczona jest obecność narzędzi typu rylce, półtylczaki, a także retuszowane odłupki. Do głównych form mieszkalnych w kulturze jerzmanowickiej należy zaliczyć głównie stanowiska jaskiniowe, które miały charakter krótkotrwałych obozowisk łowców polujących na konie, zające polarne i prawdopodobnie na niedźwiedzie jaskiniowe. Jedyne znane stanowisko otwarte tej kultury znajduje się na terytorium Anglii w Glaston. Brak stanowisk otwartych na innych terenach Europy związane jest prawdopodobnie z ostatnim zlodowaceniem, którego osady skutecznie przykryły tego rodzaju stanowiska.

</doc>
<doc id="73549" url="https://pl.wikipedia.org/wiki?curid=73549" title="Krzeszów">
Krzeszów

Zobacz też: 

</doc>
<doc id="73550" url="https://pl.wikipedia.org/wiki?curid=73550" title="PJ Harvey">
PJ Harvey

PJ Harvey, właśc. Polly Jean Harvey, MBE (ur. 9 października 1969 w ) – brytyjska wokalistka rockowa, autorka tekstów, multiinstrumentalistka. PJ Harvey to także nazwa zespołu, który założyła w 1990 roku.
Życiorys.
Dzieciństwo i wczesna młodość.
Polly Jean Harvey wychowała się na owczej farmie w Yeovil w hrabstwie Somerset, . Ojciec oprócz prowadzenia farmy pracował jako kamieniarz, matka była artystką ().
Polly dzięki rodzicom od dziecka miała kontakt z muzyką bluesową, art-rockiem, jazzem. Artyści, których muzyka wywarła na nią największy wpływ w młodości, to m.in. John Lee Hooker, Howlin' Wolf, Robert Johnson, Jimi Hendrix, Captain Beefheart and His Magic Band.
W wieku kilkunastu lat zaczęła się uczyć gry na saksofonie, skrzypcach, gitarze, perkusji, interesowała się także rzeźbiarstwem, studiując w Yeovil College. Wtedy też zaczęła pierwsze występy z lokalnymi zespołami: Bologna, The Polekats, The Stoned Weaklings. W wieku 17 lat poznała muzyka, który w znacznej mierze wyznaczył drogę jej muzycznego rozwoju – Johna Parisha. Parish zaangażował ją do swojego zespołu Automatic Dlamini, z którym nagrali dwie płyty: "From a Diva to a Diver" i "Here Catch Shouted His Father". Po rozpadzie zespołu w 1990 roku, Polly wyjechała do Londynu, aby kontynuować studia rzeźbiarskie w Central Saint Martins College of Art &amp; Design w Londynie. Wkrótce potem z byłymi muzykami Automatic Dlamini, Ianem Olliverem i Robertem Ellisem, założyła swój pierwszy zespół PJ Harvey.
Kariera.
Automatic Dlamini 1988–1991.
W lipcu 1988 Harvey stała się członkiem Automatic Dlamini, zespołu z siedzibą w Bristolu. Zespół powstał w 1983 z inicjatywy Johna Parisha, którego Harvey poznała cztery lata wcześniej poprzez ich wspólnego znajomego Jeremiego Hogga. Skład zespołu często się zmieniał. Kilkukrotnie grali tam Rob Ellis i Ian Olliver – późniejsi członkowie PJ Harvey Trio.
W początkach istnienia zespołu PJ Harvey dużo podróżowała grając na saksofonie, gitarze i śpiewając chórki, włączając w to koncerty w Zachodnich Niemczech, Hiszpanii i Polsce promujące debiutancki album studyjny „The D is for Drum”. Druga europejska trasa koncertowa miała miejsce w 1989 w czerwcu i lipcu. Po trasie zespół nagrał drugi album studyjny „Here Catch, Shouted His Father”. To jedyny materiał Automatic Dlamini współtworzony przez PJ Harvey, który pozostał nieopublikowany.
Kariera solowa.
W styczniu 1991 roku PJ opuściła zespół, by wraz z kolegami z Automatic Dlamini – Olliverem i Ellisem – utworzyć jej własny zespół. John Parish wielokrotnie pomagał PJ Harvey, również finansowo, podczas nagrywania jej albumów solowych oraz realizacji tras koncertowych. Jako duet Parish i Harvey nagrali wspólnie dwa albumy, gdzie Parish komponował muzykę, a Harvey pisała teksty. Dodatkowo, dziewczyną Parisha w późnych latach 80 była fotograf Maria Mochnacz, która została bliską przyjaciółką PJ. Mochnacz znacznie przyczyniła się do publicznego wizerunku PJ Harvey. Większość opracowań graficznych albumów i teledysków Harvey są jej dziełem.
W styczniu 1991 po odejściu z Automatic Dlamini Harvey utworzyła nowy, własny zespół: PJ Harvey Trio. W jego skład wchodziła ona sama (wokal i gitara), Ellis (perkusja i chórki) i Olliver (gitara basowa), który później jednak odszedł, by ponownie grać z Automatic Dlamini, a później utworzyć „Dub Liberators”. Został zastąpiony przez Stephena Vaughana.
Debiut PJ Harvey Trio miał miejsce w Sherborne's Antelope Hotel w kręgielni w kwietniu 1991. Harvey opisała to wydarzenie mówiąc: „Zaczęliśmy grać i przypuszczalnie było tam około 50 osób, a w trakcie pierwszej piosenki sala opustoszała. Zostało jakoś ze dwie osoby. Wtedy przyszła do nas kobieta, podeszła do perkusisty. Był to trzeci kawałek jaki graliśmy, i powiedziała „Czy nie widzicie, że nikomu się nie podobacie? Zapłacimy wam, możecie przestać grać, my i tak wam zapłacimy"”.
Zespół przeniósł się do Londynu w czerwcu 1991 kiedy Harvey złożyła podanie, by studiować rzeźbę w Central Saint Martins College of Art &amp; Design. Była ciągle niezdecydowana jeśli chodzi o jej przyszłą karierę. W tym czasie, zespół nagrał zestaw demo, który został rozesłany do wytwórni płytowych. Niezależna wytwórnia Too Pure zgodziła się do wydania debiutanckiego singla „Dress” w październiku 1991 roku. „Dress” zdobył uznanie krytyki oraz został wybrany Singlem miesiąca w Melody Maker przez recenzenta Johna Peela. Tydzień po jego wydaniu, zespół nagrał sesję w radiu na żywo dla Peel na BBC Radio 1 grając „Oh,My Lover”, „Victory” i „Sheela-Na-Gig” oraz „Water”.
W lutym trio wypuściło drugi singiel „Sheela-Na-Gig”, który zdobył podobne uznanie, a w marcu 1992 Polly Harvey zadebiutowała z własnym zespołem, wydając longplay Dry w małej niezależnej wytwórni Too Pure. Dominowało na niej mocne, surowe granie – sama Harvey zagrała na gitarze i skrzypcach, na gitarze basowej zagrał Stephen Vaughan, który zastąpił w zespole Iana Ollivera, a na perkusji, bębnach i harmonii – Rob Ellis. Płyta ta pozwoliła zdobyć Harvey popularność w wielu kręgach. Album został wymieniony przez Kurta Cobaina z Nirvany jako jego szesnasty z kolei ulubiony album w wydanych po jego śmierci „Journals”. Rolling Stones nazwał Harvey autorką tekstów roku i najlepszą nową wokalistką.
Następną płytą, utrzymaną w podobnym klimacie, była "Rid of Me", nagrana dla większej wytwórni Island Records. Producentem tego albumu był sam Steve Albini. Za "Rid of Me" PJ Harvey zdobyła swoją pierwszą nominację do prestiżowej nagrody Mercury Prize (1993).
Jej późniejsza płyta studyjna "To Bring You My Love" odniosła już międzynarodowy sukces – została obsypana wieloma prestiżowymi nagrodami, była też ponownie nominowana do Mercury Prize (1995), a teledysk do singla "Down by the Water" został nominowany do MTV Video Music Award for Best Female Video (1995).
Na wydanej w 1998 roku płycie "Is This Desire?" przeważała muzyka elektroniczna. Harvey pytana często w wywiadach o album, z którego jest najbardziej dumna, wskazuje właśnie na "Is This Desire?".
Największy sukces komercyjny odniosła wydana w 2000 roku płyta "Stories from the City, Stories from the Sea", na której umieszczono utwór wykonany z wokalistą grupy Radiohead Thomem Yorke'em. 11 września 2001 PJ Harvey za ten album otrzymała po raz pierwszy Mercury Prize. W 2004 roku światło dzienne ujrzał następny album brytyjskiej artystki, zatytułowany "Uh Huh, Her". Album został wyprodukowany w całości przez samą PJ Harvey i przyniósł powrót do surowszej estetyki grania, znanej fanom z pierwszych płyt.
Kolejny album, wydany we wrześniu 2007 roku "White Chalk", przyniósł radykalną zmianę stylistyki. Wszystkie utwory na płycie zostały skomponowane na pianinie. Płytę promuje singel "When Under Ether".
6 września 2011 po raz drugi zdobyła Mercury Prize – tym razem za album "Let England Shake".
Współpracowała m.in. z Johnem Parishem, z którym nagrała płyty "Dance Hall at Louse Point" i "A Woman a Man Walked By", z Trickym na jego solowej płycie "Angels with Dirty Faces", Nickiem Cave'em i członkami zespołu The Violent Femmes oraz Joshem Homme'em z zespołu Queens of the Stone Age przy jego autorskim projekcie "Desert Sessions". Współpracowała także z Marianne Faithfull na "Before the Poison" oraz na płycie Marka Lanegana "Bubblegum" (2004).
Tematem większości jej piosenek są relacje pomiędzy kochankami. Płyta "Let England Shake" dotyka tematów związanych z wojną.
Piosenkarka znana jest z licznych eksperymentów muzycznych oraz manipulowania własnym wizerunkiem artystycznym.
21 maja 2008 roku w warszawskiej Sali Kongresowej zagrała koncert w ramach tournée promującego album "White Chalk".

</doc>
<doc id="73551" url="https://pl.wikipedia.org/wiki?curid=73551" title="Krzeszówek">
Krzeszówek

Krzeszówek (do 1945 r. niem. "Neuen") – wieś w Polsce położona w województwie dolnośląskim, w powiecie kamiennogórskim, w gminie Kamienna Góra nad Zadrną.
Położenie.
Leży w Kotlinie Kamiennogórskiej (Kotlinie Krzeszowskiej). Przez miejscowość przepływa rzeka Zadrna, dopływ Bobru.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Historia.
Krzeszówek wbrew dawnej nazwie należy do bardzo starych wsi. Na jego terenie dopatrywano się śladów jakiegoś grodziska z X-XIII w. Inna, prawdopodobniejsza wersja wskazuje na niego, jako na miejsce pierwotnej lokacji pierwszego krzeszowskiego klasztoru benedyktynów, ufundowanym w 1242 r. przez księżnę Annę, wdowę po Henryku Pobożnym. Miały o tym świadczyć ślady budowli odkryte w XIX w., w rejonie obecnego kościoła. Faktem bezspornym jest natomiast, że wieś była od początku ściśle związana z krzeszowskim klasztorem, stanowiąc jego własność, aż do kasaty dóbr klasztornych w 1810 r. Zresztą dokument księcia świdnickiego Bolka II z 1352 r., potwierdzający posiadłości i przywileje klasztoru, wymienia wśród istniejących już wsi klasztornych także Krzeszówek. Już przed 1400 r. istniało tu wolne sołectwo, należące do klasztoru. Wieś pomimo korzystnego położenia nigdy nie rozwinęła się. Być może przeszkodziły temu wojny husyckie, podczas których wsie wokół klasztoru zostały spustoszone, a część spalona. Los ten mógł spotkać też Krzeszówek. Także późniejsze działania wojenne nie omijały tych terenów. Cystersi od dawna utrzymywali tu swój folwark, mieli tu też stawy rybne. Natomiast w okresie reformacji utracili kościół, który do 09.04.1654 r. pozostawał w rękach ewangelickich. Dopiero w XVIII w. Krzeszówek rozwinął się, ale nadal pozostawał jedną z mniejszych wsi klasztornych. W 1785 r. jego wartość szacowano na 1.520 talarów, a mieszkało tu 4 kmieci, 5 zagrodników i 25 chałupników, wśród nich 6 rzemieślników. Była to więc uboga wieś, raczej wyłącznie rolnicza. Nie rozwinęło się tu nawet tkactwo chałupnicze. W okolicy był staw klasztorny. W 1785 r. w Krzeszówku wymieniono kościół i szkołę katolicką. W XIX w. sytuacja się zmieniła o tyle, że w 1810 r. kasacie uległy dobra klasztorne, ale Krzeszówek nadal pozostał w ich obrębie, tyle że pod zarządem kamery. W 1825 r. wieś liczyła 36 domów. Oprócz kościoła i szkoły katolickiej, wymieniono jeszcze karczmę z gorzelnią i 20 krosien. Krzeszówek nie rozwijał się i w 1840 r. wymieniono dodatkowo tylko 5 rzemieślników oraz drugą gospodę. W 1871 r. było tu 37 domów, a jeszcze w 1885 r. wszyscy mieszkańcy byli katolikami, co w owym czasie, nawet w dawnej wsi klasztornej było już rzadkością. W okresie międzywojennym prowadzono wydobycie piasków formierskich w okolicy Krzeszówka.
Zabytki.
Do wojewódzkiego rejestru zabytków wpisane są obiekty:
W Gminnej Ewidencji Zabytków gminy wiejskiej Kamienna Góra ujęte są obiekty:

</doc>
<doc id="73552" url="https://pl.wikipedia.org/wiki?curid=73552" title="Leszczyniec (wieś)">
Leszczyniec (wieś)

Leszczyniec (przed 1945 niem. "Haselbach") – wieś w Polsce położona w województwie dolnośląskim, w powiecie kamiennogórskim, w gminie Kamienna Góra, na pograniczu Rudaw Janowickich w Sudetach Zachodnich i Wzgórz Bramy Lubawskiej w Sudetach Środkowych nad Świdnikiem.
Położenie.
Wieś położona w głębokiej dolinie Świdnika, wzdłuż drogi z Kamiennej Góry do Jeleniej Góry przez Przełęcz Kowarską.
Turystyka.
Leszczyniec może stanowić dobrą bazę wypadową do zwiedzania stosunkowo licznych atrakcji. Do najciekawszych obiektów zlokalizowanych w jego pobliżu należą: Sanktuarium Maryjne w Krzeszowie, Głazy Krasnoludków, Kolorowe Jeziorka w Rudawskim Parku Krajobrazowym, Chełmsko Śląskie.
Podział administracyjny.
W latach 1945–1954 siedziba gminy Leszczyniec. W latach 1954–1972 wieś należała i była siedzibą władz gromady Leszczyniec. W latach 1975–1998 miejscowość administracyjnie należała do województwa jeleniogórskiego.
Zabytki.
Do wojewódzkiego rejestru zabytków wpisane są obiekty:

</doc>
<doc id="73553" url="https://pl.wikipedia.org/wiki?curid=73553" title="Lipienica (województwo dolnośląskie)">
Lipienica (województwo dolnośląskie)

Lipienica (, ) – wieś w Polsce, w województwie dolnośląskim, w powiecie kamiennogórskim, w gminie Kamienna Góra. Leży częściowo u podnóża Gór Kruczych (zachodnia część), częściowo w Kotlinie Krzeszowskiej (wschodnia część).
Jest to wieś łańcuchowa o charakterze rolniczym. Leży nieopodal turystycznego Krzeszowa. Pierwsza wzmianka o wsi pochodzi z 1292 roku. Do 1810 roku należała do cystersów z Krzeszowa. Najwięcej mieszkańców, ponad pół tysiąca, liczyła w drugiej połowie XIX wieku. Na początku XXI wieku zamieszkała przez sto kilkadziesiąt osób.
Podział administracyjny.
Wieś jest położona w województwie dolnośląskim, w powiecie kamiennogórskim, w gminie Kamienna Góra.
W latach 1975–1998 miejscowość administracyjnie należała do województwa jeleniogórskiego.
Toponimia.
Etymologia nazwy.
Niemiecka nazwa wsi to połączenie "Linden" (lipa), oraz "Aue" (podmokła łąka, zagłębienie, teren nisko położony nad wodą) – "Lindenau(e)".
Polska nazwa to tłumaczenie nazwy niemieckiej.
Wcześniejsze nazwy.
Historyczne nazwy Lipienicy:
Geografia.
Położenie.
Lipienica leży częściowo u podnóża Gór Kruczych (zachodnia część), częściowo w Kotlinie Krzeszowskiej (wschodnia część). Jest to wieś łańcuchowa. Ciągnie się ok. 2,5 km luźno rozrzuconymi zabudowaniami, na wysokości około 470–540 m n.p.m. W stronę Krzeszowa dochodzi do dawnej linii kolejowej, a od południowego zachodu wciska się w dolinę pomiędzy Lipowcem na północny zachód a Drążoną na południowy zachód. Przebiega tędy droga lokalna łącząca Krzeszów z Lubawką.
Struktura użytkowania gruntów.
Struktura użytkowania gruntów w obrębie miejscowości:
Budowa geologiczna.
Grzbiet Gór Kruczych jest zbudowany z trachitów, zaś Kotlina Krzeszowska ze zlepieńców i piaskowców czerwonego spągowca, oraz górnokredowych piaskowców i mułowców, w większości nakrytych grubą warstwą osadów czwartorzędowych. Lekko falisty teren rozcinają płytkie dolinki małych potoków należących do dorzecza Zadrny.
Ochrona środowiska.
Natura 2000.
W granicach Lipienicy znajdują się obszary Natura 2000:
Inne obszary.
Pozostałe obszary ochrony środowiska w granicach Lipienicy:
Historia.
W posiadaniu cystersów.
Jest to jedna z najstarszych wsi w rejonie Krzeszowa. Została po raz pierwszy wzmiankowana w 1292 roku, w dokumencie w którym książę Bolko I Surowy nadaje cystersom przybyłym z Henrykowa ziemie wcześniej należące do benedyktynów, w tym Lipienicę, wspomnianą jako Lindinowe. W XIV wieku wieś objął przywilej górniczy, lecz nie wiadomo, czy były prowadzone tu jakiekolwiek roboty górnicze. Była to niewielka osada, która się nie rozwijała. Prawdopodobnie w 1427 roku Lipienica została doszczętnie zniszczona przez husytów, którzy pustoszyli dobra klasztorne. Lepiej zaczęła się dopiero rozwijać w 1 połowie XVII wieku. Istniały tu wówczas stawy rybne. W 1747 roku na wsi istniała cegielnia, a mieszkało w niej 10 kmieci, 9 zagrodników oraz 45 chałupników, wśród nich 6 rzemieślników. W 1765 roku wartość Lipienicy wynosiła 2832 talary. Wzmianka z 1785 roku wspominała 1 folwark, 10 kmieci, 9 zagrodników oraz 45 chałupników. W 1810 roku sekularyzowano dobra klasztorne i Lipienica (wraz z całymi włościami opactwa), stała się własnością królestwa.
Okres od sekularyzacji do końca II wojny światowej.
Ze wzmianki z 1830 roku wynika, że była to spora wieś, licząca 66 domów, folwark, oraz sołectwo z gorzelnią i cegielnią. Pracowały 43 krosna tkające płótno. Było to w okresie rozkwitu tego rzemiosła na ziemi kamiennogórskiej. W 1845 roku istniały szkoła z nauczycielem i 2 gospody, liczba krosien wzrosła do 66. Było też 8 innych rzemieślników. Wynika z tego, że większość mieszkańców utrzymywała się z tkactwa. Upadek tego rzemiosła w 2 połowie XIX wieku wpłynął na wyraźny odpływ ludności, a wieś egzystowała już tylko jako osada rolnicza. W 1911 roku we wsi po raz kolejny wzmiankowano cegielnię oraz szkołę (jako katolicką). Ponadto działały tu Stowarzyszenie Rolników oraz Klub Rowerzystów. W 1939 roku została wspomniana placówka pocztowa, wymieniona szkoła podstawowa, oraz fakt o tym, że wieś była zelektryfikowana. Pod koniec II wojny światowej w Lipienicy budowane było przez więźniarki filii obozu Gross-Rosen w Lubawce lotnisko polowe.
Po II wojnie światowej.
Po 1945 r. Lipienica pozostawała wyludniającą się wsią rolniczą. Położenie poza głównymi trasami komunikacyjnymi, brak przemysłu w pobliżu i trudne warunki glebowo-klimatyczne nie sprzyjają jej rozwojowi. W 1994 r. zmodernizowano drogę z Lipienicy do Lubawki, tworząc asfaltową szosę. W roku 2016 został przeprowadzony remont drogi.
Architektura i zabytki.
We wsi zachowało się wiele domów stanowiących interesujące przykłady budynków ludowych regionu, szczególnie w górze wsi parterowe chaty drewniane lub drewniano-murowane, niektóre o konstrukcji zrębowej. Niektóre pod jednym dachem łączą część mieszkalną i gospodarczą. Posiadają dwuspadowe dachy ze szczytami oszalowanymi deskami. Pochodzą w większości z XIX wieku.
Zabytki w Lipienicy według Narodowego Instytutu Dziedzictwa:
Obszary w Lipienicy w rejestrze Dolnośląskiego Wojewódzkiego Konserwatora Zabytków:
Do cenniejszych obiektów zabytkowych ujętych w Gminnej Ewidencji Zabytków należą m.in.:
Ponadto wyróżniają się nieobjęte Gminną Ewidencją Zabytków:
We wsi znajduje się wiele kapliczek, co jest świadectwem wielowiekowej przynależności wsi do cystersów.
Demografia.
Liczba ludności Lipienicy w latach 1785–2016:
Edukacja.
We wsi znajdowała się szkoła podstawowa. Wzmiankowana jest ona w 1840 roku jako „szkoła z nauczycielem”. Na dzień 1 grudnia 1945 w szkole uczyło się 36 dzieci, a nauczali w niej Maria Musiał i J. Złobikowska.
Po zlikwidowaniu szkoły w Lipienicy wieś leży w obrębie obwodu szkoły podstawowej w Krzeszowie.
Religia.
Katolicy z Lipienicy należą do parafii Wniebowzięcia NMP w Krzeszowie.
Wcześniej zachodnia część wsi należała do parafii w Lubawce. W latach powojennych odstąpiono od dzielenia miejscowości i cała Lipienica została oddana do parafii w Krzeszowie.
Liczba ewangelików oraz katolików w Lipienicy w latach 1830–1925 :
Infrastruktura.
Gospodarka wodno-ściekowa.
Wieś jest wyposażona w sieć wodociągową, która prowadzi z ujęcia wody w Krzeszówku. Lipienica nie posiada sieci kanalizacyjnej.
Transport.
Komunikacja autobusowa.
We wsi znajdują się trzy przystanki autobusowe:
Jedynym przewoźnikiem obsługującym regularne połączenia autobusowe w Lipienicy jest Przedsiębiorstwo PKS w Kamiennej Górze.
Transport drogowy.
Przez wieś przechodzi droga powiatowa nr 3463D, prowadząca z Krzeszowa do Kamiennej Góry.
Transport kolejowy.
Przez Lipienicę przebiegały krótkie odcinki linii kolejowych:
Poza przejazdem kolejowym na terenie wsi nie znajdowały się żadne obiekty infrastruktury kolejowej (stacje, przystanki).
Planowane jest utworzenie na miejscu linii kolejowej od strony Kamiennej Góry ścieżki rowerowej. W Lipienicy ścieżka prowadziłaby do skrzyżowania z ulicą. Istnieje również alternatywa, by ścieżka wiodła do Chełmska Śląskiego.
Górnictwo.
Wieś w XIV wieku została objęta przywilejem górniczym nadanym klasztorowi przez księcia świdnickiego Bolka II, lecz nie ma żadnych wzmianek o prowadzeniu robót górniczych w tamtym czasie. W późniejszych latach we wsi działała cegielnia. Pierwsza wzmianka o niej pochodziła z 1830 roku. W 1911 roku była ona już zelektryfikowana. Obecnie wyrobiska byłej cegielni zalane są wodą.
Turystyka.
Lipienica jest położona w miejscu korzystnym dla rozwoju turystyki. Przez wieś przechodzą szlaki turystyczne:
Sport.
We wsi znajduje się klub sportowy piłki nożnej Orły Lipienica.

</doc>
<doc id="73554" url="https://pl.wikipedia.org/wiki?curid=73554" title="Nowa Białka">
Nowa Białka

Nowa Białka (przed 1945 niem. "Neu Weissbach") – wieś w Polsce położona w województwie dolnośląskim, w powiecie kamiennogórskim, w gminie Kamienna Góra, nad potokiem Białka w masywie Wzgórz Bramy Lubawskiej.
W latach 1975–1998 miejscowość należała administracyjnie do województwa jeleniogórskiego.
Demografia.
Najmniejsza osada w gminie. Na koniec listopada 2014 zamieszkana była przez 3 osoby.

</doc>
<doc id="73555" url="https://pl.wikipedia.org/wiki?curid=73555" title="Ogorzelec (powiat kamiennogórski)">
Ogorzelec (powiat kamiennogórski)

Ogorzelec (przed 1945 niem. "Dittersbach") – wieś w Polsce położona w województwie dolnośląskim, w powiecie kamiennogórskim, w gminie Kamienna Góra, na pograniczu Karkonoszy, Rudaw Janowickich w Sudetach Zachodnich i Wzgórz Bramy Lubawskiej w Sudetach Środkowych nad Świdnikiem.
Historia.
Przyjmuje się, że pierwsza wzmianka z 1292 r. wymienia wśród innych wsi w okolicy także Ogorzelec. Prawdopodobnie chodziło tu jednak o Jarkowice koło Lubawki, które przez długi czas nosiły taką samą nazwę w języku niemieckim.
Rudy metali.
Okolice Ogorzelca charakteryzuje zróżnicowana budowa geologiczna, ponieważ pasma otaczające wieś należą do różnych formacji. Najciekawsze są wyrobiska i hałdy dawnej kopalni „Victoria”, w której eksploatowano polimetaliczne złoże na kontakcie gnejsów i łupków łyszczykowych. Występują tu rzadkie minerały, m.in.: smółka uranowa, uraninit, chalkopiryt, hematyt, piryt, galena, gummit, torbernit i fluoryt.
Kamieniołom.
Po 1945 we wsi działały zakłady flotacyjne, w których wzbogacano rudę uranu, po wyczerpaniu złoża wzbogacano rudę siarki dowożoną z okolic Tarnobrzega.
Do 2009 roku we wsi funkcjonował jedyny w Polsce kamieniołom amfibolitów o łącznym złożu szacowanym na około 3 mln t. W wyniku badań prowadzonych na terenie wsi odkryto nowe złoże tej skały (ok. 47 mln t) oraz złoże gnejsu, który jest wydobywany jako kopalina towarzysząca. W najbliższym czasie planuje się eksploatację nowego złoża, gdyż pierwsze ulegnie wkrótce wyczerpaniu. Od niedawna istnieje kolejny tego typu kamieniołom w kraju – otwarty oficjalnie 7 maja 2009 roku w Piławie Górnej o zasobie amfibolitu szacowanym na 100 mln t.
Podział administracyjny.
W latach 1975–1998 miejscowość należała administracyjnie do województwa jeleniogórskiego.

</doc>
<doc id="73556" url="https://pl.wikipedia.org/wiki?curid=73556" title="Przedwojów">
Przedwojów

Przedwojów (przed 1945 niem. "Reichhennersdorf") – wieś w Polsce położona w województwie dolnośląskim, w powiecie kamiennogórskim, w gminie Kamienna Góra przy drodze krajowej nr 5
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Kluby sportowe.
W Przedwojowie działa Klub Sportowy "Czarni" Przedwojów oraz klub szachowy UKS Debiut Przedwojów założony przez Władysława Kmiecika.
Zabytki.
Do wojewódzkiego rejestru zabytków wpisane są obiekty:
Pozostałe zabytki: 
Tragedia z 1975 r..
Na gruntach rolnych, między Kamienną Górą a Przedwojowem, posiano jesienią 1974 r. rzepak. Po zbiorach w 1975 r. uformowano słomę rzepakową w kostkę i złożono w stóg. Aby zapewnić przebieg powietrza, zostawiono pomiędzy kostkami wolną przestrzeń, co pozwalało na wejście do wnętrza i poruszanie się korytarzami. Trzej chłopcy w wieku 13-15 lat chodzili do odległego o kilkaset metrów od domu stogu, by się tam bawić. 29 września 1975 r. zaprószyli w stogu ogień, który odciął im drogę ucieczki i tam spłonęli. 
Szczątki chłopców pogrzebano 2 października 1975 r. na cmentarzu w Kamiennej Górze. Przejęci bólem rodzice postawili na miejscu tragnicznej śmierci metalowy krzyż, ogrodzili go stalowym płotkiem i posadzili trzy drzewa.

</doc>
<doc id="73557" url="https://pl.wikipedia.org/wiki?curid=73557" title="Adres IP">
Adres IP

Adres IP () – liczbowy identyfikator nadawany interfejsowi sieciowemu, grupie interfejsów (broadcast, multicast), bądź całej sieci komputerowej w protokole IP, służący identyfikacji elementów sieci w warstwie trzeciej modelu OSI – w obrębie sieci lokalnej oraz poza nią (tzw. "adres publiczny").
Adres IP nie jest „numerem rejestracyjnym” komputera – nie identyfikuje jednoznacznie fizycznego urządzenia – może się dowolnie często zmieniać (np. przy każdym wejściu do sieci Internet), jak również kilka urządzeń może dzielić jeden publiczny adres IP, lub pojedynczy adapter sieciowy może mieć wiele adresów IP (tzw. IP aliasing). Ustalenie prawdziwego adresu IP użytkownika, do którego następowała transmisja w danym czasie, jest możliwe dla systemu/sieci odpornej na przypadki tzw. IP spoofingu (por. man in the middle, zapora sieciowa, ettercap) na podstawie historycznych zapisów systemowych.
W najpopularniejszej wersji czwartej (IPv4) jest zapisywany zwykle w podziale na oktety zapisywane w systemie dziesiętnym i oddzielane kropkami, rzadziej szesnastkowym bądź dwójkowym (oddzielane dwukropkami bądź spacjami).
IP a pozostałe warstwy.
W przeciwieństwie do adresu sprzętowego (MAC; warstwa druga modelu OSI) adres IP nie musi identyfikować jednoznacznie urządzenia ani w czasie, ani fizycznie (szczególnie, jeśli nie należy on do zakresu publicznego, a jest adresem podlegającym translacji, bądź jest przydzielany dynamicznie). Protokół komunikacyjny IP pracuje w trzeciej warstwie modelu (warstwie sieciowej) niezależnie od rodzaju nośnika warstwy pierwszej. Jest trasowalny (routowalny), a więc umożliwia trasowanie, które odbywa się właśnie w warstwie trzeciej. Aby zapewnić pomyślność komunikacji w tym protokole, konieczne jest przyporządkowanie adresów IP interfejsom sieciowym urządzeń.
Z warstwą łącza danych, drugą warstwą rzeczonego modelu, komunikuje się zwykle za pomocą protokołów ARP i RARP. Pierwszy z nich informuje warstwę trzecią o adresie sprzętowym urządzenia, drugi umożliwia wskazanie adresu IP urządzenia przy znajomości adresu sprzętowego.
Protokół IP gwarantuje jedynie odnalezienie interfejsu lub grupy interfejsów sieciowych w pewnej sieci, jednak nie zapewnia poprawności transmisji danych. Współpracę z czwartą we wspomnianym modelu OSI warstwą transportową, która służy właśnie temu celowi, umożliwia m.in. protokół TCP w niej działający. Z tego powodu powstał stos protokołów TCP/IP będący kombinacją m.in. tych dwóch protokołów.
Adresy IP stosuje się nie tylko w Internecie, ale również w sieciach lokalnych korzystających z TCP/IP. W pierwszym przypadku przypisywany jest on przez dostawcę internetu, w drugim o poprawne jego przypisanie dba zwykle jej administrator.
W celu zapewnienia jednoznaczności rozpoznawania się poszczególnych uczestników komunikacji stosuje się system odwzorowania unikatowej nazwy symbolicznej do adresów IP (protokół DNS), dzięki czemu użytkownicy Internetu nie muszą ich pamiętać i aktualizować. Np. adresowi 208.80.152.2 odpowiada obecnie interfejs sieciowy urządzenia/urządzeń (por. redundancja) obsługujących serwis Wikipedii. Aby korzystać z tej encyklopedii, wystarczy zapamiętanie łatwiejszej nazwy "wikipedia.org", która tłumaczona jest na adres IP serwera przez serwery DNS (warstwy: piąta, szósta i siódma modelu OSI nazywane odpowiednio: sesji, prezentacji i aplikacji).
Rodzaje.
Od 1977 w Internecie używane są adresy IP protokołu w wersji czwartej, IPv4. Zapotrzebowanie na adresy IPv4 stało się na tyle duże, że pula nieprzydzielonych adresów zaczęła się wyczerpywać (w 2011 roku zakładano, że w zależności od regionu nastąpi to w roku między 2011 a 2016), z tego powodu powstała nowa, szósta wersja protokołu – IPv6, której test odbył się 8 czerwca 2011 roku. Piąta wersja, "IPv5" mająca rozszerzyć możliwości poprzedniczki nie zdobyła popularności, protokół ten znany jest szerzej pod angielską nazwą "Internet Stream Protocol" (pol. „protokół strumieni internetowych”), skracaną do ST.
Zapis.
Adresy IPv4 są 32-bitowymi liczbami całkowitymi. Tak więc adres serwisu działający pod adresem "wikipedia.org" to liczba 3 494 942 722, która w zapisie szesnastkowym ma postać D0 50 98 02. Adres w postaci szesnastkowej zapisywany jest zwykle jako codice_1, z której łatwo przekształcić go na łatwiejszą do zapamiętania formę dziesiętną, oddzielaną już kropkami: codice_2 (każdą z liczb szesnastkowych zamienia się na jej dziesiętny odpowiednik z zakresu 0-255). Adresy IP w postaci dwójkowej wykorzystywane są niezmiernie rzadko, najczęściej do wyznaczenia maski sieci lub maski podsieci, powyższy adres w postaci dwójkowej to
Adresy IPv6 są 128-bitowymi liczbami całkowitymi, dlatego przykładowy adres sieci IPv6 w zapisie szesnastkowym, zgodnym ze specyfikacją Media:CIDR, która dotyczy również IPv4 (RFC1518, RFC1519, RFC1812), wygląda następująco:
gdzie codice_5 oznacza długość pierwszego prefiksu wyrażoną w bitach (człony adresu grupuje się po 16 bitów i oddziela dwukropkiem).
Przyjmuje się, że najstarsze niepodane bity danej sekcji są zerami (np. codice_6 oznacza codice_7), dlatego jego skrócona wersja to codice_8. Adres IPv6 w zapisie dziesiętnym byłby cztery razy dłuższy, a więc składałby się z 16 liczb dziesiętnych z zakresu 0-255.

</doc>
<doc id="73558" url="https://pl.wikipedia.org/wiki?curid=73558" title="Ptaszków">
Ptaszków

Ptaszków (przed 1945 niem. "Vogelsdorf") – wieś w Polsce, położona w województwie dolnośląskim, w powiecie kamiennogórskim, w gminie Kamienna Góra.
W latach 1975–1998 miejscowość administracyjnie należała do województwa jeleniogórskiego.

</doc>
<doc id="73559" url="https://pl.wikipedia.org/wiki?curid=73559" title="Raszów (powiat kamiennogórski)">
Raszów (powiat kamiennogórski)

Raszów (przed 1945 niem. "Reussendorf") – wieś w Polsce położona w województwie dolnośląskim, w powiecie kamiennogórskim, w gminie Kamienna Góra. Sołtysem wsi jest od 2020 pani Katarzyna Rogas.
Podział administracyjny.
W latach 1975–1998 miejscowość należała administracyjnie do województwa jeleniogórskiego.
Zabytki.
Do wojewódzkiego rejestru zabytków wpisane są obiekty:
inne zabytki:

</doc>
<doc id="73561" url="https://pl.wikipedia.org/wiki?curid=73561" title="Rędziny (województwo dolnośląskie)">
Rędziny (województwo dolnośląskie)

Rędziny (przed 1945 niem. "Röhrsdorf (Wüsteröhrsdorf)") – wieś w Polsce położona w województwie dolnośląskim, w powiecie kamiennogórskim, w gminie Kamienna Góra, w Rudawach Janowickich w Sudetach Zachodnich.
Podział administracyjny.
W latach 1975–1998 miejscowość położona była w województwie jeleniogórskim.
Zabytki.
Do wojewódzkiego rejestru zabytków wpisane są obiekty:
inne zabytki:

</doc>
<doc id="73562" url="https://pl.wikipedia.org/wiki?curid=73562" title="Szarocin">
Szarocin

Szarocin (przed 1945 niem. "Pfaffendorf") – wieś w Polsce położona w województwie dolnośląskim, w powiecie kamiennogórskim, w gminie Kamienna Góra nad Świdnikiem.
Nazwa.
Najstarsza wzmianka o wsi pojawiła się w dokumencie księcia Bolka I z 1292 r., w którym funduje on cysterski klasztor "Gratia Sanctae Mariae" w Krzeszowie i przeznacza na jego utrzymanie dochody z wielu dóbr, między innymi roczny czynsz 5 marek srebra ze wsi Szarocin wraz z lasem i Czadrów. Zapisaną wtedy nazwę "Sorotindorf" można odczytać jako wieś należąca pierwotnie do kogoś o imieniu Żarota lub Szarota czyli "Żarocin" (czes. "Žarotín") lub "Szarocin."
Historia.
Wieś powstała w XIII w. i do drugiej połowy XIV w. należała do klasztoru w Krzeszowie. Od XV w. własność rycerska. W XVI w. wieś w dobrach Hornów (von Horn auf Rottendorf und Pfaffendorf, z Lausnitz k. Drezna), następnie Czetryców, Wallenbergów (dwór z pierwszej połowy XVII w. na miejscu obecnego pałacu), potem m.in. Zedlitzów, (budowa pałacu w pierwszej poł. XVIII w.), Hochbergów, następnie pomorskiej rodziny von Leckow (z Lekowa k. Świdwina). Oprócz folwarku we wsi istniał młyn wodny i gospoda, mieszkańcy trudnili się tkactwem. Szarocin był też znany z wyrobu instrumentów ustnikowych (rogów), w XVIII w. produkowano je w warsztacie Georga i Johanna Schmieda. W XIX w. powstała szkoła, działał browar i gorzelnia, na początku XX w. uznaniem cieszyła się prowadzona w pałacu pensja dla dziewcząt.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Zabytki.
Do wojewódzkiego rejestru zabytków wpisane są obiekty:

</doc>
<doc id="73563" url="https://pl.wikipedia.org/wiki?curid=73563" title="Malang">
Malang

Malang – drugie pod względem liczby ludności miasto we wschodniej Jawie w Indonezji nad rzeką Brantas; współrzędne geograficzne , 843 810 mieszkańców (2021).
Miasto leży na wysokości 450 m n.p.m. otoczone przez wysokie wulkany (Semeru, Bromo, Kawi-Butak, Arjuno).
Ośrodek handlowy regionu rolniczego (cukier, ryż, kawa, herbata, kukurydza, orzeszki ziemne). Przemysł spożywczy (cukrownie, łuszczarnie ryżu, zakłady tytoniowe), włókienniczy, drzewny (wytwórnie mebli). Uniwersytet (Universitas Brawijaya zał. 1963).
Zabytki.
Ruiny średniowiecznych pałaców, grobowiec króla Anusapati (XIII w.).
Religia.
Większość populacji stanowią muzułmanie.
Język.
Większość populacji posługuje się językiem jawajskim (w urzędach, szkołach – indonezyjskim)
Podział administracyjny.
Miasto jest podzielone na następujące dystrykty ("kecamatan"):

</doc>
<doc id="73569" url="https://pl.wikipedia.org/wiki?curid=73569" title="Lilith">
Lilith

Lilith – w folklorze żydowskim upiorzyca groźna dla kobiet w ciąży i niemowląt w pierwszych tygodniach ich życia; uważana za pierwszą żonę biblijnego Adama, wywodząca się najprawdopodobniej z tradycji mezopotamskiej.
Lilith w mitologii.
Istnieje wiele odmian mitu o Lilith: Hieronim łączył ją z grecką Lamią – libijską królową związaną z Zeusem. Gdy Zeus porzucił Lamię, Hera porwała jej dzieci, co z kolei było powodem porywania obcych dzieci przez Lamię.
Jej pierwotne akadyjskie imię brzmiało „Lilitu”, a tłumaczenie z hebrajskiego, „לילית” brzmi „Lilith”, „Lillith” lub „Lilit”. Lilitu to żeński demon w mitologii babilońsko-asyryjskiej.
Jej imię pochodzi być może od hebrajskiego słowa "lulti" oznaczającego „lubieżność”, a nie, jak często się uważa, od "lajla" oznaczającego „noc”.
Lilith w Biblii.
Imię Lillith występuje w Starym Testamencie, Księga Izajasza 34:14:
Biblia gdańska (1632):
Biblia Tysiąclecia:
W Wulgacie występuje w miejsce „Lilith” słowo „Lamia” natomiast w Septuagincie – "onokentauroi", co oznacza mityczne stworzenie będące hybrydą osła i człowieka.
W 2009 roku Judith M. Blair postawiła tezę, że hebr. słowo „Lilith” oznacza typ sowy.
Lilith w późniejszej tradycji żydowskiej.
Imię Lilith występuje również w Rękopisach z Qumran – w ustępach opartych na Księdze Izajasza oraz w różnych miejscach Talmudu i Zoharu. Niektóre midrasze podają, iż wężem, który skusił Ewę do skosztowania zakazanego owocu, była w istocie Lilith, a nie sam szatan.
Wszystkie przypadki wystąpienia Lilith we wczesnej literaturze rabinicznej można zebrać w kilka grup. Po pierwsze, są to miejsca, w których Lilith zostaje zaprezentowana jako bliżej nieokreślony nocny demon, np. w traktacie talmudycznym Szabbat 151b mówi się, iż każdy, kto śpi samotnie w pustym domu jest narażony na atak Lilith. Druga grupa zawiera opisy wizualne Lilit, np. Nidda 24b porównuje kształt poronionego płodu do Lilit z uzasadnieniem, że jedno i drugie posiada skrzydła a Eruwin 100b mówi o Lilit jako o istocie posiadającej długie włosy. Trzecia grupa wystąpień zawiera kilka przypadków trudnych do sklasyfikowania. W midraszu Wajjikra rabba 16:25 o Lilit mówi się jako o pożerającej swoje własne dzieci; w Gittin 69a-b wzmiankuje się istnienie „strzałki Lilit” – najprawdopodobniej fulgurytu wykorzystywanego w magii ludowej jako środek przeciwgorączkowy, a Bawa batra 73a-b przytacza opowieść o niezwykle zręcznym demonie Horminie będącym synem Lilit.
Oprócz powyższych fragmentów, które posługują się hebrajskim terminem "lilit", istnieje jeszcze kilka ustępów, które odegrały rolę w późniejszej tradycji. Po pierwsze są to dwie wzmianki o "lilin" – istotach, które interpretuje się jako nocne demony. Jest tak w Eruwin 18b, gdzie można przeczytać, że ojcem różnego rodzaju demonów (hebr. "ruchot we-szedim we-lilin") jest Adam oraz w traktacie Sanhedrin 109a, według którego budowniczowie wieży Babel zostali zamienieni w demony. Po drugie, kolekcja Midrasz rabba zawiera dwukrotnie wzmiankę o „pierwszej Ewie” (hebr. "Chawwa ha-riszona") w Bereszit rabba 18:4 i 22:7, czyli o kobiecie, której Bóg nie zdążył dokończyć w procesie stworzenia a która później została wykorzystana w mitologii Lilit.
Lilith jako pierwsza żona Adama.
Tradycja o Lilith jako pierwszej żonie Adama – mimo swojej ogromnej popularności w różnego rodzaju opracowaniach – ma bardzo ubogie podstawy w źródłach starożytnych i średniowiecznych. Pierwsza potwierdzona literacko wzmianka o istnieniu hipotetycznej poprzedniczki Ewy znajduje się w midraszu Bereszit rabba 18:4 pochodzącym z późnej starożytności:
Wtedy Adam rzekł: "tym razem [jest to kość z mojej kości i ciało z mojego ciała]" (Rdz 2:23). Rabbi Jehuda syn Rabbiego powiedział: na początku, gdy [Bóg] mu stworzył [kobietę], [Adam] spojrzał na nią i zobaczył, że jest pełna śluzu i krwi. [Bóg więc] odprowadził ją sprzed niego, po czym stworzył ją drugi raz, dlatego więc jest napisane "tym razem".
Tekst midraszu bazuje na fakcie istnienia dwóch tradycji antropogenetycznych obecnych w dwóch opisach stworzenia świata znajdujących się na początku Księgi Rodzaju, odpowiednio w Rdz 1:1-2:3 oraz 2:4-2:25. Według pierwszego wariantu pierwszy mężczyzna i pierwsza kobieta zostali stworzeni równocześnie i w ten sam sposób (Rdz 1:26-28), natomiast według drugiego – Adam zostaje stworzony z ziemi (Rdz 2:7) a kobieta – z jego żebra (Rdz 2:20-23). Tradycja przekazana przez rabinów w Bereszit rabba 18:4 pozwoliła na pogodzenie tych dwóch wizji.
Rzeczony midrasz jednak nie posługuje się imieniem „Lilith” a pierwszym źródłem, które wprost tak nazywa poprzedniczkę Ewy, jest Alfabet ben Syracha – średniowieczny pseudoepigraf o rubasznym i satyrycznym wydźwięku. Głównym bohaterem kompozycji jest Jezus ben Syrach, domniemany autor Mądrości Syracha, którego dzieje zostają tutaj bezwzględnie wyszydzone, podobnie zresztą innych postaci biblijnych. Sama narracja o Lilith zostaje wpleciona w nieco bardziej rozbudowaną opowieść o losach Jezusa ben Syracha na dworze króla Nabuchodonozora II, gdzie pełni on funkcję lekarza i znachora. Gdy pewnego dnia syn Nabuchodonozora zapada na ciężką chorobę, Jezus ben Syrach sporządza odpowiedni amulet oraz przedstawia jego tzw. historiolę, tj. opowieść mityczną mającą być gwarantem skuteczności amuletu:
Najmłodszy syn króla [Nabuchodonozora] zachorował. Król rzekł więc do [ben Syracha]: [sporządź] lekarstwo dla mojego syna, albo cię zamorduję! [Ben Syrach] natychmiast usiadł i przygotował mu amulet z bożym imieniem. Spisał w nim [również] imiona aniołów odpowiedzialnych za uleczenie [oraz narysował] ich podobizny. Gdy Nabuchodonozor ujrzał ów amulet, zapytał: kim oni są? Ben Syrach odparł: to aniołowie odpowiedzialni za uleczenie: Senoy, Sansenoy i Semangelof.
Gdy Święty, niech będzie błogosławiony, stworzył pierwszego człowieka, [był on] samotny. Rzekł więc: "niedobrze człowiekowi być samemu" (Rdz 2:18). Stworzył mu więc kobietę z ziemi, jak jego, i nazwał ją „Lilit”. [Adam i Lilit] od razu [jednak] zaczęli się ze sobą kłócić. [Lilit] powiedziała: nie będę leżeć na dole! Adam zaś odparł: [ani ja] nie będę leżeć na dole, lecz na górze, ponieważ twoje miejsce jest na dole a moje na górze! [Lilit na to] rzekła: oboje jesteśmy równi, ponieważ oboje [zostaliśmy stworzeni] z ziemi! [Kłócili się tak] a jedno nie słuchało drugiego.
Gdy więc Lilit [pojęła, co się dzieje], wypowiedziała [sekretne] imię boskie, [uniosła się] w powietrze i odfrunęła. Adam [tymczasem] stanął do modlitwy przed swoim stwórcą i rzekł: Władco świata! Kobieta, którą mi podarowałeś, uciekła ode mnie! Święty, niech będzie błogosławiony, natychmiast wysłał za nią owych trzech aniołów [których imiona były spisane na amulecie ben Syracha], by sprowadzili ją z powrotem. Dodał też: lepiej, żeby zechciała wrócić. Jeśli nie, będzie musiała wziąć na siebie [jarzmo] śmierci swoich synów – każdego dnia stu z nich [zginie].
[Aniołowie] opuścili go, udali się za nią i dogonili ją na głębokim morzu, [pośród] wzburzonych wód, w których zginą Egipcjanie (Wj 14–15). Powtórzyli jej [boskie] słowa, ona jednak nie chciała wrócić. Zagrozili jej: utopimy cię w morzu! Odparła im: zostawcie mnie w spokoju! Czyż nie zostałam stworzona właśnie po to, by dręczyć noworodki chorobą i słabością? Od narodzin do ósmego dnia będę mieć nad nim władzę, jeśli to chłopiec i od narodzin do dwudziestego dnia, jeśli to dziewczynka.
[Aniołowie], gdy usłyszeli jej słowa, [wciąż] nalegali, by ją zabrać. Ona [jednak] przysięgła im, w imię boga żywego i prawdziwego: za każdym razem, gdy tylko ujrzę was, wasze imiona lub wasze figury na amulecie, nie zawładnę dzieckiem [chronionym przez ten amulet]! Wzięła też na siebie [jarzmo] śmierci jej synów – stu spośród nich [zginie] każdego dnia. Dlatego też codziennie umiera stu spośród demonów i dlatego też pisze się imiona [aniołów] na amulecie należącym do małych dzieci. [Lilit], gdy tylko je ujrzy, przypomina sobie o swojej przysiędze a dziecko zdrowieje.
Istnieją różne interpretacje powyższego mitu. Według niektórych badaczy stanowi on coś w rodzaju manifestu feministycznego czyniącego z Lilith żeńską siłę przeciwstawiającą się męskiej supremacji. Inni badacze z kolei zwracają uwagę na z gruntu prześmiewczy charakter całej kompozycji, jak i samej opowieści, co czyni ją mało przekonującym „manifestem”. Wreszcie niektórzy zwracają uwagę na liczne podobieństwa między Lilith z Alfabetu ben Syracha a postacią Ewy odmalowaną na gruncie wczesnej literatury rabinicznej, gdzie jawi się ona jako zła i zepsuta kobieta. Ten ostatni wątek znajduje swoje rozwinięcie w alternatywnym zakończeniu opowieści o Lilith w niektórych późniejszych manuskryptach Alfabetu ben Syracha:
[Lilit] odrzekła jednak [aniołom]: nie mogę wrócić, ponieważ napisano w Torze: "jej pierwszy mąż, który ją odesłał, nie będzie mógł jej wziąć z powrotem, by była jego żoną po tym, gdy się już zanieczyściła" (Pwt 24:4) – to znaczy, po tym, gdy spał z nią [ktoś] inny. A ze mną spał już wielki demon.
[Aniołowie] powiedzieli: nie damy ci spokoju, póki nie przyjmiesz na siebie [jarzma] śmierci twoich synów – stu spośród nich [zginie] każdego dnia. [Lilit] zgodziła się i dlatego też codziennie umiera stu demonów. [Aniołowie] powiedzieli również: przysięgnij nam, że jeśli w którymkolwiek miejscu dostrzeżesz nasze imiona lub nasze podobizny, nie będziesz mieć prawa tam wejść – do domu, w którym znajduje się nowonarodzony.
Niektórzy badacze twierdzą, że owym wielkim demonem był Samael znany m.in. jako niebiański oskarżyciel Izraela (midrasz Szemot rabba 18:5; 21:7), podżegacz w reiteracji opowieści o ofierze z Izaaka (midrasz Bereszit rabba 56:4–5) oraz „zepsuty” odpowiednik Adama w Zoharze (m.in. 1:19b–20a i 1:148a–148b).
Lilith jako porywaczka dzieci.
Echa tradycji o Lilith obecnej w Alfabecie ben Syracha oraz efekt inspiracji mitem o Lamii można odnaleźć w historiolach żydowskich amuletów pochodzących już z nowożytności, a które służyć miały ochronie kobiet w okresie ciąży, jak i w trakcie samego porodu. Artefakty te miały zapewnić również noworodkom bezpieczeństwo – by nie porwała ich Lilith.

</doc>
<doc id="73570" url="https://pl.wikipedia.org/wiki?curid=73570" title="Kultura amfor kulistych">
Kultura amfor kulistych

Kultura amfor kulistych – kultura neolityczna, występowała w latach 3100–2600 p.n.e. w dorzeczu Łaby, w Polsce, Mołdawii, na Wołyniu i Podolu. 
Nazwa tej kultury pochodzi od charakterystycznego dla niej typu wyrobów ceramicznych o kulistym brzuścu. Ludność tej kultury eksploatowała krzemień pasiasty z kopalni w Krzemionkach Opatowskich.
Na terenie Polski pozostawiła po sobie grobowce megalityczne typu skrzynkowego, datowane na połowę III tysiąclecia p.n.e.
Osadnictwo.
Dotychczas odnalezione osady tej kultury charakteryzowały się małą liczbą domów o konstrukcji słupowej, zbudowanych na planie nieregularnego czworokąta. Czasami również w formie ziemianki.
Zwyczaje pogrzebowe.
Groby najczęściej w formie skrzyń z kamieni, przykrytych ziemnym nasypem. Często dno grobowca oraz jego wierzchnia warstwa były brukowane. Wewnątrz znajdowano ozdoby, krzemienne narzędzia (siekierki) oraz naczynia. Wiele pochówków zawiera szczątki zwierząt, głównie bydła z obciętymi rogami. Na naczyniach zarówno na zewnątrz jak i wewnątrz umieszczano znak swastyki (Rębków Parcele wykopaliska w 1938 roku – dziś Rębków Borki). W grobach znajdowano nawet sześć rodzajów garnków i naczyń glinianych, co świadczy o różnorodnej diecie ówczesnych ludów. Ludy te wierzyły w życie pozagrobowe, na co wskazuje wyposażanie zmarłych w narzędzia i naczynia (prawdopodobnie z jedzeniem).
Narzędzia.
Narzędzia to przede wszystkim krzemienne siekierki i krzemienne ostrza, natomiast brak jest w znaleziskach kamiennych toporków. Garnki były wykonywane metodą doklejania uformowanych wstępnie wałków. Uszy na garnkach i naczyniach były niewielkie i służyły do zawieszania garnków na sznurkach. Brak w grobowcach naczyń, które by odpowiadały dzisiejszym kubkom, przypuszczalnie dlatego, że były one wykonywane z mało trwałych materiałów np. ze skóry. Kształt szyjki garnków wskazuje na możliwość przykrywania ich właśnie skórzanymi kubkami.

</doc>
<doc id="73572" url="https://pl.wikipedia.org/wiki?curid=73572" title="Kłodnica">
Kłodnica

Kłodnica (niem. "Klodnitz") − rzeka w południowej Polsce, prawostronny dopływ rzeki Odry.
Informacje ogólne.
Długość 75 km (według RZGW Gliwice 84 km), powierzchnia dorzecza 1125,8 km², średni spadek od źródeł do ujścia wynosi 1,81 promila. Źródła rzeki znajdują się w południowych dzielnicach Katowic w zespole przyrodniczo-krajobrazowym Źródła Kłodnicy. Płynie przez województwo śląskie i województwo opolskie. Przepływa przez Górnośląski Okręg Przemysłowy (Katowice, Ruda Śląska, Zabrze, Gliwice) i Kotlinę Raciborską i uchodzi do Odry w Kędzierzynie-Koźlu w dzielnicy Koźle.
Kłodnica ma charakter rzeki podgórskiej o dużej różnicy spadku między źródłem i ujściem, wynoszącym ok. 150 m, oraz o znacznej zmienności przepływu. Historyczne (wg danych z 1922 r.) przepływy minimalne pod Gliwicami wynosiły 0,82 m3/s, średnie 2,3 m3/s, a maksymalne 70,0 m3/s, natomiast odpowiednie wartości pod Kędzierzynem 1,57 m3/s, 5,31 m3/s i 177,0 m3/s. W górnym biegu rzeki (do Gliwic) znaczną część wód prowadzonych przez Kłodnicę stanowiły w przeszłości wypompowywane na powierzchnię wody kopalniane. Przepływy te dla ich wartości średnich były zbyt małe dla celów żeglugi czy spławu, natomiast wystarczały do napędu kół wodnych. Na całej długości rzeki od Halemby po ujście istniały w latach 20. XX w. 22 jazy, piętrzące wodę na wysokość 2-3 m.
Dno doliny Kłodnicy na odcinku środkowym i dolnym jest płaskie i podmokłe. Z powodu dużych zanieczyszczeń w górnym biegu Kłodnicy woda jest ciemna, zamulona i zanieczyszczona. W dolnym biegu rzeka nieco się oczyszcza. Przez wiele lat na odcinku od Halemby do Gliwic w wyniku szkód górniczych następowało osiadanie gruntów wokół koryta rzeki. Jednocześnie duża ilość osadów niesionych w górnym biegu przez wodę powoduje podnoszenie się poziomu koryta rzeki. Wymusiło to budowę wałów ograniczających koryto Kłodnicy, której lustro wody podnosi się lokalnie ponad poziom sąsiednich gruntów.
Wzdłuż Kłodnicy od Gliwic biegnie Kanał Gliwicki, dla którego rzeka Kłodnica jest podstawowym źródłem zasilania. Na jej drodze znajduje się zbiornik Dzierżno Duże zwane również Jeziorem Rzeczyckim, które jest zasilane wodami Kłodnicy i jednocześnie poprawia jakość wody w rzece.
Bieg.
Bieg rzeki Kłodnicy można podzielić na trzy odcinki:
Dopływy.
Do najważniejszych dopływów Kłodnicy należą:

</doc>
<doc id="73575" url="https://pl.wikipedia.org/wiki?curid=73575" title="Kotlina Raciborska">
Kotlina Raciborska

Kotlina Raciborska (318.59) – mezoregion fizycznogeograficzny w południowej Polsce, stanowiący południowo-wschodnią część Niziny Śląskiej.
Położenie.
Kotlina Raciborska położona jest po obu stronach górnej Odry, pomiędzy Płaskowyżem Rybnickim na wschodzie a Płaskowyżem Głubczyckim na zachodzie i Równiną Niemodlińską na północnym zachodzie. Mezoregion jest najdalej na południe wysuniętą częścią Niziny Śląskiej, która rozciąga się wzdłuż biegu Odry na terenie powiatu wodzisławskiego i raciborskiego oraz dalej na północ w kierunku Kędzierzyna-Koźla i Krapkowic. Powierzchnia wynosi 1219 km². Ponad połowa powierzchni gminy Racibórz leży w obrębie Kotliny Raciborskiej. Północno-wschodnią część Kotliny Raciborskiej przecina Kanał Gliwicki.
Geologia.
Dno kotliny budują osady holoceńskie i są to utwory gliniaste i pyłowe, rzadziej ilaste i piaszczyste o zróżnicowanej miąższości. Natomiast pod nimi zalegają czwartorzędowe polodowcowe osady okruchowe w postaci piasków i żwirów.
Morfologia terenu.
Powierzchnia Kotliny osiąga wysokości nieco poniżej 200 m n.p.m. Obszar ten jest bardzo słabo urozmaicony z przewagą rzeźby równinnej o różnicach wysokości z reguły nie przekraczających 3 metrów, a niewielkie urozmaicenia w rzeźbie tworzą zagłębienia w formie meandrycznych starorzeczy, często wypełnionych wodą lub podmokłych. Charakterystycznymi formami geomorfologicznymi w dolinie Odry są dwie tarasy akumulacyjne: zalewowy, który sięga 0,5–2 metrów nad poziomem rzeki oraz nadzalewowy, który sięga 4–7 metrów nad poziomem rzeki. Obszar przecina dolina rzeki Rudy.
Klimat.
Na klimat kotliny duży wpływ mają ciepłe masy powietrza, które napływają z południa przez Bramę Morawską, a także oceaniczne masy powietrza, które napływają z zachodu. Klimat jest o wiele cieplejszy niż w ościennych krainach geograficznych. Średnia temperatura powietrza kształtuje się na poziom +8 °C, lato jest długie, a zimy łagodne. Średnie opady atmosferyczne wahają się w przedziale 600–700 mm. W lecie przeważają wiatry północno-wschodnie, a w zimie południowo-wschodnie. Związane jest to z tym, że przez około 40% roku następuje wymuszony przepływ mas powietrza przez Bramę Morawską.
Gospodarka.
Prawobrzeżna (wschodnia) część regionu jest pokryta lasem, lewobrzeżna (zachodnia) stanowi krainę rolniczą. Nad Odrą rozwinęły się duże ośrodki przemysłowe: Kędzierzyn-Koźle na północy i Racibórz na południu.

</doc>
<doc id="73576" url="https://pl.wikipedia.org/wiki?curid=73576" title="Kultura pucharów lejkowatych">
Kultura pucharów lejkowatych

Kultura pucharów lejkowatych (KPL, TRB) – jedna z kultur neolitu z kręgu kultur naddunajskich, występująca w Europie między 3700–1900 p.n.e., na terenach Jutlandii, Szwecji, Niemiec, Holandii, Polski oraz części Wołynia i Podola.
Powstała na terenie Kujaw pod wpływem oddziaływania kultury lendzielskiej na lokalne podłoże mezolityczne. Nazwa pochodzi od charakterystycznego kształtu formy naczynia z brzuścem baniastym i szeroko rozchylonym kołnierzem.
W Polsce jej ślady odkryto w Łupawie, Mozgawie, Sarnowie, Włocławku, Wietrzychowicach, Gaju, Leśniczówce, Radziejowie, Krężnicy Jarej, Strzeszkowicach, Baniewicach, Zubrzycach i Słonowicach. Zajmowała się głównie hodowlą, łowiectwem i rybołówstwem, ale także uprawiała zboże, znała radło i zaprzęgała do jego ciągnięcia bydło. Jedna z największych osad tej kultury na ziemiach polskich została odkryta w Ćmielowie koło Ostrowca Świętokrzyskiego. Charakterystyczne dla niej były pochówki szkieletowe zwane grobami kujawskimi i rozmaite grobowce megalityczne.
Ludność tej kultury zajmowała się również eksploatowaniem krzemienia pasiastego z kopalni w Krzemionkach i szarego, biało nakrapianego w Świeciechowie-Lasku koło Annopola. Także pierwsze ślady zamieszkania na Ostrowie Lednickim zalicza się do tej właśnie kultury.
Do tego cyklu kulturowego zalicza się również następujące kultury:

</doc>
<doc id="73577" url="https://pl.wikipedia.org/wiki?curid=73577" title="Zapolska">
Zapolska



</doc>
<doc id="73578" url="https://pl.wikipedia.org/wiki?curid=73578" title="Maria Śnieżko-Błocka">
Maria Śnieżko-Błocka



</doc>
<doc id="73579" url="https://pl.wikipedia.org/wiki?curid=73579" title="Maria G. Śnieżko-Błocka">
Maria G. Śnieżko-Błocka



</doc>
<doc id="73580" url="https://pl.wikipedia.org/wiki?curid=73580" title="Szlezwik-Holsztyn">
Szlezwik-Holsztyn

Szlezwik-Holsztyn ( [ˈʃleːsvɪç ˈhɔlʃtaɪ̯n], , fryz. "Slaswik-Holstiinj", ) – najbardziej na północ wysunięty kraj związkowy Niemiec. Stolicą jest Kilonia.
Geografia.
Szlezwik-Holsztyn leży w południowej części Półwyspu Jutlandzkiego pomiędzy Morzem Północnym na zachodzie i Morzem Bałtyckim. Graniczy od północy z Danią, a od południa z landami Hamburg, Meklemburgia-Pomorze Przednie i Dolna Saksonia.
Zachodnia część to nizina praktycznie bez wzniesień z kilkunastoma wyspami przy wybrzeżu (Wyspy Północnofryzyjskie). Z kolei wschodnia część obfituje w zatoki, klify, jeziora polodowcowe i niewielkie wzniesienia z najwyższym Bungsberg (168 m n.p.m.). Jedyną wyspą na wschodzie regionu jest Fehmarn. Największą rzeką całego regionu jest Eider, a najważniejsza droga wodna to Kanał Kiloński.
Linia brzegowa tego landu stanowi 3,2% całej linii brzegowej Europy. W miasteczku Nortorf znajduje się geograficzny środek tego kraju związkowego. Szlezwik-Holsztyn składa się historycznie ze Szlezwika i Holsztynu. Granicę między obydwoma obszarami wyznaczają rzeki Eider i Levensau (nieco na północ od Kilonii). W przeszłości rzeki te wyznaczały północną granicę Świętego Cesarstwa Rzymskiego.
Historia.
Wczesne średniowiecze.
Wschodnią część regionu, zwaną Wagrią, zamieszkiwali Słowianie połabscy z plemienia Obodrzyców, jednakże na przełomie VIII/IX wieku książę Drożko zdołał rozszerzyć władztwo obodryckie do wybrzeża Morza Północnego. W Wagrii Słowianie stworzyli gęstą sieć grodów, wśród których były Starigard, Płonia i Liubice. W 798 miała tu miejsce bitwa nad Święcianą, w której Obodryci pod wodzą Drożka wspomagani przez Franków odnieśli zwycięstwo nad Sasami. Północną część regionu (późniejszy Szlezwik) zamieszkiwali Duńczycy. We wczesnym średniowieczu powstały tu duńskie umocnienia Danevirke. Istniało tu najstarsze miasto duńskie – Hedeby, położone na krańcu zatoki Schlei, wzmiankowane po raz pierwszy w 804. W 811 na rzece Eider ustabilizowała się południowa granica Danii, w południowej części powstało Hrabstwo Holsztynu, zależne od Imperium Karolińskiego. Wówczas także ustanowiono tu tzw. Limes Saxoniae, będący granicą między Sasami a Obodrzycami. Zamieszkujący te tereny Słowianie ostatecznie zostali podbici przez Sasów dopiero w XII wieku. Północno-zachodnią część regionu (Wyspy Północnofryzyjskie i Helgoland) zasiedlili w VIII w. Fryzowie przybyli z Królestwa Fryzji. Zamieszkują region do dziś.
W 1050 Hedeby zostało zniszczone w wyniku najazdu norweskiego króla Haralda III Srogiego. Po najeździe Słowian w 1066 miasto upadło i zaczęło się wyludniać. Rolę głównego ośrodka w regionie przejęło powstałe na przeciwległym brzegu zatoki Schlei miasto Szlezwik, które zostało także stolicą powstałego w 1058 Księstwa Szlezwiku. Księstwo pozostawało lennem Danii, natomiast Hrabstwo Holsztynu, dawne terytorium plemienne północnego odłamu Sasów (m.in. Holsatów, stąd nazwa), znajdowało się w strefie wpływów świętego cesarstwa. Mimo upadku Hebedy, duńskie władztwo w regionie przetrwało. W XII w. król Danii Waldemar I Wielki nakazał wzmocnienie fortyfikacji Danevirke. Powstał wówczas tzw. "Wał Waldemara". Hebedy współcześnie jest stanowiskiem archeologicznym. W pobliskim Busdorf utworzono muzeum miasta Hedeby. W jego zbiorach znajdują się m.in. duńskie kamienie runiczne z X w. (w tym Kamień Eryka), odnalezione w XVIII i XIX w.
Pełne i późne średniowiecze oraz nowożytność.
Na początku XII wieku Liubice zostały główną rezydencją księcia obodrzyckiego Henryka Gotszalkowica, lecz po 1138 straciły na znaczeniu. Ziemie obodrzyckie stopniowo zaczęli zajmować sąsiedzi. W 1143 w pobliżu Liubic powstało miasto Lubeka, założone przez hrabię holsztyńskiego Adolfa II. W 1158 przeszło ono pod panowanie Sasów, w 1192 powróciło do Holsztynu, a w 1201 po bitwie pod Stellau wraz z Holsztynem znalazło się we władaniu Danii. W 1226 Lubeka została wolnym miastem, a niedługo później od Danii oderwał się Holsztyn, który po 1261 dzielił się na mniejsze hrabstwa. W 1296 na dawnych ziemiach obodrzyckich powstało także Księstwo Saksonii-Lauenburga. W XIII–XIV wieku wskutek osłabienia politycznego Danii usamodzielniło się księstwo Szlezwiku i nawiązało bliższe stosunki z Holsztynem. W 1386 roku oba kraje zostały zjednoczone pod rządami hrabiów Holsztynu z dynastii Schauenburgów. W 1460 roku Szlezwik i Holsztyn po wygaśnięciu miejscowej linii książęcej przeszły we władanie dynastii Oldenburgów i zostały połączone unią personalną z Danią. W 1474 Holsztyn został podniesiony do rangi księstwa, od 1544 był podzielony pomiędzy różne gałęzie rodziny panującej, a w 1773 roku zjednoczony. W międzyczasie w 1705 Księstwo Saksonii-Lauenburga zostało związane unią personalną z Hanowerem, od 1714 znajdując się pod panowaniem królów brytyjskich.
XIX–XX wiek.
W 1803 Francuzi zajęli Księstwo Saksonii-Lauenburga, a w 1806 Lubekę, które w 1811 Napoleon Bonaparte przyłączył do Francji i uczynił częścią departamentu Bouches-de-l’Elbe. Księstwo zostało odtworzone w 1813, by po epizodach władztwa hanowerskiego, pruskiego i szwedzkiego, znaleźć się pod panowaniem Danii, dołączając tym samym do Szlezwika i Holsztynu. Z kolei Lubeka w 1815 odzyskała niepodległość.
Po wejściu Holsztynu do Związku Niemieckiego (1815) zaostrzyły się antagonizmy duńsko-niemieckie. W latach 1848–1852 Dania obroniła swe władztwo w Szlezwiku, Holsztynie i Lauenburgu przed ekspansją Prus w I wojnie o Szlezwik. Utraciła je po II wojnie o Szlezwik w 1864, w której przeciwko Danii wystąpiła także Austria. Szlezwik zajęły Prusy, a Holsztyn Austria. W 1865 Austria zrzekła się praw do Lauenburga na rzecz Prus po otrzymaniu rekompensaty finansowej. W 1866 roku wybuchła wojna austriacko-pruska, po której także Holsztyn wcielono do Prus. W 1871 cały region wraz z Lubeką wszedł w skład Niemiec. W 1890 do Niemiec włączono także wyspę Helgoland, która od 1807 należała do Wielkiej Brytanii, a wcześniej do Danii.
Przez setki lat z regionem Szlezwiku byli związani liczni królowie Danii. W zamku Gottorp w mieście Szlezwik urodzili się królowie Chrystian III Oldenburg i Chrystian IX. Katedra św. Piotra w Szlezwiku jest miejscem spoczynku Fryderyka I Oldenburga, a w przeszłości także Nielsa Starego i Abla, których szczątki następnie przeniesiono do zamku Gottorp. Wszyscy trzej królowie zmarli w regionie: Niels w mieście Szlezwik, Abel na półwyspie Eiderstedt, Fryderyk I w zamku Gottorp. W regionie zmarli także królowie Eryk IV Denar od pługa (w Schlei), Chrystian VII Oldenburg (w Rendsburgu) i Fryderyk VII (w Glücksburgu). W Szlezwiku oraz w Holsztynie i Lauenburgu odbywały się śluby władców duńskich, m.in. Abla z Mechtyldą w 1237, Eryka Glippinga z Agnieszką w 1273 (oba w Szlezwiku), Fryderyka I z Zofią pomorską w 1518 (w Kilonii), Chrystiana III z Dorotą w 1525 (w Lauenburgu), Fryderyka III z Zofią Amelią w 1643 (w Glücksburgu), Fryderyka VI z Marią Zofią w 1790 (w Szlezwiku).
Pod panowaniem niemieckim granice prowincji zaczęły przybierać dzisiejszy kształt. Po scaleniu Szlezwika i Holsztynu w jedną prowincję przez Prusy w 1868, w 1876 wcielono do niej także Lauenburg. Kończący I wojnę światową traktat wersalski (1919) przewidywał referendum w sprawie podziału Szlezwiku między Danię i Niemcy. W 1920 roku przeprowadzono plebiscyt, w strefie północnej zdecydowana większość ludności opowiedziała się za powrotem do Danii, w strefie południowej – za pozostaniem przy Niemczech. Wówczas granica duńsko-niemiecka uzyskała obecny przebieg. W 1937 zlikwidowano odrębność administracyjną Lubeki, ją także przyłączając do prowincji Szlezwik-Holsztyn. Równocześnie na mocy ustawy z 1937 odłączono od prowincji i wcielono do Hamburga dotychczasowe holsztyńskie miasta Altona i Wandsbek.
Stąd Niemcy w czasie II wojny światowej zaatakowały Danię 9 kwietnia 1940. Wojska alianckie opanowały główne miasta Szlezwika-Holsztynu w maju 1945: 2 maja 1945 Lubekę, a 5 maja Kilonię. Po wojnie region stanowił część brytyjskiej strefy okupacyjnej. W sierpniu 1946 wojskowa administracja ogłosiła likwidację prowincji Szlezwik-Holsztyn i utworzenie w jej miejsce kraju związkowego o tej samej nazwie.
W 1987 roku Stare Miasto w Lubece zostało wpisane na listę światowego dziedzictwa UNESCO.
Ludność.
W Szlezwiku-Holsztynie żyje 2,83 mln mieszkańców. Średnia gęstość zaludnienia wynosi 179 mieszkańców na km².
W użyciu oprócz języka niemieckiego są język dolnoniemiecki, duński i fryzyjski. Wskutek zaszłości historycznych (I wojna o Szlezwik, wojna duńska (1864)) i włączenia Szlezwika-Holsztynu do Niemiec żyje tu dziś mniejszość duńska (ok. 50 tys.), mniejszość fryzyjska liczy około 40 tys. Głównym ośrodkiem kulturalnym mniejszości duńskiej jest Flensburg. W mieście działa m.in. duńska biblioteka.
Gospodarka.
Region przemysłowo-rolniczy. Eksploatacja złóż ropy naftowej. Rozwinięty przemysł stoczniowy, maszynowy, chemiczny, włókienniczy i spożywczy. Uprawa żyta, pszenicy, jęczmienia, ziemniaków, buraków cukrowych, rzepaku i roślin pastewnych. Hodowla bydła i trzody chlewnej. Na wybrzeżach rybołówstwo. Ważną rolę odgrywa turystyka – liczne kąpieliska nadmorskie (wyspy: Sylt, Amrum, zatoki: Lubecka, Kilońska).
Miasta.
Największe miasta regionu:
Polityka.
Skład Landtagu:

</doc>
<doc id="73581" url="https://pl.wikipedia.org/wiki?curid=73581" title="Stargard">
Stargard

Stargard (tuż po II wojnie światowej Starogród, w latach 1950–2015 Stargard Szczeciński, , , "Stargard an der Ihna") – miasto w Polsce w województwie zachodniopomorskim, siedziba powiatu stargardzkiego, położone na Równinie Pyrzycko-Stargardzkiej, nad Iną. Początki istnienia stałych osad ludzkich sięgają VI wieku, jest jednym z najstarszych miast Polski. Najstarsze (obok Szczecina) miasto na Pomorzu – prawa miejskie uzyskało w 1243. Rozwojowi osady sprzyjało położenie przy krzyżujących się szlakach handlowych, prowadzących z Santoka do Wolina i ze Szczecina do Kołobrzegu. Ważny węzeł komunikacyjny oraz ośrodek przemysłowy, usługowy i kulturalny. Miasto jest siedzibą powiatu stargardzkiego i gminy. Wraz ze Szczecinem, Świnoujściem, Policami, Goleniowem i Gryfinem tworzy aglomerację szczecińską.
Według danych GUS z 30 czerwca 2021 r., Stargard liczył 67 430 mieszkańców i był pod względem liczby ludności trzecim (po Szczecinie oraz Koszalinie) miastem w województwie zachodniopomorskim, a także 55. spośród najludniejszych miast w Polsce.
Geografia.
Położenie.
Miasto położone jest w północno-zachodniej Polsce, nad rzeką Iną, na wschód od jeziora Miedwie. Leży na pograniczu dwóch krain geograficznych: Niziny Szczecińskiej i Pojezierza Pomorskiego, co ma duży wpływ na zróżnicowanie typów krajobrazu w najbliższej okolicy. Przez zachodnią część miasta przebiega 15 południk długości geograficznej wschodniej.
Do roku 1945 Stargard należał do pruskiej prowincji Pomorze, a w latach 1808–1814 był nawet jej stolicą. Poza tym, był jednym z czterech powiatów grodzkich w rejencji szczecińskiej.
Po włączeniu tych terenów do Polski w 1946 r., Stargard stał się siedzibą powiatu stargardzkiego, w województwie szczecińskim. Swojego statusu nie zmienił w wyniku reform administracyjnych w 1950 i 1957. W październiku 1973 miasto zostało wydzielone z powiatu i zostało powiatem miejskim. Już dwa lata później anulowano ten podział, a Stargard uzyskał status siedziby gminy Stargard w województwie szczecińskim. Po reformie administracyjnej w 1999 przywrócono dawny powiat stargardzki na terenie województwa zachodniopomorskiego.
W Stargardzie zwyczajowo wyróżnia się osiedla: Osiedle Starówka, Osiedle Pyrzyckie, Osiedle Letnie, Osiedle Hallera, Osiedle Zachód, Osiedle Chopina, Osiedle Tysiąclecia, Osiedle Kopernika, Osiedle Kossaka, Osiedle Lotnisko (część Kluczewa), Giżynek, część z nich wybudowano w latach osiemdziesiątych i były budowane według obowiązujących wówczas wzorców budownictwa.
Struktura użytkowania gruntów.
Według danych z 1 stycznia 2009 powierzchnia miasta wynosi 48,08 km². Miasto stanowi 3,16% powierzchni powiatu stargardzkiego.
Geomorfologia.
Obecna rzeźba powierzchni Stargardu powstała w wyniku działalności lądolodu skandynawskiego, który uformował tzw. linię moren czołowych. Na obszarze Stargardu i jego okolic znajduje duże, ponad dwutysięczne skupisko pagórków drumlinowych, zw. stargardzkimi polami drumlinowymi. Wśród rzeźby terenu możemy także wyróżnić moreny denne faliste (we wschodniej części miasta), torfowiska (w okolicach Iny), oraz długie stoki (zarówno po wschodniej, jak i zachodniej stronie miasta). Miasto położone jest w całości na terenie mezoregionu Równina Pyrzycko-Stargardzka, oraz na terenie mikroregionów: Równina Kluczewska, Równina Klępińska, Drumliny Grzędzickie oraz w Dolinach Iny i Małej Iny.
Gleby.
Na terenie miasta dominują gleby brunatne wyługowane i właściwe, gleby pseudobielicowe, a także różnorodne utwory hydrogeniczne. W południowo-zachodniej części Stargardu, na obszarze dawnego zastoiska wodnego z okresu plejstocenu występują czarne ziemie. Na obszarach akumulacyjnej działalności lodowców z piasków zwałowych i naglinowych moreny dennej przeważają gleby brunatne, zaś w dolinach rzecznych – mady. Klasy bonitacyjne na terenie miasta zawierają się w przedziale od II do IV (żytnio-ziemniaczane i pszenno-buraczane). Ze względu na wysoką jakość gleb na Równinie Pyrzycko-Stargardzkiej uprawiana jest pszenica i buraki cukrowe.
Sieć hydrologiczna.
Miasto znajduje się w dorzeczu Iny i Płoni (zachodnia część). Największą rzeką przepływającą przez Stargard jest Ina. Przepływa przez miasto na długości ok. 7 km. Jej średnia głębokość waha się od 0,9 do 2,9 m, natomiast szerokość lustra wody 9–26 m. W południowo-wschodniej części Stargardu – Mroczeniu do rzeki wpływa Krąpiel (prawy dopływ), następnie Mała Ina oraz przy granicy administracyjnej miasta Rzepliński Kanał (oba cieki to dopływy lewe). Mała Ina w górnym biegu ponownie przepływa przez miasto we wschodniej części Kluczewa. W obrębie Starego Miasta, za mostem ul. B. Chrobrego do Iny wpływa Kanał Ulgi, a przy ul. Basztowej z rzeki bifurkuje Kanał Młyński (który ponownie wpada do Iny w okolicy ul. Zakole). Przy ul. Nadbrzeżnej do rzeki wpada Młynówka, do której 250 m wyżej wpływa kanał Kruczy Gród. Ciekiem należącym do dorzecza Płoni jest Gowienica Miedwiańska. Przepływa przez Burzykowo i Słotnicę, w dolnym biegu stanowi ona południowo-zachodnią granicę miasta, opływając od zachodu teren dawnego lotniska w dzielnicy Kluczewo. Na terenie miasta nie występują naturalne zbiorniki wodne. Jedynie w Kluczewie znajdują się sztuczne obwałowania odstojników należące do cukrowni.
Stargard położony jest na terenie o wysokich zasobach użytkowych wód podziemnych. Znajduje się tu jeden z Głównych Zbiorników Wód Podziemnych w Polsce – "Zbiornik międzymorenowy Stargard-Goleniów nr 123". Jednostkowa wartość zasobów eksploatacyjnych zbiornika w Stargardzie może osiągnąć 500 m³/d/km². Stargard spośród miast województwa zachodniopomorskiego jest najbardziej zagrożony wezbraniami powodziowymi. Jest to spowodowane tym, iż powyżej centrum miasta łączą się trzy rzeki (Ina, Mała Ina i Krąpiel) o tym samym reżimie hydrologicznym – śnieżnym, których fale wezbraniowe łączą się na terenie miasta, powodując przelewanie się wody przez wały. Największe prawdopodobieństwo wystąpienia powodzi występuje na obszarze miasta poniżej wysokości bezwzględnej 20,62 m (tj. ok. 15% obszaru Stargardu) i wynosi 50, tj. stany takie mogą występować co drugi rok.
Klimat.
Obszar miasta charakteryzuje się umiarkowanie wilgotnym klimatem, ze średnią roczną temperaturą powietrza na poziomie 9,01 °C (temperatura lata w lipcu wynosi minimalnie 17,9 °C, zaś zimy w styczniu –1,3 °C). Średnia liczba opadów na miesiąc wynosi 46 mm, a liczba dni deszczowych w roku 181. Średnia liczba dni z pokrywą śnieżną wynosi 40. Długość okresu wegetacyjnego wynosi 220 dni, a jego początek przypada na 31 marca. Różnica w położeniu, odległości od zbiorników wodnych i kierunku wiatrów, mają wpływ na różnicę w sytuacji meteorologicznej Stargardu i Szczecina. Miasto jest jednym z miast o największej średniej temperaturze rocznej. W lipcu 2010 r. zanotowano 12 dni z temperaturą 30–35 °C, natomiast 1 dzień (12.07) z temperaturą wynoszącą 36 °C.
Demografia.
Dane z 31 grudnia 2006:
Stopa bezrobocia na dzień 31 października 2008 wynosiła 4,9%, następnie wzrosła i w sierpniu 2011 wyniosła 8,0%, w następnych latach spadła do poziomu 3,5% (grudzień 2018).
Stargard, liczący ok. 70 tys. mieszkańców, plasuje się na trzecim miejscu pod tym względem wśród miast województwa zachodniopomorskiego. W ostatnich latach ludności w mieście ubywa. Tendencja spadkowa charakteryzuje również procesy migracji do miasta, oraz ujemny przyrost naturalny. Według danych z 30 czerwca 2016 miasto miało 68 564 mieszkańców.
Przyrost ludności Stargardu w ciągu wieków nie był równomierny, był zakłócany przez liczne wojny, klęski żywiołowe oraz epidemie.
Struktura płci i wieku mieszkańców Stargardu według danych z 31 grudnia 2006
Historia.
Stargard należy do najstarszych grodów na Pomorzu Zachodnim. Początki jego powstania sięgają VIII – IX wieku, gdy to około 1 km na południe od dzisiejszego centrum rozwinęła się osada Osetno. Jej mieszkańcy przyczynili się do budowy grodu w zakolu rzeki Iny – w okolicy obecnie istniejącej Baszty Białogłówki.
Gród otoczony został wałami drewniano-ziemnymi, a od wschodu i północy dodatkowo chroniło go koryto rzeki Iny. W następnych stuleciach pomiędzy X a XII wiekiem na południe od umocnionego grodziska powstało otwarte podgrodzie. Rozwojowi osady sprzyjało położenie przy krzyżujących się szlakach handlowych, prowadzących z Santoka do Wolina i ze Szczecina do Kołobrzegu. Przyspieszony rozwój ośrodka grodowego nastąpił po nadaniu magdeburskich praw miejskich w 1243 lub 1253 roku. W okresie od 1240 do 1248 Stargard znajdował się w domenie biskupów kamieńskich, a nadane w 1243 przez bp. Konrada prawa miejskie w 1253 potwierdził książę pomorski Barnim I. Kwestia ustalenia daty otrzymania praw miejskich jest tym bardziej trudna, gdyż w wyniku pożaru z 1635 spłonęło Archiwum Miejskie, w tym także oryginalny akt lokacyjny. Władze miasta przyjmują za oficjalną wcześniejszą datę. Od 1292 roku Stargard został przeniesiony na prawa lubeckie korzystniejsze dla warstwy kupców i rzemieślników. W mieście zostały osadzone dwa zakony joannitów i augustianów. W bulli papieża Grzegorza IX z dnia 19 marca 1238 roku dotyczącej potwierdzenia nadania posiadłości koło Stargardu na rzecz zakonu joannitów książę Bogusław I nazwany jest księciem Kaszub ("duce Cassubie"). Do miasta zaczęli przybywać liczni osadnicy z terenu Niemiec i Flandrii, Stargard stał się członkiem związku hanzeatyckiego, wspierającego interesy kupców.
Pod koniec XIII wieku wyburzono obramowania starego grodziska i przystąpiono do budowy murów kamienno-ceglanych, obejmujących zarówno teren dawnego grodu, jak i rozbudowanego podgrodzia. Ina stała się ważną drogą komunikacyjną, którą barkami płynęło zboże i inne towary z ziemi pyrzyckiej i stargardzkiej do krajów zachodnich i nadbałtyckich. Podczas wojny trzydziestoletniej miasto zostało zdziesiątkowane z powodu głodu, chorób i pożarów, wskutek czego liczba ludności spadła o około 90%. Na mocy Traktatu Westfalskiego Stargard od 1648 roku dostał się pod panowanie Brandenburgii, a w 9 lat później przez miasto przejeżdżał hetman Stefan Czarniecki na czele konnicy, w pogoni za wycofującą się armią szwedzką. W okresie od 1668 do 1720 Stargard był stolicą Pomorza Tylnego. Druga połowa XVII i XVIII wieku to okres powolnej odbudowy zniszczonego grodu.
W połowie XIX wieku nastąpił przełom gospodarczy. Stargard w 1846 roku uzyskał połączenie kolejowe ze Szczecinem i Berlinem, a nieco później z Poznaniem i Koszalinem. W 1901 r. miasto staje się powiatem grodzkim w rejencji szczecińskiej. W 1905 miasto liczyło 26 907 mieszkańców, w ogromnej większości Niemców.
Oddzielny rozdział w historii stanowi okres II wojny światowej. Cała produkcja przemysłowa została ukierunkowana na potrzeby wojny. W mieście już od 1939 powstał duży obóz jeniecki, tzw. Stalag II D. 5 marca 1945 Stargard został zajęty przez żołnierzy 61 armii oraz 2 armii pancernej gwardii I Frontu Białoruskiego. Miasto doznało bardzo ciężkich zniszczeń (72%), a jego zabytkowa część (Stare Miasto) spłonęła całkowicie. Dla upamiętnienia poległych w walce o miasto kolegów żołnierze radzieccy jeszcze w 1945 roku wybudowali Pomnik Zwycięstwa na pl. Zwycięstwa. W tym roku został również założony cmentarz żołnierzy radzieckich przy ul. Czarnieckiego, gdzie pierwotnie pochowani zostali oficerowie radzieccy polegli w walkach o miasto i okolice. W 1946 roku do dwóch wspólnych mogił złożono również szczątki innych żołnierzy radzieckich (pochowanych jest tu 6 Bohaterów Związku Radzieckiego).
Stargard został przekazany Polsce. Już 23 marca 1945 roku radziecki komendant miasta powołał w mieście polskie władze (Józef Parys jako burmistrz). Nowa administracja dokonała wysiedlenia dotychczasowych mieszkańców miasta do Niemiec, zastępując ich Polakami z, między innymi, Kresów Wschodnich, a także ukraińskimi przesiedleńcami (w ramach akcji „Wisła”). Mimo ogromnej skali zniszczeń udało się zreorganizować gospodarkę miasta i dokonać jego częściowej odbudowy. Już 1 września 1945 otwarto tu pierwsze po wojnie na Pomorzu liceum ogólnokształcące. Uruchomiono liczne zakłady przemysłowe. Na początku lat 90. XX wieku Stargard, jak i inne miasta, przeżył kryzys gospodarczy związany ze zmianą ustroju.
W 2003 rozpoczął działanie Stargardzki Park Przemysłowy w którym powstały i działają firmy o zasięgu globalnym, między innymi fabryka japońskiego koncernu Bridgestone, fiński producent urządzeń przeładunkowych Cargotec, czy niemieckie MTU Tognum, produkujące komponenty do silników napędowych.
Park Przemysłowy Nowoczesnych Technologii w Stargardzie nieustannie się rozwija. Siedziby swoich firm wybudowali tam już m.in. Hydroline, Radiometer, Klippan czy Lidl. Na kolejnych terenach postępują prace budowlane i powstają nowe hale przemysłowe, powstaje centrum logistyczne Waimea Logistics Park Stargard. Całkowita powierzchnia Parku to około 850 hektarów, z których na 2021 rok pozostało około 250 hektarów przeznaczonych pod inwestycje w pierwszym etapie. W odległości zaledwie 5 kilometrów od Parku Przemysłowego Nowoczesnych Technologii przebiega obwodnica Stargardu w ciągu drogi krajowej nr 10. Dzięki dwóm pasmom w obu kierunkach droga nr 10 zapewnia komunikację w kierunku zachodnim z portem w Szczecinie i za pośrednictwem autostrady A6 z zachodnią granicą Polski, natomiast w kierunku wschodnim w stronę Bydgoszczy z siecią dróg krajowych.
Historia nazwy.
Na przestrzeni prawie dziewięciuset lat nazwa miasta zmieniała się wielokrotnie. Nazwa Stargard ma niewątpliwie pochodzenie słowiańskie i stanowi charakterystyczną dla języka pomorskiego postać nazwy „stary gród”, występującej w różnych formach na całej Słowiańszczyźnie. Część "gard" w dialektach Słowian pomorskich oznacza po prostu miasto albo gród i w tej formie do dziś przetrwała w kaszubszczyźnie. Nie doszło tu do metatezy (przestawki) i pozostała niezmieniona, w pozostałych językach słowiańskich zaszła metateza i dlatego po polsku jest "gród", po czesku "hrad", po rosyjsku город (translit. gorod). Nazwa jest zrostem przymiotnika "stary" i apelatywu "grod" (pol. "gród").
Inne wytłumaczenie nazwy miasta prezentuje Stampa. Uważa on, że "Stargard" pochodzi od duńskiej zbitki "stjerne" (gwiazda) i "gade" (brama) tłumaczonej jako "Gwiezdna Brama". Jego tezę mogą popierać średniowieczne monety i pieczęcie Stargardu. Trzynastowieczne brakteaty na awersie zdobione były jednowieżową bramą z trzema sześcioramiennymi gwiazdami, na późniejszych monetach znajdowała się trzywieżowa brama z sześcioramienną gwiazdą w przepuście. Pierwsza zachowana do dziś pieczęć Stargardu, pochodząca z XIV wieku, także przedstawia motyw znany ze wcześniejszych brakteatów.
Po raz pierwszy wzmianka o nazwie miasta pojawiła się w 1124, kiedy to kronikarz Ebbo, opisujący misję św. Ottona z Bambergu wspomniał jego pobyt w grodzie "Castro Zitarigroda". Kolejny zapis pochodzi z 1140, kiedy to "Castro Stargrod" wymieniony był w bulli papieża Innocentego II, jako gród mający należeć od tej pory do biskupstwa w Wolinie.
W późniejszym czasie spotykamy wiele form podobnie brzmiących:
W "Atlasie nazw geograficznych Słowiańszczyzny Zachodniej" ks. prof. Stanisława Kozierowskiego z 1934 roku polska nazwa miasta podana jest w formie "Starogard".
Pierwszą powojenną nazwą miasta był Starogród, a następnie Starogard nad Iną. W 1946 r. wprowadzono urzędowo nazwę miasta "Stargard". W 1950 wprowadzono urzędowo nazwę miasta "Stargard Szczeciński". Nazwa miasta kolejny raz została zmieniona 1 stycznia 2016, przyjmując postać "Stargard".
Starania o zmianę nazwy ze "Stargard Szczeciński" na "Stargard".
Według stanu z 2006 roku Stargard był największym w Polsce i na świecie miastem z określeniem pochodzącym od innej miejscowości.
W 1999 roku Towarzystwo Przyjaciół Stargardu rozpoczęło kampanię mającą na celu usunięcie z nazwy miasta przymiotnika "szczeciński", wskazując m.in., że ułatwi to cudzoziemcom wymowę oraz podniesie poczucie lokalnej tożsamości mieszkańców. 28 grudnia 2010 Rada Miasta podjęła uchwałę w sprawie zasad i trybu przeprowadzenia konsultacji z mieszkańcami w sprawie zmiany nazwy miasta na Stargard. Konsultacje zaplanowano na okres od 15 stycznia do 15 marca 2011 roku. W ich wyniku blisko 58% głosujących opowiedziało się za skróceniem nazwy (przy frekwencji wynoszącej 15,7%). 29 marca 2011 roku Rada Miasta złożyła do wojewody zachodniopomorskiego wniosek o zmianę urzędowej nazwy miasta oraz gminy miejskiej Stargard Szczeciński. Wniosek ten wojewoda zaopiniował pozytywnie i przekazał do ostatecznej decyzji do Ministerstwa Spraw Wewnętrznych i Administracji, gdzie na posiedzeniu z 16–17 maja 2011 roku został pozytywnie zaopiniowany przez Komisję Nazw Miejscowości i Obiektów Fizjograficznych, jednak ze względu na brak niektórych niezbędnych wniosków (m.in. wniosków Rady Powiatu Stargardzkiego i Rady Gminy Stargard Szczeciński (gmina wiejska) o zmianę nazwy siedziby władz ze Stargardu Szczecińskiego na Stargard) zmiana nazwy miasta nie została zaakceptowana przez MSWiA.
W marcu 2012 roku odbyły się konsultacje społeczne w gminie wiejskiej Stargard Szczeciński – pytano o zdanie w sprawie zmiany nazwy gminy Stargard Szczeciński z siedzibą w Stargardzie Szczecińskim na gminę Stargard z siedzibą w Stargardzie oraz w sprawie zmiany nazwy siedziby powiatu stargardzkiego ze Stargardu Szczecińskiego na Stargard. Niemal 90% mieszkańców była przeciwna zmianie nazwy gminy, jej siedziby i nazwy siedziby powiatu. 30 marca 2012 roku przeciw zmianie wypowiedziała rada gminy wiejskiej Stargard Szczeciński. Władze miasta wyraziły natomiast opinię, że zdanie gminy nie ma znaczenia w procesie zmiany nazwy miasta, stanowiącego odrębną gminę. Władze miejskie zasugerowały, by po zmianie nazwy miasta nie zmieniać nazwy gminy wiejskiej. Władze miejskie planowały skorelowanie kolejnego wniosku o zmianę nazwy miasta z wejściem w życie ustawy o nowych dowodach osobistych, w których nie będzie adresu – pozwoliłoby to uniknąć kłopotów i kosztów związanych z wyrabianiem przez mieszkańców nowych dowodów.
Ze względu na zmianę przepisów, zgodnie z którymi od 2015 nie jest wymagana zmiana praw jazdy i dokumentów rejestracyjnych pojazdów w przypadku zmiany nazwy miejscowości, Ministerstwo Administracji i Cyfryzacji przeanalizowało ponownie koszty związane z wprowadzeniem zmiany nazwy miasta i uznało, że wprowadzenie takiej zmiany jest zasadne. Rada miasta przyjęła 25 czerwca 2015 kolejną uchwałę, pozytywnie opiniując zmianę nazwy gminy o statusie miasta Stargard Szczeciński na Stargard, siedzibę tejże gminy na Stargard oraz siedzibę powiatu stargardzkiego na Stargard. W konsekwencji 28 lipca 2015 Rada Ministrów przyjęła rozporządzenie w sprawie zmiany nazwy gminy i jej siedziby na Stargard. Rozporządzenie weszło w życie 1 stycznia 2016 roku. Formalnie sama zmiana nazwy miasta nastąpiła osobnym rozporządzeniem w sprawie ustalenia, zmiany i zniesienia urzędowych nazw miejscowości.
Architektura.
Rozwój urbanistyczny.
Najstarszym trwałym elementem struktury przestrzennej Stargardu jest grodzisko w Osetnie, położone około 1,5 km na południowy zachód od późniejszego miasta, wśród podmokłych łąk szerokiej w tym miejscu doliny Iny. Duży gród o średnicy 200–300 m, dziś prawie nieczytelny w terenie, stanowił miejsce schronienia dla mieszkańców pobliskich nieobronnych osad w Strachocinie, Ulikowie i Stargardzie. Najpóźniej w połowie X wieku gród został opuszczony wskutek utworzenia nowego ośrodka na terenie dzisiejszego miasta – być może wówczas powstała nazwa "Zitarigroda" (Stargard, stary gród), która pojawiła się w źródłach po raz pierwszy w roku 1124.
Drugi stargardzki gród wzniesiono na przełomie IX i X wieku na sztucznie wyrównanym terenie, otoczonym od wschodu i północy skręcającą tu dawniej Iną, w pobliżu przeprawy przez rzekę oraz istniejącej tu od początku IX wieku nieobronnej osady. Najstarsze umocnienie grodu stanowi wał ziemno-drewniany, zastąpiony w X–XII wieku konstrukcją skrzyniową wypełnioną głazami. Gród funkcjonował od 1295 roku, gdy książę przekazał jego obszar miastu. Pozostałością grodu jest dziś wzniesienie w sąsiedztwie Baszty Białogłówki przy północno-wschodnim narożu Starego Miasta. Położona między grodem i Małą Iną osada przejęła rolę podgrodzia. Wzdłuż moszczonych drewnem ulic stały drewniane chaty, a całość terenu otoczona była wałem z palisadą. Pod koniec XII wieku na wzgórzu po zachodniej stronie Małej Iny osiedlili się joannici. Wokół domu zakonnego powstała wkrótce osada, rozwijająca się w kierunku wschodnim, ku położonemu bezpośrednio nad rzeką placowi targowemu. Niezabudowany jeszcze teren pomiędzy osadą i targowiskiem zajął wkrótce klasztor Augustianów. W ten sposób w północnej części późniejszego Starego Miasta powstał rozciągnięty w poprzek Iny zespół osadniczy, którego osią była wiążąca wszystkie człony, biegnąca z zachodu na wschód, droga handlowa ze Szczecina do Chociwla i dalej przez Białogard nad brzeg Bałtyku.
Przypływ ludności, jaki nastąpił po nadaniu Stargardowi praw miejskich, pociągnął za sobą dalsze powiększenie zabudowanego obszaru. Warunki fizjograficzne dopuszczały rozwój terytorialny jedynie w kierunku południowym od istniejącego już zespołu osad. Ostateczne granice miasta musiały być ustalone do końca XIII wieku, kiedy przystąpiono do wznoszenia murów obronnych. Średniowieczny Stargard otoczony był od południowego wschodu, wschodu i częściowo północy głównym korytem Iny, a ku zachodowi wspinał się na wydłużone wzgórze górujące nad doliną. Różnica poziomów między punktem położonym najwyżej (Rondel, obok kościoła św. Jana) a miejscem najniższym (Brama Młyńska) wynosi ok. 20 m. Przez obszar objęty murami przepływa Mała Ina, dzieląc go na dwie nierówne części. Do 1945 roku w planie Starego Miasta widoczne były ślady osadnictwa przedlokacyjnego w postaci ciągu obecnych ulic Bolesława Chrobrego i Gdańskiej wraz z szeregiem poprzecznych uliczek oraz bardziej regularna siatka bloków zabudowy wytyczonych po 1253 roku.
Już w XIV wieku poza zasięgiem obwarowań powstały dwa przedmieścia zwane Wik (niem. "Wiek") i Kępa (niem. "Werder"). W XV wieku istniały także dwa mniejsze przedmieścia wschodnie, przy drodze do Chociwla i zachodnie – św. Jobsta, które nazwę wzięło od kaplicy i szpitala położonego w tym rejonie. Mieszkańcy przedmieść posiadali własny samorząd, w przypadku Kępy utrzymany aż do początku XIX wieku, a ich głównym zajęciem było rolnictwo i ogrodnictwo. Wśród zabudowy przedmieść obok domów mieszkalnych znajdowały się liczne budynki gospodarcze. Każda z tych osad posiadała własną kaplicę: Wik i Kępa – kaplicę św. Gertrudy, przedmieście wschodnie – kaplicę św. Jakuba. Przed Bramą Pyrzycką zgrupowane były szpitale i związane z nimi kaplice trzech instytucji dobroczynnych: św. Ducha, św. Jerzego oraz przytułku dla ubogich.
Kształt przestrzenny, jaki uzyskało miasto do końca XV wieku, przetrwał bez większych zmian do pierwszej połowy XIX wieku. W 1625 roku rejestr podatkowy wykazywał 780 domów w obrębie murów, 105 na Kępie i 75 na Wiku. Przez wiele stuleci nie ulegała również zmianom sieć dróg: szlak ze Szczecina prowadził do miasta przez Bramę Świętojańską, a opuszczał je Bramą Wałową, rozgałęziając się następnie w kierunku Chociwla i Suchania. Drogi do Pyrzyc i Skalina biegły od Bramy Pyrzyckiej.
Dopiero w 1845 roku przebito w murach przejazd w kierunku Suchania (tzw. Nowa Brama). Budowa linii kolejowej wraz z dworcem w odległości około 1 km na zachód od Starego Miasta spowodował szybki rozwój Przedmieścia Jobsta. Powstało tam wiele domów mieszkalnych, a głównie "Jobststraße" (obecnie ulice Stefana Czarnieckiego i marsz. Józefa Piłsudskiego) wzniesiono też kilka budynków urzędowych, wodociągową wieżę ciśnień i niewielki neogotycki kościół (obecnie cerkiew pw. śś. Piotra i Pawła). Na północ od Starego Miasta skupiły się zakłady przemysłowe, poprowadzono tam bocznice kolejowe i zlokalizowano stację Stargardzkiej Kolei Wąskotorowej. Na wschód od Kępy powoli wzrastało nowe przedmieście przy szosie do Suchania. W okresie międzywojennym nastąpił dalszy rozwój przestrzenny miasta w kierunku zachodnim. Za torami kolejowymi przy drodze do Szczecina w wyniku planowanych działań urbanistycznych zbudowano tzw. osiedle miejskie, złożone z domów dwu- i wielorodzinnych w otoczeniu zieleni, z podstawowymi obiektami usługowymi i socjalnymi.
Szybki wzrost liczby mieszkańców po II wojnie światowej postawił przed polskimi urbanistami zadanie wydatnego zwiększenia zasobów mieszkaniowych. Po wyczerpaniu możliwości remontów i adaptacji istniejących budynków sięgnięto po rozwiązanie rozpowszechnione w owym czasie w całym kraju – wznoszenie zespołów typowych bloków mieszkalnych. Zabudowa tego typu powstała przy dzisiejszych ulic: Wyszyńskiego, Piłsudskiego oraz zbudowano kilka dużych osiedli m.in. os. Zachód, os. Pyrzyckie, os. Letnie.
Zagospodarowanie Starego Miasta stanowiło odrębny problem urbanistyczny i konserwatorski. Niemal całkowicie zniszczenie budynków mieszkalnych, z zachowanymi w różnym stanie monumentalnymi zabytkami architektury gotyckiej, przemawiało za przyjęciem zasady odbudowy wybranych, najcenniejszych obiektów, a nie rekonstrukcji całego zespołu. Przygotowany projekt przewidywał zachowanie historycznej siatki ulic oraz rekonstrukcję i wyeksponowanie budowli zabytkowych. Nowe budynki o ograniczonej liczbie kondygnacji i spadzistych dachach dostosowane były do skali miasta. Zgodnie z powyższymi założeniami zrealizowano tylko wznoszoną w pierwszym etapie zabudowę w zachodniej części Starówki. Na wyglądzie wschodnich kwartałów Starego Miasta odcisnęły piętno tendencje do powiększania gęstości zaludnienia i zbudowano 5 dziesięciopiętrowych wieżowców z tzw. wielkiej płyty. Efektem jest zniekształcenie sylwetki miasta i zatarcie przebiegu niektórych dawnych ulic.
Zabytki.
Stare Miasto.
Na terenie Starego Miasta w jego okolicy znajdują się 22 zabytki. Zespół ten ma wielką wartość zarówno z uwagi na wysoką rangę artystyczną poszczególnych obiektów, jak i wobec faktu, że na obszarze Starego Miasta zachowały się w niewiele zmienionym stanie prawie wszystkie architektoniczne dominanty z najświetniejszego okresu jego dziejów. Panującym tu stylem jest późny gotyk w mniejszej części barok. Przeważającym materiałem budowlanym jest duża średniowieczna cegła, nadająca najczęściej nietynkowanym elewacjom charakterystyczną, ciemnoczerwoną barwę. 17 września 2010 roku stargardzkie zabytki Starego Miasta: Kolegiata Najświętszej Marii Panny Królowej Świata oraz system fortyfikacji miejskich z basztami i bramami rozporządzeniem Prezydenta RP zostały uznane za pomnik historii. Pomimo znacznych zniszczeń wojennych, w mieście zachowało się wiele zabytków.
Zabytki Stargardu, które do 29.10.2019 r. znajdowały się na Europejskim Szlaku Gotyku Ceglanego.
Pomniki.
Na terenie miasta znajduje się kilkanaście pomników, obelisków, kamieni i tablic pamiątkowych. Najliczniej reprezentowane są pomniki powojenne, zachowało się też kilka monumentów z okresu międzywojennego (głównie na Cmentarzu Jeńców Wojennych). Najstarszym pomnikiem jest Krzyż Pokutny. Pochodzi z 1542, wykonany został przez Hansa Billekego, jako zadośćuczynienie za zabójstwo w tym miejscu jego krewnego Wawrzyńca Madera
Gospodarka.
Historia.
Na rozwój przemysłu w Stargardzie w połowie XIX wieku wpływ miała budowa linii kolejowej łączącej Stargard ze Szczecinem i dalej do Berlina (1843–1846) oraz linii do Poznania (1848). Zakłady przemysłowe lokalizowane były na północy i północnym wschodzie miasta, gdzie miały łatwy dostęp do bocznic kolejowych. Pierwszym ważnym zakładem była wytwórnia koniaków i likierów kupca F.J. Mampego (1835), zaś pierwszym zakładem stworzonym po budowie linii kolejowej była gazownia (1856), która zaczęła oświetlać miasto lampami. W roku 1858 otworzono Warsztaty Remontowe Urządzeń Kolejowych (późniejsze Zakłady Naprawcze Taboru Kolejowego), przy "Garbestraße" (dzisiejsza I Brygady). Pierwszą załogę stanowiło 111 osób, tj. prawie 7% ogółu mieszkańców ówczesnego miasta. W rok później kupiec Meisner uruchomił fabrykę papy smołowej i asfaltu, w której w 1869 wynaleziono i opatentowano papę bitumiczną. W późniejszym czasie w szybkim tempie otwierano wiele zakładów i przedsiębiorstw, oto niektóre z nich:
Po wojnie potrzeba pożywienia dla nowo przybyłych osadników sprawiła, że już w 1945 uruchomiono piekarnię i mleczarnię. Także w tym roku uruchomiono już ZNTK Stargard i Zakład Sprzętu Motoryzacyjnego. Silnie rozwijająca się gospodarka i potrzeby ludności sprawiły, że od lat 50. i 60. XX wieku otwierano zakłady:
Lata 1990–2022.
Stargard stanowi regionalny ośrodek równoważenia rozwoju z wyraźną przewagą przemysłu lekkiego. Jest ośrodkiem gospodarczym i przemysłowym, w którym udział ma przemysł spożywczy (cukrowniczy, mleczarski, cukierniczy) i maszynowy (produkcja taboru kolejowego, produkcja maszyn przeładunkowych, produkcja elementów napędowych maszyn). W ramach rozbudowy, rewitalizacji i modernizacji miasta w latach 1990–2020 wykonano wiele inwestycji, przedsięwzięć.
Rozbudowa, modernizacja, rewitalizacja 1990–2022.
W latach 80. rozpoczęła się budowa Szkoły Podstawowej nr 11 (na osiedlu Zachód), 1 września 1988 r. przyjęła pierwszych uczniów. W tym samym czasie trwała budowa wielofunkcyjnego obiektu widowiskowo-sportowego, który ostatecznie został oddany do użytku w 1988 r. Powstały nowe osiedla mieszkaniowe Żeromskiego (1984–1988), Letnie (1985–1988), Osiedle Pyrzyckie (1988), bloki wybudowane przez Stargardzkie Towarzystwo Budownictwa Społecznego przy ulicy Przedwiośnie (1990–1992), osiedle w dzielnicy Kluczewo-Lotnisko (1995–2000), przy ulicy Limanowskiego i Wojska Polskiego oraz bloki wojskowe przy ulicy Przedwiośnie (1988–1990). W 1993 r. oddano do użytku nowoczesną oczyszczalnię ścieków i przyłączono do miasta tereny poradzieckiego lotniska w Kluczewie. W 1999 r. rozpoczęto budowę nowej trybuny hali sportowej przy ulicy I Brygady. W 2001 r. zafunkcjonował w mieście obiekt handlowy hipermarket Kaufland, a w 2002 r. hipermarket Tesco na obrzeżach miasta. W mieście są cztery markety Netto, pięć Biedronek i sklep sieci Piotr i Paweł oraz dwa sklepy Lidl.
W latach 2000–2003 w obrębie ulic Wyszyńskiego, Czarnieckiego i Piłsudskiego powstały inwestycje handlowe: centrum handlowe Rondo, centrum handlowe Zodiak (wcześniej było tu targowisku), Berti oraz centrum handlowe 2000. W 2003 r. władze Stargardu otworzyły przy drodze krajowej nr 10 na pow. 150 ha Stargardzki Park Przemysłowy. Natomiast na terenie byłego Lotniska Kluczewo utworzono drugi park przemysłowy – Park Przemysłowy Nowoczesnych Technologii, na terenie którego funkcjonowały na rok (2010) dwie fabryki. W 2005 r. otwarto stargardzką geotermię za łączną kwotę ponad 34 mln zł, w inwestycji brali udział Amerykanie, Francuzi i Niemcy. Gorąca woda o temperaturze 90 °C jest pobierana z głębokości 2670 metrów. W kolejnych latach w mieście powstało wiele fabryk, przede wszystkim firm Bridgestone i Cargotec. 31 lipca 2006 Koncern Bridgestone podpisał z miastem umowę na budowę fabryki opon na terenie byłego radzieckiego lotniska w Kluczewie. W 2008 r. rozpoczęła się budowa kompleksu boisk na osiedlu Zachód, w ramach rządowego programu „Moje boisko – Orlik 2012”. 1 czerwca 2009 podpisano umowę na inwestycję na terenie Stargardzkiego Parku Przemysłowego z belgijską firmą Van Heyghen Staal. W roku 2009 zakończyła się budowa południowej obwodnicy Stargardu, będącej częścią drogi ekspresowej S10.
W sierpniu 2010 r. obok fabryki Bridgestone działalność rozpoczęła fabryka maszyn przeładunkowych fińskiego koncernu Cargotec. Na terenie Stargardu utworzono podstrefę Pomorskiej Specjalnej Strefy Ekonomicznej, o łącznej powierzchni 208,4 ha. 64,93% mieszkańców aktywnych zawodowo jest zatrudnionych w usługach, 33,36% w przemyśle, 1,72% w rolnictwie. Zgodnie z planem rewitalizacji miasta z 2010 r. głównymi pracodawcami Stargardu były:
W 2007–2013 została przeprowadzona rewitalizacja Ratusza Miejskiego. W marcu 2012 r. między ulicami Kazimierza Wielkiego i Chrobrego została oddana Galeria Handlowa Starówka z pierwszymi sklepami takich sieci jak np. Empik, Orsay czy H&amp;M. W latach 2013–2015 realizowana była inwestycja nowego budynku Komendy Powiatowej Policji. 18 stycznia 2014 r. został oddany i poświęcony pomnik pamięci ofiar katastrofy polskiego Tu-154M w Smoleńsku z 10 kwietnia 2010. W tym samym roku nastąpiła budowa kompleksu boisk Orlik 2012 przy ulicy Limanowskiego obok Gimnazjum nr 2. Powstało także euroboisko przy ulicy Ceglanej i boiska wielofunkcyjne na osiedlach Pyrzyckim i na Lotnisku przy ul. Tańskiego oraz zakończyła się częściowa renowacja stadionu Błękitnych Stargard, gdzie wykonano pierwszą na stargardzkim stadionie zadaszoną trybunę. W 2015 r. rozpoczęła się inwestycja budowy 100 mieszkań nowoczesnego i kameralnego kompleksu Stella Park, została zakończona w 2017 r. W 2016 r. zaczęła powstawać inwestycja na terenie byłych Stargardzkich Zakładów Chemii Gospodarczej Pollena nowoczesnego Osiedla Królewskiego. W 2017 r. rozpoczęła się budowa gmachu dla stargardzkiego sądu przy ulicy Okrzei. W tym samym roku była prowadzona przebudowa i remont ulicy Wieniawskiego na osiedlu Chopina, została zakończona we wrześniu. W 2017 r. rozpoczęły funkcjonowanie restauracje McDonald’s i KFC.
W 2018 r. Aleja Żołnierza w Stargardzie została gruntownie przebudowana na odcinku od placu Słonecznego do ulicy 9 Zaodrzańskiego Pułku Piechoty. W tym samym roku rozpoczęła się rewitalizacja starych budynków. W 2018 r. w miejscu pawilonów handlowych został oddany do użytku duży parking przy Galerii Handlowej Starówka. W 2018 r. pomiędzy ul. Szczecińską i 11 Listopada miała początek budowa czterech budynków mieszkalno– handlowo–usługowych jako Osiedle Centrum z planowanym końcowym terminem koniec 2021 r. W 2018 r. rozpoczęła się rewitalizacja głównego budynku Klubu Wojskowego. 31 października 2018 r. w działającym Parku Przemysłowym Nowoczesnych Technologii w Stargardzie przy ul. Metalowej zostały oficjalnie otwarte dwie nowe hale, w jednej produkuje Klippan Safety Polska przeniesiony z ul. Nasiennej, w drugiej nowy w Stargardzie Andrenplast. 11 listopada 2018 r. z okazji setnej rocznicy odzyskania przez Polskę niepodległości został odsłonięty pomnik Stargardzianie Ojczyźnie.
W styczniu 2019 r. zakończono inwestycję w Stargardzie – Zintegrowane Centrum Przesiadkowe. Inwestycja zintegrowała cały transport zbiorowy, busowy, autobusowy i komunikację miejską. W ramach ZCP powstał parking dla ok. 50 samochodów oraz zadaszony postój dla rowerów. Centrum przy ulicy Towarowej poświęcone jest zmarłemu prezydentowi Stargardu Sławomirowi Pajorowi i otrzymało jego imię. W tym samym roku rozpoczął się remont stacji i wiaduktów w Stargardzie. Remont prowadzony jest w ramach modernizacji linii z Poznania do Szczecina. Remont obejmie także cztery wiadukty nad ulicami: Stefana Wyszyńskiego, Składową, Księcia Bogusława IV i Marii Konopnickiej. W kwietniu 2019 r. otwarty został nowy parking w centrum Stargardu, miejsca parkingowe wyznaczono na byłej pętli autobusowej przy placu Wolności, obok Stargardzkiego Centrum Kultury. 24 kwietnia 2019 r. odbyło się otwarcie nowej, większej fabryki skandynawskiej firmy Specma, która związana ze Stargardem od 2013 roku spółka przeniosła się z ulicy Stralsundzkiej na prostopadłą do niej ulicę Przemysłową. W tym samym roku rozpoczął się remont na odcinku od ulicy Kazimierza Wielkiego do Grodzkiej. W maju 2019 r. rozpoczęła się gruntowna modernizacja pływalni OSiR przy ul. Szczecińskiej, która ma potrwać półtora roku. Inwestycja wykonywana jest przez firmę Erbud z Warszawy za 38 mln 893 tys. zł brutto. Zajęcia z pływalni odbywają się na obiektach zamiennych w Stargardzie. We wrześniu 2019 r. zakończono inwestycję w Stargardzkim Parku Przemysłowym Nowoczesnych Technologii, działającym przy ulicy Metalowej Lidl Centrum Dystrybucji. W październiku 2019 r. został oddany blok, w którym zamieszkali wojskowi z garnizonu Stargard.
W 2020 r. rozpoczęła się rewitalizacja Książnicy Stargardzkiej. Inwestycja warta jest 8 milionów złotych, dofinansowana z Regionalnego Programu Operacyjnego Województwa Zachodniopomorskiego w wysokości prawie 4 mln zł. Projekt ma być zrealizowany w 2022 roku. Rozpoczęła się także budowa inwestycji Osiedla Parkowego przy ulicy Gdyńskiej, gdzie przed laty w tym miejscu działało tam Technikum Rolnicze. W marcu 2020 r. wykonano drogę dla pieszych i rowerzystów wzdłuż jednostki wojskowej, łącząca osiedle Letnie z aleją Żołnierza, została oświetlona osiemnastoma słupami oświetleniowymi z energooszczędnymi oprawami LED. Rozpoczął się remont ulic Pierwszej Brygady i Konopnickiej. W 2020 r. w ramach procesu modernizacji miasta była budowana i jest dalej rozbudowywana ulica Metalowa.
W maju 2020 r. rozpoczęła się rewitalizacja kompleksowa zabytkowego kościoła pw. NMP Królowej Świata – kolegiaty mariackiej w Stargardzie. W czerwcu 2020 r. rozpoczęła się budowa minironda u zbiegu ul. Miłej z ul. Powstańców Warszawy na osiedlu Pyrzyckim (planowane oddanie 18 września 2020), jednocześnie trwa budowa nowej drogi, przedłużenie ul. Powstańców Warszawy. W planach jest rondo u zbiegu ulicy Krzywoustego, obwodnicy Staromiejskiej, ulicy Staszica. W 2020 na granicy Stargardu i Lipnika rozpoczęły się prace, gdzie powstaje park handlowo-usługowy przy dawnej drodze krajowej nr 10, na wyjeździe ze Stargardu w kierunku Szczecina. Dwie duże hale postawiono obok hipermarketu Tesco i marketu budowlanego Bricomarche. W jednej z nowych hal ma swoją siedzibę Castorama, która została przeniesiona z ulicy Kościuszki w Stargardzie, ostatecznie kompleks handlowy został otwarty w 2022.
5 października 2021 otwarta została AquaStar po przebudowie pływalni miejskiej przy ulicy Szczecińskiej w Stargardzie. Obiekt zyskał funkcje aquaparku i nową nazwę – AquaStar. W roku 2022 ruszyła rozbudowa centrum handlowego, to drugi etap budowy kompleksu handlowo-usługowego przez firmę Europrojekt Gamma Saller Polbau Sp. z o.o. Sp. k., którą realizuje firma Erbud, ma tam powstać sześć sklepów i supermarket Netto. W lipcu 2022 były dalej prowadzone prace rozbiórkowe, remontowe, modernizacyjne przy wiadukcie przy ulicy Stefana Wyszyńskiego, wiadukcie przy ulicy Konopnickiej/Pierwszej Brygady oraz przy ulicy Bogusława IV. Przebudowa 4 wiaduktów kolejowych w Stargardzie jest prowadzona w ramach dużej modernizacji linii kolejowej Poznań – Szczecin-Dąbie.
W 2022 w rejonie ulicy Barnima trwa budowa parkingu Park&amp;Ride, który na początku 2023 został otwarty i dysponuje 300 miejscami postojowymi dla samochodów, stojaki na rowery, parking dla autobusów. Kompleks ten to nowa infrastruktura w tym chodniki, ścieżka rowerowa i dogodne połączenie dla pieszych z dworcem kolejowym.
Handel.
Największym skupiskiem usługowym jest ulica Wyszyńskiego i jej otoczenie. W mieście istnieją cztery targowiska: przy ul. Reja (największe – 113 stałych miejsc targowych), Płatnerzy, Szczecińskiej i na os. Zachód. Pierwszym otwartym w Stargardzie sklepem wielkopowierzchniowym był w 2001 roku Kaufland, pierwszy sklep tej sieci w Polsce. Obecnie na terenie miasta działa 6 supermarketów elektronicznych oraz 4 supermarkety z materiałami budowlanymi i dekoracyjnymi. Największe centra handlowe położone są w śródmieściu: CH 2000, CH Rondo, CH Zodiak, CH Metro. Najstarszym domem handlowym jest Milenium zbudowane w 1966 w tysięczną rocznicę chrztu Polski. Największym obiektem handlowym w mieście jest otwarta w marcu 2012 roku Galeria Starówka wraz ze szczytowymi kamienicami, wybudowanymi na przedwojennych fundamentach. Od XII wieku do początku XX wieku centrum handlu było Stare Miasto. Na terenie miasta znajdowało się kilka targów, najważniejszy był Rynek Staromiejski ("Markt"), Rynek Drzewny ("Holzmarkt", ob. Łokietka), Rynek Solny (dzisiejsza ul. Grodzka) oraz Rynek Mięsny (plac pomiędzy ratuszem a kościołem Mariackim). Wraz z rozwojem miasta usługowe centrum przesunęło się na zachód w okolice pl. Wolności i ul. Wyszyńskiego. W roku 2022 usytuowany na granicy Stargardu i Lipnika rozpoczął działalność kompleks usługowo-handlowy, w tym firmy: Sizeer, 4F, Cukiernia Sowa, CCC, Smyk, Deichmann, Pepco, Sinsay, Cropp, Tedi, Media Expert, HalfPrice, House i Castorama.
Transport.
Stargard jest usytuowany w tzw. bramie wjazdowej do zespołu wielkomiejsko-portowego Szczecina. Spełnia funkcję dużego węzła komunikacyjnego. Przecinają się tu ważne drogi kołowe i kolejowe.
Transport drogowy.
W 1998 oddano do użytku Południowe Obejście Starego Miasta, gdzie krzyżują się wszystkie ważne drogi. Stworzenie tzw. małej obwodnicy Stargardu odciążyło od ruchu Stare Miasto i cenne zabytki. 28 maja 2008 ruszyła budowa południowej obwodnicy miasta, która zakończyła się 21 grudnia 2009. Obwodnica weszła w skład drogi ekspresowej S10.
W jej ciągu powstały trzy węzły: Stargard Szczeciński Zachód, Stargard Szczeciński Centrum, Stargard Szczeciński Wschód, by ostatecznie otworzyć ją 21 grudnia 2009. Koszt budowy obwodnicy wyniósł 351,1 mln zł.
Transport kolejowy.
Pierwsze połączenie kolejowe miasto uzyskało w 1846, kiedy to 1 maja na stację w Stargardzie wjechała lokomotywa ciągnąca pociąg ze Szczecina. 4 marca 1846 została wydana koncesja na budowę Kolei Stargardzko-Poznańskiej (wówczas Kolei Starogrodzko-Poznańskiej). Całość linii oddano do użytku 9 sierpnia 1848 roku. Wiosną 1857 rozpoczęto budowę linii Stargard-Koszalin, którą oddano do użytku 1 czerwca 1859. Tym samym powstał pierwszy na Pomorzu węzeł kolejowy. Po budowach dla celów ogólnopaństwowych zaczęto budować linie regionalne (drugorzędne); 31 sierpnia 1882 otwarto linię do Kostrzyna, a następnie 1 września 1895 linię do Piły, przez Ulikowo. Dopełnieniem kolei krajowych i regionalnych były koleje wąskotorowe; pierwszy odcinek przez Starą Dąbrowę do Ińska otwarto 14 stycznia 1895, ostatni odcinek oddano do użytku 15 listopada 1910, całość kolei mierzyła blisko 120 km.
W planach do realizacji jest uruchomienie miejskiej linii kolejowej, która połączyłaby centrum miasta z Kluczewem. Od 2020 prowadzona jest przebudowa 4 wiaduktów kolejowych w ramach dużej modernizacji linii kolejowej Poznań – Szczecin-Dąbie
Transport autobusowy.
Transportem pasażerów z obszaru powiatów stargardzkiego, choszczeńskiego, goleniowskiego i pyrzyckiego oraz miasta Szczecin zajmują się głównie prywatni przewoźnicy. Stargard posiada bezpośrednie połączenia busowe m.in. ze Szczecinem, Choszcznem, Pyrzycami, Reczem, Nowogardem, Maszewem, Chociwlem, Ińskiem i Dobrzanami. Stargard posiadał PKS, który został utworzony w sierpniu 1945 r. Przy zajezdni autobusowej przy Gdańskiej znajduje się stacja benzynowa oraz Okręgowa Stacja Kontroli Pojazdów należące do PKS Stargard. Od 1985 r. funkcjonował dworzec autobusowy PKS, który znajdował się przy ul. Szczecińskiej 10. W 1996 zatrudniano 260 osób. Przedsiębiorstwo posiadało wówczas 90 autobusów, którymi obsługiwano 293 kursy dziennie na 228 liniach, przewożąc rocznie ponad 4 mln pasażerów. W obecnej formie przedsiębiorstwo funkcjonuje od 8 grudnia 2000, kiedy to podczas prywatyzacji pracowniczej stworzono spółkę prawa handlowego. Stargardzki PKS miał połączenia ze Szczecinem, Wałczem, Piłą, Bydgoszczą, Toruniem, Włocławkiem, Płockiem, Ciechanowem, Ostrołęką, Łomżą i Białymstokiem. Dworzec w 2014 r. został zlikwidowany, w 2015 nastąpiła rozbiórka budynku.
W 2019 r., na miejscu dawnego dworca autobusowego, zakończono budowę nowoczesnego Zintegrowanego Centrum Przesiadkowego. Była to największa inwestycja w historii miasta (koszt: 25 mln złotych). W Centrum Przesiadkowym zatrzymują się autobusy komunikacji miejskiej oraz busy prywatnych przewoźników. W przyszłości Centrum uzyska bezpośrednie połączenie ze znajdującym się nieopodal dworcem kolejowym.
Transport lotniczy.
Najbliższy międzynarodowy port lotniczy znajduje się w Goleniowie, 35 km od Stargardu. Na terenie miasta znajdowało się byłe poradzieckie (Lotnisko Kluczewo), które sukcesywnie było i jest przekształcane w park przemysłowy – Park Przemysłowy Nowoczesnych Technologii. Budynki po radzieckim garnizonie wojskowym przekształcone zostały w osiedle mieszkaniowe (Osiedle Lotnisko).
Transport wodny.
Przez setki lat rzeka Ina na odcinku od Stargardu w górę aż do ujścia w Inoujściu była żeglowna. W latach 60. XX wieku na zlecenie Okręgowego Zarządu Wodnego w Szczecinie opracowano projekt przywrócenia ruchu pasażerskiego i towarowego na Inie. Jednak już w grudniu 1966 pomysł ten zarzucono całkowicie ze względu na brak zainteresowania podmiotów gospodarczych tym środkiem transportu. Obecnie rzeka wykorzystywana jest jedynie jako szlak kajakowy. Przez Inę przebiega szlak kajakowy, prowadzi on od Recza przez Stargard i Goleniów aż do ujścia do Domiąży. Obecnie planuje się zagospodarowanie odcinka Iny do celów turystycznych wraz z budową przystani kajakowej, stanowisk wodnych, miejsc biwakowych i ogniskowych.
Komunikacja miejska.
Komunikacja miejska w Stargardzie zaczęła funkcjonować w latach 20. XX wieku, kiedy na trasę wyjechały autobusy łączące latem miasto z Jeziorem Miedwie. W 1927 roku przedsiębiorca Jensen uruchomił w mieście linię autobusową łączącą dworzec z Rynkiem i koszarami. W latach 30. komunikację miejską obsługiwała firma Stadtomnibus Stargard i. Pom. Powrót powojenny nastąpił w 1961, kiedy powstało Miejskie Przedsiębiorstwo Gospodarki Komunalnej, które w ramach swojej działalności zajmowało się transportem miejskim zarówno jako organizator, jak i przewoźnik. MPGK posiadało 6 autobusów marki San. W latach 1971–1990 transportem miejskim zajmowało się Wojewódzkie Przedsiębiorstwo Komunikacji Miejskiej Szczecin. W tym okresie wymieniono tabor na Autosany H9-35 oraz Jelcze PR110 i M11.
Wraz z wejściem ustawy o samorządzie 8 maja 1990 powstał Miejski Zakład Komunikacji w Stargardzie, który jest jednostką budżetową miasta. MZK w 1993 wprowadził do obsługi połączeń miejskich autobusy przegubowe Ikarus 280, a w 2000 pierwsze autobusy niskopodłogowe. Wraz z otwarciem hipermarketu Tesco powstały dwie niezależne od miasta linie bezpłatne obsługiwane przez PKS Stargard; obecnie już nie funkcjonują. Aktualnie w Stargardzie kursuje 19 linii autobusowych. Linie obsługują mieszkańców Stargardu i okolicznych miejscowości: Kobylanka, Żarowo, Sowno, Witkowo, Strzyżno, Kurcewo, Grzędzice, Lipnik, Zieleniewo (Jezioro Miedwie), Morzyczyn, Reptowo, Klępino, Małkocin, Storkówko, Koszewo, Koszewko i innych.
Turystyka.
Szlaki piesze.
Głównymi elementami stanowiącymi o rozwoju turystyki są zabytki Starego Miasta oraz przyrodnicze otoczenie miasta (Planty, jezioro Miedwie, rzeka Ina).
Na terenie miasta wytyczono trzy piesze szlaki turystyczne:
Od roku 2006 do dnia 29.10.2019 r. Stargard leżał na Europejskim Szlaku Gotyku Ceglanego.
Informacji turystycznej można zasięgnąć w Centrum Informacji Turystycznej przy Rynku Staromiejskim oraz w oddziale PTTK.
Hotele.
Od najstarszych wieków Stargard położony był na skrzyżowaniu ważnych szlaków komunikacyjnych, a więc funkcjonowanie w mieście hoteli czy zajazdów było niejako koniecznością. Do 1945 roku istniało w Stargardzie kilkadziesiąt tego typu obiektów, w tym:
We współczesnym Stargardzie funkcjonuje 8 hoteli. Najwyżej sklasyfikowanymi są: otwarty w 2000 roku Hotel Restauracja Mały Młyn, przy ul. Gdańskiej 5 (40 miejsc noclegowych), otwarty w 2008 roku Hotel Restauracja Spichlerz, przy Czarnieckiego 10, dysponujący 65 miejscami oraz najmłodszy, otwarty w 2012 roku – Hotel Grodzki Business &amp; Spa przy ulicy Grodzkiej 3, wszystkie trzy po trzy gwiazdki. Dwie gwiazdki posiadają Hotel 104 (dawny Inwit) zbudowany w 1988 roku przy hali sportowej Spójni, ul. I Brygady 1 (dysponuje 53 miejscami). Jedną gwiazdkę posiadają: najstarszy w mieście Hotel PTTK, przy ul. Kuśnierzy 5 funkcjonujący od lat 60. XX w., posiada 30 miejsc noclegowych, Hotel Staromiejski przy ul. Spichrzowej 2 (104 miejsc noclegowych) oraz Hotel Lord, przy ul. Łąkowej 6 dysponujący 62 miejscami noclegowymi. Niższy standard oferuje Hotel Granitex, ul. Lotników 51a (50 miejsc). Łączna liczba miejsc noclegowych w hotelach wynosi 404. Na terenie miasta znajduje się także internat wojskowy Huzar na os. Hallera 11, noclegownia Weryk, przy ul. Niepodległości, Bursa Szkolna, przy pl. Majdanek oraz dwie kwatery prywatne. W 2010 z noclegów w stargardzkich hotelach skorzystało 21 812 osób, w tym 5502 turystów zagranicznych.
Piętnasty południk.
Stargard jest położony dokładnie 15 stopni na wschód od południka zerowego, przebiegającego przez przedmieście Londynu Greenwich. Stanowi to dokładnie 1 godzinę różnicy między astronomicznym czasem londyńskim a środkowoeuropejskim, przyjętym w Polsce i w krajach sąsiednich. Taki umowny przebieg południków i wynikający z niego podział świata na strefy czasowe obowiązuje od 1884 roku.
Fakt położenia Stargardu na 15 południku długości geograficznej wschodniej upamiętnia kamienny obelisk znajdujący się przy ulicy Szczecińskiej nieopodal Rondo 15. Południk. Obelisk ustawiony został przez Niemców prawdopodobnie w okresie międzywojennym. W ostatnich latach uległ on dewastacji, ale dzięki staraniom służb miejskich i członków PTTK, wiosną 1996 roku został odremontowany. Przez Pomorze Zachodnie prowadzi trasa wycieczkowa szlakiem 15 południka. Wiedzie ona od Trzęsacza nad Morzem Bałtyckim przez Stargard do Trzcinnej koło Myśliborza.
Zieleń miejska.
Pomniki przyrody.
Na terenie Stargardu znajduje się 19 pomników przyrody. Najliczniejszą grupę stanowią platany klonolistne występujące w grupie 11 drzew w Parku Popiela. Ponadto jako pomniki przyrody uznane są: klon jawor, klon zwyczajny i topola geldryjska w parku 3 Maja, dąb szypułkowy i wierzba biała z parku Jagiellońskiego oraz grab pospolity (park Zamkowy), topola czarna (ul. Sportowa) i wiąz szypułkowy (ul. Skarbowa).
Cmentarze.
Ponadto w przeszłości istniały:
Wspólnoty wyznaniowe.
Do 1945 roku najliczniejszą grupą wyznaniową byli ewangelicy (94,8%). Do 1938 zamieszkiwała tu dość duża grupa Żydów, stanowiąca ok. 2,5% ogółu mieszkańców.
Żydzi posiadali dwie synagogi: Stara Synagoga, wzniesiona na początku XIX wieku, położona przy dzisiejszej ul. Mickiewicza oraz Nowa Synagoga zbudowana w 1913, zburzona w 1938, położona była w pobliżu Spichlerza. Posiadali także swój cmentarz na wzgórzu "Kalkenberg" (teren dzisiejszego Zespołu Szkół Katolickich). Miasto zamieszkiwali także katolicy (2%), dysydenci (0,5%), luteranie (0,1%) oraz nieliczne grupy baptystów, grekokatolików, wyznawców Kościoła niemieckokatolickiego oraz 5 osób o nieokreślonej religii.
Obecnie najliczniejszą grupę wyznaniową stanowią katolicy. W Stargardzie znajduje się kolegiata archidiecezji szczecińsko-kamieńskiej. W mieście istnieje 8 parafii, które wchodzą w skład dwóch dekanatów:
W skład Dekanatu Wojsk Lądowych wchodzi Parafia wojskowa Matki Bożej Dobrej Rady na terenie jednostki w białych koszarach. Prócz parafii rzymskokatolickich, w Stargardzie działalność duszpasterską prowadzi także parafia polskokatolicka, użytkująca kościół Przemienienia Pańskiego (ul. Nadbrzeżna).
Znajdują się tu 2 cerkwie:
W mieście istnieją następujące kościoły protestanckie:
W Stargardzie działalność kaznodziejską prowadzą 4 zbory Świadków Jehowy:
Kultura.
Do najważniejszych placówek kulturalnych należą lub należały Stargardzkie Centrum Kultury, Młodzieżowy Dom Kultury, Stargardzki Dom Kultury Kolejarza, Książnica Stargardzka i Klub Wojskowy. W mieście istnieje obecnie jedno kino.W 2021 roku przy ul. Bolesława Chrobrego 21 otwarto Stargardzkie Centrum Nauki FILARY, działające w strukturach SCK.
15 listopada 2006 otwarto nową salę kinowo-widowiskową, wówczas jedną z najnowocześniejszą sal tego typu w województwie.
W latach 80. XX wieku w mieście istniały trzy kina: „Ina”, Kino „Dar” oraz „Panorama” (w XIX-wiecznym pałacyku w Parku Panorama, ob. budynek w rękach prywatnych). Z powodu oddania do użytku nowej sali kinowej, kino „Ina” zostało zamknięte. Pierwszym kinem w przedwojennym Stargardzie było kino Capitol, zbudowane w 1938 roku, przy "Bahnhofstraße" (ob. ul. Wyszyńskiego), zaprojektowane przez Otto Wernera. Kino składało się z dwóch sal; widowiskowo-kinowej z 756 miejscami i małej kameralnej z 213 miejscami.
Największą miejską widownią przystosowaną do imprez artystycznych jest amfiteatr, położony na stromej skarpie w Parku Chrobrego. Został on zbudowany w latach 1977–1980 w ramach tzw. czynów społecznych przez mieszkańców miasta. Widownia może pomieścić 2500 osób. W mieście istnieje jedno muzeum z siedzibą przy Rynku Staromiejskim oraz w Bastei (znajduje się tam wystawa stała o historii miasta).
Imprezy i konkursy organizowane w Stargardzie o charakterze ponadlokalnym:
Zespoły i grupy artystyczne nagradzane na konkursach krajowych i międzynarodowych:
W 2017 roku powołano do życia orkiestrę symfoniczną „Camerata Stargard” – na bazie zasobów ludzkich Szkoły Muzycznej I i II stopnia w Stargardzie, we współpracy z Filharmonią Szczecińską i przy wsparciu Miasta Stargard.
Ochrona zdrowia.
Apteki.
Przed 1945 rokiem w Stargardzie działało pięć aptek. Najstarsza z nich – "Rats u. Loewen Apotheke" (Pod Lwem) założona została w 1487, mieściła się w XVI-wiecznej kamienicy przy Poststraße 1 (u zbiegu dzisiejszych Grodzkiej i Mieszka I). W drugiej aptece "Zum Goldenen Adler" (Pod Złotym Orłem), znajdującej się w pobliżu, przy Rynku Staromiejskim 3 (w miejscu dzisiejszej restauracji „Ratuszowa”) znajdowała się Centralna Apteka Homeopatyczna. Kolejna apteka to Hornemann-Schwann Apotheke znajdująca się przy Großer Wall 15, u zbiegu dzisiejszych ulic Bolesława Chrobrego i Spichrzowej. Jedyną apteką, która przetrwała działania wojenne, była Apteka pod Złotą Gwiazdą ("Apotheke zum Goldenen Stern") przy Bahnhofstraße 23 (obecnie Wyszyńskiego). Funkcjonowała od początku XX wieku. Wiosną 1945 uruchomiona została przez polskich osadników jako pierwsza w powiecie i jako Cefarm działała do 2006 roku.
W końcu 2000 roku było w Stargardzie łącznie 15 aptek. Obecnie w Stargardzie funkcjonuje 29 aptek, w tym dwa punkty apteczne oraz apteka szpitalna.
Szpitale i przychodnie.
W średniowieczu w Stargardzie funkcjonowały 4 ośrodki lecznicze (Szpital św. Ducha, Lazarety: św. Jerzego, św. Jobsta, oraz dla ubogich), a w 1820 w Bramie Świętojańskiej uruchomiono szpital dla obłąkanych. W latach 70. XIX wieku rozpoczęto budowy nowoczesnych szpitali, w południowej części miasta (Szpitale Karowa, Wilhelma, Jurgena, dla osób starszych). W 1878 roku do użytku oddano Szpital Möbiusa (obecnie stare skrzydło szpitala przy ul. Wojska Polskiego), który swoją budową nawiązuje do budownictwa sanatoryjnego. W 1910 otwarto dwa budynki z czerwonej cegły z przeznaczeniem na biuro i oddział męski. W 1937 roku istniały jeszcze dwa budynki Möbius Hospital – w miejscu obecnego parkingu obok kościoła św. Ducha.
W związku z tym, iż od XIX wieku Stargard pełnił funkcje miasta szpitalnego dla II Okręgu Wojskowego (teren od Rugii do Lęborka), w czasie wojny funkcję lazaretów ponadto pełniły Gimnazjum Groninga, Dom Bractwa Strzeleckiego, oraz dzisiejsze Starostwo Powiatowe, Zespół Szkół nr 1 oraz Gimnazjum nr 2.
W latach 80. XX wieku, w pobliżu os. Pyrzyckiego rozpoczęto budowę Szpitala Geriatrycznego, jednak upadek systemu spowodował zatrzymanie prac budowlanych, a w konsekwencji ich całkowite zarzucenie. Aktualnie w mieście funkcjonują dwa szpitale: Szpital Wielospecjalistyczny przy ul. Wojska Polskiego 27 i Szpital Rehabilitacyjny im. dr. Zbigniewa Petriego, które wchodzą w skład Samodzielnego Publicznego Wielospecjalistycznego Zakładu Opieki Zdrowotnej w Stargardzie.
W mieście funkcjonuje kilka przychodni m.in. Wojskowa SPL i poradnie Samodzielnego Publicznego Wielospecjalistycznego Zespołu Opieki Zdrowotnej, Medis. NZOZ Przychodnia medycyny rodzinnej, NZOZ KMW „Centrum Zdrowia”, „Przy Janie” NZOZ Przychodnia medycyny rodzinnej, WOMP-ZCLiP Przychodnia nr 5 NZOZ, Przychodnia NZOZ „Zachód”, Fam-med Sp. Z o.o. NZOZ, Przychodnia NZOZ „Magmed”, Ewa-Lek sp.j. NZOZ. Chmurowicz E., Kowalska E., Przychodnia Medycyny Rodzinnej NZOZ, Wojewódzki Ośrodek Medycyny Pracy – Zachodniopomorskie Centrum Leczenia i Profilaktyki. Przychodnia nr 4, Medis Andrzej Rybkiewicz Sp. z o.o., NZOZ Anna Południewska, Przychodnia „Zdrowym Być”, Centrum Medyczne Consilius.
Edukacja.
W Stargardzie istnieje 9 szkół podstawowych, 15 państwowych szkół ponadgimnazjalnych w tym 6 szkół zawodowych, 6 liceów ogólnokształcących, 2 szkoły średnie zawodowe oraz Państwowa Szkoła Muzyczna I i II stopnia im. Witolda Lutosławskiego. Ponadto w mieście funkcjonują szkoły niepubliczne ponadgimnazjalne. Najstarszą szkołą średnią jest I Liceum Ogólnokształcące otwarte we wrześniu 1945 roku, mieszczące się w dawnym "Collegium Groeningianum" zbudowanym w 1882 r. W 1946 otwarto Zespół Szkół nr 1, a 1989 II Liceum Ogólnokształcące.
Pierwszą szkołą wyższą w mieście jest otwarta w 2005 roku Stargardzka Szkoła Wyższa "Stargardinum". Wydział Przedsiębiorczości funkcjonuje w Zachodniopomorskiej Szkole Biznesu, uruchomionej w 1996 roku, a punkty dydaktyczne
Zachodniopomorski Uniwersytet Technologiczny (od 2000 roku) oraz Nauczycielskie Kolegium Języków Obcych (od 2001).
Na terenie miasta funkcjonują trzy żłobki (w tym dwa miejskie) oraz 15 przedszkoli (z czego 6 miejskich)&lt;ref name="https://www.stargard.pl"&gt;https://www.stargard.pl/.&lt;/ref&gt;.
Sport i rekreacja.
Najstarszym klubem sportowym w polskim Stargardzie jest Kolejowy Klub Sportowy „Błękitni”.
Powstał tuż po przejęciu miasta przez władze polskie, 18 maja 1945. Stargardzki klub sportowy był pierwszą organizacją społeczną na Pomorzu Zachodnim. Największym sukcesem zespołu jest zajęcie 15 miejsca w drugiej lidze w sezonie 1981/1982, oraz awans do drugiej ligi w roku 2003, a także 1/2 finału Pucharu Polski w 2015 roku.
Klub Sportowy „Spójnia”, powstał w 1949. Największym sukcesem koszykarzy jest awans w 1994 do Polskiej Ligi Koszykówki, a w trzy lata później zdobycie wicemistrzostwa kraju. Obecnie „Spójnia” ponownie gra w ekstraklasie.
W Stargardzie istnieje kilkanaście klubów sportowych:
W mieście działają ligi amatorskie w bowlingu, piłce nożnej i koszykówce. Miasto posiada nowoczesną bazą sportowo-rekreacyjną, zapewniającą warunki uprawiania sportu i rekreacji, zarówno sportowcom wykwalifikowanym, jak i amatorom; Stadion Lekkoatletycznego im. Jerzego Cieśli z nawierzchnią tartanową; Stadiony piłkarskie KP „Błękitni”, ZKS „Kluczevia” oraz hala sportowa o powierzchni ok. 1500 m² (największy w regionie obiekt). Miasto dysponuje innymi obiektami, do uprawiana sportów niemasowych: 3 kryte pływalnie, kręgielnia, 4 zespoły kortów tenisowych, skateplaza, 2 skateparki, ośrodki jazdy konnej, strzelnica, boiska piłkarskie ze sztuczną trawą, w tym boisko zbudowane w ramach programu Orlik 2012 oraz sezonowe lodowisko.
Media.
Pierwszą znaną gazetą stargardzką była „Die Musterung” („Musztra”) informowała o życiu garnizonu oraz samego miasta, ukazywała się w latach 1771–1772. W 1823 stargardzki księgarz J. Hane rozpoczął wydawanie „Stargarder Wochenblatt” (pol. Tygodnik Stargardzki), wydawano go do 60. W następnych latach wydawano m.in. „Stargarder Zeitung”, „Stargarder Bote” oraz „Pommersche Dorfzeitung”. Okres świetności niemieckiej prasy stargardzkiej zakończył rok 1935, kiedy to decyzją NSDAP skonsolidowano wszystkie wydawnictwa w jeden tytuł „Stargarder Tageblatt” (pol. Dziennik Stargardzki). Pierwszą powojenną gazetą wydawaną w Stargardzie były „Wieści”, ukazywały się one od lipca 1945 do lat 80 XX wieku. W październiku 1945 ukazał się pierwszy numer dziennika regionalnego „Kurier Szczeciński”, a w dwa lata później „Głos Szczeciński”.
W latach 90 XX wieku i na początku XXI wieku ukazywała się „Gazeta Stargardzka”. W ostatnich latach ukazywały się także: „Kurier Stargardzki”, „7 Dni Stargardu”, „Fakty Lokalne”, „Echo Stargardu”, „Stargardzkie Tu i Teraz”, „ExPress Stargardzki”. Obecnie działa pięć stargardzkich gazet: „Dziennik Stargardzki”, „7 Dni Powiatu Stargardzkiego”, „7 Dni Ziemi Stargardzkiej” (gazeta bezpłatna), „Stargardzki Informator Samorządowy”' (miesięcznik Urzędu Miasta Stargard Szczeciński) oraz „Głos Stargardzki” (piątkowy dodatek do „Głosu Szczecińskiego”). W Stargardzie swoje przedstawicielstwa mają także dwie gazety regionalne: „Głos Szczeciński” oraz „Kurier Szczeciński”. W mieście działają dwie sieci telewizji kablowej. Pierwsza telewizja kablowa w Stargardzie powstała w 1993 w pomieszczeniach Spółdzielni Mieszkaniowej. Operatorem telewizji kablowej jest Vectra oraz Telewizja Kablowa sieci UPC. Lokalnym kanałem telewizyjnym jest szczecińska Telewizja TV7 oraz TVP Szczecin. 22 kwietnia 2014 emisję rozpoczęło Radio Stargard 90,3 FM (obecnie Twoje Radio), swoją terenową redakcję posiada tu także Polskie Radio Szczecin oraz stargardzki portal informacyjny estargard. W 2022 rozpoczął działalność portal informacyjny Stargard News.
Polityka i administracja.
Siedzibą Prezydenta Miasta Stargardu jest budynek Urzędu Miasta Stargardu przy ul. Czarnieckiego 17. Obecnym prezydentem miasta jest Rafał Zając, który objął urząd po przedterminowych wyborach spowodowanych śmiercią wieloletniego prezydenta Sławomira Leona Pajora.
Siedzibą Rady Miasta Stargardu jest ratusz miejski przy Rynku Staromiejskim. Zgodnie z parytetem mieszkańców w radzie miasta zasiada 23 radnych.
Prezydenci Miasta Stargardu:
Miasto jest członkiem stowarzyszeń: Nowej Hanzy, Związku Miast Polskich, Związku Gmin Dorzecza Iny oraz Związku Gmin Zlewni Jeziora Miedwie. Mieszkańcy Stargardu wybierają parlamentarzystów z okręgu wyborczego nr 41 (Szczecin), a posłów do Parlamentu Europejskiego z okręgu wyborczego nr 13. Honorowymi Obywatelami Miasta Stargard po 1989 są abp Kazimierz Majdański oraz Piotr Mync. Ponadto wyróżnieni medalem Zasłużeni dla Miasta Stargard zostali: ks. Edmund Malich, Zbigniew Petri, Edward Olszewski, Stanisław Preiss, ks. prał. Henryk Ozga, Kazimierz Nowicki, Marek Jasiński, Władysław Wojtakajtis, Andrzej Korzeb, Maria Lisowska i Sławomir Pajor. W Stargardzie znajdują się: sąd rejonowy, prokuratura rejonowa, obwodowy urząd miar, rejonowy urząd Poczty Polskiej (oraz 11 placówek pocztowych), Inspektorat Zakładu Ubezpieczeń Społecznych, oddział celny, oddział Urzędu Statystycznego w Szczecinie, urząd skarbowy, oddział Archiwum Państwowego, rejon dróg wojewódzkich, rejon GDDKiA oraz pozostałe przynależne miastu powiatowemu. W mieście znajduje się także siedziba starostwa powiatu stargardzkiego oraz wiejskiej gminy Stargard. W okresie 1901–1945 oraz 1973–1975 Stargard stanowił osobny powiat grodzki oraz jednocześnie był siedzibą powiatu ziemskiego.
W 2016 r. wykonane wydatki budżetu samorządu Stargardu wynosiły 239,2 mln zł, a dochody budżetu 256 mln zł. Zobowiązania samorządu (dług publiczny) według stanu na koniec 2016 r. wynosiły 57,8 mln zł, co stanowiło 22,6% poziomu dochodów.
Miasta partnerskie.
Od 2008 roku gmina – miasto Stargard współpracuje z sąsiednią gminą Kobylanka w realizacji zadań w zakresie promocji obu gmin. Stargard w 2011 nawiązał także współpracę z niemieckimi miastami Neubrandenburg i Bernau bei Berlin. Ma ona na celu pozyskanie środków z Unii Europejskiej na remont zabytków oraz współpracę kulturalną.
Stargard jako garnizon.
Jednostki niemieckie stacjonujące do 1945:
Jednostki wojskowe Północnej Grupy Wojsk Armii Radzieckiej stacjonujące po 1945
Byłe jednostki wojskowe SZ PRL i SZ RP stacjonujące po 1945 r.
Jednostki w kompleksie w „Czerwonych koszarach”
Jednostki w kompleksie „białych koszarach”
Jednostki w Bielkowie nad Miedwiem:
Jednostki w Witkowie Pierwszym
Jednostki, instytucje wojskowe SZ RP obecnie stacjonujące w garnizonie Stargard:

</doc>
<doc id="73582" url="https://pl.wikipedia.org/wiki?curid=73582" title="Lodowiec Malaspina">
Lodowiec Malaspina

Lodowiec Malaspina – lodowiec podgórski (piedmontowy) na południowym wybrzeżu Alaski, w USA, u podnóża Góry Świętego Eliasza. Jego powierzchnia wynosi około 4000 km².
Nazwa lodowca pochodzi od nazwiska włoskiego odkrywcy Alessandro Malaspina.

</doc>
<doc id="73583" url="https://pl.wikipedia.org/wiki?curid=73583" title="Krzemionki">
Krzemionki

Krzemionki, znane także jako "Krzemionki Opatowskie" – rezerwat archeologiczny chroniący zespół neolitycznych kopalń krzemienia pasiastego. Położony pomiędzy wsiami Sudół i Magonie w gminie Bodzechów, w powiecie ostrowieckim, w województwie świętokrzyskim, 5 km na północny wschód od Ostrowca Świętokrzyskiego.
Historia.
Kopalnie krzemienia pasiastego, eksploatowane w latach ok. 3900–1600 p.n.e., są jednymi z najważniejszych w Europie. W neolicie minerał ten wydobywany był przez ludność kultury pucharów lejkowatych i kultury amfor kulistych, a w epoce brązu – kultury mierzanowickiej. Część wydobytego krzemienia była przetwarzana w okolicznych osadach i rozprowadzana na odległość nawet 660 km. Najpopularniejszymi produktami były czworościenne siekiery i dłuta. W sąsiedztwie pola górniczego zrekonstruowano domostwa z końca neolitu i początków epoki brązu.
Kopalnie krzemienia zostały odkryte w 1922 przez geologa Jana Samsonowicza. W obiekcie występują cztery rodzaje kopalń: jamowe, niszowe, filarowo-komorowe oraz komorowe. Zlokalizowano przeszło 2700 szybów połączonych siecią rozchodzących się promieniście chodników. Przeciętna głębokość szybu wynosi 5–6 m, maksymalna 9 m. Maksymalna średnica 4–5 m. Szerokość chodników dochodzi do 0,7, a wysokość waha się w granicach 0,6–1,2 m.
W chodnikach odnaleziono pozostawione filary i ślady stemplowania. Na powierzchni odkryto pozostałości pracowni, w której obrabiano wydobyty krzemień. Na ścianach chodników zachowały się nieliczne rysunki wykonane węglem drzewnym. Podziemia są udostępnione do zwiedzania na trasie turystycznej o długości 465 m.
Po okresie eksploatacji neolitycznej tereny krzemionek zarastał las. Dzięki temu ślady prahistorii nie zostały zniszczone. Dopiero w 1913 roku, gdy powstała wieś Krzemionki, nastąpił wyręb lasów i odkrycie wyrobisk górniczych.
Ochrona.
Na terenie kopalni i w jego otoczeniu utworzono rezerwat przyrody Krzemionki Opatowskie, będący częścią Obszaru Chronionego Krajobrazu Doliny Kamiennej.
W 1994 roku Krzemionki zostały uznane za pomnik historii Polski, w 2013 roku stanowisko zostało wpisane do rejestru zabytków archeologicznych województwa świętokrzyskiego (nr rej. C.1), a w 2019 roku podczas 43. sesji Komitetu Światowego Dziedzictwa podjęto decyzję o wpisaniu Krzemionkowskiego Regionu Prehistorycznego Górnictwa Krzemienia Pasiastego na listę światowego dziedzictwa UNESCO.
Turystyka.
Przez rezerwat przechodzi niebieski szlak turystyczny z Łysej Góry do Pętkowic.
Dojechać można autobusem linii 110 Trans Katrina.
Upamiętnienie.
W 2012 roku Narodowy Bank Polski wprowadził do obiegu monety upamiętniające Krzemionki Opatowskie o nominałach: 20 zł, wykonaną w srebrze z krzemieniem pasiastym, oraz 2 zł, ze stopu Nordic Gold.

</doc>
<doc id="73585" url="https://pl.wikipedia.org/wiki?curid=73585" title="Wirus zapalenia wątroby typu A">
Wirus zapalenia wątroby typu A

Wirus zapalenia wątroby typu A, HAV (z , oficjalna nazwa Hepatowirus A) – ssRNA wirus z rodziny "Picornaviridae". HAV jest wirusem o średnicy 27 nm i symetrii ikosaedralnej. Znany jest jeden serotyp tego wirusa. HAV jest przyczyną wirusowego zapalenia wątroby typu A, tzw. żółtaczki pokarmowej.
Zakażenie.
Do zakażenia dochodzi na drodze oralno-fekalnej przez przewód pokarmowy; przez kontakt z chorym lub poprzez spożywanie zakażonych produktów żywnościowych (epidemie mleczne, wodne itp.). Poza tym zakażenie może rozwinąć się po kontaktach seksualnych z chorym i drogą krwi (najczęściej u osób stosujących dożylne środki odurzające).
Na uwagę zasługuje fakt, że HAV może przez długi czas utrzymywać się w środowisku przy dużej wilgotności. Czas wylęgania 2-6 tygodni (średnio 28 dni).
Wirus namnaża się najpierw w przewodzie pokarmowym, następnie dochodzi do wiremii, po czym (prawdopodobnie) dochodzi do zakażenia wątroby i powstania objawów chorobowych. W wyniku tego zakażenia dochodzi do zapalenia wątroby.
Objawy.
Objawy wywoływane przez wirusa to osłabienie, senność, bóle głowy, brak apetytu, wstręt do potraw tłustych, czasami gorączka, pod koniec pobolewanie wątroby, żołądka.
Profilaktyka.
Profilaktycznie przeciw WZW A stosuje się szczepienia ochronne; szczepienia są szczególnie zalecane dla osób podróżujących po świecie. Niemniej, najważniejszym sposobem zapobiegania rozpowszechnianiu się HAV jest higiena.
Dostępne w Polsce szczepionki monowalentne:
Szczepionki poliwalentne:
Rozpoznanie.
Wirusa można wykryć za pomocą testu ELISA lub innych metod, wykorzystujących swoiste względem wirusa przeciwciała. Dodatkowo można wykorzystać testy na stężenie bilirubiny oraz transaminaz (ich wyższe stężenie świadczy o chorobach wątroby).

</doc>
<doc id="73588" url="https://pl.wikipedia.org/wiki?curid=73588" title="Hakowanie">
Hakowanie



</doc>
<doc id="73591" url="https://pl.wikipedia.org/wiki?curid=73591" title="Kultura przeworska">
Kultura przeworska

Kultura przeworska daw. kultura wenedzka – kultura archeologiczna epoki żelaza rozwijająca się między III w. p.n.e. a V w. n.e. na terenach obecnej Polski oraz Galicji i Zakarpacia. Dawniej zwana kulturą wenedzką lub grupą przeworską kultury grobów jamowych. Kultura przeworska zastąpiła na znacznej części swojego terytorium wcześniejszą kulturę pomorską.
Dominuje pogląd o związku Wandalów z kulturą przeworską, jednak na wcześniejszym etapie dziejów badań archeologicznych, od okresu międzywojennego, istniała pewna rozbieżność opinii. Obrońcy hipotezy o wczesnym rozwoju Słowian na obecnych ziemiach polskich wskazywali na łączność kultur: przeworskiej i łużyckiej. Zauważali także pochodzenie z tych regionów najwcześniej potwierdzonych plemion słowiańskich. Jeszcze inni badacze przychylali się ku mieszanemu (germańsko-słowiańskiemu) charakterowi kultury przeworskiej.
Istotny przełom w badaniach nad kulturą przeworską przyniosły prowadzone od lat 80. XX wieku prace badawcze, które w istotny sposób wzbogaciły zasób źródeł i studiów.
Chronologia, geneza i zanik.
Nazwa pochodzi od miasta Przeworsk, leżącego niedaleko od miejscowości Gać, w której znaleziono cmentarzysko. Pierwszej publikacji nt. tego stanowiska dokonał w 1909 r. polski archeolog Karol Hadaczek, określając je jako należące do kultury germańskich Wandalów, jednak do literatury nazwę wprowadzono dopiero w latach trzydziestych.
Geneza kultury przeworskiej nie została w pełni wyjaśniona, wpływ na jej rozwój miała ludność kultury pomorskiej oraz grobów kloszowych. Tereny kultury przeworskiej są przypisywane wzmiankowanym przez autorów starożytnych plemionom Lugiów, oraz germańskich Wandalów, Silingów i Burgundów. Nie bez znaczenia pozostały też szerokie wpływy kultury lateńskiej i wędrówki plemion, np. Bastarnów i Skirów.
Zgromadzony materiał archeologiczny kultury przeworskiej datowany jest od fazy C2 okresu lateńskiego do okresu wędrówek ludów (250/200 lat p.n.e. do ok. 400–450 roku n.e.).
Kultura przeworska zanikła w starszej części okresu wędrówek ludów.
Pewne elementy kultury przeworskiej znalazły swoją kontynuację w późniejszej kulturze Sukow-Dziedzice trwając aż do początku VII wieku, okresu bliskiego już powstaniu pierwszych prapolskich formacji przedpaństwowych na terenie dzisiejszej Wielkopolski.
Obszar występowania i kontekst kulturowy.
Ludność kultury przeworskiej w okresie przedrzymskim zajmowała tereny Śląska, Wielkopolski, Mazowsza, Podlasia i części Małopolski. Drobne, nieistotne zmiany w zasięgu jej występowania obserwuje się w okresie rzymskim.
Stanowiska tej kultury graniczyły w II-I wieku p.n.e. ze stanowiskami kultury oksywskiej od północy, kręgu jastorfskiego od zachodu, kultury zarubinieckiej od wschodu oraz osadnictwa celtyckiego oraz kultury puchowskiej od południa. W V wieku n.e. graniczyły ze stanowiskami ludności kultury luboszyckiej oraz kręgu nadłabskiego od zachodu, grupy dębczyńskiej od północy oraz kultury wielbarskiej od wschodu.
Oprócz zwartych obszarów istniały enklawy osadnictwa przeworskiego – środkowe Niemcy nad Soławą oraz w dolinie Wetterau.
Charakterystyczne wytwory kulturowe.
Inwentarz.
Charakterystyczna dla ludności kultury przeworskiej jest duża ilość przedmiotów żelaznych. Są to umba z kolcem, klamry do pasa o formie sztabkowej lub zawiasowej, koliste sprzączki, nożyki sierpikowate, a także zestawy narzędzi w postaci młotków, pilników, kowadełek, obcęgów i tłoczków oraz zestawy toaletowe: nożyce, półksiężycowate brzytwy, szczypce. Badania metaloznawcze wskazują, że 60-70% wyrobów żelaznych tej kultury wykonanych jest z żelaza z okręgu świętokrzyskiego.
Ceramika.
Ceramikę wytwarzaną przez ludność kultury przeworskiej lepioną ręcznie można podzielić na dwie grupy. Do pierwszej z nich zalicza się tzw. ceramika stołowa. Prezentowała zróżnicowaną formę o cienkich ściankach, wygładzonych i czernionych powierzchniach, starannie wykonanych. Do drugiej grupy zalicza się ceramika tzw. kuchenna – grubościenna, słabo wykonana, o chropowatych powierzchniach. Występowała również ceramika toczona na kole, która z czasem wyparła ceramikę stołową. Ręcznie lepiona ceramika kuchenna przetrwała do końca trwania tej kultury.
Osadnictwo.
Jedną z przewodnich form budownictwa w kulturze przeworskiej mogły być dwunawowe domy słupowe z podziałem na część mieszkalną i inwentarzową. Najliczniej występowały obiekty o powierzchni kilkudziesięciu metrów kwadratowych. Ściany występowały w postaci plecionki lub dranic. Używano gliny do uszczelniania ścian. Półziemianki oraz mniejsze obiekty słupowe spełniały funkcje gospodarcze: wytwórcze oraz magazynowe. W przeszłości dominował pogląd o tym, że główną formą budynku mieszkalnego była półziemianka/ziemianka. Wynikało to z braku doświadczenia w badaniach ówczesnych archeologów, a archeologia przedinwestycyjna (głównie badania autostradowe) udowodniła, że zamieszkiwano domy naziemne.
Ludność kultury przeworskiej zamieszkiwała w osadach tzw. zagrodowych, tzn. z budownictwem rozproszonym, tworzyła również większe skupiska osadnicze, jak na przykład osada w Kruszy Zamkowej identyfikowana z miejscowością Askaukalis umieszczoną na mapie Ptolemeusza z 150 roku naszej ery.
Obrządek pogrzebowy.
W pierwszych fazach rozwojowych ludność praktykowała głównie obrządek ciałopalny, w którym groby jamowe przeważały nad popielnicowymi. Niezwykle rzadko występowały czyste groby popielnicowe. Zmarłych wyposażano w dary. Dla mężczyzn typowe były: broń, ostrogi, nożyce, brzytwy, osełki, narzędzia kowalskie, klamry do pasa; dla kobiet: dwie żelazne zapinki drucikowate, klamry, przęśliki i noże sierpikowate. Praktykowano zwyczaj palenia ich razem z kośćmi. Większe dary (miecze) były gięte i łamane.
Bardzo rzadko występowały groby szkieletowe (zasięg pokrywa się z wcześniejszym osadnictwem celtyckim), w których ciała zmarłych układano na boku w pozycji embrionalnej. Rzadko też występowały groby książęce (odkryte np. w Przywozie oraz w Karczynie/Witowach) oraz kamienne nasypy przykrywające szczątki w miejscu kremacji – kurhany siedlemińskie.
W niektórych rejonach odkryto kamienne stele, bruk kamienny oraz kamienne kręgi spełniające funkcje ogrodzeń.
Największe przebadane archeologicznie cmentarzysko kultury przeworskiej znajduje się niedaleko wsi Mokre, na terenie historycznej Małopolski. Podczas prac badawczych zakończonych w 2004, odsłonięto podczas dziesięciu sezonów archeologicznych 470 grobów, które stały się źródłem wiedzy o plemionach germańskich zamieszkujących te tereny.
Wydobyte z ziemi eksponaty znajdują się obecnie w zbiorach Uniwersytetu Jagiellońskiego oraz miejscowego Muzeum Kultury Przeworskiej
Gospodarka i społeczeństwo.
Podstawą gospodarki tej kultury było przede wszystkim rolnictwo oraz hodowla zwierząt. Istniał handel ze strefą południowoeuropejską, co poświadczone jest przez liczne importy, np. dzbany i situle z Italii. Na wysokim poziomie stała produkcja rzemieślnicza. Znane są stanowiska będące wyspecjalizowanymi centrami produkcyjnymi jak np. produkcji garncarskiej we Wrzępi, będące jednym z największych z okresu rzymskiego na terenie europejskiego Barbaricum.

</doc>
<doc id="73592" url="https://pl.wikipedia.org/wiki?curid=73592" title="Brzytwa Occama">
Brzytwa Occama



</doc>
<doc id="73593" url="https://pl.wikipedia.org/wiki?curid=73593" title="Nydam">
Nydam

Nydam – stanowisko archeologiczne w Danii. Odkryto tam trzy zatopione łodzie wotywne, pochodzące z około III-V w. n.e. Znaleziono w nich dary opakowane w płótna: broń, ozdoby, narzędzia, monety, kości zwierząt, wyroby ceramiczne, wyroby z drewna, ubiory i przybory toaletowe.

</doc>
<doc id="73594" url="https://pl.wikipedia.org/wiki?curid=73594" title="Częstość (matematyka)">
Częstość (matematyka)

Częstość (inaczej częstość cząstkowa, prawdopodobieństwo a posteriori, frakcja) – stosunek liczby obserwacji mających pewną właściwość do liczebności całej próby statystycznej.
"Przykład": Rzucamy 100 razy monetą, otrzymujemy następujące wyniki: orzeł wypadł 48 razy, reszka 52 razy. Częstość wypadnięcia orła wynosi 48/100 = 0,48, natomiast częstość wypadnięcia reszki 52/100 = 0,52.
Frakcje są szczególnie często stosowane przy zmiennych nominalnych i porządkowych, gdzie oblicza się częstości poszczególnych wartości danej zmiennej. 
Częstość jest liczbą otrzymaną z doświadczenia (czyli "a posteriori") w odróżnieniu od prawdopodobieństwa, które obliczamy niezależnie od wyników doświadczenia (czyli "a priori").
Zgodnie z prawem wielkich liczb, przy rosnącej liczbie prób, częstość będzie dążyć do teoretycznego prawdopodobieństwa.

</doc>
<doc id="73595" url="https://pl.wikipedia.org/wiki?curid=73595" title="Wilhelm Ockham">
Wilhelm Ockham



</doc>
<doc id="73596" url="https://pl.wikipedia.org/wiki?curid=73596" title="Prawdopodobieństwo a posteriori">
Prawdopodobieństwo a posteriori

Prawdopodobieństwo a posteriori – prawdopodobieństwo zdarzenia określane po wzbogaceniu wiedzy o nim na bazie obserwacji empirycznych. Prawdopodobieństwo a posteriori wyliczane jest na bazie wzoru Bayesa: prawdopodobieńst a priori oraz prawdopodobieństw warunkowych.

</doc>
<doc id="73597" url="https://pl.wikipedia.org/wiki?curid=73597" title="Wilhelm Occam">
Wilhelm Occam



</doc>
<doc id="73598" url="https://pl.wikipedia.org/wiki?curid=73598" title="Prawdopodobieństwo a priori">
Prawdopodobieństwo a priori

Prawdopodobieństwo a priori to prawdopodobieństwo obliczane przed realizacją doświadczenia losowego, czyli klasyczne prawdopodobieństwo, w odróżnieniu od "prawdopodobieństwa a posteriori", obliczanego na podstawie wyników doświadczenia, czyli częstości.
Aby obliczyć prawdopodobieństwo a priori należy posłużyć się poniższym wzorem określającym prawdopodobieństwo całkowite.
P(B) = P(A1)*P(B|A1) + P(A2)*P(B|A2) + ... + P(An)*P(B|An) 
Przy spełnionych założeniach:

</doc>
<doc id="73599" url="https://pl.wikipedia.org/wiki?curid=73599" title="William of Occam">
William of Occam



</doc>
<doc id="73600" url="https://pl.wikipedia.org/wiki?curid=73600" title="William of Ockham">
William of Ockham



</doc>
<doc id="73601" url="https://pl.wikipedia.org/wiki?curid=73601" title="Teoria testowania hipotez">
Teoria testowania hipotez



</doc>
<doc id="73605" url="https://pl.wikipedia.org/wiki?curid=73605" title="Andriej Kołmogorow">
Andriej Kołmogorow

Andriej Nikołajewicz Kołmogorow (; ur. 25 kwietnia 1903 w Tambowie, zm. 20 października 1987 w Moskwie) – radziecki matematyk, twórca współczesnej teorii prawdopodobieństwa. Pracował nad rozwojem topologii, logiki i teorii złożoności obliczeniowej, znany jest również z wyników w analizie harmonicznej i mechanice klasycznej – w szczególności w badaniach turbulencji. Laureat wielu nagród, m.in. Nagrody Wolfa w matematyce w 1980. Bohater Pracy Socjalistycznej (1963).
Życiorys.
Studiował na Uniwersytecie Moskiewskim, który ukończył w 1925. Przez kolejne 4 lata kontynuował tam badania naukowe, głównie pod kierunkiem Nikołaja Łuzina i doktoryzował się w 1929. Został zatrudniony na Uniwersytecie Moskiewskim, gdzie mianowano go profesorem w 1931.
W 1957 razem z Władimirem Arnoldem rozwiązał 13. problem Hilberta.
W 1956 r. został członkiem zagranicznym PAN. 14 maja 1958 Uniwersytet Warszawski przyznał mu tytuł doktora honoris causa.
Prawdopodobnie był homoseksualistą (jego partnerem był Pawieł Aleksandrow), o czym wiedziały władze. Z tego względu mógł być przez nie szantażowany, co tłumaczyłoby fakt, że zawsze ostentacyjnie popierał linię partyjną (m.in. w 1974 potępił Sołżenicyna).
Jego uczniem i współpracownikiem był Borys Gnedenko.

</doc>
<doc id="73606" url="https://pl.wikipedia.org/wiki?curid=73606" title="Badanie statystyczne">
Badanie statystyczne

Badanie statystyczne – zbieranie, gromadzenie i opracowywanie danych statystycznych oraz ogłaszanie i udostępnianie wyników dokonanych obliczeń, opracowań i analiz, w tym podstawowych wielkości i wskaźników.
Badanie może mieć charakter:
Wydawać by się mogło, że badanie częściowe jako z założenia obarczone niepewnością, stosowane jest bardzo rzadko. Istnieją jednak czynniki, które przemawiają na korzyść tego właśnie rodzaju badania:
Sposobami doboru próby losowej zajmuje się metoda reprezentacyjna (w socjologii reprezentatywna). Problem uogólnienia wyników badania próby losowej na całą populację oraz popełnianych przy tym błędów to z kolei tematyka wnioskowania statystycznego.
Wnioskowanie statystyczne to dział statystyki zajmujący się problemami uogólniania wyników badania próby losowej na całą populację oraz szacowania błędów wynikających z takiego uogólnienia (patrz badanie statystyczne), czyli określania poziomu pewności orzekania.
Wyróżnia się dwie grupy metod uogólniania wyników, definiujące jednocześnie dwa działy wnioskowania statystycznego:
Weryfikacja hipotez może przybliżać badacza do sformułowania prawa.

</doc>
<doc id="73607" url="https://pl.wikipedia.org/wiki?curid=73607" title="Cecha statystyczna">
Cecha statystyczna

Cecha statystyczna – właściwość populacji, która jest przedmiotem badania statystycznego. Zgodnie z definicją cecha statystyczna jest to funkcja przypisująca elementom populacji elementy zbioru wartości cechy statystycznej.
W ramach badania statystycznego zbierane są wartości określonej cechy statystycznej nazywane wartościami zaobserwowanymi cechy statystycznej lub danymi statystycznymi. Dane te mają taki sam charakter jak cecha (ilościowy, jakościowy itp.), jednakże po przetworzeniu charakter tych danych może ulec degradacji. Zróżnicowanie wartości cechy statystycznej powoduje, że można mówić o jej rozkładzie w populacji.
Klasyfikacja cech statystycznych.
Cechy zmienne.
Zmienne cechy statystyczne to właściwości różnicujące jednostki z badanej populacji, czyli posiadające więcej niż 1 wariant. Liczba wariantów zmiennej cechy może być skończona lub nieskończona. Jeżeli liczba wariantów wynosi 2 to cechę taką nazywamy dychotomiczną (dwudzielną, binarną). Jeżeli liczba wariantów przekracza 2 to cechę taką nazywamy politomiczną (wielodzielną).
W polskiej systematyce podręcznikowej dzielimy cechy zmienne na:
Z praktycznego punktu widzenia istotniejszy jest podział zaproponowany przez Stevensa w 1946 roku, gdyż stwierdził on, że nie wszystkie operacje matematyczne są dopuszczalne na dowolnie wybranych cechach, a następnie zaproponował czterostopniową klasyfikację pozwalającą określić zbiór dopuszczalnych operacji w tym przekształceń statystycznych.
Podstawowy podział wyróżnia 4 cechy:
Pozornie podział ten jest zbliżony do poprzedniego (co dodatkowo potęgowane jest w języku polskim przez wymienne stosowanie pojęć), jednakże sedno tkwi w definicjach powyższych cech:
Cechy proporcjonalne.
Cechy proporcjonalne spełniają kryteria cech interwałowych, a ponadto muszą posiadać znaczące zero. Możemy z sensem mówić o proporcjach, czyli że jedna próba jest np. dwa razy większa od drugiej (jest to cecha multiplikatywna).
Uwaga: uporządkowane cechy binarne (cechy dwuwartościowe z wyróżnionym zerem), tylko pozornie są cechami porządkowymi, lecz w praktyce (ze względu na zbiór dopuszczalnych przekształceń) spełniają wszystkie założenia cech proporcjonalnych.
Przykłady:
Dopuszczalne operacje:
Cechy absolutne.
Cechy absolutne są niekiedy przyjmowanym ograniczeniem cech proporcjonalnych o zakaz skalowania.
Przykłady:
Dopuszczalne operacje:
Cechy interwałowe.
Cechy interwałowe spełniają kryteria cech porządkowych, a ponadto dystans (interwał) pomiędzy wartościami musi być znaczący (stały). Możemy z sensem mówić o interwałach, czyli porównywać odległości między wartościami z różnych obszarów skali (jest to cecha addytywna).
Uwaga: nieuporządkowane cechy binarne (cechy dwuwartościowe), tylko pozornie są cechami nominalnymi, lecz w praktyce (ze względu na zbiór dopuszczalnych przekształceń) spełniają wszystkie założenia cech interwałowych.
Przykłady:
Dopuszczalne operacje:
Cechy log-interwałowe.
Cechy interwałowe logarytmicznie są niekiedy wyróżnianym rodzajem pośrednim między cechami proporcjonalnymi a cechami interwałowymi.
Można postrzegać cechę log-interwałową jako cechę interwałową, w której dystans (interwał) pomiędzy wartościami jest stały w skali logarytmicznej zamiast liniowej (jest to cecha tylko multiplikatywna). Inaczej mówiąc cecha pierwotna nie jest cechą interwałową, ale jak ją zlogarytmujemy to uzyskana cecha wtórna jest już cechą interwałową.
Można też postrzegać cechę log-interwałową jako cechę proporcjonalną, która nie jest addytywna.
Dopuszczalne operacje:
Cechy porządkowe.
Cechy porządkowe tak jak cechy nominalne jednoznacznie identyfikują wartość cechy, a ponadto są uporządkowane w rosnącej kolejności. Możemy z sensem mówić o relacjach, czyli porównywać między sobą dwie wartości (jest to cecha sortowalna).
Przykłady:
Dopuszczalne operacje:
Cechy nominalne.
Cechy nominalne są to cechy posiadające wartości wzajemnie się wykluczające (cecha o jednoznacznie określonych możliwych wartościach). W przeciwieństwie do cech porządkowych wartości te nie dają się sensownie uporządkować (jest to cecha jedynie jednoznaczna). Uwaga: cechy nominalne (dla niepoznaki) mogą być oznaczone kodami liczbowymi, jednakże nie czyni ich to od razu cechami porządkowymi.
Przykłady:
Dopuszczalne operacje:
Cechy stałe.
Cechy stałe są to cechy statystyczne, które w danym badaniu statystycznym stanowią wspólną właściwość populacji (nie różnicują badanych jednostek). Cechy stałe stanowią tylko kryterium przynależności jednostki do określonej zbiorowości statystycznej. W literaturze anglojęzyczne pomijane zajmują jednak poczesne miejsce w podręcznikach do statystyki na wielu kierunkach studiów. Cechy stałe w jednym badaniu statystycznym mogą być cechami zmiennymi w innym. Cechy stałe dzielimy na rzeczowe, przestrzenne i czasowe.
Cechy rzeczowe.
Cechy rzeczowe (cechy przedmiotowe) określają co jest przedmiotem badania.
Cechy przestrzenne.
Cechy przestrzenne określają gdzie (miejsce lub obszar) ulokowane były badane jednostki.
Cechy czasowe.
Cechy czasowe określają kiedy (moment lub okres) przeprowadzane było badanie.

</doc>
<doc id="73608" url="https://pl.wikipedia.org/wiki?curid=73608" title="Rozkład cechy">
Rozkład cechy



</doc>
<doc id="73609" url="https://pl.wikipedia.org/wiki?curid=73609" title="Rozkład empiryczny">
Rozkład empiryczny

Rozkład empiryczny – uzyskany na podstawie badania statystycznego opis wartości przyjmowanych przez cechę statystyczną w próbie przy pomocy częstości ich występowania.
Rozkład empiryczny może być prezentowany jako:
Dane uzyskane z badania podlegają interpretacji i analizie dzięki wyznaczeniu miar rozkładu.

</doc>
<doc id="73610" url="https://pl.wikipedia.org/wiki?curid=73610" title="Miara rozkładu">
Miara rozkładu

Miara rozkładu – liczbowa charakterystyka rozkładu cechy, dostarczająca informacji na temat właściwości tego rozkładu.
Taką charakterystykę określa się w zależności od przedmiotu badania statystycznego jako:
Miary rozkładu można podzielić na:
Wśród miar rozkładu wyróżnia się również miary klasyczne, to znaczy takie, które przy obliczaniu uwzględniają wszystkie wartości cechy z próby.

</doc>
<doc id="73612" url="https://pl.wikipedia.org/wiki?curid=73612" title="Miara położenia rozkładu">
Miara położenia rozkładu

Miara położenia rozkładu to taka miara rozkładu, która określa relację między dwoma identycznymi rozkładami, ale przesuniętymi względem osi odciętych układu współrzędnych.
Do miar położenia rozkładu zaliczamy również miary tendencji centralnej.
Do najczęściej stosowanych miar położenia rozkładu należą:

</doc>
<doc id="73613" url="https://pl.wikipedia.org/wiki?curid=73613" title="Miara zróżnicowania rozkładu">
Miara zróżnicowania rozkładu

Miara zróżnicowania rozkładu to taka miara rozkładu, która opisuje relację pomiędzy rozkładami różniącymi się zróżnicowaniem (rozproszeniem) wartości cechy wokół wartości centralnych.
Przykładowymi miarami zróżnicowania rozkładu są:

</doc>
<doc id="73614" url="https://pl.wikipedia.org/wiki?curid=73614" title="Miara klasyczna rozkładu">
Miara klasyczna rozkładu

Miara klasyczna rozkładu – taka miara rozkładu, która przy obliczeniach uwzględnia wszystkie wartości cechy statystycznej z próby losowej. Oznacza to, że zmiana wartości któregokolwiek z elementów próby losowej (jednego) powoduje zmianę wartości miary.
Miarami klasycznymi są między innymi:
Natomiast miarami klasycznymi "nie są" np.:

</doc>
<doc id="73615" url="https://pl.wikipedia.org/wiki?curid=73615" title="Miara asymetrii rozkładu">
Miara asymetrii rozkładu

Miara asymetrii rozkładu to taka miara rozkładu, która dostarcza informacji na temat symetrii rozkładu lub jej braku. 
Do przykładowych miar asymetrii rozkładu należą:

</doc>
<doc id="73616" url="https://pl.wikipedia.org/wiki?curid=73616" title="Miara koncentracji rozkładu">
Miara koncentracji rozkładu

Miara koncentracji rozkładu to taka miara rozkładu, która wskazuje na nierównomierne rozdysponowanie wartości cechy pomiędzy elementy próby losowej. 
Do najbardziej znanych miar koncentracji rozkładu należą:

</doc>
<doc id="73617" url="https://pl.wikipedia.org/wiki?curid=73617" title="Agencja Bezpieczeństwa Wewnętrznego">
Agencja Bezpieczeństwa Wewnętrznego

Agencja Bezpieczeństwa Wewnętrznego (ABW) – służba specjalna powołana do ochrony bezpieczeństwa wewnętrznego państwa i porządku konstytucyjnego Rzeczypospolitej Polskiej. ABW została utworzona 29 czerwca 2002 po rozwiązaniu Urzędu Ochrony Państwa, w miejsce którego utworzono dwie odrębne agencje: ABW i Agencję Wywiadu. Jako służba specjalna podlega kontroli i nadzorowi sprawowanemu przez organy trójpodziału władzy (ustawodawczej, wykonawczej i sądowniczej) oraz instytucje autonomiczne, takie jak Najwyższa Izba Kontroli, Rzecznik Praw Obywatelskich oraz Społeczeństwo obywatelskie. 
Centrala ABW znajduje się przy ul. Rakowieckiej 2a w Warszawie.
Podstawa prawna.
Do najważniejszych ustaw regulujących działania ABW należą:
Zadania.
Podstawowym zadaniem ABW jest ochrona państwa przed planowymi i zorganizowanymi działaniami, które mogą stwarzać zagrożenie dla niepodległości lub porządku konstytucyjnego Polski, zakłócić funkcjonowanie struktur państwowych bądź narazić na szwank podstawowe interesy państwa.
Zadania funkcjonariuszy ABW zostały uregulowane w art. 5 ust. 1 i 2 ustawy. W ust. 1 wymieniono następujące obszary działania:
Ust. 2 określa że działalność poza granicami RP może być prowadzona w związku z działalnością na terytorium państwa wyłącznie w zakresie realizacji zadań dotyczące rozpoznawania, zapobiegania i wykrywania przestępstw wymienionych w ust. 1.
Ustawodawca, poprzez przyjęte w ustawie rozwiązania, w sposób szczególny podkreślił zadania informacyjne ABW, uznawane za podstawową funkcję służb specjalnych, przypisując bezpośrednio Szefowi ABW, poprzez art. 18 ustawy, realizację przez niego obowiązków informacyjnych wobec najważniejszych osób w Państwie, do których ustawa zaliczyła Prezydenta Rzeczypospolitej Polskiej, Prezesa Rady Ministrów oraz ministrów, w zakresie spraw objętych ich właściwością. 
Uprawnienia funkcjonariuszy.
Uprawnienia funkcjonariuszy zostały uregulowane w rozdziale IV ustawy.
ABW posiada uprawnienia do prowadzenia czynności:
ABW wykonuje również czynności na polecenie sądu lub prokuratora w zakresie określonym w Kodeksie postępowania karnego oraz Kodeksie karnym wykonawczym (art. 21 ust. 2). 
Dodatkowo można wyróżnić niewymienione wprost w ustawie czynności:
Do czynności operacyjno-rozpoznawczych zalicza się kontrolę operacyjną. Art. 27 ustawy określa kontrolę operacyjną, która może zostać zarządzona jeśli inne środki przy wykonywaniu czynności operacyjno-rozpoznawczych okazały się nieskuteczne. Kontrola operacyjna jest prowadzona niejawnie i jest zarządzana przez Sąd Okręgowy w Warszawie, na pisemny wniosek Szefa ABW, złożony po uzyskaniu pisemnej zgody Prokuratora Generalnego. Szef ABW ma możliwość zarządzenia kontroli operacyjnej po uzyskaniu pisemnej zgody od Prokuratora Generalnego, przed wydaniem zgody przez sąd, jeśli istnieje ryzyko zatarcia dowodów lub utraty informacji. Jeśli w ciągu 5 dni sąd nie wyda zgody, Szef ABW ma obowiązek wstrzymać kontrolę operacyjną, a zebrane dowody zostają protokolarnie i komisyjnie zniszczone.
Kontrola operacyjna polega na:
Kontrola operacyjna jest zarządzana na okres 3 miesięcy i powinna być zakończona niezwłocznie po ustaniu przyczyn jej zarządzenia. Czas ten może zostać jednorazowo wydłużony o kolejne 3 miesiące, jeżeli nie ustały przyczyny zarządzenia pierwszej kontroli, a postępowanie jest identyczne jak przy składaniu wniosku o jej rozpoczęcie. Możliwe jest również kolejne przedłużenie przez sąd na czas oznaczony, jeśli po 6 miesiącach pojawią się nowe okoliczności.
Czynności operacyjno-rozpoznawcze mogą również polegać na dokonaniu w sposób niejawny nabycia lub przejęcia przedmiotów pochodzących z przestępstwa, ulegających przepadkowi albo których wytwarzanie, posiadanie, przewożenie lub którymi obrót są zabronione, a także przyjęciu lub wręczeniu korzyści majątkowej (tzw. zakup kontrolowany). Następujące czynności mogą zostać zarządzone przez Szefa ABW na czas określony po uzyskaniu pisemnej zgody Prokuratora Generalnego.
Szef ABW ma prawo zarządzić niejawne nadzorowanie wytwarzania, przemieszczania, przechowywania i obrotu przedmiotami przestępstwa, jeżeli nie stworzy to zagrożenia dla życia lub zdrowia ludzkiego (tzw. przesyłka niejawnie kontrolowana). W ramach prowadzenia tej czynności, urzędy, instytucje i podmioty prowadzące działalność w dziedzinie poczty i transportu, organy celne oraz organy Straży Granicznej są obowiązane dopuścić do dalszego przewozu przesyłki zawierające przedmioty przestępstwa w stanie nienaruszonym lub po ich usunięciu albo zastąpieniu w całości lub w części.
ABW ma również prawo do stosowania kontroli korespondencji i środków technicznych oraz może uzyskiwać informacje (w tym niejawne), gromadzić je, sprawdzać i przetwarzać. Dotyczy to również danych osobowych i innych informacji uzyskanych w wyniku wykonywania czynności operacyjno-rozpoznawczych przez uprawnione do tego organy, służby i instytucje państwowe. Dane te mogą być przetwarzane bez wiedzy i zgody osoby, której dotyczą.
Podczas wykonywania czynności operacyjno-rozpoznawczych funkcjonariusze mogą posługiwać się dokumentami, które uniemożliwiają ustalenie ich prawdziwej tożsamości.
Art. 40 ustawy wskazuje na to, że Szef ABW jest koordynatorem czynności operacyjno-rozpoznawczych podejmowanych przez służby specjalne, które mogą mieć wpływ na bezpieczeństwo państwa. W celu zapewnienia tej koordynacji prowadzi centralną ewidencję zainteresowań operacyjnych służb specjalnych.
W art. 23 ust. 1 ustawy wymienione są uprawnienia funkcjonariuszy ABW przy realizacji zadań z art. 5 ust. 1 ustawy. Mają oni prawo do następujących czynności procesowych:
Funkcjonariusze ABW mają również prawo do stosowania fizycznych, technicznych i chemicznych środków przymusu bezpośredniego, które służą do obezwładniania lub konwojowania osób oraz do zatrzymywania pojazdów, jednak mogą one być użyte tylko, jeśli odpowiadają potrzebom wynikającym z sytuacji i są niezbędne do osiągnięcia podporządkowania się wydanym poleceniom.
Ważnym uprawnieniem funkcjonariuszy jest prawo do użycia broni palnej, jeśli inne środki okazały się niewystarczające lub nie są możliwe do użycia. W art. 26 ust. 1 pkt. 1–9 ustawy, wymienione zostały okoliczności, kiedy może dojść do użycia broni palnej:
Czynności analityczno-informacyjne polegają na uzyskiwaniu, analizowaniu i przetwarzaniu wszelkich informacji mogących mieć istotne znaczenie dla ochrony bezpieczeństwa wewnętrznego państwa i jego porządku konstytucyjnego. Szef ABW przekazuje je Prezydentowi Rzeczypospolitej Polskiej, Prezesowi Rady Ministrów, a także – zgodnie z kompetencjami – właściwym ministrom.
Czynności kontrolne systemu ochrony informacji niejawnych polegają na przeciwdziałaniu ujawnianiu informacji niejawnych oraz kontroli stanu ich zabezpieczenia. Czynności te są realizowane w obszarach bezpieczeństwa:
Celem czynności opiniodawczych jest wydawanie opinii dotyczących m.in. udzielanie zezwolenia na osiedlanie się obcokrajowców, przyznawanie koncesji na wytwarzanie broni i amunicji, wydawanie zezwolenia na międzynarodowy handel sprzętem wojskowym i uzbrojeniem.
Struktura.
ABW, jako urząd administracji rządowej obsługujący Szefa ABW działa zgodnie z jego zarządzeniami, decyzjami, rozkazami, poleceniami i wytycznymi oraz pod jego bezpośrednim kierownictwem.
Szef ABW kieruje agencją przy pomocy zastępców oraz dyrektorów (kierowników) jednostek organizacyjnych. Szefa ABW, w czasie jego nieobecności, zastępuje wyznaczony przez niego zastępca, działający w ramach udzielonych mu pełnomocnictw. Szef ABW może upoważnić zastępców, dyrektorów oraz innych funkcjonariuszy ABW do podejmowania decyzji, w określonych sprawach, w jego imieniu.
W skład ABW wchodzą następujące jednostki organizacyjne:
Zgodnie z zarządzeniem Prezesa Rady Ministrów organizację wewnętrzną i szczegółowy zakres zadań wspomnianych wyżej jednostek organizacyjnych ABW są określone przez ich wewnętrzne regulaminy.
W 2017 r. zapadła decyzja o likwidacji 10 delegatur terenowych ABW w Bydgoszczy, Krakowie, Łodzi, Olsztynie, Opolu, Radomiu, Rzeszowie, Szczecinie, Wrocławiu oraz Zielonej Górze. Rok wcześniej zlikwidowano Delegaturę Stołeczną Agencji Bezpieczeństwa Wewnętrznego utworzoną w 2011 roku. 
Struktura terenowa.
Agencja dysponuje przynajmniej 50 obiektami w całej Polsce. Są to delegatury terenowe, obiekty zabezpieczenia technicznego, łączności, radiokontrwywiadu, a także ośrodki szkoleniowe, konferencyjne i wypoczynkowe.
Część obiektów należących do ABW funkcjonuje pod przykrywkami innych państwowych jednostek organizacyjnych, takich jak „Instytut Badań Spedycji i Logistyki” czy „Jednostka Wojskowa nr 1944". 
Podział terenowy ABW jest następujący:
ABW korzysta także z licznych mieszkań należących do samorządów terytorialnych. Porozumienie z m.st. Warszawy wymienia ponad 300 lokali. 40 z nich pozostaje w pełnej dyspozycji Szefa ABW. Większość służy jako mieszkania dla funkcjonariuszy, jednak niektóre są używane jako miejsca spotkań lub szkoleń.
Nadzór nad ABW.
Szef ABW jako centralny organ administracji rządowej podlega bezpośrednio premierowi (art. 3 ust. 1 i 2), który formalnie pełni kluczową rolę w nadzorze nad cywilnymi służbami specjalnymi. W ramach nadzoru premier określa kierunki działania ABW w drodze wiążących wytycznych oraz przyjmuje roczny plan działania na rok następny (składany na trzy miesiące przed końcem roku kalendarzowego) i coroczne sprawozdanie z działalności Agencji, składane do 31 stycznia (art. 7 i art. 13 ust. 1). Do kompetencji premiera należy wyrażanie zgody na współpracę ABW z organami i służbami innych państw (art. 8 ust. 2) oraz powoływanie i odwoływanie szefa Agencji (art. 14). W drodze zarządzeń premier nadaje statut ABW określający organizacje wewnętrzną (art. 20 ust. 1). Premier może powierzyć część uprawnień nadzorczych specjalnie powołanemu ministrowi koordynatorowi lub ministrowi resortowemu (minister kierujący działem administracji rządowej). Zadania i uprawnienia koordynatora są uregulowane w drodze rozporządzenia Prezesa Rady Ministrów. Obecnie do zadań ministra koordynatora należy sprawowanie nadzoru i kontroli nad służbami specjalnymi, koordynacja ich działań oraz wspieranie Rady Ministrów w kształtowaniu kierunków polityki rządu dotyczącej służb specjalnych. W zakresie kontroli i nadzoru minister koordynator odpowiada za wyznaczanie kierunków rozwoju i funkcjonowania służb, monitorowanie realizacji zadań, zatwierdzanie corocznych sprawozdań i planów oraz ocenę ich realizacji, wyznaczanie celów i kierunków rozwoju współpracy międzynarodowej, rozpatrywanie skarg na działalność służb, przeprowadzanie kontroli i ocena stosowania przez służby specjalne uprawnień umożliwiających ingerencję w prawa i wolności człowieka i obywatela. W zakresie koordynacji działań służb minister koordynator jest zobowiązany do organizowania i zapewnienia współpracy służb specjalnych z innymi służbami i instytucjami realizującymi zadania w zakresie bezpieczeństwa państwa, wyrażanie zgody na współdziałanie ABW z właściwymi organami i służbami innych państw, zapewnianie efektywnego wykorzystania informacji dotyczących strategicznych interesów państwa, rozstrzyganie sporów kompetencyjnych między służbami specjalnymi. Oddelegowanie znacznej części obowiązków nadzorczych na ministra nie zmienia jednak stosunku bezpośredniej podległości służby premierowi, który wciąż zachowuje część uprawnień (m.in. powoływanie i odwoływanie szefa należy do wyłącznych uprawnień premiera). Organem opiniodawczo-doradczym wspierającym premiera w nadzorze nad służbami jest działające przy Radzie Ministrów Kolegium ds. Służb Specjalnych (art. 11).
Kontrola nad ABW.
Organem parlamentarnej (politycznej) kontroli nad szefem ABW jest Sejm (art. 3 ust. 3). Wyspecjalizowanym organem Izby w zakresie kontroli nad służbami specjalnymi jest Sejmowa Komisja ds. Służb Specjalnych. Oprócz Komisji parlamentarzyści mogą wykorzystać przysługujące im prawo do zapytań i interpelacji poselskich do członków Rady Ministrów (w tym premiera sprawującego nadzór nad ABW) jako narzędzia kontroli służącego do uzyskania informacji o działalności Agencji (art. 115 Konstytucji RP).
W przypadku kontroli operacyjnej działalność ABW kontrolowana jest przez Sąd Okręgowy w Warszawie. Wspomniany sąd zarządza kontrolę operacyjną na wniosek szefa ABW, złożony po uzyskaniu pisemnej zgody Prokuratora Generalnego w przypadku gdy inne środki okazały się nieskuteczne lub nieprzydatne (art. 27 ust. 1). Prokuratura ocenia również merytoryczne przesłanki zastosowania kontroli operacyjnej oraz formalną poprawność wniosku. W przypadku czynności dochodzeniowo-śledczych prokurator kontroluje legalność postępowania oraz może je prowadzić (w określonych przypadkach nawet przejąć postępowanie).
Sądy administracyjne kontrolują decyzje administracyjne wydawane przez szefa oraz pełnią funkcję instytucji odwoławczej jego decyzji. Z perspektywy mechanizmów kontroli dotyczy to m.in. odmowy udzielenia informacji publicznej oraz są drugą instancją (pierwszą jest premier) w przypadku odmowy wydania przez szefa ABW poświadczenia bezpieczeństwa (art. 38 ust. 1). Uchylenie decyzji szefa przez sąd nie oznacza, że szef automatycznie ma wydać pozytywną decyzję. Decyzja powraca wtedy do pierwszej instancji (tj. premiera). Kontrola sądów administracyjnych obejmuje również stosowanie przepisów Kodeksu pracy i Kodeksu postępowania administracyjnego w zakresie warunków pracy, normowania czasu pracy oraz nawiązywania i rozwiązywania stosunku służbowego.
Z racji na status szefa ABW jako centralnego organu administracji rządowej jego działalność podlega kontroli Najwyższej Izby Kontroli (art. 2 ust. 1). Zadaniem NIK jest kontrola służby pod kątem zbadania funkcjonowania wewnętrznych mechanizmów działania, weryfikacji systemów zarządzania służbą, procedur i mechanizmów kontroli nad służbą oraz procesem naboru kandydatów. Raport z kontroli NIK przeprowadzonej w latach 2004–2005 negatywnie oceniła ABW i AW i WSI w zakresie wewnętrznego funkcjonowania oraz systemów kierowania i nadzoru, którym służby podlegają. W 2014 roku NIK przeprowadził kolejną kontrolę, jednak raport z niej został utajniony. Ówczesny Prezes NIK, w krótkim oświadczeniu stwierdził, że w wielu obszarach służby specjalne kontrolują same siebie. W 2020 roku Prezes NIK odmówił prośbie Rzecznika Praw Obywatelskich o skontrolowanie służb. Odmowę argumentował niewystarczającymi uprawnieniami kontrolerów Izby, którzy najpewniej spotkaliby się z odmową udzielenia im informacji o czynnościach operacyjno-rozpoznawczych. W odmowie Prezes Najwyższej Izby Kontroli zaznaczył, że służby wciąż praktycznie pozostają poza zewnętrzną kontrolą.
Trybunał Konstytucyjny kontroluje Agencję z perspektywy badania zgodności podstaw prawnych jej działań z Konstytucją. W 2004 roku zapadł istotny wyrok TK w sprawie uprawnień funkcjonariuszy ABW. Trybunał zwrócił uwagę na nieprecyzyjność zapisów pozwalających funkcjonariuszom wydawać polecenia określonego zachowania się oraz obserwacji i rejestracji zdarzeń w miejscu publicznym. Lakoniczność zapisów stwarzała obawę o możliwość ich powszechnego stosowania bez względu na okoliczności. Efektem orzecznictwa TK była nowelizacja ustawy kompetencyjnej ABW w 2005 roku, która doprecyzowała i ograniczyła stosowanie wspomnianych uprawnień.
Rzecznik Praw Obywatelskich kontroluje służby pod kątem naruszeń praw i wolności jednostki. Najczęściej działania RPO sprowadzają się do wnioskowania do Trybunału Konstytucyjnego o sprawdzenie zgodności ustawy na podstawie której doszło do możliwego naruszenia praw z Konstytucją. W zainteresowaniu RPO znajdują się również ochrona prawa funkcjonariuszy. Przykładowo w 2003 roku Rzecznik interweniował w sprawie funkcjonariuszy ABW, wobec których nie dopełniono niezbędnych formalności podczas rozwiązywania stosunku służbowego. RPO aktywnie działa w zakresie monitorowania aktualnego stanu prawnego oraz możliwych naruszeń, wskazując na potencjalne zagrożenia i sposoby ich zapobiegania. Dostrzegając problem z systemową kontrolą nad służbami w 2019 roku, zespół ekspertów pracujący na zaproszenie RPO opublikował raport „Osiodłać Pegaza” postulujący utworzenie niezależnego organu kontrolującego (obecnie niefunkcjonującego w Polsce) służby specjalne oraz dokonanie kilku niezbędnych zmian w porządku prawnym w celu zabezpieczenia praw i wolności jednostki. W 2019 RPO utworzył komisję ekspertów ds. przestrzegania praw obywatelskich w działaniach służb specjalnych. Jej początkowym zadaniem było opracowanie aktualizacji do raportu „Osiodłać Pegaza”. W 2020 komisja opublikowała wraz z Rzecznikiem wspólne stanowisko w kwestii przestrzegania praw i wolności przez służby w czasie pandemii COVID-19.
Współpraca krajowa.
Zgodnie z art. 10 organy administracji rządowej, organy samorządu terytorialnego, instytucje państwowe oraz przedsiębiorcy prowadzący działalność w zakresie użyteczności publicznej są obowiązani, w zakresie swojego działania, do współdziałania z ABW, a w szczególności udzielania pomocy w realizacji zadań ABW.
Jeśli informacje i materiały uzyskane przez ABW wskazują, że sprawa leży w zakresie innego podmiotu, Szef ABW przekazuje uzyskane dane właściwemu podmiotowi. I na odwrót, jeśli inny podmiot zbierze informacje, które należą do zakresu ABW, to są przekazywane Agencji.
Szef ABW ma prawo do przekazania informacji właściwemu prokuratorowi, jeśli wskazują one na uzasadnione podejrzenie popełnienia przestępstwa lub przestępstwa skarbowego. Również Szef ABW może przekazać informacje organy ścigania, jeśli z zebranych danych wynika, że uzasadnione jest podejrzenie popełnienia wykroczenia lub wykroczenia skarbowego.
Art. 42 ustawy nakłada na Szefa ABW oraz na Szefów AW, CBA, SKW i SWW obowiązek współdziałania w ramach realizacji swoich zadań.
Przykładem współpracy służb specjalnych jest Porozumienie między Szefem CBA a Szefem ABW z dnia 4 lutego 2010 r. w sprawie współdziałania Centralnego Biura Antykorupcyjnego i Agencji Bezpieczeństwa Wewnętrznego. Porozumienie jest zawarte na czas nieokreślony, a każda ze stron może je wypowiedzieć z zachowaniem trzymiesięcznego okresu wypowiedzenia. Porozumienie organizuje współdziałanie służb obejmujące:
a) rozpoznawanie, zapobieganie i zwalczanie przestępstw;
b) koordynację i wzajemną pomoc w realizacji czynności operacyjno-rozpoznawczych;
c) przekazywanie informacji, analiz, prognoz o rozpoznawaniu, zapobieganiu i wykrywaniu przestępstw oraz ściganiu ich sprawców, pozostających w zainteresowaniu obu Stron;
d) realizację w drodze pomocy prawnej czynności dochodzeniowo-śledczych;
e) współpracę dotyczącą ochrony informacji niejawnych;
f) wykonywanie badań specjalistycznych;
g) współpracę dotyczącą szkolenia zawodowego funkcjonariuszy obu Stron;
h) wymianę doświadczeń wynikających z realizacji ustawowych zadań Stron.
Współdziałanie służb obejmuje również wykorzystanie ich zaplecza logistycznego. Zapisane są również podmioty na poziomie centralnym i regionalnym, które realizują współdziałanie. Współdziałanie odbywa się na podstawie pisemnych wniosków i obejmuje:
W celu realizacji współdziałania mogą być powoływane wspólne grupy lub zespoły do realizacji określonych zadań.
Współpraca międzynarodowa.
Zgodnie z art. 8 ustawy, Szef ABW za zgodą Prezesa Rady Ministrów ma prawo podejmować współdziałanie z właściwymi organami i służbami innych państw, jeśli jest to spowodowane realizacją zadań ABW.
W ramach zwalczania terroryzmu, ABW bierze udział w pracach UE, NATO, Klubu Berneńskiego oraz Grupy ds. Zwalczania Terroryzmu (CTG).
Stopnie służbowe.
W Agencji Bezpieczeństwa Wewnętrznego obowiązują (wzorowane na stopniach wojskowych) korpusy i stopnie służbowe funkcjonariuszy:
Art. 66 ustawy o Agencji Bezpieczeństwa Wewnętrznego i Agencji Wywiadu reguluje jakie są stopnie i do jakiego korpusu należą. Ustawa również reguluje inne kwestie związane ze stopniami. Art. 67 ustawy ustala kto może nadać stopień służbowy. Zgodnie z tym artykułem, stopień szeregowego uzyskuje się w momencie przyjęcia do służby. Na kolejne stopnie w korpusie szeregowych i podoficerów funkcjonariuszy ABW mianuje ich przełożony mający uprawnienia w zakresie spraw osobowych. Na stopnie w korpusie chorążych mianuje Szef Agencji lub upoważniony przełożony zaś na pierwszy stopień oficerski oraz na stopień generała brygady mianuje Prezydent RP na wniosek Prezesa Rady Ministrów. Na pozostałe stopnie oficerskie mianuje premier. Aby uzyskać wyższy stopień należy spełnić kilka warunków. Są to:
Stopnie z wszystkich korpusów prócz szeregowych są dożywotnie. Utrata stopnia może nastąpić w trzech przypadkach:
Jeśli stopień został usunięty, może on zostać również przywrócony wyłącznie w czterech przypadkach:
Pełnienie służby.
Funkcjonariuszy ABW dzieli się na: "funkcjonariuszy służby stałej" i "funkcjonariuszy służby przygotowawczej". Funkcjonariuszem służby przygotowawczej jest się do czasu mianowania do służby stałej. Osobę przyjętą do służby w ABW mianuje się funkcjonariuszem w służbie przygotowawczej na okres 3 lat. Po upływie okresu służby przygotowawczej i uzyskaniu pozytywnej oceny ogólnej w opinii służbowej funkcjonariusz zostaje mianowany na stałe. W szczególnych przypadkach Szef ABW może skrócić czas odbywania służby przygotowawczej albo zwolnić z niej całkowicie. Natomiast jeśli nastąpi przerwa w wykonywaniu przez funkcjonariusza obowiązków służbowych trwająca dłużej niż 3 miesiące Szef ABW może przedłużyć okres jego służby przygotowawczej.
Funkcjonariuszem ABW staje się funkcjonariusz służby przygotowawczej po złożeniu ślubowania, otrzymaniu stopnia służbowego i mianowania na stanowisko służbowe.
Ślubowanie jest składane według następującej roty zawartej w art. 47 ust. 1 ustawy:
Funkcjonariusz podlega okresowemu opiniowaniu służbowemu, przeprowadzanemu:
Wymagania.
Art. 44 pkt. 1–5 ustawy wskazują na to, kto może pełnić służbę w ABW. Ma to być osoba:
Etapy rekrutacji.
Czynności, o których mowa w pkt. 2–7, mogą być realizowane niezależnie od siebie.
Odwołanie funkcjonariusza ze służby.
Następuje w przypadku:
Szef Agencji Bezpieczeństwa Wewnętrznego.
Zgodnie z art. 3 ustawy o Agencji Bezpieczeństwa Wewnętrznego oraz Agencji Wywiadu, Szef ABW jest centralnym organem administracji rządowej, działającym przy pomocy ABW, która jest urzędem administracji rządowej.
Aktualnie Szefem ABW jest płk Krzysztof Wacławek (od 3 lutego 2020).
Zastępca Szefa ABW.
Zgodnie z art. 14 ust. 2, na wniosek Szefa ABW, Prezes Rady Ministrów, po zasięgnięciu opinii Sejmowej Komisji do Spraw Służb Specjalnych, powołuje i odwołuje zastępców Szefa ABW. Zgodnie z art. 17 ustawy, w przypadku zwolnienia stanowiska Szefa Agencji lub czasowej niemożności sprawowania przez niego funkcji, Prezes Rady Ministrów może powierzyć pełnienie obowiązków Szefa, na czas nie dłuższy niż 3 miesiące, jego zastępcy. Szef ABW może kierować działalnością agencji za pomocą swojego zastępcy.
Aktualnymi zastępcami Szefa ABW są: płk Bernard Bogusławski, płk Lech Wojciechowski i płk Krzysztof Zieliński.
Powoływanie.
Szef ABW jest powoływany i odwoływany przez Prezesa Rady Ministrów, po zasięgnięciu opinii Prezydenta, Kolegium do Spraw Służb Specjalnych oraz Sejmowej Komisji do Spraw Służb Specjalnych (art. 14).
Wymagania.
Zgodnie z art. 15 ustawy, Szefem ABW może zostać osoba spełniająca poniższe wymagania:
Odwołanie.
Odwołanie Szefa ABW następuje w określonych w art. 16 pkt. 1–5 przypadkach:
Jak wskazuje M. Kolaszyński, przesłanki odwołania Szefa ABW, AW, SKW czy SWW są identyczne.
Budżet.
Wydatki i dochody Agencji Bezpieczeństwa Wewnętrznego są realizowane w części 57 budżetu państwa.
W 2019 wydatki Agencji wyniosły 631,073 mln zł, a dochody 11,98 mln zł. W ustawie budżetowej na rok 2021 wydatki ABW zaplanowano w wysokości 631,586 mln zł, a dochody 10,110 mln zł.
Wyniki kontroli wykonania budżetu przez Agencję Bezpieczeństwa Wewnętrznego przeprowadzanej co roku przez Najwyższą Izbę Kontroli są tajne.
Działalność publikacyjna.
ABW prowadzi działalność publikacyjną, która ma na celu popularyzowanie problematyki bezpieczeństwa. W tym zakresie Agencja współpracuje z wieloma ekspertami bezpieczeństwa zarówno z uczelni wyższych, jak i służb mundurowych. Od 2009 r. ABW wydaje półrocznik Przegląd Bezpieczeństwa Wewnętrznego, który jest poświęcony tematyce bezpieczeństwa. Przegląd jest dostępny w wielu bazach czasopism, takich jak Central European Journal of Social Science czy w Polskiej Bibliotece Narodowej. Od 2022 r. ABW wydaje również półrocznik Terroryzm - studia, analizy, prewencja poświęcone interdyscyplinarnym zagadnieniom związanym z ochroną antyterrorystyczną i budowaniem odporności na zagrożenia o charakterze terrorystycznym w perspektywie krajowej i międzynarodowej.
Staraniem ABW zostały opublikowane również inne pozycje z obszaru nauk prawnych oraz historycznych, w szczególności związane z historią służb specjalnych w Polsce.

</doc>
<doc id="73619" url="https://pl.wikipedia.org/wiki?curid=73619" title="Lewis Carroll">
Lewis Carroll

Lewis Carroll (ang. ), właściwie Charles Lutwidge Dodgson (ang. ; ur. 27 stycznia 1832 w Daresbury, zm. 14 stycznia 1898 w Guildford) – angielski naukowiec i artysta: matematyk, pisarz, poeta oraz fotograf; profesor Uniwersytetu Oksfordzkiego, autor powieści "Alicja w Krainie Czarów" (1865) i "Po drugiej stronie lustra" (1871). W matematyce zajmował się głównie geometrią, algebrą, logiką i zastosowaniem matematyki do teorii głosowań.
Życiorys.
Był synem anglikańskiego duchownego, Charlesa Dodgsona. Ukończył studia matematyczne na Uniwersytecie Oksfordzkim i w latach 1855–1881 był wykładowcą tej uczelni w Church College. W 1877 roku przyjął święcenia diakonatu w Kościele anglikańskim. Na stałe mieszkał w Oksfordzie, jedyną podróż zagraniczną odbył w 1867 roku do Moskwy i Petersburga (po drodze odwiedził Wrocław, Gdańsk i Warszawę).
Jako matematyk był autorem ok. 250 prac naukowych z zakresu matematyki, logiki i kryptografii. Interesował się zagadkami matematycznymi i grami liczbowymi, opracowując ich zasady. Swoje publikacje zawodowe podpisywał właściwym imieniem i nazwiskiem, pseudonimem posługując się wyłącznie w twórczości artystycznej.
Poza twórczością literacką był także fotografem, uważany jest za najlepszego XIX-wiecznego portrecistę dzieci i dorosłych oraz jednego z prekursorów fotografii artystycznej. Jego prace są wymieniane m.in. obok zdjęć, które wykonała Julia Margaret Cameron.
Cierpiał na migrenę. W swoim dzienniku w roku 1880 opisał swój pierwszy epizod migreny z aurą.
Po latach doszukiwano się przesłanek na poparcie hipotezy, jakoby miałby być Kubą Rozpruwaczem, ale nie znaleziono żadnych pewnych dowodów. Twórcą tej hipotezy jest Richard Wallace, który opublikował ją w książce "Jack the Ripper, Light-Hearted Friend". Teorię opartą na rzekomych wiadomościach ukrytych w anagramach zdyskredytowała Karoline Leach.
Twórczość literacka.
Carroll zadebiutował w 1856 poematem "Solitude" ("Samotność") w humorystycznym czasopiśmie „The Train”.
Najbardziej znanymi jego utworami jest "Alicja w Krainie Czarów" ("Alice’s Adventures in Wonderland", 1865) i jej kontynuacja "Po drugiej stronie lustra" ("Through the Looking-Glass", 1871). Za pierwowzór postaci Alicji uważana jest Alice Liddell, córka dziekana oksfordzkiego kolegium Christ Church i wicerektora (1870-1874) Uniwersytetu Oksfordzkiego, Henry’ego George’a Liddella. Obie te książki, mieszające elementy baśniowe i realistyczne, pełne absurdu i groteski, zdobyły wielką popularność wśród dziecięcych i dorosłych czytelników.
Carrol jest też autorem poematu absurdalnego "Wyprawa na żmirłacza" ("The Hunting of the Snark", 1875) oraz wiersza "Jabberwocky" (1855); w tym ostatnim poeta stworzył wiele neologizmów oraz nowych form gramatycznych. Carrol opublikował także dwie powieści dla dorosłych: "Sylvie and Bruno" (1889) oraz "Sylvie and Bruno Concluded" (1893).
Fotografia.
Charles Dodgson należał do fotografów-amatorów, których spora grupa działała w tym okresie w Europie (np. Julia Margaret Cameron, Clementina Hawarden). Były to osoby dobrze sytuowane, które wykonywanie zdjęć traktowały jako przyjemną rozrywkę, a nie sposób na zarabianie pieniędzy. W kręgach tych wytworzył się specyficzny styl, cechujący się bardziej swobodnym upozowaniem modeli (rodziny i znajomych) niż w przypadku komercyjnych zdjęć wykonywanych w studiu.
Dodgson zajął się fotografią pod wpływem swojego kolegi, lekarza Reginalda Southeya. Swoje pierwsze fotografie Dodgson wykonał w maju 1856. Odtąd, przez kolejnych 25 lat, fotografia stanowiła jedno z jego najważniejszych zajęć i przez ten czas wykonał, jak się szacuje, ok. 3000 zdjęć, z których większość stanowiły portrety wykonane w technice kolodionowej. Jednak wbrew obiegowym opiniom autor "Alicji w Krainie Czarów" nie fotografował wyłącznie dzieci – ich zdjęcia stanowią ok. 50% wszystkich; pozostałe przedstawiają osoby dorosłe, rodzinę autora, pejzaże, martwe natury itp. W kontekście fotografii dzieci Dodgsona często pojawia się problem jego rzekomej pedofilii. Jakkolwiek nie ma żadnego dowodu, iż tak było faktycznie, to zdjęcia małych dziewczynek z dzisiejszego punktu widzenia są przywoływane w kontekście domniemanych skłonności autora. Należy wspomnieć, że pierwsze interpretacje dotyczące seksualności pojawiły się wraz z falą freudowskiej interpretacji "Alicji w Krainie Czarów" w latach 30 XX wieku. Część badaczy widzi w tych przedstawieniach wyraz sentymentalnego zamiłowania Dodgsona do niewinnego piękna dzieci, a nie dowód jego niezdrowych skłonności. Sam Dodgson nigdy nie ujawniał jakichkolwiek oznak pedofilii; w porównaniu do niektórych mu współczesnych, nie demonizował aktów dorosłych kobiet, a całokształt jego fotografii dzieci wpisuje się w trendy epoki wiktoriańskiej.
Dodgson dobrze opanował trudną technikę kolodionową i wiążącą się z nią konieczność obliczania czasu naświetlania. Początkowo wskazówek udzielał mu Southey, potem studiował technikę innych fotografów, których zdjęcia były prezentowane na wystawach Photographic Society of London. Szczególnie podziwiał Williama Lake Price’a i Oscara Gustave’a Rejlandera, a w późniejszym okresie Clementinę Hawarden i Julię Margaret Cameron.
W pierwszym okresie swojej twórczości fotograficznej (1856-1862) Dodgson działał z entuzjazmem typowym dla nowicjusza. Wykonał wówczas ok. 700 zdjęć. Nie miał stałego studia. Od samego początku koncentrował się na portretach, w przeciwieństwie do sobie współczesnych fotografów, którzy preferowali raczej nastrojowe pejzaże czy widoki ruin. Portrety komponował bardzo precyzyjnie, zwracając uwagę na szczegóły. Fotografując dzieci aparat ustawiał nieco poniżej wysokości ich oczu, tak że są one ukazane lekko od dołu. Typowym zdjęciem dla tego okresu jest portret Alice Liddell jako "The Beggar Maid" (1858), przytaczane często jako dowód na niezdrowe zainteresowanie pisarza 6-letnią wówczas Alice. Jednak najprawdopodobniej fotografia była częścią pary – na drugiej Alice ukazana była w swoim najlepszym ubraniu, tworząc w ten sposób swego rodzaju dyptyk z „personifikacjami” biedy i bogactwa.
W latach 1863–1871 Dodgson wykonywał zdjęcia w studiu w pobliżu Christ Church w Oxfordzie. Jest to czas jego dojrzałości artystycznej; to wówczas wydał obie części "Alicji". Wykonał ok. 200 fotografii.
Ostatnia faza jego działalności rozpoczyna się w 1872, wraz z zainaugurowaniem nowego studia fotograficznego, znajdującego się w domu Dodgsona. Pisarz był wówczas mniej aktywny na polu fotografii, zajmując się m.in. nauczaniem i pisaniem – wykonywał ok. 60-80 zdjęć rocznie. Jego ulubioną modelką była w tym czasie Alexandra Kitchin.

</doc>
<doc id="73621" url="https://pl.wikipedia.org/wiki?curid=73621" title="William Wordsworth">
William Wordsworth

William Wordsworth (ur. 7 kwietnia 1770 w Cockermouth, zm. 23 kwietnia 1850 w Rydal Mount) – angielski poeta, wraz z Samuelem Taylorem Coleridge'em uznawany za prekursora romantyzmu w literaturze brytyjskiej. Jeden z tzw. „poetów jezior”.
Życie.
Dzieciństwo i młodość.
William Wordsworth urodził się w Cockermouth w północnej Anglii, w tzw. Krainie Jezior. Pochodził z rodziny skromnego prowincjonalnego adwokata Johna Wordswortha, który był pełnomocnikiem sir Jamesa Lowthera, bogatego i ekscentrycznego arystokraty. Wcześnie osierocony (jego matka zmarła, gdy miał osiem lat, ojciec – gdy William był w wieku lat trzynastu), wraz z czworgiem rodzeństwa wychowywał się u krewnych. "Nauczono mnie odczuwać, być może zbyt silnie, moc samowystarczalnej samotności" – powiedział kilka lat później dorosły już Wordsworth. I rzeczywiście, chłopiec przebywał najczęściej tylko we własnym towarzystwie; od wczesnego dzieciństwa czytał wiele książek na różne tematy – książek, które zastępowały mu kontakt z rówieśnikami. Niebagatelny wpływ na dzieciństwo poety miała również przyroda (słowo to pisał zawsze wielką literą: Przyroda). Mały William chętnie spędzał czas w okolicznych borach, pływał też nocami łódką (bez zgody właściciela) po jeziorze Derwentwater. To właśnie kontakt z naturą ukształtował jego wrażliwość. Swoisty hołd poeta złożył przyrodzie, wspominając o jej roli w rozwoju jego osobowości w "Odzie o przeczuciach nieśmiertelności ze wspomnień wczesnego dzieciństwa".
W 1787 William skończył liceum w Hawkshead i, jako siedemnastolatek, zadebiutował kilkoma sonetami na łamach czasopisma "The European Magazine". W czasie nauki w liceum zaprzyjaźnił się z Ann Tyson, nauczycielką, która stała się dla niego drugą matką, i która jako pierwsza pokazała mu piękno natury Krainy Jezior. W tym samym roku dostał się do St John’s College Uniwersytetu w Cambridge. Jednak w końcu wieku XVIII uniwersytety angielskie stały na niskim poziomie i sam Wordsworth przyznawał, że studia niewiele mu dały; wolny czas spędzał w bibliotekach i na samotnych kontemplacjach okolicznej natury. Jednak jeden epizod z czasów uniwersyteckich wart jest odnotowania. W czasie wakacji 1790 roku poeta wraz z przyjacielem, Robertem Jonesem, wybrał się na pieszą wycieczkę w Alpy przez Francję. I właśnie we Francji udzielił mu się wielki zapał do rewolucji.
Już w następnym roku, po ukończeniu nauki na uniwersytecie i zdobyciu tytułu "Bachelor of Art" (licencjat nauk humanistycznych), Wordsworth zamieszkał we Francji, gdzie uczył się języka i z bliska poznawał tamtejszą kulturę. W czasie rocznego pobytu we Francji całkowicie przekonał się do rewolucyjnych ideałów. Również w tym okresie miało miejsce ważne wydarzenie – młody Wordsworth po raz pierwszy się zakochał. W wyniku krótkiego romansu z o trzy lata starszą od niego Annette Vallon, córką orleańskiego lekarza, poczęła się nieślubna córeczka poety Ann-Caroline (epizod z Annette opisał później we fragmencie "Preludium" pt. "Vauddracour i Julia").
Kryzys światopoglądowy.
1 lutego 1793 roku Francja wypowiedziała wojnę Wielkiej Brytanii, a trzy miesiące później zaczęły się krwawe rządy Robespierre'a. Wojna, która, jak się później okazało, miała trwać prawie dwadzieścia lat, stanowiła dla poety bolesny wstrząs duchowy. Rozdarty był wobec dwóch lojalności – wobec "ojczyzny fizycznej" i "ojczyzny duchowej".
W tym samym roku, z obawy przed więzieniem i gilotyną (był w końcu poddanym państwa wrogiego wobec tego, w którym się znajdował), wrócił do Anglii i na około dwa lata popadł w silną depresję. W tym czasie wpadła mu w ręce książka "Sprawiedliwość", Williama Godwina – pisarza politycznego, skrajnego racjonalisty i pierwszego teoretyka anarchizmu. Twierdził on, że wytworzone historycznie instytucje, takie jak państwo, Kościół czy małżeństwo, są sprzeczne z rozumem. "Godwinizm", który poniekąd usprawiedliwiał wciąż niegasnącą miłość Wordswortha do Francji, był dla niego oparciem w ciągu kilku lat wewnętrznego rozdarcia.
Definitywny przewrót w poglądach Wordswortha miał miejsce w roku 1798, kiedy to państwo francuskie napadło na Republikę Szwajcarską i Holandię. Państwo, które szumnie głosiło, że jest szermierzem wolności, najechało na spokojne sąsiedzkie kraje, mordowało broniących ich niepodległości żołnierzy i przywłaszczało sobie ich ziemie. Wtedy to Wordsworth ostatecznie stracił wiarę w ideały rewolucyjnej Francji i zerwał na zawsze z jej sprawą. Odtąd poeta stawał się coraz bardziej radykalnym konserwatystą. Jako wyznawca skrajnego toryzmu sprzeciwiał się m.in. demokratyzacji angielskiego parlamentu. Zasadniczej zmianie światopoglądu politycznego Wordswortha towarzyszyła przemiana w sprawach religii – obojętny dotychczas religijnie Wordsworth stał się wyznawcą anglikanizmu.
Stateczne życie na prowincji.
W roku 1795 William otrzymał spadek po przyjacielu Raisleyu Calvercie (900 funtów) i wreszcie mógł się uwolnić od dręczących go od wczesnej młodości trosk materialnych. Jesienią tego samego roku poznał Samuela Taylora Coleridge'a i spotkanie to stało się początkiem wielkiej przyjaźni obu poetów. Wydane przez nich trzy lata później "Ballady liryczne" uznane zostały za pierwszy romantyczny tomik poezji w literaturze angielskiej. Również w roku 1795 uwolnił się od życia w mieście i zamieszkał w Racedown. W wiejskiej przyrodzie odnalazł ukojenie, działała ona jak balsam na jego zranionego ducha.
Po powrocie z Niemiec (1799) przez kolejne osiem lat mieszkał w Dove Cottage w Grasmere, zaś w 1808 r. wraz z rodziną osiadł w Allan Bank. Nigdy jednak nie polubił ogromnego domu, w którym nie potrafił odnaleźć intymności i inspiracji dla swoich poezji. W czerwcu 1812 r. umarła córka poety Ann-Caroline (którą odnalazł we Francji kilka lat wcześniej), w grudniu zaś zginął jego syn Thomas. Zrozpaczony poeta bez żalu opuścił wielką rezydencję, która kojarzyła mu się z przykrymi wydarzeniami z ostatnich miesięcy i przeniósł się w 1813 roku z powrotem do Krainy Jezior, tym razem do Rydal Mount.
W Rydal Mount obok ukochanej siostry Dorothy, żony Mary Hutchinson (wzięli ślub w 1802 roku) i pięciorga ich dzieci, już do końca życia prowadził spokojny, pozbawiony uniesień żywot szanowanego i uwielbianego przez czytelników i krytykę poety. W roku 1843 siedemdziesięciotrzyletni twórca, mimo iż od wielu lat nie wydał żadnego wiersza, odznaczony został prestiżowym, dworskim tytułem "poeta laureatus".
Dorothy Wordsworth.
Dorothy (1771-1855), siostra Williama, odegrała niebagatelną rolę w życiu zarówno Wordswortha, jak i Coleridge'a. Towarzyszyła w ich wędrówkach, prowadziła z nimi niezliczone dyskusje o poezji i mieszkała z Williamem nawet po jego małżeństwie (Dorothy i żonę Williama łączyła gorąca przyjaźń). Dzieliła z bratem głębokie umiłowanie natury, była również autorką jego notatek i twórczynią wielu konceptów, które następnie poeta wykorzystywał w swoich utworach. Stanisław Kryński, znawca "poetów jezior", nazwał Dorothy Wordsworth "dobrym duchem życia Williama i aniołem-stróżem jego poezji".
Twórczość.
"Ballady liryczne".
Jesienią 1795 roku Wordsworth poznał młodszego o dwa lata Samuela Taylora Coleridge'a. Różnili się osobowością, jednak łączyła ich wspólna miłość do Krainy Jezior, po której często razem spacerowali, podziwiając piękno przyrody. Wzajemny wpływ na własną twórczość nie był wielki, ale zaowocował zbiorem lirycznych ballad, który wspólnie zaplanowali i wydali (pierwsze wydanie w 1798 roku, drugie, poprzedzone "Przedmową" Wordswortha, w 1802 roku). To właśnie wraz z dojrzewaniem i pisaniem "Ballad lirycznych" William przeżywał szczególnie głębokie przesilenie duchowe – ostateczną utratę wiary we francuską rewolucję.
Wkład Wordswortha w "Ballady..." stanowiły dwadzieścia trzy utwory (Coleridge był autorem czterech). Napisane zostały językiem prostym, codziennym, zresztą głównym postulatem "poetów jezior" (wyrażonym w "Przedmowie" do drugiego wydania, nazywanej manifestem angielskiego romantyzmu) było właśnie odejście od sztucznego języka XVIII-wiecznej poezji i powrót do prostych tematów, opowiedzianych przy użyciu prostych słów. We wszystkich balladach Wordswortha dostrzec można umiłowanie natury, niemal fizyczne odczuwanie drzew, gór, strumieni.
"Preludium".
Wielkie arcydzieło Wordswortha powstawało w latach 1798-1805, a jego pomysł zrodził się w czasie podróży po Niemczech (1797-1799). W tym pierwszym w historii eposie psychologicznym (bohaterem utworu jest "umysł autora"), poeta opisał rozwój własnej osobowości od najwcześniejszego dzieciństwa i śledził genezę własnych odczuć wobec przyrody. Osobiste podejście twórcy do literatury stanowiło coś nowego, i nie bez powodu historycy literatury angielskiej mówią o poezji przedwordsworthowskiej i poezji powordsworthowskiej. William Wordsworth był jednym z pierwszych pisarzy, którzy osobiste doświadczenia twórcy oraz jego życie wewnętrzne uczynili pełnoprawnym tematem utworu literackiego.
"Preludium" (tytuł utworu nadała Mary Hutchinson-Wordsworth, żona poety, już po jego śmierci) opowiada historię dzieciństwa Williama, pełnego samotnych wędrówek i bliskiego kontaktu z naturą. Wordsworth nakreślił również w tym monumentalnym poemacie obraz swoich studiów w Cambridge (chociaż ani o zajęciach, ani o kolegach, czy nauczycielach nie wspomniał ani słowem). Utwór kończy się opisem rozpaczy i próby jej przezwyciężenia po tym, jak młodzieńcze nadzieje poety zostały całkowicie rozwiane we Francji. Dzieło zostało opublikowane dopiero po śmierci autora w 1850 roku. Na krótko przed śmiercią Wordsworth dokonał kilku istotnych poprawek, ale po dziś dzień przetrwały obie wersje poematu, który w znaczący sposób zmienił oblicze literatury angielskiej.
1797-1807 – "wielkie dziesięciolecie".
To właśnie w tym okresie (nazwanym przez brytyjskich historyków "wielkim dziesięcioleciem") powstawały najwybitniejsze utwory Williama Wordswortha. W latach 1802-04 poeta stworzył magiczną "Odę o przeczuciach nieśmiertelności ze wspomnień wczesnego dzieciństwa". W utworze tym raz jeszcze powrócił do swojego dzieciństwa, ale poetyckie rozważania konkludował spostrzeżeniem, że wszystkie rzeczy widziane i odczuwane w tamtym okresie znikały wraz z nim, ponieważ dorosły człowiek nie jest w stanie odnaleźć w sobie dziecięcej wrażliwości, która niegdyś pozwalała mu z naiwnością i miłością patrzeć na świat. Mottem do "Ody..." poeta uczynił znany fragment innego swojego wiersza – "Tęczy":
"(...) Dziecko jest ojcem człowieka;"
"A być złączone moje dni powinny"
"wzajemnie węzłem tkliwości rodzinnej."
"(tłum. S.Kryński)"
W roku 1804 powstał poemat "Poławiacz pijawek" (znany u nas także pod tytułem "Stanowczość i niezawisłość"), zaś okres od 1802 aż do 1816 roku zaowocował znakomitymi sonetami patriotycznymi. Wordsworth daleki był w swoich utworach od nacjonalizmów i wywyższania własnego narodu, patrzył jednak na ówczesną sytuację Europy z zaniepokojeniem. Zniechęcił go do siebie Napoleon, któremu poświęcił kilka utworów. Zarówno Wordsworth, jak i inni "poeci jezior" uważali go za uosobienie tyranii i niewoli, a William nazywał go nawet "szatanem uciemiężenia". Uniwersalność utworów Wordswortha potwierdza fakt, że kieszonkowe tomiki zawierające sonety patriotyczne twórcy z "Krainy Jezior" mieli przy sobie brytyjscy żołnierze, walczący zarówno w pierwszej, jak i w drugiej wojnie światowej.
Kariera literacka Wordswortha skończyła się właściwie w roku 1816, później już nic wybitnego nie stworzył. Zresztą w wieku dojrzałym pisał niewiele, poświęcając całą uwagę na kontemplację przyrody, podróże i przebywanie w towarzystwie najbliższej rodziny. Do końca życia pozostał jednak szanowany i podziwiany przez kolejne pokolenia pisarzy.
Życie pośmiertne.
Poezje Wordswortha odcisnęły duży wpływ na twórczość kolejnych romantyków, także polskich. Wprawdzie drugie pokolenie pisarzy romantycznych w Anglii – Byron, Shelley i Keats bardzo ostro negowało poglądy polityczne Wordswortha i jego odejście od idei rewolucji, ale nigdy nie śmiało podważyć wartości jego poezji. Aż do śmierci artysty w 1850 roku w Rydal Mount odwiedzali go poeci i pisarze, którzy publicznie oddawali mu hołd (Robert Browning, John Ruskin, Matthew Arnold). Najsilniej jego twórczość wpłynęła na transcendentalistów amerykańskich (nowoangielskich). Ralph Waldo Emerson czy Henry David Thoreau wielokrotnie podkreślali rolę Wordswortha w ukształtowaniu tego filozoficzno-literackiego ruchu.
Po jego śmierci Arnold napisał: "The last poetic voice is dumb" ("Ostatni poetycki głos zamilkł").
Wordswortha tłumaczyli na język polski m.in.: Stanisław Koźmian, Jan Kasprowicz, Czesław Miłosz, Zygmunt Kubiak i Stanisław Kryński.
Bibliografia.
Stanisław Kryński, Biblioteka Narodowa, Wrocław 1963

</doc>
<doc id="73623" url="https://pl.wikipedia.org/wiki?curid=73623" title="Estymator największej wiarygodności">
Estymator największej wiarygodności



</doc>
<doc id="73625" url="https://pl.wikipedia.org/wiki?curid=73625" title="Mridanga">
Mridanga

Mrydanga (dewanagari मृदंग, trl. mṛdanga) – jeden z najstarszych instrumentów perkusyjnych. Składa się z glinianego korpusu, dwóch membran i naciągu. Membrany są różnych rozmiarów i podobnie jak naciąg są skórzane.
Mrydanga jest tradycyjnym instrumentem używanym na terenie Indii i Bangladeszu. W Bengalu i Manipur mrydanga znana jest jako "khol".

</doc>
<doc id="73626" url="https://pl.wikipedia.org/wiki?curid=73626" title="Ciechanowice">
Ciechanowice

Ciechanowice (do 1945 r. niem. "Rudelstadt") – wieś w Polsce położona w województwie dolnośląskim, w powiecie kamiennogórskim, w gminie Marciszów, w przełomie Bobru, na pograniczu Gór Kaczawskich i Rudaw Janowickich w Sudetach Zachodnich.
Podział administracyjny.
W latach 1954-1961 wieś należała i była siedzibą władz gromady Ciechanowice, po jej zniesieniu w gromadzie Marciszów. W latach 1975–1998 miejscowość administracyjnie należała do województwa jeleniogórskiego.
Historia.
Pierwsza wzmianka pochodzi z 1203, wieś była wówczas posiadłością opactwa cystersów w Lubiążu. W okresie od XVI do XVIII wieku w Ciechanowicach eksploatowano złoża miedzi, ołowiu i srebra, do czasów współczesnych zachowały się stare sztolnie, hałdy i resztki pieców do wytopu metalu. Dzięki górnictwu miejscowość rozrosła się tak, że w roku 1754 uzyskała prawa miejskie – wolnego miasta górniczego, a wraz z nimi herb, na którym widniały symbole górnicze: skrzyżowane młotki (perlik i żelazko) i wyciąg szybu. Wkrótce potem złoża wyczerpały się, a w roku 1809 Ciechanowice utraciły prawa miejskie.
W 2019 na wzgórzu parkowym w pobliżu pałacu wybudowano kilkunastometrową wieżę, z tarasem widokowym na wysokości około 10 m.
Zabytki.
Do wojewódzkiego rejestru zabytków wpisane są obiekty:

</doc>
<doc id="73628" url="https://pl.wikipedia.org/wiki?curid=73628" title="Sędzisław (województwo dolnośląskie)">
Sędzisław (województwo dolnośląskie)

Sędzisław (do 1945 r. niem. "Ruhbank") – wieś w Polsce położona w województwie dolnośląskim, w powiecie kamiennogórskim, w gminie Marciszów.
Położenie.
Leży w północnej części Kotliny Kamiennogórskiej, w Obniżeniu Leska, u podnóża góry Krąglak (około 693 m n.p.m.), nad Leskiem i jego prawym dopływem – Zimną Wodą.
Podział administracyjny.
W latach 1945–1954 siedziba gminy Sędzisław. W latach 1975–1998 miejscowość administracyjnie należała do województwa jeleniogórskiego.
Historia.
Starsza część miejscowości rozciąga się wraz z potokiem Zimna Woda, w którym - jak podają stare źródła niemieckie - znajdowano niewielkie grudki (samorodki) złota. Na wzgórzu w centralnej części Sędzisławia, w roku 1913, postawiono pomnik ku pamięci zwycięstwa narodów pod Lipskiem w roku 1813. Nowsza część miejscowości powstała wraz z budową linii kolejowej Wrocław-Jelenia Góra wraz z odgałęzieniem do Kamiennej Góry i Lubawki a dalej do Czech (1867). Powstały wówczas również zakłady lniarskie, zakład meblowy, zakład produkujący elementy betonowe, dworzec wraz z zabudowaniami do obsługi węzła kolejowego. W sierpniu 1900 r. nowo powstałym rurociągiem przebiegającym przez Sędzisław popłynęła woda do Wałbrzycha. Co prawda zakład wodociągów powstał w sąsiednim Marciszowie, ale zaopatrywał w wodę również Sędzisław, co znacznie wpłynęło na rozwój miejscowości. Rozkwit zakończył się po roku 1945 wraz z nastaniem władzy ludowej. 25 stycznia 1975 pod Sędzisławem doszło do zderzenia pociągu pasażerskiego z pociągiem towarowym. W latach 70. ubiegłego stulecia na terenach przylegających do rzeki Lesk powstała żwirownia, która działała z powodzeniem przez około 40 lat. Wydobyty urobek posłużył m.in. do budowy osiedli Piaskowa Góra i Podzamcze w Wałbrzychu
Współczesność.
Ze względu na położenie, piękne górskie krajobrazy, we wsi rozkwita budownictwo jednorodzinne. Wybudowano też Kościół św. Maksymiliana Marii Kolbego w Sędzisławiu, uruchomiono tartak.
Zabytki.
Do wojewódzkiego rejestru zabytków wpisany jest:

</doc>
<doc id="73629" url="https://pl.wikipedia.org/wiki?curid=73629" title="Harold Pinter">
Harold Pinter

Harold Pinter (ur. 10 października 1930 w Londynie, zm. 24 grudnia 2008 tamże) – angielski dramaturg, pisarz, reżyser teatralny i scenarzysta, laureat literackiej Nagrody Nobla w 2005, otrzymanej za odkrywanie „przepaści pod codzienną gadaniną i wymuszanie wejścia do zamkniętych przestrzeni ucisku” (uzasadnienie).
Zaliczany do czołowych przedstawicieli teatru absurdu. Pinter był też twórcą tzw. „komedii zagrożenia” ("comedy of menace"), obnażającej pozorność komunikacji między ludźmi i dramatyczną bezradność człowieka zarówno wobec świata zewnętrznego, jak i własnej podświadomości ("Urodziny Stanleya", 1958, przekład pol. „Dialog” 10/1960).
Dzieciństwo.
Pinter urodził się w żydowsko-brytyjskiej rodzinie, w dzielnicy Hackney w Londynie. Uczył się w Hackney Downs Grammar School i krótko w Royal Academy of Dramatic Art (RADA). Jako młodzieniec publikował poezję. Jak podawał sam dramaturg, jego żydowscy dziadkowie przybyli z Polski i Odessy.
Kariera.
Harold Pinter rozpoczął pracę w teatrze jako aktor, pod pseudonimem „David Baron”. Jego pierwsza sztuka teatralna, "The Room", została wykonana przez studentów Uniwersytetu w Bristolu w 1957.
Druga sztuka Pintera (która jest obecnie jedną z najbardziej znanych tego autora), "The Birthday Party" (1958), nie odniosła sukcesu, pomimo pozytywnej recenzji w „The Sunday Times”, napisanej przez wybitnego krytyka Harolda Hobsona. Jednakże po sukcesie "The Caretaker" w 1960, "The Birthday Party" została ponownie przedstawiana w teatrach i była pozytywnie odbierana.
W 1973 został współpracownikiem dyrektora Royal National Theatre. Jego późniejsze sztuki były krótsze, wielokrotnie uznawane jako alegorie ucisku. 
Harold Pinter był dwukrotnie nominowany do Nagrody Akademii Filmowej (Oscar) w kategorii scenariusza adaptowanego (za "Kochanicę Francuza" na podstawie powieści Johna Fowlesa – 1981 oraz "Betrayal" – 1983).
W styczniu 2005 Harold Pinter ogłosił, iż odstępuje od pisania sztuk teatralnych, ponieważ postanowił zaangażować się w działalność polityczną.
Działalność polityczna.
Pinter postulował swobodę wypowiedzi podczas wieloletniej współpracy z PEN Clubem. W 1985 dołączył do misji amerykańskiego dramaturga Arthura Millera International PEN-Helsinki Watch Committee do Turcji, mającej na celu zbadanie i protest przeciwko torturom uwięzionych pisarzy. Spotkał tam wiele osób będących ofiarami ucisku politycznego. W ambasadzie amerykańskiej, w trakcie uroczystości, podczas której uhonorowano Millera, zamiast wymieniać uprzejmości, Pinter opowiadał o więźniach, którym podłączano prąd do genitaliów, i został za to wyrzucony (Miller opuścił ambasadę wraz z Pinterem). Doświadczenia z pobytu w Turcji oraz zakaz używania języka Kurdów zainspirowały go do napisania w 1988 sztuki "Mountain Language".
Pinter sprzeciwiał się amerykańskiej inwazji na Afganistan i Irak. Był także przeciwnikiem interwencji NATO w Kosowie. Publicznie nazwał prezydenta Stanów Zjednoczonych, George'a W. Busha, masowym mordercą, a premiera Wielkiej Brytanii, Tony'ego Blaira, „a deluded idiot” (co można przetłumaczyć jako „zbałamucony idiota”). Pinter wielokrotnie pisał listy o tematyce politycznej do brytyjskich gazet. Porównywał administrację Busha do nazistowskich Niemiec Adolfa Hitlera.
Harold Pinter należał również do Międzynarodowego Komitetu Obrony Slobodana Miloševicia.
Pinter był prezesem Gaieties Cricket Club. Był także honorowym członkiem Narodowego Towarzystwa Świeckiego ("National Secular Society").

</doc>
<doc id="73630" url="https://pl.wikipedia.org/wiki?curid=73630" title="Wieściszowice">
Wieściszowice

Wieściszowice (do 1945 niem. "Rohnau") – wieś w Polsce położona w województwie dolnośląskim, w powiecie kamiennogórskim, w gminie Marciszów, w Rudawach Janowickich w Sudetach Zachodnich.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Jeziora.
W pobliżu wsi znajdują się Kolorowe jeziorka, powstałe w miejscu wyrobisk dawnych niemieckich kopalni pirytu.
Zabytki.
Do wojewódzkiego rejestru zabytków wpisane są obiekty:

</doc>
<doc id="73631" url="https://pl.wikipedia.org/wiki?curid=73631" title="Marciszów">
Marciszów

Marciszów (do 1945 r. niem. "Merzdorf im Riesengebirge") – wieś w Polsce, położona nad Bobrem, w województwie dolnośląskim, w powiecie kamiennogórskim, w gminie Marciszów, w Kotlinie Marciszowskiej, na pograniczu Rudaw Janowickich w Sudetach Zachodnich oraz Kotliny Kamiennogórskiej i Gór Wałbrzyskich w Sudetach Środkowych.
Podział administracyjny.
W latach 1954-1972 wieś należała i była siedzibą władz gromady Marciszów. W latach 1975–1998 miejscowość administracyjnie należała do województwa jeleniogórskiego. Miejscowość jest siedzibą władz gminy Marciszów.
Demografia.
Jest największą miejscowością gminy Marciszów. Według Narodowego Spisu Powszechnego liczył 1603 mieszkańców (III 2011 r.).
Położenie geograficzne.
Marciszów jest położony w Kotlinie Marciszowskiej, która stanowi rozszerzenie doliny rzeki Bóbr i zarazem północną część Kotliny Kamiennogórskiej.
Na południe od Marciszowa wznoszą się Góry Lisie (należące do Kotliny Marciszowskiej, a według niektórych autorów do Wzgórz Bramy Lubawskiej lub nawet do Rudaw Janowickich). Z Gór Lisich spływa dopływ Bobru – strumień Sierniawa, na którym zlokalizowane są Marciszowskie Stawy. Góry Lisie leżą w obrębie Rudawskiego Parku Krajobrazowego.
Na południowy zachód znajdują się Rudawy Janowickie z widocznym z Marciszowa masywem Wielkiej Kopy. Do Rudaw Janowickich należą wznoszące się w południowej części wsi wzgórza Marciszówka (422 m n.p.m.), Ostra (486 m n.p.m.) oraz Marciszówek (522 m n.p.m.). Od strony Wieściszowic niewielką kotliną płynie Mienica wpadająca do Bobru obok zakładów włókienniczych.
Od północy widoczny jest z Marciszowa Grzbiet Wschodni Gór Kaczawskich, z najwyższym w okolicy szczytem Cieciorki (518 m n.p.m.). Grzbiet ten jest odwadniany przez niewielki strumień Kręta.
Na wschód od "Marciszowa Górnego" wznosi się, należący do Gór Wałbrzyskich, Masyw Trójgarbu i Krąglaka z górującym nad tą częścią wsi szczytem Krąglak (692 m n.p.m.). Z Masywy tego do Bobru spływa strumień Bobrek.
Transport.
Kolej.
Marciszów posiada obecnie jeden dworzec kolejowy (do 1946 r. istniała druga stacja "Marciszów Górny"), który znajduje się przy ulicy Dworcowej.
Linie kolejowe.
Przez Marciszów przechodzą linie kolejowe:
Komunikacja pasażerska.
Główną rolę w komunikacji szynowej pełni linia Wrocław – Jelenia Góra, na której to linii Marciszów stanowi stację przesiadkową dla podróżujących do Kamiennej Góry. Zatrzymują się tutaj pociągi pospieszne, odcinek Marciszów – Kamienna Góra pasażerowie pokonują komunikacją autobusową. Od 2008 roku w wakacje uruchamiane jest połączenie kolejowe z Jeleniej Góry do Trutnova, ale nie posiada ono znaczenia jako komunikacja lokalna.
W 1995 roku zamknięto ruch pasażerski na linii do Bolkowa (linia do Malczyc) i Jerzmanic-Zdroju (linia do Złotoryi), w krótkim czasie zawieszono też przewozy towarowe, a torowisko zostało rozkradzione. W 2008 roku odbudowano tory do Jerzmanic-Zdroju, ale linia ta pełni rolę linii towarowej. W roku 2002 zawieszono połączenia z Marciszowa do Lubawki, obecnie linia znajduje się w stanie daleko posuniętego rozkładu. Można uznać, że w tym czasie stacja Marciszów utraciła status węzła kolejowego.
Komunikacja autobusowa.
Komunikację autobusową obsługuje PKS Kamienna Góra i coraz liczniejsi przewoźnicy prywatni; wszystkie linie autobusowe są połączeniami o charakterze lokalnym.
Historia wsi.
Nie istnieją zapisy, które dokumentowałyby powstanie wsi, ale część późniejszych źródeł podaje, że było to przed 1300 r. Pojawiały się wzmianki sugerujące powstanie Marciszowa pod koniec XIV w. Wiadomo, że powstał jako wieś prywatna stanowiąca własność rycerską. Wiarygodność zapisów utrudnia fakt, że jako w późniejszym okresie powstały: "Marciszów Dolny" i "Marciszów Górny", "Marciszówek" i "Dobrociesz", które również określano jako Marciszów i nie jest możliwe ustalenie, której części osady dotyczą źródła. Szczególnie dotyczy to dawnego "Dobrociesza", gdzie wybudowano oba do dziś istniejące marciszowskie kościoły. Przez cały XV w. Marciszów był własnością rodu rycerskiego von Zedlizów. Dokumenty z 1524 r. wymieniają Hansa, zwanego „Affe”, następnie w 1571 r. zapis dotyczy Abrahama. Istnieją przesłanki, że po wojnie 30-letniej włości zmieniły właściciela, w 1696 r. jako właściciela wymieniono Georga Ernsta von Berg, a po nim Georga Sigismunda von Tschirnhaus. Jest pewne, że we wsi istniał już kościół parafialny.
W 1706 r. wieś została sprzedana hrabiemu Rzeszy Hansowi Heinrichowi III von Hochberg z Książa, ale w późniejszym czasie przeszła w ręce bocznej linii rodu, która rezydowała w Roztoce. W połowie XVIII w. w okolicy rozpoczęto z inicjatywy barona von Schweinitz poszukiwania i próby wydobycia węgla kamiennego. Niska jakość złóż zadecydowała o wycofaniu się z tej inicjatywy. W 1765 r. dokonano wyceny dóbr marciszowskich należących do hrabiego von Hochberga, ich wartość oszacowano na 13 335 talarów. W tym czasie Marciszów zamieszkało 71 rodzin; 12 kmiecych, 43 zagrodników i 16 chałupniczych, wśród których 18 stanowili rzemieślnicy. Opis z 1785 r. wymienia dwór i dwa folwarki, a jako mieszkańców 12 rodzin kmieci, 43 zagrodników i 6 chałupników, oraz istnienie 3 bielników. W tym czasie we wsi powszechne już było tkactwo chałupnicze.
Znaczący rozwój Marciszowa nastąpił w XIX w. W 1825 r. istniało 57 domostw, dwa folwarki, dwa kościoły (ewangelicki i katolicki), 2 folusze i tartak. We wsi pracowało 51 krosien, zatem można przypuszczać, że prawie wszyscy mieszkańcy trudnili się tkactwem. W tym czasie Marciszów stał się jedną z najszybciej rozwijających się wsi w okolicy. Piętnaście lat później liczba domów wzrosła do 66, nadal istniały dwa kościoły, szkoła ewangelicka, tartak, młyn do mielenia kory dębowej, we wsi pracowało 57 krosien bawełnianych oraz 52 rzemieślników, z czego aż 21 ślusarzy. We wsi żyło czterech kramarzy, a na gości czekały dwie gospody. Przełomowe znaczenie w rozwoju Marciszowa miało uruchomienie dużej jak na tamte czasy i rozwój techniki przędzalni bawełny z maszyną parową o mocy 22 KM, która zatrudniała 210 robotników (w tym 136 kobiet i 3 dzieci).
Drugi etap rozwoju Marciszowa nastąpił w 1867 r., gdy przez wieś przeprowadzono linię kolejową łączącą Wałbrzych i Jelenią Górę. Wówczas zbudowano stację kolejową, przy której rozwinęła się osada Marciszów Dolny. W 1895 roku od stacji w Marciszowie przeprowadzono linię do Jerzmanic-Zdroju, a następnie do Złotoryi i Legnicy. Marciszów stał się jednym z większych węzłów kolejowych w Sudetach, a równocześnie istotną część mieszkańców zaczęli stanowić kolejarze. W 1914 roku wybudowano łącznicę z Marciszowa Górnego, przez Krużyn do Kamiennej Góry.
Mimo tych wszystkich przemian Marciszów niezmiennie pozostawał posiadłością ziemską w dobrach von Hochbergów. W 1870 r. majątek należący do Hansa Heinricha XIV z Roztoki obejmował 875 mórg ziemi. Rok później Marciszów liczył 86 domów. Pod koniec XIX w. ponowiono próby eksploatacji węgla kamiennego. Uruchomiono niewielką kopalnię Karls Glück, ale wobec niskiego wydobycia w krótkim czasie zaprzestano prac górniczych.
Posiadający walory turystyczne Marciszów nigdy nie nabrał cech letniska, tym niemniej stanowił punkt wyjścia dla wycieczek w Rudawy Janowickie oraz w mniej popularne Góry Kaczawskie i Wałbrzyskie. Bazę turystyczną i noclegową przez wiele lat stanowiła duża gospoda. Po I wojnie światowej znacznie spadło tempo rozwoju wsi, chociaż nadal istotną rolę odgrywało zatrudnienie w przemyśle. Marciszów Dolny posiadał wówczas cechy osady kolejowej, a zabudowa w otoczeniu dworca przypominała małe miasteczko (do dziś istniejące kamienice). W 1917 r. zelektryfikowano linię kolejową Wałbrzych – Jelenia Góra, w 1939 r. linię do Kamiennej Góry. 
W 1944 roku hitlerowcy założyli przy miejscowych zakładach włókienniczych obóz pracy – filię Gross Rosen, w którym więziono kobiety zmuszane do niewolniczej pracy.
W 1945 roku tereny te zostały zajęte przez wkraczającą Armię Czerwoną, tereny te zostały przyznane Polsce, a 27 sierpnia 1945 „Merzdorf im Riesengebirge” stał się Marciszowem. Niestety Rosjanie zdemontowali maszyny tkackie oraz trakcję elektryczną linii kolejowej. Od tego czasu Marciszów był siedzibą gminy, aż do reformy administracyjnej na początku lat 50. XX wieku, później był siedzibą gromady, aby w 1973 r. ponownie zostać siedzibą gminy.
Zabytki.
Do wojewódzkiego rejestru zabytków wpisane są obiekty:

</doc>
<doc id="73632" url="https://pl.wikipedia.org/wiki?curid=73632" title="Pastewnik">
Pastewnik



</doc>
<doc id="73633" url="https://pl.wikipedia.org/wiki?curid=73633" title="Domanów">
Domanów

Domanów (niem. "Thomasdorf") – wieś w Polsce położona w województwie dolnośląskim, w powiecie kamiennogórskim, w gminie Marciszów, na pograniczu Gór Kaczawskich, Pogórza Wałbrzyskiego i Gór Wałbrzyskich w Sudetach.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Położenie.
Domanów leży przy drodze krajowej nr 5 (Bolków-Kamienna Góra). Na północno-zachodnich stokach Gór Wałbrzyskich (Masyw Krąglaka) znajdują się źródła Nysy Szalonej. Nad miejscowością góruje barokowy kościółek.
Koleje.
Przez wieś biegnie nieczynny obecnie szlak kolejowy z Bolkowa do Marciszowa. Budynek stacji kolejowej – Domanów Jaworski (w 1946 r. stacja nosiła nazwę Tomisławice) – nie spełnia swej pierwotnej funkcji, jest zaadaptowany na cele mieszkalne.
Zabytki.
Do wojewódzkiego rejestru zabytków wpisany jest:

</doc>
<doc id="73635" url="https://pl.wikipedia.org/wiki?curid=73635" title="Teatr absurdu">
Teatr absurdu

Teatr absurdu – nowatorski nurt w dramacie współczesnym, zapoczątkowany w latach 80. XIX wieku we Francji, mający swój renesans w latach 1950-1965, potem odżywający i przekształcany w kolejnych pokoleniach pisarzy. Charakterystyczną cechą teatru absurdu jest widzenie świata polegające na godzeniu sprzeczności. W teatrze absurdu zostają odwrócone tradycyjne role przypisane tragizmowi i komizmowi – tragizm staje się nośnikiem treści komicznych, a komizm – tragicznych. Równocześnie zostaje zakwestionowane jedno ontologiczne rozstrzygnięcie świata. Głównymi tematami w dramacie absurdu jest niepewność prawdziwości wszystkiego, co otacza współczesnego człowieka; to tragiczny bohater komicznej gry pozorów istnienia.
Działania człowieka w świecie pozbawionym metafizycznego sensu naznaczone są chaosem, a społeczna rzeczywistość bywa często zakłamana przez język i politykę totalitarnego państwa. Co prawda wizja przypadkowego istnienia człowieka w świecie zawierała się w np. tragediach greckich, ale tam odnosiła się do uznanego metafizycznego porządku, natomiast teatr absurdu neguje istnienie takiego porządku. Absurd w tym znaczeniu można traktować nie tylko jako pojęcie estetyczne, ale także jako wyraz pewnej metafizycznej refleksji wobec świata.
W dramatach absurdystów silnie eksponowana jest sztuczność, teatralność; często pojawiają się motywy masek, luster i snu. Postacie dramatu często zestawione są w parach, np. kat – ofiara, gruby – chudy itp., lub też w układach trójkowych, np. dwóch na jednego. Wprowadzany jest także motyw sobowtórów. Absurdyści korzystają chętnie z tradycyjnych motywów farsowych, np. poślizgnięcie się na skórce od banana ("Wdowy" Mrożka).
Historia pojęcia „Teatr absurdu”.
Pojęcie absurd oznacza w muzyce brak harmonii w logicznej i racjonalnej kompozycji dzieła, natomiast w logice odnosi się do twierdzenia "reductio ad absurdum" (p∧~p). W myśli filozoficznej słowo absurd pojawiło się po raz pierwszy u Sørena Kierkegaarda ("Bojaźń i drżenie" – sytuacja biblijnego Abrahama), następnie zostało rozwinięte przez egzystencjalistów (relacja między człowiekiem a światem).
Natomiast pojęcie "teatr absurdu" pojawiło się po raz pierwszy w 1961 r. w książce Martina Esslina "The Theatre of the Absurd" na określenie formacji dramaturgów tworzących w latach 50. XX wieku, przede wszystkim „wielkiej czwórki” twórców, do których autor zaliczył Samuela Becketta, Jeana Geneta, Artura Adamowa i Eugène’a Ionesco, jako piątego z największych zwykło się dodawać Harolda Pintera. W innych rozdziałach wymienia również innych autorów, takich jak: Jean Tardieu, Boris Vian, Dino Buzzati, Ezio d’Errico, Manuel de Pedrolo, Fernando Arrabal, Amos Kenan, Max Frisch, , Günter Grass, Robert Pinget, Norman Federick Simpson, Edward Albee.
Z kolei w drugiej swojej książce – "Au delà de l’absurde" (1970) Esslin zauważa również Witkacego, Tadeusza Różewicza, Jerzego Broszkiewicza, Stanisława Grochowiaka, Zbigniewa Herberta oraz Sławomira Mrożka, któremu poświęcił nawet osobny rozdział. Pojawiają się także inne nazwiska zza żelaznej kurtyny: Václav Havel, Ivan Klima, Milan Uhde, Peter Karvas (Czechosłowacja), István Örkény (Węgry).
Określenie „teatr absurdu” wyparło wcześniejsze, funkcjonujące wśród krytyków terminy, takie jak: "antydramat, czarna literatura, awangarda paryska lat pięćdziesiątych, nowy teatr, teatr logik modalnych, dramat kreacyjny, teatr szyderczy".
Teatr absurdu w Polsce.
W Polsce historia teatru absurdu jest chronologicznie dwuznaczna: premiera teatralna "Iwony, księżniczki Burgunda" Witolda Gombrowicza była bowiem zaplanowana na wrzesień 1939 roku, i gdyby doszła do skutku, to prawdopodobnie zostałaby uznana przez późniejszych krytyków i historyków literatury oraz teatru za pierwszą na świecie sztukę mieszczącą się w ramach pojęcia teatr absurdu. Po II wojnie światowej, w latach pięćdziesiątych polski teatr absurdu nie mógł się rozwijać, ponieważ w tamtym czasie w Polsce Ludowej obowiązywała już wyłącznie doktryna realizmu socjalistycznego.
Sztuki teatralne Stanisława Ignacego Witkiewicza są dzisiaj także uznawane za prekursorskie w stosunku do zjawiska teatru absurdu. Jak podaje Jan Błoński we Wstępie do wydania Biblioteki Narodowej "Dramatów" Witkacego, zakończenie "Matki" „przypomina chwyty tak zwanego teatru absurdu. W trzydzieści lat później zastosują je Beckett i Ionesco.”.
Bardziej współcześnie do absurdystów zalicza się Mrożka ("Wdowy, Tango, Emigranci") i Różewicza ("Kartoteka, Do piachu, Kartoteka rozrzucona"), chociaż oni sami odżegnują się od tego nurtu. Polskimi dramatami absurdystycznymi są także np. jednoaktówki Mirona Białoszewskiego, w których wszystkie elementy tworzące teatr zostają zredukowane (tzw. dramat zerowy).

</doc>
<doc id="73636" url="https://pl.wikipedia.org/wiki?curid=73636" title="Karatale">
Karatale

Karatale, "talerzyki indyjskie" – tradycyjny instrument perkusyjny w Indiach. Składa się z pary lekkich blaszanych talerzyków o nieokreślonej wysokości brzmienia połączonych sznurkiem, lub z oddzielnymi uchwytami na palce. Średnica talerzyków ok. 8 cm. Brzmienie metaliczne, jasne i dosyć ciche.
Karatale wykorzystywane są do grania prostych rytmów anapestycznych (||- ||-) przez mnichów Hare Kryszna podczas ulicznych śpiewów i tańców z bębnem mridangą.

</doc>
<doc id="73637" url="https://pl.wikipedia.org/wiki?curid=73637" title="Histogram">
Histogram

Histogram (z gr. "ιστos" - "maszt", "γραµµα" - "coś zapisanego") – jeden z graficznych sposobów przedstawiania rozkładu empirycznego cechy. Składa się z szeregu prostokątów umieszczonych na osi współrzędnych. Prostokąty te są z jednej strony wyznaczone przez przedziały klasowe (patrz: szereg rozdzielczy) wartości cechy, natomiast ich wysokość jest określona przez liczebności (lub częstości, ewentualnie gęstość prawdopodobieństwa) elementów wpadających do określonego przedziału klasowego.
Jeśli histogram pokazuje liczebności, a nie gęstość prawdopodobieństwa, wówczas szerokości przedziałów powinny być równe.
Interpretacja histogramu.
Przykładowa interpretacja histogramu z rysunku obok:
Historia.
Terminu "histogram" po raz pierwszy użył Karl Pearson. Najstarsze znane przedstawienie histogramu pojawia się w książce Williama Playfaira "The Commercial and Political Atlas" z 1786 r.

</doc>
<doc id="73641" url="https://pl.wikipedia.org/wiki?curid=73641" title="Orissa">
Orissa



</doc>
<doc id="73642" url="https://pl.wikipedia.org/wiki?curid=73642" title="Leonardo Torres y Quevedo">
Leonardo Torres y Quevedo

Leonardo Torres y Quevedo (ur. 28 grudnia 1852 w Santa Cruz de Iguña w Kantabrii, zm. 18 grudnia 1936 w Madrycie) – hiszpański inżynier, matematyk i wynalazca.
Życiorys.
Studiował w Bilbao (dyplom 1868), Paryżu i Madrycie (Politechnika, dyplom 1876). W roku 1877 ożenił się, miał ośmioro dzieci. W roku 1910 został prezesem Królewskiej Akademii Nauk Ścisłych w Madrycie.

</doc>
<doc id="73643" url="https://pl.wikipedia.org/wiki?curid=73643" title="Maszyna analogowa">
Maszyna analogowa



</doc>
<doc id="73644" url="https://pl.wikipedia.org/wiki?curid=73644" title="Edward Hebern">
Edward Hebern

Edward Hugh Hebern (ur. 23 kwietnia 1869, zm. 10 lutego 1952) – amerykański wynalazca nowoczesnej maszyny szyfrującej. Prawdopodobnie miało to miejsce w 1915 roku, zaś w roku 1919, wkrótce po trzech wynalazcach europejskich, którymi byli Artur Scherbius (Niemcy), Hugo Koch (Holandia) i A Damm – Szwecja, uzyskał na nią patent. Niedługo potem na rynek trafiła jego maszyna o nazwie Hebern Rotor Machine. Była ona mniej bezpieczna w użyciu niż sądził wynalazca, co potem wykazał William F. Friedman znajdując dla niej co najmniej jedną metodę skutecznego ataku kryptologicznego.

</doc>
<doc id="73646" url="https://pl.wikipedia.org/wiki?curid=73646" title="Algorytm Dekkera">
Algorytm Dekkera

Algorytm Dekkera – pierwszy algorytm poprawnie rozwiązujący problem wzajemnego wykluczania się równolegle działających procesów. Tylko jeden z nich może w danej chwili wykonywać ich wspólną sekcję krytyczną (zob. programowanie współbieżne). Rozwiązanie to zostało przypisane holenderskiemu matematykowi T. J. Dekkerowi przez Edsgera Dijkstrę w jego manuskrypcie na temat współdziałania procesów sekwencyjnych. Algorytm pozwala dwóm wątkom na bezkonfliktową pracę na danych pochodzących z jednego źródła przy użyciu do komunikacji między nimi jedynie pamięci dzielonej.
Dwa procesy równoległe.
W pascalowej implementacji algorytmu korzysta się ze wspólnych dla procesów zmiennych: codice_1, codice_2 (które oznaczają odpowiednio, że pierwszy lub drugi proces chce korzystać z zasobów), codice_3 (zmienna decyduje, który proces wchodzi do sekcji krytycznej w wypadku, gdy oba deklarują chęć korzystania). Na początku zmienne ustawione są następująco:
flag1 := false;
flag2 := false;
Ponieważ kod wejścia i wyjścia z sekcji krytycznej dla procesu drugiego różni się odpowiednio numerami flag, poniżej podany jest jedynie kod dla procesu 1.
//własne sprawy
flag1 := true;
while (flag2) do
begin
 if (turn &lt;&gt; 1)
 begin
 flag1 := false;
 while (turn &lt;&gt; 1) do
 begin
 //nie rób nic
 end;
 flag1 := true;
 end;
end;
//sekcja krytyczna
turn := 2;
flag1 := false;

</doc>
<doc id="73647" url="https://pl.wikipedia.org/wiki?curid=73647" title="X-Window">
X-Window



</doc>
<doc id="73651" url="https://pl.wikipedia.org/wiki?curid=73651" title="Hugo Koch (wynalazca)">
Hugo Koch (wynalazca)

Hugo Alexander Koch (ur. 9 marca 1870 w Delfcie, zm. 3 marca 1928 w Düsseldorfie) – holenderski wynalazca.
Życiorys.
W 1919 roku opatentował zasadę „maszyny do tajnego pisania”, która doprowadziła do powstania Enigmy. Podstawą patentu było odkrycie, iż podobnie jak elektryczność impulsy szyfrujące mogą przenosić płynące przez przewody powietrze, woda, olej, promienie świetlne lub stalowe druty na krążkach.
Patent został w 1928 zakupiony przez Artura Scherbiusa.

</doc>
<doc id="73652" url="https://pl.wikipedia.org/wiki?curid=73652" title="Czynel">
Czynel



</doc>
<doc id="73653" url="https://pl.wikipedia.org/wiki?curid=73653" title="Przeworsk">
Przeworsk

Przeworsk (, , ) – miasto w Polsce w województwie podkarpackim, siedziba powiatu przeworskiego, na Podgórzu Rzeszowskim, nad Mleczką, przy trasie międzynarodowej E40, dawna siedziba magnaterii polskiej.
Prywatne miasto szlacheckie lokowane w 1394 roku położone było w XVI wieku w województwie ruskim. W latach 1975–1998 w województwie przemyskim. Jest członkiem Związku Miast Polskich.
Według danych z 1 stycznia 2018 Przeworsk liczył 15 452 mieszkańców. Patronem miasta jest Święty Antoni z Padwy.
Pierwsza wzmianka o Przeworsku pochodzi z 1281 r. Miasto zostało lokowane w 1393 r. na przecięciu ważnych szlaków handlowych, w miejscu dawnego grodu ruskiego. Dzięki licznym przywilejom i utworzeniu w 1470 r. powiatu sądowego Przeworsk stał się drugim ośrodkiem miejskim ziemi przemyskiej i odbywały się w nim szlacheckie sądy ziemskie. Miasto przez lata odgrywało rolę ważnego centrum życia gospodarczego, głównie rzemiosła (tkactwo) i wymiany handlowej. Liczne najazdy wojsk tatarskich, kozackich, rosyjskich i szwedzkich spowodowały upadek Przeworska. Na przełom wieków XIX i XX przypada wzmożony rozwój miasta związany z powstaniem ordynacji Lubomirskich (1825), budową cukrowni (1895) i węzła kolejowego.
Współcześnie Przeworsk jest lokalnym ośrodkiem usługowo-przemysłowym, a także węzłem komunikacyjnym, w którym krzyżują się ważne arterie komunikacyjne i trzy linie kolejowe. Miasto stanowi centrum administracyjne powiatu – jest siedzibą m.in. starostwa, sądu rejonowego, prokuratury rejonowej, komendy powiatowej Policji i Państwowej Straży Pożarnej.
W mieście znajduje się ok. 110 obiektów zabytkowych. Do najważniejszych należą: gotyckie klasztory obronne: Bernardynów (kościół Świętej Barbary) i Bożogrobców (bazylika z kaplicą Grobu Bożego), Ratusz, klasycystyczny Pałac Lubomirskich, barokowy klasztor szarytek, jedyny w Polsce "żywy skansen" „Pastewnik”.
Położenie.
Przeworsk ma obszar 22,13 km² (2009), w tym: użytki rolne: 76% (1676 ha), użytki leśne: 0,4% (9 ha).
Miasto stanowi 3,17% powierzchni powiatu.
Sąsiaduje z gminami: Przeworsk (gmina wiejska) i Zarzecze.
Leży przy międzynarodowej trasie E40 (Drezno – Lwów), nad rzeką Mleczką. Jego herbem jest Leliwa.
Leży na terenie, którego część tworzy dno doliny fluwioglacjalnej, będącej częścią Niziny Sandomierskiej. Krawędź niecki stanowią: od południa – próg karpacki, od północy – wał moreny czołowej za Sanem i Wisłokiem. Kolejna południową część terenu powiatu, tworzy pasmo Pogórza Karpackiego przedzielone przez rzekę Mleczkę, do której prostopadle przylegają wąskie i krótkie doliny.
Środowisko geograficzne.
Świat roślinny i zwierzęcy.
Świat roślinny i zwierzęcy okolic Przeworska jest stosunkowo ubogi. Lasy zajmują niewielką powierzchnię, głównie w widłach Wisłoka i Sanu. Występuje tu dorodny modrzew europejski. Na Pogórzu występują lasy mieszane z sosnami, jodłami, świerkami, bukami, brzozami, grabami, dębami i innymi. Nad brzegami rzek rosną wierzby, olchy i topole.
Interesujące pod względem przyrodniczym są łąki Rynny Podkarpackiej, na których spotkać można m.in. takie gatunki jak: pełnik europejski, goryczka wąskolistna, kosaciec syberyjski i goździk pyszny. Fauna miasta i jego okolic reprezentowana jest przez pospolite gatunki ptaków, ryb i bezkręgowców, a także sarny, dziki i nieliczne jelenie.
Klimat.
Klimat cechują następujące często w bardzo krótkim czasie zmiany pogodowe. Zimy bywają różne: wyjątkowo surowe bądź wyjątkowo łagodne. Lato jest upalne z niewielką ilością opadów i burz, albo chłodne i zachmurzone. Dlatego rozkład opadów jest bardzo niezrównoważony. Rejon przeworski znajduje się pod wpływem działania pn.-zach. prądów oceanicznych i wiatrów wiejących z pd.-wsch. niosących ze sobą silne i długotrwałe opady, zwłaszcza w letniej porze roku. Burze cechuje gwałtowność wywoływana silnymi wiatrami wiejącymi od Przełęczy Dukielskiej.
Zimne masy powietrza plasują się one wzdłuż rzeki Mleczki, wpływając na ruch przyziemnych mas powietrza. Ruch powietrza z obszarów wschodnich i południowo-wschodnich kształtuje się we właściwy sposób nad miastem, jeśli jest ciepły przewala się przez miasto jak przez garb górski i w terenach tuż u podnóża stoku pozostaje oziębione powietrze, w okresach zimy i wczesnej wiosny tworzy to tak zwane zamroziny. Znane są częstsze zamglenia, zwały mgieł przyziemnych. W południowej części miasta przymrozki są częstsze, szybciej wymarzają rośliny, a noce nawet w miesiącach letnich są tam chłodniejsze w porównaniu z samym rynkiem miasta czy terenami wschodniej części miasta. Najbardziej nasłonecznione są: stok południowy wierzchowiny, na której rozłożył się stary Przeworsk, następnie duże płaszczyzny falistego terenu na północnym wschodzie i wschodzie od centrum starówki.
Gleby.
Na ziemi przeworskiej gleby są jakościowo zróżnicowane. Wzdłuż koryta Mleczki znajdują się bardzo korzystne dla rolnictwa mady. W wyższych partiach doliny Mleczki wykorzystuje się je jako grunty orne, na niższych, bardziej podmokłych pod łąki i pastwiska. Z kolei w okolicach linii kolejowej Łańcut – Przeworsk – Jarosław ciągnie się pas urodzajnych lessów, wyjątkowo dobrych, odpowiednich pod wszystkie uprawy, a szczególnie pod pszenicę i buraki cukrowe. Na północ od pasa lessowego występują głównie iły i mady.
Toponimia.
Najstarsza, zanotowana w latopisach ruskich z XIII wieku, nazwa miasta brzmi "Pereworesk". W źródłach z XIV i XV wieku występują nazwy: "Preworsko", "Przeworsko", "Przeworszko", "Przeworscho", "Przeiworsko", "Przyworsko", "Prziborsko". Od poł. XV wieku najczęściej używana jest nazwa "Przeworsko". W takim brzmieniu występuje w księgach konsystorskich w Przemyślu (2. poł. XV wieku). Piętnastowieczne źródła lwowskie zawierają nazwy: "Preworsko", "Przeworsko", "Prziworsko". W przywilejach dla osady z 1387 r. występuje "Przeworsko", ale w Memoriale z 1465 r. zdecydowanie częściej pojawia się "Przyworsko".
Posiadająca najpełniejsze, pierwotne brzmienie, nazwa "Pereworesk(o)", świadczy o bardzo starym, słowiańskim pochodzeniu osady. Składa się ze źródłosłowu "wor", "wora" oraz przedrostka "pere-" i starodawnej słowiańskiej końcówki "-sk", "-sko". Słowo "perwora", późniejsza "przewora" pochodzi od prasłowiańskiego "wroti" oznaczającego zamykanie, otwieranie. Bliskie semantycznie są mu takie rzeczowniki jak "rozwora", "zawora", "wrota" oraz czasowniki "zawrzeć", "przewrzeć". Samo zaś określenie "przewora", czyli "przegroda", "przeszkoda" wskazuje, iż osada stanowiła w dawnych czasach przeszkodę na szlaku militarno handlowym. Przeworsk bowiem stanowił od IX wieku twierdzę graniczną, wchodzącą w zespół obronny ziemi przemyskiej. Sufiks "-sk", "-sko" jest charakterystyczny dla starych osad i potwierdza prasłowiański rodowód miasta.
Inna hipoteza tłumaczy, że nazwy miast zakończone na "-sk" pochodzą od rzeki nad której leżą. Wprawdzie Przeworsk położony jest nad Mleczką, ale niewykluczone, że w przeszłości mogła się nazywać inaczej np. "Przewora".
Historia.
Najstarsze dzieje miasta.
Najstarsze ślady osadnictwa na ziemi przeworskiej sięgają młodszej epoki kamienia, 4500 r. p.n.e. Z tego okresu znaleziono w okolicach miasta krzemienne i kamienne toporki, siekierki, noże oraz ceramikę glinianą. Również w późniejszych okresach tereny obecnego miasta były zamieszkiwane nieprzerwanie. Świadczą o tym pochodzące z lat 2500–1700 p.n.e. naczynia z tzw. kultury ceramiki sznurowej. Znaleziska z epoki brązu to m.in. kobiecy naszyjnik związany z kulturą łużycką. Okres od I w. p.n.e. do V w. n.e. został nazwany kulturą przeworską, ze względu na liczne znaleziska archeologiczne w okolicy miasta. Okres ten cechował się wysokim stopniem rozwoju rzemiosła, głównie hutnictwa, kowalstwa i garncarstwa oraz szerokimi kontaktami handlowymi.
Wczesne średniowiecze.
We wczesnym średniowieczu przez miasto przebiegał szlak komunikacyjny łączący ośrodki miejskie wschodu i zachodu. Około VII w. w obrębie granic miasta istniała osada, a na przełomie X i XI w. powstał obronny gród. Miejscowa ludność związana była z plemionami zachodniosłowiańskimi, później przeszła pod władanie książąt ruskich. Wtedy to Przeworsk po raz pierwszy uzyskał status miasta na prawie ruskim Pierwsza pisemna wzmianka o Przeworsku pochodzi z 1280 r. i związana jest ze zwycięstwem Leszka Czarnego pod Goźlicami nad wojskami Księcia ruskiego Lwa, po którym Leszek Czarny uderzył na ziemie pogranicza zdobywając m.in. wieś „Pereworesk” która została przez niego spalona.
Nadanie praw miejskich.
Dynamiczny rozwój osady umocniło włączenie w 1340 r. wsi "Pereworesk" do Polski przez króla Kazimierza Wielkiego. Za jego panowania nastąpił kolejny etap rozwoju osadnictwa na ziemi przeworskiej. Na wyludnione tereny przybywali Polacy, ale też Wołosi, Węgrzy, Rusini, osadzono na nich również wziętych do niewoli Tatarów. Stopniowo zagęszczała się sieć osad, następował rozwój gospodarczy regionu. W 1387 r. król Władysław Jagiełło aktem z 27 listopada 1387 r. w uznaniu zasług nadał osadę i szereg innych włości Janowi z Tarnowa ówczesnemu wojewodzie sandomierskiemu, którego pieczęcią i herbem była Leliwa. Dzięki Tarnowskim Przeworsk umocnił się gospodarczo, co zaowocowało nadaniem mu, 25 lutego 1393 r., praw miejskich. Rok później król Władysław Jagiełło wydał przywilej poszerzający te prawa. Ustanowił m.in. trzy jarmarki w roku, urząd burmistrza, sąd miejski z „prawem miecza”, czyli uprawnieniami do wykonywania publicznie na rynku wyroków śmierci. Mieszczan wyłączono spod władzy urzędników królewskich.
Dynamiczny rozwój miasta.
Do XVIII w. miasto stanowiło własność prywatną magnackich rodów: Tarnowskich, Ochyrów, Ostrogskich i Lubomirskich. Starania kolejnych właścicieli i przywileje sprawiły, że Przeworsk dynamicznie się rozwijał. W 1469 r. król Kazimierz Jagiellończyk nadał miastu prawo do organizowania corocznego jarmarku.
Od 1470 r. miasto było siedzibą ziemskiego sądu szlacheckiego dla zachodnich obszarów ziemi przemyskiej. Rozstrzyganie sporów wiązało się niejednokrotnie z prywatnymi wojnami magnatów. W 1604 r. doszło do bitwy pomiędzy Andrzejem Ligęzą a Mikołajem Spytkiem Ligęzą. Magnaci zajęli kamienice i rozlokowali się na przedmieściach. W wyniku zbrojnego starcia obaj ponieśli liczne straty.
Przeworsk od XV w. stał się ośrodkiem życia gospodarczego, głównie rzemiosła oraz wymiany handlowej. W XV i XVI w. miasto zajmowało drugą po Przemyślu pozycję w ziemi przemyskiej. Cechy odgrywały rolę w życiu miasta, organizowały obowiązkowy udział członków w obronie miasta, bezpieczeństwie przeciwpożarowym, religijnych uroczystościach czy kształtując cechowe towarzystwo. W przeworskich aktach miejskich znajduje się zapisek, iż około 1786 r. mieszkańcy Przeworska wykonywali około 30 zawodów zgrupowanych w 7 cechach: szewski, piekarzy, krawiecki, bednarzy, kowali, kowalski (zbiorowy), sukienników. Z końcem XVI wieku płóciennictwo stanowiło podstawę życia ekonomicznego miasta, w okresie rozkwitu zatrudnienie miał blisko 1000 tkaczy pracujących w około 600 warsztatach. W XVII i XVIII w. w mieście osiedlali się Żydzi stanowiąc w końcu tego okresu 1/3 liczby mieszkańców.
Początki upadku miasta.
W XVII w. miasto zostało dotkliwie zniszczone przez Tatarów (1612, 1624). Przeworsk niepokoiły również najazdy wojsk kozackich (1672, 1677) oraz szwedzkich (1702) i rosyjskich. W czasie potopu szwedzkiego w nocy 22/23 marca 1656 r. pod Przeworskiem obozował król Karol X. Dalszych zniszczeń dopełniły pożary (1712, 1717, 1739, 1740, 1759) oraz epidemie. Kryzys nie dotknął jedynie tkactwa – miasto pozostawało.
Wraz z I rozbiorem Polski Przeworsk znalazł się na terytorium państwa austriackiego. Lata 1804–1848 to rządy cesarzy austriackich Franciszka I oraz Ferdynanda I, czasy rządów policyjnych wykonywanych w duchu centralistycznym i germanizacyjnym. Wysokie podatki rujnowały rzemiosło, a ustanowienie nowych granic celnych spowodowało upadek przemysłu tkackiego. W 1859 r. zaborca wydał nową ustawę przemysłową, która pozwalała niecechowym rzemieślnikom tzw. partaczom na wykonywanie zawodu.
Przełom XIX i XX wieku.
Rzemieślnicy idąc śladem większych miast, założyli w 1892 r., Stowarzyszenie Mieszczan „Gwiazda”. Rozwinęło to rzemiosło usługowe, a szczególnie rzeźnictwa, zwiększyło się zapotrzebowanie na nowe sklepy, wzrosło znaczenie handlu. Nowy etap w rozwoju miasta rozpoczęło wybudowanie cukrowni w 1895 r., z uruchomieniem jej wiąże się budowa kolei normalnotorowej Przeworsk – Rozwadów w 1899 r., a w 1902 r. wąskotorowej do Dynowa – była to druga tego rodzaju kolej w Galicji. Budowa cukrowni i rozwijający się węzeł kolejowy pociągnął za sobą wzrost zatrudnienia, zwiększył się handel, powstały nowe domy i urządzenia komunalne a miasto zaczęło nabierać nowego wyglądu. W 1903 r. rozpoczęto budowę bazaru, który został zlokalizowany na Rynku. Budowa szkoły żeńskiej, dobudowa skrzydła do szkoły męskiej i budowa elektrowni to projekty kilku większych inwestycji w ostatnim dziesięcioleciu przed I wojną światową. Realizację tych zamierzeń przerwała wojna, zahamowała również pomyślnie zapoczątkowany rozwój miasta. Podczas ofensywy galicyjskiej Przeworsk został zajęty 19 września 1914 r. przez wojska rosyjskie, po czym 12/13 maja 1915 r. ponownie przez austriackie. Cztery lata wojny cofnęły Przeworsk w rozwoju o kilkanaście lat. Spłonęła m.in. cukrownia. Zrujnowane miasto przedstawiało obraz typowego, podupadłego miasteczka galicyjskiego. Po wojnie lata 1925–1933 należały do najpomyślniejszych pod względem przypływu dochodu, wykorzystano je na szereg inwestycji, m.in. budowę elektrowni, szkoły żeńskiej.
Dwudziestolecie międzywojenne i II wojna światowa.
W 1920 roku doszło w mieście do ekscesów antyżydowskich. Polscy żołnierze łapali ortodoksyjnych Żydów i obcinali im brody. W nocy z 25 na 26 kwietnia 1930 r., w mieście wybuchł pożar, podczas którego spłonęło 38 budynków. To wydarzenie wykazało brak odpowiedniego zabezpieczenia przeciwpożarowego, dlatego też, aby w przyszłości uniknąć tego typu niespodzianek Rada Miejska uchwałą z dnia 11 marca 1931 r. postanowiła rozpocząć budowę wieży wodnej z rurociągami i hydrantami. Kolejnym wydarzeniem było utworzenie wyczekiwanego przez 35 lat samorządu powiatowego i odłączenie się od Łańcuta 16 marca 1929 r. W 1938 r. zarząd miejski przy współudziale Związku Miast Polskich przystąpił do opracowania planu zagospodarowania przestrzennego na skutek wzmożonego ruchu budowlanego oraz przygotowania terenów dla budownictwa mieszkaniowego i przemysłowego. Przyczyniło się to do rozwoju miasta, które zaczęło nabierać tempa, zahamowanego na długie lata przez wybuch II wojny światowej.
Miasto zajęte zostało przez Niemców 9 września 1939 r. Trzy dni później spłonęła synagoga. 27 września w ciągu jednej doby wysiedlono za San 1470 mieszkańców narodowości żydowskiej. Okupacja znacznie pogorszyła sytuację mieszkańców, ograniczone były swobody obywatelskie, a polityka okupanta prowadziła do fizycznego i biologicznego wyniszczenia narodu polskiego i żydowskiego. Osiągnięciem i elementem walki z okupantem było zorganizowanie w 1940 r., tajnego nauczania na poziomie szkoły średniej ogólnokształcącej przez ks. Józefa Stefańskiego, później przez akcje Tajnej Organizacji Nauczycielskiej na czele z Kazimierzem Koczocikiem.
PRL i czasy współczesne.
27 lipca 1944 r. 121 dywizja gwardii, 112 rylsko-korosteńska dywizja piechoty oraz 8 gwardyjski korpus pancerny wchodzące w skład 1 Frontu Ukraińskiego zajęły Przeworsk (ku czci poległych żołnierzy wzniesiono jeszcze w 1944 roku Pomnik Wdzięczności w miejskim parku).
Po wojnie rozpoczął się trudny okres, mieszkańcy przystąpili do usuwania zniszczeń. Dzięki zaangażowaniu ludności Przeworska w szybkim czasie uruchomiono nauczanie w szkołach, powstawały nowe miejsca pracy oraz zakłady. Rozwijało się rolnictwo, gospodarka komunalna, budownictwo mieszkaniowe. Miasto nabrało nowego wyglądu estetycznego, polepszono warunki bytowe i mieszkaniowe, wybudowano elektrownie, rzeźnie, łaźnie i pralnie, wodociągi, kanalizację i gazociągi. Zmodernizowano ulice, wyremontowano placówki handlowo-usługowe i gastronomiczne, zbudowano nowe bloki mieszkalne i zakłady przemysłowe (m.in. Zakład Przemysłu Odzieżowego „Vistula”), hotel „Leliwa”, dom kultury, basen kąpielowy, szpital. 27 lipca 1969 roku na ówczesnym placu XXX-lecia PRL odsłonięto Pomnik Walki i Męczeństwa. Na przełomie lat 70. i 80. XX w. dzięki prowadzonym na szeroką skalę inwestycjom i zaangażowaniu mieszkańców miasto otrzymało tytuł Mistrza Gospodarności.
Od 1989 r. rozpoczęły się zmiany ustrojowe i polityczne. Nastąpiła wówczas rozbudowa sieci wodociągowych, kanalizacyjnych i gazowych. Władze miasta rozbudowały także placówki oświatowe – oddając do użytku gimnazjum z nowoczesną halą sportową. Zmiany gospodarcze spowodowały upadek kilku przeworskich przedsiębiorstw. W ostatnich latach w Przeworsku rozpoczęto wiele inwestycji, niektóre ze wsparciem funduszy unijnych. 6 września 1995 r. z Przeworska startował V etap 52. edycji wyścigu kolarskiego Tour de Pologne. Od 2008 r. tworzona jest miejska teleinformatyczna sieć szerokopasmowa. Mieszkańcy Przeworska dzięki temu mają dostęp do darmowego internetu za pomocą technologii wi-fi.
Rozwój urbanistyczno-architektoniczny.
Na pograniczu polsko-ruskim, w miejscu dzisiejszego miasta powstał w X w. gród kniazia ruskiego. Zlokalizowany został w naturalnie obronnym miejscu – na wzgórzu, gdzie obecnie znajduje się zespół klasztoru Bożogrobców. Z czasem podgrodzie przerodziło się w osadę, a następnie wieś, spełniającą wówczas funkcję administracyjno-handlowo-obronną.
Gdy w 1387 r. Jan z Tarnowa otrzymał od Władysława Jagiełły część Rusi Czerwonej ze wsią Przeworsko pragnął uczynić z osady ośrodek administracyjny. Uzyskał od króla pozwolenie na założenie miasta, wyrażone w dokumencie z 1393 r. Przeworsk przybrał wówczas kształt typowego, średniowiecznego miasta. Centrum miasta położone jest na owalnym wzgórzu o wysokości 212 m n.p.m., które od południa posiada wysoką skarpę, od północy fosę, zaś od strony wschodniej i zachodniej również skarpę, tyle że niższą.
Śródmieście otoczone było wałem i fosą, później murem z 3 obronnymi bramami (Łańcucką, Jarosławską i Kańczucką, zwaną Węgierską) i 5 basztami. Charakterystyczny elementy w rozplanowaniu miasta to: sieć dróg – szlaków komunikacyjnych w kierunkach wschód–zachód (tak zwany szlak ruski), na południe (trakt węgierski) i na północ (droga do Sandomierza), wąskie uliczki i obszerny rynek, czyli główny plac targowy. Z rynku prowadzą pod kątem prostym ulice w cztery strony świata. We wschodniej części rynku, na najwyższym punkcie wzniesiono w XV w. Ratusz. Za Ratuszem, na obecnym Małym Rynku, znajdował się kościół pw. św. Katarzyny, wybudowany około 1380 r. Obok ratusza, od strony północnej Żydzi mieli synagogę, wzniesioną w 1626 r. Zachodni kraniec wzgórza zajął gotycki kościół farny wraz z klasztorem Bożogrobców. Na wschodnim zaś krańcu miasta stoi warowny klasztor Bernardynów, ufundowany przez Rafała Tarnowskiego.
Napady nieprzyjaciół ze wschodu, Tatarów, Turków spowodowały, że w 1510 r. zaczęto otaczać miasto murami. Zespół obronny Przeworska składał się z trzech ośrodków: miejskiego, od wschodu warownego klasztoru Bernardynów, od zachodu klasztoru Bożogrobców. Klasztory od strony miasta oddzielone były murami wewnętrznymi. Baszty i bramy wzmacniały obronność murów. Od strony południowej, za klasztorem Bernardynów, jak również Bożogrobców, murów nie było, pozwalało na to ukształtowanie wyniosłego terenu tej części miasta oraz błota i bagna zapewniające dostateczne warunki obronne.
Rynek i ulice zabudowane były w większości domami parterowymi z drzewa, niekiedy ze ścianą frontową z cegły, a nawet pierwszym traktem murowanym, gdy w budynku mieścił się lokal handlowy. Spotykać można było również domy murowane, a nawet piętrowe. W 1785 r. liczba domów w śródmieściu wynosiła 174.
Poza zasięgiem obwarowań miejskich powstały zarządzane przez magistrat przedmieścia. Przedmieście Łańcuckie zajmowało obszar po zachodniej stronie miasta. W 1785 r. liczyło 59 domów. Działał szpital Świętego Ducha z kościołem Świętego Michała Archanioła (na miejscu którego wzniesiono klasztor Szarytek), drewniany kościół Matki Bożej Śnieżnej oraz browar. Przedmieście Jarosławskie, liczące w 1785 r. 61 domów, ciągnęło się po północnej stronie murów obronnych. Znajdowały się tam zabudowania poczty dyliżansowej. Południowy teren wzgórza, za Bramą Kańczucką, po rzekę Mleczkę należał do Przedmieścia Kańczuckiego, obejmującego ogrody, stawy i 75 domów, zamieszkałych głównie przez tkaczy. Wschodni obszar miasta, za klasztorem Bernardynów, nazywał się Przedmieściem Pruchnickim. Zamieszkałe przez rolników łanowych obejmowało 27 domów i blachownię płótna. Pod administrację miasta należała wieś Mokra Strona oraz pastwisko Świnimost (obecne Chałupki).
Z czasem obszar miasta ulegał z biegiem lat stopniowemu zmniejszaniu. Z Przedmieścia Jarosławskiego i Pruchnickiego, jak również z Mokrej Strony utworzone zostały dwie samodzielne wsie podległe dworowi, ponadto miasto straciło łąki, błonia i młyny. Na obszarze dawnego pastwiska Świniomost powstała wieś Chałupki, która tak samo została przejęta przez administrację dworską. Zmalała też liczba domów. Kiedy w XV w. było 672 domy, to w 1785 r. już tylko 392.
W stylu barokowym wzniesiono kościół Matki Bożej Śnieżnej wraz z klasztorem Sióstr Szarytek. Z tego okresu pochodzą również: kaplica Grobu Bożego dobudowana do kościoła farnego w latach 1692–1712, kaplica Świętego Antoniego w zespole klasztornym Bernardynów z 1757 r. Wówczas powstała też oberża, przebudowana następnie w duchu klasycyzmu. W krajobrazie miasta pojawia się również klasycystyczny Pałac Lubomirskich w zespole pałacowo-parkowym wraz z towarzyszącymi mu oficynami.
W okresie rozbiorów zniszczono wiele znaczących obiektów: zburzono okazałe bramy, baszty i mury miejskie. Rozebrano dwa kościoły: w 1793 r. Świętej Katarzyny i w 1789 r. Matki Bożej Śnieżnej. Na zmianę układu przestrzennego miała wpływ budowa nowej, cesarskiej drogi Kraków-Lwów (1785). Nowy bieg i nawierzchnię tłuczniową nadano również gościńcom do Dynowa (1879), Markowej (1895) oraz Leżajska i Zarzecza.
W zabudowie miasta przeważała architektura drewniana. Tylną ścianę wielu domów zastępowały mury – nie pełniły już bowiem funkcji obronnej. Rynek i place służyły targom i jarmarkom. Wygląd miasta w tym okresie nie przedstawiał się imponująco. Sytuację zmieniła budowa przeworskiej cukrowni w 1895 r. oraz węzła kolejowego. Linia kolejowa z Krakowa dotarła do miasta w 1859 r. W 1902 r. położono tory na trasie Przeworsk – Rozwadów, zaś w 1904 r. powstała kolej wąskotorowa do Dynowa. Równocześnie powstały dworce Przeworsk Główny i Wąskotorowy oraz towarzysząca im infrastruktura.
Na przełomie XIX i XX w. powstały liczne nowe obiekty: budynek tzw. "Starej Poczty" (1905), eklektyczna kamienica Kasy Zaliczkowej (1900), neogotycka Miejska Szkoła Męska (1904), neobarokowa kamienica miejska nr 2 (1902). W 1909 r. miasto rozbudowało ratusz (powstała nowa wieża), Towarzystwo "Sokół" przystosowało budynek dawnego browaru (1896), zaś Towarzystwo "Gwiazda Przeworska" zaadaptowało dawne koszary (1905). Inwestycją gminy żydowskiej była mykwa (1909). Władysław Pretorius wzniósł neobarokową kamienicę (1909), zaś Bolesław Zborowski budynek (ob. szkoła muzyczna) w duchu eklektyzmu. Z okazji rocznicy bitwy grunwaldzkiej wzniesiono pomnik króla Władysława Jagiełły (1910). Przy ul. Słowackiego wybudowano rzeźnię. Urządzano chodniki, utrwalano nawierzchnie jezdni ulic, wykonano nową kanalizację, ulice oświetlono latarniami naftowymi, podnoszono wygląd estetyczny miasta. W 1866 r. powstał nowy cmentarz (obecnie zw. Starym). Liczba domów w 1880 r. wynosiła 333.
W 1922 r. do Przeworska przyłączono podmiejską gminę Budy Przeworskie. W 1926 r. oddano do użytku elektrownię. W latach 1929–1931 wzniesiono budynek szkoły żeńskiej. Po pożarze miasta, przystąpiono w 1931 r. do budowy wieży wodnej. W 1934 r. przyłączono do miasta wieś Mokrą Stronę oraz część Gorliczyny. W latach 1935–1937 wzniesiono gmach sądu o charakterystycznej, modernistycznej bryle.
Liczne zniszczenia przyniósł wybuch II wojny światowej i okupacja niemiecka. Podczas bombardowania miasta w 1939 r. uszkodzeniu uległ budynek cukrowni, spalono 88 budynków mieszkalnych, wyburzono synagogę, renesansowy budynek "Starego Sądu", fragmenty murów obronnych. Ulice i place otrzymały nazwy niemieckie.
Okres PRL przyniósł liczne zmiany w architektonicznym krajobrazie miasta. Powstały nowe osiedla domów jednorodzinnych: na dawnym Błoniu Rzeźniczym (1955), Nowej Wsi (1957), ul. Głębokiej (1959), ul. Łańcuckiej (1960–1969), ul. Lwowskiej (1966). Wybudowano również obiekty wielomieszkaniowe. Wiele instytucji państwowych wzniosło swe siedziby np. Powiatowy Zarząd Dróg Lokalnych (1964), Cech Rzemiosł Różnych (1964), Straż Pożarna (1962), Szkoła Podstawowa nr 1 (1964), Dworzec autobusowy (1969). W czynie społecznym wzniesiono Pomnik Walki i Męczeństwa (1969). W latach 1947–1962 rozbudowano przeworską cukrownię, powstały budynki Spółdzielni Inwalidów "Zgoda", Dziewiarskich Zakłady Przemysłu Terenowego i Zakłady Przemysłu Odzieżowego "Vistula" (1974). Wzniesiono budynek Prezydium Powiatowej Rady Narodowej (ob. Urząd Miasta), Szpital Rejonowy oraz Miejski Ośrodek Kultury.
W 1992 r. poświęcono nowy kościół pw. św. Józefa Sebastiana Pelczara, zlokalizowany przy ul. Jedności (Parafia Gorliczyna). Parafia Chrystusa Króla wzniosła kaplicę przy ul. Misiągiewicza (2001), obecnie trwa budowa kościoła pw. Chrystusa Króla. Pozostałe inwestycje w mieście to budowa Gimnazjum nr 1 (2002) wraz z Halą Sportową im. Tadeusza Ruta, powstanie licznych obiektów handlowo-usługowych, przebudowa dworca kolejowego oraz trwająca budowa autostrady A4 w północnej części miasta.
Demografia.
Miasto liczyło w 2010 roku 15 733 mieszkańców.
Ludność według faktycznego miejsca zamieszkania. Dane z 31 grudnia 2011 r.:
Struktura płci i wieku mieszkańców Przeworska (2011).:
Wykres liczby ludności miasta Przeworska na przestrzeni wieków
Gospodarka.
Historia.
Od średniowiecza gospodarczą podstawę Przeworska stanowiła produkcja rzemieślnicza. W XV i XVI w. zorganizowały się w mieści organizacje cechowe. Największe znaczenie posiadali kuśnierze, szewcy, rzeźnicy, piekarze, krawcy, bednarze, kowale, sukiennicy. Jednak dominującą pozycję w mieście i okolicy osiągnęli tkacze. W okresie rozkwitu zatrudnionionych było tysiąc tkaczy pracujących w 600 warsztatach. Do najważniejszych odbiorców należały Węgry, Wołoszczyzna i Francja – miasto Lyon miało w Przeworsku stałego przedstawiciela. Do XVIII w. Przeworsk uznawany był za jeden z najważniejszych w kraju ośrodków produkcji płótna.
W 1771 r. Zofia Lubomirska założyła "Fabrykę Jedwabiu" produkującą znane na cały kraj jedwabne obicia i pasy kontuszowe. Do upadku ekonomicznego miasta doprowadziła rabunkowa polityka gospodarcza zaborcy. Dopiero w 1835 r. miejscowy aptekarz Franciszek Ksawery Kuhn wskrzesił tradycje przemysłu jedwabniczego.
Wzmożony progres gospodarczy nastąpił wraz z wzniesieniem w 1895 r. pierwszej w Galicji cukrowni. Na rozwój przemysłu w mieście miała wpływ budowa węzła kolejowego – powstały linie do Krakowa i Lwowa (1859), Rozwadowa (1902) i Dynowa (1904). Tereny wzdłuż dzisiejszej ulicy Lubomirskich zajęły kompleksy przemysłowe.
Znaczący wkład w przemysłowy miała Ordynacja Lubomirskich – uważana za najlepiej zarządzany majątek ziemski w ówczesnej Galicji. W jej skład wchodziły:
Po wojnie produkcję podjęła cukrownia, cegielnia, marmoladziarnia, olejarnia, fabryki wody sodowej, fabryka cukierków, mleczarnia, serownia i fabryka wódek. Z czasem Przeworsk stał się znaczącym ośrodkiem przemysłowym w regionie. Powstały liczne zakłady pracy:
Obecnie.
W strukturze przestrzennej przemysłu województwa miasto jest jednym z ośrodków tzw. układu przykarpackiego. Na terenie Przeworska znajduje się rejon inwestycyjny Podstrefy Nowa Dęba Tarnobrzeskiej Specjalnej Strefy Ekonomicznej.
W 2008 r. w mieście działało 1468 podmiotów gospodarczych, w tym 1405 podmiotów należących do sektora prywatnego. W 2011 r. działalność prowadziły 23 spółki handlowe z udziałem kapitału zagranicznego. W mieście w 2007 r. najwięcej prywatnych przedsiębiorstw, tzn. 455 związanych było z motoryzacją (PKD sekcja G). Druga pod względem wielkości grupa związana z opieką zdrowotną i pomocą społeczną liczyła 161 przedsiębiorstw (PKD sekcja Q). W czerwcu 2013 w Powiatowym Urzędzie Pracy było zarejestrowanych 1290 bezrobotnych mieszkańców Przeworska.
Zgodnie ze strategią rozwoju miasta głównymi pracodawcami są: RAUCH Polska Sp. z o.o. (przetwórstwo owoców), Zakłady Gumowe „Geyer &amp; Hosaja” Sp. z o.o. (produkcja opon), B&amp;P Engineering (wytwórca linii technologicznych do produkcji zagęszczonych soków owocowych), „Megastyl” i „Szewpol Plus” (producent okien i drzwi), „TRAX-BRW Sp.z o.o.” (przemysł meblarski), „Kruszgeo” S.A. (producent kruszywa).
Transport.
W środkowym paśmie aktywności społeczno-gospodarczej województwa miasto stanowi węzeł komunikacyjny o znaczeniu regionalnym. Krzyżują się szlaki drogowe, w mieście znajduje się również węzeł kolejowy. Najbliższy port lotniczy znajduje się w oddalonej o 40 km Jasionce pod Rzeszowem.
Transport drogowy.
Miasto przecina autostrada A4 (Jędrzychowice – Korczowa) będąca fragmentem drogi międzynarodowej E40 (Calais – Ridder) oraz droga krajowa nr 94 wzdłuż ulic: Łańcucka, Krakowska, Jagiellońska i Lwowska. Węzeł autostrady A4 zlokalizowany jest na północny zachód od granic miasta. 12 km na północ od miasta droga krajowa nr 77 krzyżuje się z drogą wojewódzką nr 835. Ulice: Gorczyńska, Tysiąclecia, Słowackiego i Węgierska leżą w ciągu drogi wojewódzkiej nr 835 (Elizówka – Grabownica Starzeńska). Wzdłuż 25 ulic przebiegają drogi powiatowe o łącznej długości 17,632 km. Drogi gminne na terenie Przeworska mają łączną długość 31,352 km, w tym 22,9 km stanowią drogi utwardzone.
W Przeworsku znajduje się dworzec autobusowy oraz 15 przystanków: „Burdasz”, „CPN”, „D.K”, „Dom Kultury”, „Gorlicz.”, „PST.”, „Skrzyżowanie”, „Szpital”, „ul. Jagiellońska MOK”, „ul. Gorliczyńska”, „ul. Gorliczyńska, PST”, „ul. Krakowska”, „ul. Studziańska”, „ul. Misiągiewicza”, „ul. Węgierska”. Miasto posiada połączenia autobusowe z Rzeszowem, Przemyślem, Krakowem, Warszawą, Katowicami, Łodzią, Poznaniem, Wrocławiem, Jelenią Górą i Zakopanem. Autobusy kursują również do okolicznych miejscowości.
Transport kolejowy.
Stacja kolejowa Przeworsk wraz z węzłem stanowi ważny punkt na kolejowej mapie Polski. Początki kolei w Przeworsku wiążą się z doprowadzeniem do miasta w 1859 r. Kolei galicyjskiej im. Karola Ludwika. W latach 1898–1902 powstała linia Przeworsk – Rozwadów. Dwa lata później wybudowano linię wąskotorową Przeworsk – Dynów. Planowane w II Rzeczypospolitej inwestycje: budowa magistrali Warszawa – Przeworsk – Budapeszt i rozbudowa kolei wąskotorowej nie zostały zrealizowane. Po wojnie, wraz z elektryfikacją linii, przeworski węzeł kolejowy nabrał istotnego znaczenia – miasto stało się centrum tranzytu towarów i surowców. Obecnie z Przeworska kursują pociągi do wielu ośrodków miejskich regionu i Polski.
W mieście rozpoczyna swą trasę Przeworska Kolej Dojazdowa kursująca do Dynowa. Wybudowana w 1904 r. celem dostarczania surowca do przeworskiej cukrowni oraz dowozu do miasta drewna z terenu pogórza. Na 46-kilometrowej trasie znajduje się tunel – jedyny taki obiekt na kolejach wąskotorowych w Polsce.
Zabytki.
Zespół zabytków miasta Przeworska (XIV – XIX) figuruje w Rejestrze Zabytków (nr rej.: A-712 z 6.12.1972)
Turystyka.
Ze względu na liczne zabytki i walory historyczne Przeworsk stanowi obiekt zainteresowania turystyki kulturowej i krajoznawczej. Ponadto miasto stanowi cel pielgrzymów przybywających do sanktuarium Grobu Bożego.
W 2013 r. udostępniono do zwiedzania platformę widokową na wieży przeworskiego ratusza.
W ratuszu znajduje się również Euroregionalne Centrum Informacji Turystycznej.
W Przeworsku znajduje się 5 turystycznych obiektów noclegowych. W 2012 r. udostępniały one 268 miejsc noclegowych. Skorzystało z nich wówczas 7774 osoby, w tym 1759 turystów zagranicznych. W obiektach hotelowych wynajęto 4840 pokoi, w tym 1522 turystom zagranicznym. Ogółem udzielono 15705 noclegów, w tym 2843 turystom zagranicznym. Turyści zagraniczni pochodzili najczęściej z Ukrainy, Niemiec, Holandii i Słowacji.
Administracja.
Mieszkańcy Przeworska wybierają 15 radnych do rady miejskiej. Miasto jest podzielone na 15 okręgów – w każdym po 1 mandacie. Organem wykonawczym władz jest burmistrz. Od 2014 r. tę funkcję sprawuje Leszek Kisiel. Jego poprzedniczką była Maria Dubrawska-Lichtarska, wybrana w wyborach samorządowych w 2010 r. (zarazem była to pierwsza kobieta na stanowisku włodarza miasta Przeworska). Siedzibą władz jest budynek przy ul. Jagiellońskiej, w którym mieści się także większość urzędów.
Miasto Przeworsk podzielone jest na 11 jednostek pomocniczych, zwanych osiedlami. W każdym z nich ogólne zebranie mieszkańców wybiera Przewodniczącego Rady Osiedla i Przewodniczącego Zarządu Osiedla.
W Przeworsku znajdują się biura poselskie Jana Burego (PSL) i Mieczysława Golby (Solidarna Polska) oraz biuro senatorskie Andrzeja Matusiewicza (PiS).
Mieszkańcy Przeworska wybierają parlamentarzystów z okręgu wyborczego nr 22, senatora z okręgu nr 58, a posłów do Parlamentu Europejskiego z okręgu nr 9. Mieszkańcy wybierają radnych do sejmiku województwa z okręgu 4.
Włodarze miasta.
W 1862 r. decyzją władz austriackich Przeworsk przestał być miastem prywatnym. Odtąd nazwa brzmiała "Królewskie Wolne Miasto Przeworsk". Wprowadzono urząd burmistrza, który do II wojny światowej sprawowało 9 osób. Dwóch kolejnych zarządców miasta zostało nadanych przez okupanta. W 1950 r. zniesiono urząd burmistrza – lista zawiera Przewodniczących Miejskiej Rady Narodowej. Po reformie administracyjnej wprowadzono urząd Naczelnika Miasta. Od 1990 r. zarządcą Przeworska jest ponownie burmistrz.
Kultura.
Miasto ma kilka instytucji kulturalnych. Miejski Ośrodek Kultury, który organizuje działalność kulturalną w mieście, a także prowadzi koła i zespoły zainteresowań. Organizuje Przeworski Przegląd Amatorskiej Sztuki Filmowej, Przeworską Jesień Artystyczną Młodych i Przegląd Plastyki Przeworskiej. Przy MOK-u działa Przeworska Kapela Podwórkowa „Beka” oraz Orkiestra Dęta. W ośrodku znajduje się również galeria. MOK stanowi siedzibę Kina „Warszawa” w Przeworsku.
W Zespole Pałacowo-Parkowym ma siedzibę Muzeum w Przeworsku. W klasycystycznym Pałacu Lubomirskich mieszczą się ekspozycje przedstawiające zbiory archeologiczne, historię miasta i regionu oraz XIX-wieczne wnętrza pałacowe. W stajniach cugowych ma siedzibę Muzeum Pożarnictwa, ukazujące historię straży pożarnych w Małopolsce od poł. XIX w. W powozowni zaś znajduje się dział powozów z ekspozycją karet, powozów i pojazdów regionalnych. W oficynie „białej” mieści się galeria „Magnez” organizująca ekspozycje czasowe.
Od 2009 r. działa w Przeworsku Muzeum Społeczne PTTK. Ekspozycja „Przeworsk: Dzieje i Ludzie” zajmuje 1. piętro Kamienicy Pieniążków przy ul. Konopnickiej. W mieście również znajduje się jedyny w Polsce "żywy skansen" Pastewnik. Ratując drewniane budownictwo z terenu miasta i okolicy przystosowano przeniesione obiekty do celów hotelarskich i gastronomicznych.
W mieście czynna jest również Miejska Biblioteka Publiczna im. Juliana Przybosia, której księgozbiór zawiera ok. 76 000 woluminów. W placówce znajduje się wypożyczalnia, czytelnia, dział dziecięcy i dział audiowizualny, publiczny punkt dostępu do internetu. Biblioteka udostępnia także komputerowy katalog książek na swojej stronie internetowej. Placówka należy do Systemu Bibliografii Regionalnej Województwa Podkarpackiego. Przy bibliotece od 2009 r. działa Przeworski Uniwersytet Trzeciego Wieku.
Przy ul. Jagiellońskiej mieści się filia Pedagogicznej Biblioteki Wojewódzkiej im. Józefa Gwalberta Pawlikowskiego w Przemyślu, która ma bogaty księgozbiór literatury psychologiczno-pedagogicznej, literatury naukowej z innych dziedzin wiedzy oraz literatury pięknej liczący 46 000 pozycji, a także zbiór czasopism i zbiory specjalne.
W mieście działa również Oddział Polskiego Towarzystwa Turystyczno-Krajoznawczego, Towarzystwo Miłośników Przeworska i Regionu oraz Koło Polskiego Związku Filatelistów, oraz prywatna galeria łowiecka miejscowego twórcy Jerzego Mańkuta. Przy bazylice Ducha Świętego działa Chór Męski „Echo” założony w 1898 r. Działa również Malchus, powstały w 2004 r. zespół, grający chrześcijańską muzykę metalową.
Na początku czerwca organizowane są Dni Przeworska, na których odbywają się koncerty, spektakle i inne wydarzenia sportowo-kulturalne. W mieście odbywa się również Przeworsk Blues Festiwal i Ogólnopolskie Spotkanie Kapel Podwórkowych.
Oświata.
Historia oświaty.
Pierwsza wzmianka o szkole parafialnej w Przeworsku pochodzi z 1419 r. W latach 1400–1642 studiowało 77 przeworszczan na Uniwersytecie Jagiellońskim. Stąd pochodzili: Jakub Witeliusz – rektor uniwersytetu w latach 1643–1645 i 1646–1848, Herman z Przeworska – lekarz Władysława Jagiełły. W miejscowej szkole uczył Jan Przeworszczyk – autor słynnego kancjonału. Szkoła parafialna prowadzona przez Bożogrobców mieściła się w budynkach klasztornych i istniała w niezmienionej formie do końca XVIII w.
Pod koniec XVII w. przy klasztorze Bernardynów powstaje studium teologiczno-filozoficzne (atrium). W XVIII w. założona została prywatna szkoła żydowska. W 1780 r. szkołę parafialną przemianowano na szkołę trywialną, podlegającą władzy austriackiej. W 1784 r. przy klasztorze Szarytek utworzono szkołę dla dziewcząt. W 1821 roku do szkoły trywialnej uczęszczało 105 uczniów. W 1866 r. podniesiono szkołę trywialną do rangi 4-klasowej tzw. Szkoły Głównej, co spowodowało wzrost liczby uczącej się młodzieży. Starania o utworzenie w mieście seminarium żeńskiego (1899) nie zostały uwieńczone sukcesem. Przydatnym źródłem archiwalnym do poznawania historii szkolnictwa w czasach Galicyjskich są Szematyzmy Galicji i Lodomerii.
W 1904 r. wzniesiono nowy budynek Miejskiej Szkoły Męskiej, zaś w 1929 r. szkoły żeńskiej. Gimnazjum i Liceum założone zostało w 1911 r. W czasie okupacji prężnie działało tajne nauczanie obejmujące wszystkie szczeble. Po II wojnie światowej powstało Technikum Elektryczne (1963) i liczne szkoły przyzakładowe. Wzniesiono również budynek obecnej Szkoły Podstawowej nr 1. XXI wiek przyniósł utworzenie w mieście Nauczycielskiego Kolegium Języków Obcych i Wyższej Szkoły Społeczno-Gospodarczej.
Aktualny stan.
Przeworsk jest lokalnym ośrodkiem oświaty. Działają 3 szkoły podstawowe, 1 gimnazjum, 2 zespoły szkół średnich, 2 uczelnie wyższe. W 2011 r. do szkół podstawowych uczęszczało 1103 uczniów, w tym 184 absolwentów. Liczba uczniów gimnazjum wynosiła 492, spośród nich 182 absolwentów. W liceach naukę pobierało 576 uczniów, ukończyło zaś 211 osób w technikach zaś odpowiednio 561 uczących się i 122 absolwentów.
Media.
Pierwszą regularnie ukazującą się gazetą w dziejach miasta był "Goniec Przeworski" ukazujący się w latach 90. XX wieku. Urząd Miasta wydaje „Wiadomości Samorządowe Przeworska”. Pismo przedstawia działalność Urzędu, przeworskich szkół i innych jednostek organizacyjnych miasta. Gazeta "Powiat Przeworski" wydawana przez Starostwo Powiatowe przedstawia bieżące informacje z życia powiatu i jednostek mu podległych.
Przeworsk opisywany jest również w regionalnych gazetach: Gazecie Jarosławskiej, "Nowinach" i "Życiu Podkarpackim".
W Przeworsku ukazują się pisma dotyczące życia przeworskich parafii. Gazeta „Przy Bazylice” wydawana jest przez Parafię pw. Ducha Świętego w Przeworsku, zaś gazeta „Z Chrystusem Królem” – przez Parafię pw. Chrystusa Króla.
Na terenie miasta działają również internetowe portale informacyjne: "TVPrzeworsk.com.pl" i "mojprzeworsk.pl" informujące o wydarzeniach mających miejsce na terenie miasta, gminy i powiatu przeworskiego.
Opieka zdrowotna.
Historia.
Około 1460 r. Rafał z Tarnowa ufundował przy kościele farnym szpital Świętego Ducha, a następnie uposażył go roczną rentą. Istniał również drugi, mniejszy szpital zlokalizowany na Przedmieściu Jarosławskim. Większy szpital, przeznaczony na 20 chorych, utrzymywał się z dotacji i zapisów, prowadził własne gospodarstwo rolne. Szpital ten został z czasem zlikwidowany, wskutek konfliktu proboszcza z właścicielem. Sprowadzone przez Antoniego Lubomirskiego siostry Szarytki założyły własny szpital, w miejscu dawnego szpitala św. Ducha. W 1863 r. książę Jerzy Henryk Lubomirski założył w parku szpitalik dla rannych powstańców styczniowych, podobny lazaret powstał w mieście w związku z działaniami militarnymi podczas I wojny światowej. W lipcu 1944 r. powstał na terenie szkoły żeńskiej szpitalik Polskiego Czerwonego Krzyża. Z czasem dr Henryk Jankowski przystąpił do organizowania szpitala w opuszczonych zabudowaniach ordynackich. Powstałe oddział chirurgiczny, zewnętrzny, zakaźny, dziecięcy, położniczo-ginekologiczny zlokalizowane były w kilku budynkach na terenie całego miasta. W 1949 r. powołano do życia pogotowie ratunkowe w Przeworsku. Nowy budynek szpitala, użytkowany do chwili obecnej ukończono w 1983 r.
Obecnie.
Największą placówką opieki zdrowotnej w Przeworsku jest Samodzielny Publiczny Zakład Opieki Zdrowotnej im. Doktora Henryka Jankowskiego. Mieszczący się przy ul. Szpitalnej zespół szpitalny posiada 12 oddziałów: Chorób Wewnętrznych (43 łóżka), Kardiologiczny (33 łóżka), Geriatryczny (30 łóżek), Położniczo-Ginekologiczny (16 łóżek), Noworodkowy (19 łóżek), Urazowo-Ortopedyczny (25 łóżek), Urologiczny (20 łóżek), Chirurgii Ogólnej (30 łóżek), Neurologiczny i Udarowy (34 łóżka), Pediatryczny (28 łóżek), Anestezjologii i Intensywnej Terapii (5 łóżek), Izba Przyjęć. W szpitalu znajduje się również: Dział Diagnostyki Laboratoryjnej, Dział Diagnostyki Obrazowej oraz pracownie: Endoskopii (Gastrofiberoskopii i Kolonoskopii), EEG, Elektrokardiografii, ECHO, Prób Wysiłkowych. Na terenie placówki działa też Pracownia Tomografii Komputerowej i Pracownia Rezonansu Magnetycznego.
W Przeworsku znajduje się 10 aptek i punktów aptecznych, w których zatrudnionych jest 17 magistrów farmacji. W 2011 roku działało 14 niepublicznych zakładów opieki zdrowotnej (m.in. NZOZ „San-Med” oraz NZOZ „A-W-MED”) oraz 2 publiczne, które podlegały samorządowi terytorialnemu. Praktyki lekarskie w Przeworsku prowadziło 6 lekarzy.
Religia.
Kościół rzymskokatolicki.
Działalność misyjną w okresie poprzedzającym nadanie praw miejskich prowadzili w Przeworsku biskupi lubuscy. Następnie miasto przyłączono do diecezji przemyskiej (później archidiecezji), w której znajduje się do dziś. Na terenie Przeworska funkcjonują cztery parafie rzymskokatolickie. Domy zakonne posiadają: jeden zakon męski (bernardyni) oraz dwa zgromadzenia żeńskie (szarytki i serafitki). W XIV – XIX w. w Przeworsku działał Zakonu Kanoników Regularnych Stróżów Grobu Chrystusowego w Jerozolimie (Bożogrobcy), a przez krótki okres w XVI w. również siostry bernardynki. Nie powiodły się próby sprowadzenia do miasta pijarów (w XVIII w.) oraz jezuitów (w XIX w.). W okresie przedrozbiorowym przeworszczanie pielgrzymowali licznie do sanktuarium Matki Bożej Różańcowej w Janowie Lubelskim. Była to forma dziękczynienia za uratowanie miasta od epidemii w 1711. Mieszczanie przeworscy złożyli wówczas ślub, że jeżeli miasto zostanie uratowane rokrocznie będą pielgrzymować do Matki Bożej Janowskiej. Jeszcze w 1756 piesza pielgrzymka przeworska liczyła 200 osób. Obecnie mieszkańcy miasta pielgrzymują pieszo w sposób zorganizowany na Jasną Górę jako grupa św. Rafała Kalinowskiego Przemyskiej Pieszej Pielgrzymki, jak również do Leżajska, Jodłówki i Kalwarii Pacławskiej. Bazylika Ducha Świętego stanowi sanktuarium Grobu Bożego (od 2012). W kościołach przeworskich czczonych jest szczególnie kilka wizerunków Najświętszej Maryi Panny: Matka Boża Pocieszenia Przeworska w kościele św. Barbary, Matka Boża Śnieżna w kościele pod tym samym wezwaniem, Matka Boża Pani Przeworska w bazylice Ducha Świętego. Ponadto w kościele św. Barbary kultem otaczany jest Święty Antoni (Patron Przeworska) oraz św. Klemens Męczennik, a w święto Przemienienia Pańskiego święci się koper.
W Przeworsku mają swoją siedzibę dwa rzymskokatolickie dekanaty należące do archidiecezji przemyskiej:
Sport.
Początki przeworskiego sportu wiążą się z powstałym w 1893 r. Towarzystwem Gimnastycznym „Sokół” w Przeworsku. Celem organizacji było m.in. podnoszenie sprawności fizycznej młodzieży i popularyzacja sportów letnich i zimowych. Od 1920 r. organizowano piesze wycieczki w okolice Przeworska, istniała sekcja gimnastyczna, trenowano również szermierkę, strzelectwo i łyżwiarstwo, a przeworscy sokolnicy brali udział w zawodach Towarzystw Sokolich.
Podczas I wojny światowej sport w mieście zaczęła propagować młodzież przebywająca w armii austriackiej. Rozgrywano mecze piłki nożnej, uprawiano lekkoatletykę, zapasy i boks. W 1922 r. powstało Akademicko-Studenckie Koło Sportowe „Lot” w Przeworsku. W 1945 r. pracownicy przeworskiej cukrowni założyli Klub Sportowy „Cukrownia”. W tym też roku z inicjatywy repatriantów ze Lwowa powstał Kolejowy Klub Sportowy „Czarni”. W 1947 r. przy Powiatowym Urzędzie Bezpieczeństwa założono Klub Sportowy „Gwardia”, w 1950 r. przemianowany na KS „Walter” istniał do 1953 r. Działalność wszystkich tych klubów obejmowała wiele dyscyplin, skupiając się przede wszystkim na piłce możnej. Równocześnie powstawały w mieście liczne Ludowe Zespoły Sportowe. 19 lipca 1947 r. miało miejsce poświęcenie stadionu sportowego na Podzamczu. Od 1960 r. dawny KS „Cukrownia” nosi nazwę „Orzeł” Przeworsk.
Od 1987 r. przy Zakładzie Przemysłu Odzieżowego „Vistula” istniała drużyna piłki nożnej kobiet, biorąca udział w rozgrywkach II ligi.
Obecnie działalność sportową w Przeworsku koordynuje Miejski Ośrodek Sportu i Rekreacji. W ramach MKS Orzeł funkcjonują 3 sekcje, w tym najliczniejsza – piłki nożnej. Od 2012 r. klub występuje w III lidze (lubelsko-podkarpackiej). Z klubem związana jest Szkółka Piłkarska „Orzełek” Przeworsk. W II lidze mężczyzn występuje Stowarzyszenie Piłki Ręcznej „Orzeł” Przeworsk. W koszykówce miasto reprezentuje klub MOSiR Przeworsk. W mieście odbywają się rozgrywki Przeworskiej Ligi Halowej Maaw Sport. Liczne sukcesy odnoszą zawodnicy Przeworskiego Klubu Karate Kyokushinkai. W mieście działa Klub Szachowy „Gambit” Przeworsk. W ramach Akademii Szachów prowadzone są zajęcia Szkółki Szachowej. W mieście działają też Uczniowskie Kluby Sportowe zlokalizowane w szkołach.
W Przeworsku znajduje się kilka obiektów sportowo-rekreacyjnych: stadion sportowy (ul. Budowlanych), boisko ze sztuczną murawą (ul. Piłsudskiego), hala sportowa im. Tadeusza Ruta i boisko tartanowe (ul. Misiągiewicza), basen miejski (ul. Krakowska) oraz kryta pływalnia (ul. Konopnickiej). 7 czerwca 2013 r. otwarto przy ul. Misiągiewicza kompleks obiektów sportowych Orlik.
Osoby zasłużone dla Przeworska.
Biogramy osób, które mieszkały w Przeworsku i jednocześnie aktywnie działały na rzecz miasta, bądź w swojej twórczości w wyraźny sposób poruszały tematy związane z Przeworskiem.

</doc>
<doc id="73654" url="https://pl.wikipedia.org/wiki?curid=73654" title="Karatal">
Karatal



</doc>
<doc id="73655" url="https://pl.wikipedia.org/wiki?curid=73655" title="Wirus zapalenia wątroby C">
Wirus zapalenia wątroby C



</doc>
<doc id="73658" url="https://pl.wikipedia.org/wiki?curid=73658" title="Maanselkä">
Maanselkä

Maanselkä – wyżyna na granicy Finlandii i Rosji. Średnia wysokość 300–400 m (maksymalnie do 718 m). Porośnięta lasami iglastymi, choć występuje także tundra górska. Liczne jeziora i bagna. Na wyżynie znajduje się źródło Tuntsajoki.

</doc>
<doc id="73661" url="https://pl.wikipedia.org/wiki?curid=73661" title="XBill">
XBill

XBill – gra komputerowa rozprowadzana na licencji GNU GPL.
Gracz wciela się w niej w postać administratora sieci. Gra polega na niedopuszczeniu do zainstalowania groźnego "wirusa" Wingdows [TM] (nawiązanie do systemu operacyjnego Microsoft Windows) zmieniającego komputery sieci w tostery. Aby powstrzymać Billa (nawiązanie do postaci Billa Gatesa) przed zainstalowaniem owego "wirusa" należy go zgnieść.
Działa na platformach Microsoft Windows, Mac OS X, BeOS, GNU/Linux, FreeBSD, Palm oraz Windows Mobile.

</doc>
<doc id="73662" url="https://pl.wikipedia.org/wiki?curid=73662" title="Wirus zapalenie wątroby typu B">
Wirus zapalenie wątroby typu B



</doc>
<doc id="73663" url="https://pl.wikipedia.org/wiki?curid=73663" title="HAV">
HAV



</doc>
<doc id="73667" url="https://pl.wikipedia.org/wiki?curid=73667" title="Stara Białka">
Stara Białka

Stara Białka (przed 1945 niem. "Alt Weissbach") – wieś w Polsce położona w województwie dolnośląskim, w powiecie kamiennogórskim, w gminie Lubawka.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Zabytki.
Do wojewódzkiego rejestru zabytków wpisany jest:

</doc>
<doc id="73671" url="https://pl.wikipedia.org/wiki?curid=73671" title="Mityng lekkoatletyczny">
Mityng lekkoatletyczny

Mityng lekkoatletyczny – rodzaj zawodów lekkoatletycznych odbywających się na stadionie lub w halach lekkoatletycznych. Zawody takie służą uzyskiwaniu jak najlepszych rezultatów, w biegach średnio i długodystansowych przez pierwszą część dystansu tempo nadaje specjalnie w tym celu zakontraktowany zawodnik, tzw. "zając" (ang. "pacemaker"). 
Najbardziej prestiżowy cykl mityngów to obecnie Diamentowa Liga, przed reformą kalendarza była to Złota Liga.

</doc>
<doc id="73672" url="https://pl.wikipedia.org/wiki?curid=73672" title="Przełyk człowieka">
Przełyk człowieka

Przełyk (łac. "esophagus", "oesophagus", nosiciel pokarmów) – przewód mięśniowo-błoniasty o podłużnym przebiegu; łączy gardło z żołądkiem. Czynność przełyku polega na transporcie pokarmu z gardła do żołądka. Ściana przełyku nie ma zdolności wchłaniania pokarmu ani trawienia.
Budowa anatomiczna.
Rozróżnia się część szyjną, piersiową i brzuszną. Przełyk ma długość średnio około 23–25 cm, odległość od siekaczy do żołądka około 40 cm.
Występują trzy fizjologiczne zwężenia przełyku:
Budowa histologiczna.
Ściana przełyku składa się z czterech warstw. Wymieniając od światła przełyku są to: 
Błona śluzowa układa się w podłużne fałdy. Nabłonek przełyku jest nabłonkiem wielowarstwowym płaskim nierogowaciejącym, tak samo jak w gardle i jamie ustnej. Blaszka właściwa jest zbudowana z tkanki łącznej właściwej, w której znajdują się nieliczne komórki i grudki limfatyczne. Blaszka mięśniowa składa się z kilku warstw komórek mięśni gładkich. 
Błona podśluzowa (utkanie podśluzowe) jest zbudowana z tkanki łącznej właściwej. Gruczoły przełykowe znajdują się w błonie podśluzowej w odcinku górnym i środkowym, a w dolnym odcinku – w błonie śluzowej. Są to gruczoły śluzowe cewkowo-pęcherzykowe. Ich ujścia leżą między fałdami błony śluzowej. Wydzielany przez nie śluz, który utrzymuje nawilżenie błony śluzowej, ułatwiając pasaż pokarmu.
Błona mięśniowa pod względem histologicznym złożona jest z dwóch różnych tkanek. W górnej ćwierci znajduje się wyłącznie tkanka mięśniowa poprzecznie prążkowana szkieletowa (tak samo, jak w gardle i jamie ustnej), w drugiej ćwierci warstwa mięśni poprzecznie prążkowanych stopniowo zostaje zastąpiona mięśniami gładkimi. Błona mięśniowa przełyku w jego dolnej połowie zbudowana jest już wyłącznie z tkanki mięśniowej gładkiej. Dzięki mięśniówce pokarm – przeprowadzony do przełyku w fazach ustnej i gardłowej połykania – zostaje dostarczony do żołądka, co stanowi ostatnią fazę połykania, czyli fazę przełykową.
Błona zewnętrzna występuje w postaci przydanki, czyli tkanki łącznej właściwej luźnej, która łączy się z tkanką łączną otaczającą sąsiednie narządy, przytrzymując tym samym przełyk. W niektórych miejscach przełyk pokryty jest blaszką otrzewnej trzewnej, stanowiącą błonę surowiczą.
Stosunki topograficzne.
Część szyjna.
Rozciąga się od VI kręgu szyjnego (C6) do II kręgu piersiowego (Th2), przylegając do przedniej powierzchni szyjnej części kręgosłupa, biegnąc tutaj względem niego równolegle. Część szyjna przełyku jest przedłużeniem części krtaniowej gardła (łac. "laryngopharynx"). Błona zewnętrzna przełyku przyrasta luźną tkanką łączną do blaszki przedkręgowej (łac. "lamina prevertebralis"), okrywającej kręgosłup i mięśnie przedkręgowe (które biegną do wysokości Th3). Z przodu przełyk przyrasta do blaszki chrząstki pierścieniowatej krtani (na wysokości C6) za pomocą dwóch pasm mięśni podłużnych przełyku - lewego i prawego. Poniżej krtani do przedniej powierzchni przełyku przylega tchawica, która ciągle towarzysząc przełykowi, rozdwaja się dychotomicznie na wysokości Th4 i na tym poziomie do przedniej ściany przełyku przylega lewe oskrzele. Pomiędzy przełykiem a tchawicą wytwarzają dwa rowki tchawiczo-przełykowe. Na przednio-bocznej powierzchni dolnej części krtani znajduje się gruczoł tarczowy, który swoimi płatami bocznymi okrywa również boczne powierzchnie tchawicy i przełyku, sięgając do poziomu Th2. Bocznie od przełyku i tchawicy biegną w powrózkach naczyniowo-nerwowych tętnice szyjne wspólne (łac. "arteriae carotides communes"), które stopniowo się oddalają od tych narządów, obejmując powyżej od strony bocznej nieco odstające od krtani części tarczycy.
Część piersiowa.
Rozciąga się od Th2 do rozworu przełyku (łac. "hiatus esophagei"), utworzonego z okrężnych włókien mięśniowych przepony. Przełyk nie zrasta się z przeponą, dlatego może swobodnie się w jej obrębie przemieszczać. W części piersiowej przełyk odchodzi stopniowo od kręgosłupa i nieco wysuwa się swym lewym obwodem zza tchawicy przylegając do lewej części tylnego obwodu a następnie krzyżując początek lewego oskrzela. W części piersiowej i szyjnej biegną dwa rowki tchawiczo-przełykowe, które zawierają gałęzie nerwów błędnych - nerwy krtaniowe wsteczne (łac. "nervi laryngei recurrentes"), przy czym w części piersiowej ze względu na asymetrię położenia przełyku względem tchawicy lewy nerw krtaniowy wsteczny leży bardziej powierzchownie w rowku, a prawy jest w nim bardziej ukryty. W obrębie części piersiowej brzegi przełyku stykają się z opłucną ścienną: lewy brzeg przełyku powyżej łuku aorty, a poniżej tuż nad rozworem przełyku, a prawy brzeg przykryty jest poniżej korzenia płuc i na niewielkim obszarze powyżej niego. Poniżej rozdwojenia tchawicy (łac. "bifurcatio tracheae") przełyk z przodu styka się z osierdziem ściennym. Tutaj dochodzą do niego dwa nerwy błędne, przy czym lewy nerw błędny tworzy przednią część splotu przełykowego, a druga gałąź tylną część tego splotu nerwowego. Przed wejściem do rozworu przełykowego splot ten formuje dwa pnie błędne: przedni, biegnący na przedniej powierzchni ściany przełyku i utworzony z większości włókien nerwowych nerwu błędnego lewego, oraz tylny, biegnący na tylnej stronie przełyku. Pnie te rozgałęziają się na żołądku odpowiednio jako splot żołądkowy przedni i tylny. Aorta piersiowa, która rozpoczyna się na Th4 jako łuk aorty, biegnie początkowo wzdłuż lewego brzegu przełyku, ale tuż nad przeponą wciska się ona pomiędzy przełyk a kręgosłup. Po przejściu przez przeponę części brzusznej przełyku (o długości ok. 3 cm) oddala się ona w stronę lewą od aorty brzusznej, biegnąc skośnie w stronę lewą i łącząc się z wpustem żołądka. Do tyłu i bocznie od przełyku i aorty przebiega żyła nieparzysta dodatkowa, która uchodzi do położonej niżej żyły nieparzystej krótkiej (również położonej do tyłu i bocznie od przełyku), która odchodząc skośnie na poziomie Th6 lub Th7 zespala się z żyłą nieparzystą po stronie prawej kręgosłupa, krzyżując w ten sposób od tyłu przełyk. Wzdłuż tylnej ściany przełyku w rowku utworzonym przez aortę i przełyk przebiega przewód piersiowy (łac. "ductus thoracicus"), który rozpoczyna się wydłużonym zbiornikiem mleczu (łac. "cysterna chyli") leżącym na wysokości od L2 do Th12. Przewód piersiowy przechodzi przez rozwór aorty i w połowie długości części piersiowej kręgosłupa układa się do tyłu od aorty. Na wysokości Th6 krzyżuje od tyłu przełyk, a na wysokości Th5 krzyżuje aortę piersiową. Na poziomie ok. Th3 odsuwa się od łuku aorty i dalej biegnie do góry aż do C7, gdzie skręcając w stronę lewą biegnie ku tyłowi i z góry od tętnicy podobojczykowej lewej, zataczając nad nią łuk i uchodząc do kąta żylnego lewego (łac. "angulus venosus sinister"). Lewy pień współczulny biegnie podpowięziowo bezpośrednio na głowach żeber lewej strony klatki piersiowej, do tyłu i bocznie od przełyku.
Część brzuszna.
Jest prawie całkowicie okryta otrzewną. Na niewielkim odcinku z tyłu zrasta się z lewą odnogą przepony tworząc mięsień przeponowo-przełykowy (łac. "musculus phrenicoesophageus"). Do jego przedniej ściany przylegają płat ogoniasty i płat lewy wątroby, przy czym na tylnej powierzchni tego ostatniego wytwarza się wycisk przełykowy.

</doc>
<doc id="73673" url="https://pl.wikipedia.org/wiki?curid=73673" title="Jay Miner">
Jay Miner

Jay Miner (ur. 31 maja 1932, zm. 20 czerwca 1994) – projektant multimedialnych procesorów, założyciel przedsiębiorstwa Amiga, określany mianem „ojca Amigi” przez użytkowników tego komputera.
Pod koniec lat 70. pracował w przedsiębiorstwie Atari, dla którego stworzył między innymi układ TIA (Television Interface Adapter), zastosowany w konsoli Atari 2600. Niezadowolony ze współpracy z zarządem, odszedł wraz z grupą współpracowników i założył własną działalność gospodarczą pod firmą Hi-Toro, która później przemianowana została na Amiga (jak głosi anegdota, nazwa przedsiębiorstwa zmieniona została po to, aby w spisie alfabetycznym znalazła się przed Atari).
Miner wraz ze współpracownikami rozpoczął prace nad opartą na procesorze Motorola 68000 konsolą do gier Lorraine, która ostatecznie miała stać się w pełni funkcjonalnym komputerem. Stając w obliczu braku funduszy na dalsze działanie, Amiga zmuszona była poszukać wsparcia finansowego. Przejęciem przedsiębiorstwa zainteresowane były zasadniczo dwa przedsiębiorstwa: Atari oraz Commodore. Ostatecznie zwyciężyło Commodore, wykupując przedsiębiorstwo wraz z projektem Lorraine. Umożliwiło to kontynuowanie prac, których zwieńczeniem był pierwszy model komputera Amiga, oznaczony później symbolem 1000.
Dobra passa nie trwała jednak długo – gdy zmienił się zarząd Commodore, projekt Amigi został zmarginalizowany i z czasem wszyscy pracownicy, którzy ją stworzyli, zostali zwolnieni. Jay Miner pozostał jednak konsultantem Commodore aż do bankructwa przedsiębiorstwa, ogłoszonego 29 kwietnia 1994 roku. Zmarł niespełna dwa miesiące później w wyniku powikłań po chorobie nerek, przeżywszy 62 lata.

</doc>
<doc id="73674" url="https://pl.wikipedia.org/wiki?curid=73674" title="Kōdōkan">
Kōdōkan

 – najstarsza i największa szkoła judo na świecie. Pełna nazwa: Kodokan Judo Institute, adres 1-16-30 Kasuga, Bunkyo-ku, Tokyo 112-0003.
Szkoła została założona w 1882 roku przez Jigorō Kanō na terenie buddyjskiej świątyni Eishō-ji w tokijskiej dzielnicy Ueno. Po kilku przeprowadzkach i zwiększaniu powierzchni przeznaczonej do ćwiczeń mieści się obecnie w ośmiopiętrowym budynku w centrum Tokio. Uczęszcza do niej ponad 5000 uczniów i zawodników. Do ich dyspozycji jest stołówka, sklep, bank, sale konferencyjne, muzeum, biblioteka, hotel oraz 6 dojo z ponad 1200 matami.

</doc>
<doc id="73676" url="https://pl.wikipedia.org/wiki?curid=73676" title="Lilit">
Lilit



</doc>
<doc id="73680" url="https://pl.wikipedia.org/wiki?curid=73680" title="Magia i miecz">
Magia i miecz



</doc>
<doc id="73682" url="https://pl.wikipedia.org/wiki?curid=73682" title="Mistrz Gry">
Mistrz Gry



</doc>
<doc id="73684" url="https://pl.wikipedia.org/wiki?curid=73684" title="Laval (Kanada)">
Laval (Kanada)



</doc>
<doc id="73686" url="https://pl.wikipedia.org/wiki?curid=73686" title="Trzebnica">
Trzebnica

Trzebnica (, ) – miasto w województwie dolnośląskim, w powiecie trzebnickim, siedziba gminy miejsko-wiejskiej Trzebnica i władz powiatowych. Położone we wschodniej części Wzgórz Trzebnickich, obecnie jest jednym z miast aglomeracji wrocławskiej.
W Trzebnicy znajduje się jedno z miejsc spoczynku władców Polski – bazylika św. Jadwigi.
Położenie.
Według danych z 1 stycznia 2011 r. powierzchnia miasta wynosiła 8,36 km².
Historycznie leży na Dolnym Śląsku. W latach 1975–1998 miasto administracyjnie należało do woj. wrocławskiego.
Toponimia.
Nazwa miejscowości pochodzi od prasłowiańskiego czasownika "terbiti" „karczować (las), trzebić” z dodanym przyrostkiem – nica. Pierwotnie oznaczała osadę powstałą na miejscu wykarczowanego lasu. Istnieje również drugie wyjaśnienie wywodzące nazwę od słowa "„trzeba”", czyli prasłowiańskiego określenia na składanie ofiary dla przodków tzw. "„trzeby”" w umiejscowionej w osadzie pogańskiej świątyni.
Historycy wiążą osadę ze śląskim plemieniem Trzebowian. Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu jako najstarszą nazwę wymienia "„Trebnicha”" podając jej znaczenie "„Rodeplatz”". Rodeplatz może oznaczać miejsce "wykarczowane" od niemieckiego słowa "roden" – kopać, wykopywać.
W dokumencie łacińskim z roku 1149 miejscowość wymieniona jest w zlatynizowanej formie "Trebnicha", w 1202 "Trebnyc", w 1209 "Trebnich", w 1250 „Trebnic villa forensi”, w XIV wieku "Trebenicz".
W spisanym ok. 1300 roku średniowiecznym łacińskim utworze opisującym żywot świętej Jadwigi "Vita Sanctae Hedwigis" miasto, z którym święta jest związana, wielokrotnie wymieniane jest w formie "Trebnica", oraz "„Trebnicz”". Nazwa miejscowości w zlatynizowanej formie "Trebenicz" wymieniona jest w łacińskim dokumencie z 1312 roku wydanym w Głogowie.
W roku 1613 śląski regionalista i historyk Mikołaj Henel wymienił miejscowość w swoim łacińskim dziele o geografii Śląska pt. "Silesiographia", podając dwie nazwy: zlatynizowaną "Trebnicia" oraz zgermanizowaną "Trebnitz".
Jeszcze w 1750 roku w zarządzeniu wydanym dla mieszkańców Śląska przez Fryderyka II miejscowość wymieniona jest pośród innych miast śląskich pod polską nazwą "Trzebnica". Niemiecka nazwa "Trebnitz" stała się urzędową nazwą miasta dopiero w XVII – XVIII wieku, po ostatecznym podboju Śląska przez Prusy w roku 1763 w wyniku trzech wojen śląskich z Austrią. Nazwę "Trzebnica" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa. Słownik geograficzny Królestwa Polskiego podaje dwie nazwy miejscowości: polską nazwę "Trzebnica" oraz zgermanizowaną "Trebnitz".
Obecna nazwa została administracyjnie zatwierdzona 7 maja 1946.
Historia.
W okolicach miasta, na zboczach Winnej Góry (popularnie zwanej „Kocią Górą”), znaleziono najstarsze obozowisko ludzkie (Homo erectus) na terenie Polski, datowane na 500 tys. lat. Odkrył je wrocławski archeolog Jan Michał Burdukiewicz
Pierwszy zapis o miejscowości zwanej wówczas "Trebnica" pochodzi z 1138 roku. Osada ta powstała na skrzyżowaniu szlaków komunikacyjnych, z Wrocławia przez Żmigród do Poznania oraz przez Milicz do Kalisza i Gniezna. Stanowiła ważny punkt wymiany na skraju wielkiej puszczy, w dokumentach z 1140 występuje jako własność księcia Władysława II Wygnańca. W 1146 przeniesiono tu jarmark z Cerekwicy. W 1202 r. Henryk Brodaty ufundował tu kościół i klasztor, do którego w 1203 r. wprowadziły się przybyłe z Bambergu cysterki. Opactwo trzebnickie było pierwszym żeńskim klasztorem cysterskim na ziemiach polskich.
Wiadomość o założeniu klasztoru trzebnickiego jako fundacji przekazała bulla papieża Innocentego III z 22 listopada 1202 roku, na mocy której papież wziął klasztor pod szczególną opiekę. Wprowadzenie sióstr benedyktynek z Bambergu, które w 1218 roku przyjęły regułę cysterską, odbyło się 13 stycznia 1203 roku i zostało przeprowadzone przez biskupa wrocławskiego Cypriana. Od XIV wieku Trzebnica jest ośrodkiem kultu św. Jadwigi Śląskiej.
Trzebnica otrzymała prawa miejskie w 1250 r., a w roku 1257 wykupiła od klasztoru wójtostwo, uzyskując w ten sposób znaczną niezależność gospodarczą. W XIV wieku miasto znalazło się w granicach księstwa oleśnickiego. W 1348 r. wraz z całym Śląskiem inkorporowana do Korony Czeskiej, w roku 1742 w wyniku wojen śląskich znalazła się w państwie pruskim.
W 1432 klasztor i miasto zniszczyli husyci, w 1440 splądrowały je wojska Macieja Korwina, a w 1463 dużą część zabudowy zniszczył pożar. Początek XVI w. przyniósł ożywienie rzemiosła i handlu, w 1526 miasto przeszło pod panowanie austriackie. Wielki upadek przyniosła Trzebnicy epidemia w 1593, która zdziesiątkowała ludność. Następnie miasto było niszczone podczas wojny trzydziestoletniej, przemarsze wojsk szwedzkich, cesarskich i oddziałów lisowczyków zdziesiątkowały miasto doprowadzając do wyludnienia.
W połowie XVII wieku polsko-niemiecka granica językowa przebiegała niedaleko Trzebnicy, włączając miasto do terytorium o dominacji języka polskiego. Niewielkie ożywienie nastąpiło pod koniec XVII w., kiedy to ocalała ludność rozpoczęła uprawę lnu i rozwinęło się tkactwo. Przejście pod administrację pruską wzmogło akcję germanizacyjną, duża część mieszkańców mówiła po polsku, a księżmi i zakonnikami byli Polacy o nazwiskach Michałek, Bogaciński, Jankowski, Kalinowski. Do 1742 r. miasto należało do klasztoru i podlegało jego jurysdykcji. W 1764 władze wydały nakaz usunięcia księży i nauczycieli, którzy nie znają języka niemieckiego.
W 1810 r., za sprawą dekretu sekularyzującego wszystkie klasztory w Królestwie Pruskim, cysterki opuściły Trzebnicę. W XIX wieku miasto przeżyło rozkwit. Rozbudował się przemysł włókienniczy, powstał bank i drukarnia. W 1886 r. miasto uzyskało połączenie kolejowe z Wrocławiem, a w 1888 r. otwarto „Zdrój św. Jadwigi”. W 1897 rozpoczęto elektryfikację, a w 1910 r. uruchomiono gazownię miejską.
25 stycznia 1945 do Trzebnicy wkroczyły wojska sowieckie (po wojnie na ul. Wrocławskiej, gdzie po walkach chowano poległych żołnierzy postawiono obelisk ku czci żołnierzy Armii Czerwonej). W marcu i kwietniu 1945 r. skoncentrowała się w rejonie Wzgórz Trzebnickich 2 Armia Wojska Polskiego skąd wyruszyła nad Nysę Łużycką by wziąć udział w operacji berlińskiej(w kwietniu 1970 roku na ówczesnym pl. gen. Świerczewskiego odsłonięto pomnik ku czci żołnierzy II Armii). Sztab dowódcy II Armii gen. Świerczewskiego mieścił się w budynku sądu (upamiętniała ten fakt tablica pamiątkowa wmurowana w gmach). Z II wojny światowej Trzebnica wyszła zniszczona w 75%. Od 20 kwietnia do początków czerwca 1945 Trzebnica była pierwszą siedzibą władz województwa wrocławskiego (wojewoda Stanisław Piaskowski). W 1960 roku na budynku w którym mieściła się siedziba władz polskich (ul. Wolności 5) odsłonięto tablicę pamiątkową.
Demografia.
Piramida wieku mieszkańców Trzebnicy w 2014 roku.
Zabytki.
Do wojewódzkiego rejestru zabytków wpisane są:
inne zabytki:
obiekty niezachowane:
Transport.
Transport drogowy.
Na zachód od Trzebnicy biegnie droga ekspresowa S5 (E261) relacji Grudziądz – Bydgoszcz – Poznań – Leszno – Trzebnica – Wrocław, będąca częścią drogi krajowej nr 5 prowadzącej dalej do Strzegomia i Lubawki (dawne przejście graniczne z Czechami). Trasa częściowo przebiega po obwodnicy miasta oddanej do użytku na początku XXI wieku.
Przez miasto przebiegają drogi krajowe i wojewódzkie:
Transport kolejowy.
Trzebnica leży przy linii kolejowej:
Wszystkie połączenia pasażerskie na linii kolejowej realizują Koleje Dolnośląskie. Dworzec kolejowy, otwarty ponownie po remoncie w 2009 r., znajduje się przy ulicy Kolejowej.
W mieście znajdują się dwie nieczynne stacje kolei wąskotorowej: Trzebnica Zdrój i Trzebnica Gaj.
Komunikacja zbiorowa.
Lokalną komunikację autobusową obsługuje PKS Wołów. Do 2010 r. w centrum miasta istniał dworzec autobusowy. Po jego likwidacji autokary zatrzymują się na przystanku tymczasowym. W sferze planów znajduje się budowa nowego dworca autobusowego przy stacji kolejowej.
W listopadzie 2010 r. uruchomiono pierwszą w historii miasta linię komunikacji miejskiej, która łączy dworzec kolejowy z kilkunastoma przystankami w całej Trzebnicy.
Inne.
Około 13 km na południowy zachód od miasta znajduje się wielofunkcyjne lądowisko Golędzinów.
Klimat (1979-2013).
Średnie miesięczne ciśnienie atmosferyczne waha się od 1014,5 hPa (IV) do 1018,6 hPa (I), największy zanotowany wzrost ciśnienia 24 hPa, największy spadek 29 hPa.
Średnia roczna prędkość wiatru wynosi 3,9 m/s. Najmniejsze średnie zachmurzenie osiąga 47% (VIII), największe 74% (XII), średnie roczne 60%.
Średnia roczna temperatura powietrza osiąga +8,9 °C. W przebiegu rocznym najchłodniejszy jest styczeń (–1,0 °C), najcieplejszy lipiec (+18,7 °C). Najwyższą maksymalną temperaturę zanotowano 10 sierpnia 1992 (+37,5 °C), najniższą temperaturę minimalną 14 stycznia 1987 (–28,8 °C).
Absolutna amplituda temperatury powietrza osiągnęła 66,3 °C. W ciągu roku występuje 45 dni gorących, czyli takich, w których maksymalna temperatura przekracza 25 °C, z czego 8 to dni upalne z temperaturą powyżej 30 °C; czasami zdarzają się w Trzebnicy dni bardzo upalne, podczas których maksymalna temperatura przekracza 35 °C. Najdłuższe fale upałów nad miastem wystąpiły:
Najwięcej dni upalnych (z temperaturą maksymalną powyżej 30 °C) zanotowano w 1994 r. – aż 22 dni, z czego 14 w lipcu 1994.
Latem występują bardzo rzadko tzw. tropikalne noce, kiedy temperatura minimalna nie spada poniżej 20 °C. Zdarzają się one na przełomie lipca i sierpnia. Najwyższą minimalną temperaturę w Trzebnicy zanotowano 29 VII 2013 r. i było to 21,3 °C.
Dni mroźnych, z ujemną temperaturą maksymalną (poniżej 0 °C) jest w Trzebnicy tylko 26 rocznie. Średnia roczna suma opadu wynosi 491 mm.
Największe średnie miesięczne sumy opadu 76 mm (VII), najmniejsze 25 mm (II). Notowanych jest średnio 105 dni z opadem w roku (z maksimum w lecie).
Sport.
Kluby sportowe:
W Trzebnicy znajduje się Gminny Park Wodny. Służy jako obiekt rekreacyjny, a także miejsce wydarzeń sportowych np. corocznego turnieju hokeja podwodnego: Aqua Battle.
31 sierpnia 2021 otwarto nowoczesną Gminną Hale Widowiskowo-Sportową Im. Dolnośląskich Olimpijczyków 
Wspólnoty wyznaniowe.
W Trzebnicy mieszka również mniejszość Prawosławna (głównie imigranci z Ukrainy), Greckokatolicka, Luterańska i Muzułmańska.

</doc>
<doc id="73687" url="https://pl.wikipedia.org/wiki?curid=73687" title="Masa efektywna">
Masa efektywna

Masa efektywna – odpowiednik masy dla ciał (cząstek) znajdujących się w środowisku materialnym, z którym oddziałują. Pojęcie masy efektywnej jest wygodne w szczególności do opisu własności dynamiki elektronów i dziur elektronowych w półprzewodnikach. Stosując masę efektywną w równaniach ruchu, automatycznie uwzględnia się obecność otaczających pól bez potrzeby ich dokładnej analizy. Masa efektywna może być zarówno mniejsza, jak i większa od masy spoczynkowej tego samego ciała w próżni. Może być też ujemna.
W środowisku materialnym (np. krysztale) zmienia się zależność dyspersyjna cząstki ε(k) z parabolicznej dla próżni (dla cząstki nierelatywistycznej) na pochodną:
Formalnie masę efektywną definiuje się przez tensor odwrotności masy efektywnej:
W przypadku ośrodka izotropowego masa efektywna staje się skalarem:
gdzie me = 0,511 MeV/c² jest masą elektronu w próżni.

</doc>
<doc id="73690" url="https://pl.wikipedia.org/wiki?curid=73690" title="Czas życia">
Czas życia



</doc>
<doc id="73694" url="https://pl.wikipedia.org/wiki?curid=73694" title="Opawa (województwo dolnośląskie)">
Opawa (województwo dolnośląskie)

Opawa (do 1945 r. niem. "Oppau") – wieś w Polsce położona w województwie dolnośląskim, w powiecie kamiennogórskim, w gminie Lubawka nad potokiem Opawa (lewy dopływ Bobru).
Położenie.
Opawa to wieś łańcuchowa leżąca w Karkonoszach, u wschodniego podnóża Grzbietu Lasockiego, w dolinie potoku Opawa, na wysokości około 575-660 m n.p.m.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Historia.
Opawa powstała najprawdopodobniej w XIV wieku, pierwsza wzmianka o niej pochodzi z 1378 lub 1399 roku. W 1747 roku w miejscowości mieszkało 33 kmieci oraz 75 zagrodników i chałupników, istniały też: kościół i młyn wodny. W 1840 roku we wsi było 111 budynków, w tym: szkoła, olejarnia, browar i gorzelnia w której produkowano starkę. W tym czasie Opawa była też ośrodkiem włókienniczym, działały tu 43 krosna. Rozwinięta była również hodowla wołów, rzemiosło i handel. Po 1945 roku charakter miejscowości nie zmienił się, w 1993 roku było tu 66 gospodarstw rolnych.
Zabytki.
Do wojewódzkiego rejestru zabytków wpisane są obiekty:

</doc>
<doc id="73695" url="https://pl.wikipedia.org/wiki?curid=73695" title="Opawa (dopływ Odry)">
Opawa (dopływ Odry)

Opawa (czes. "Opava", niem. "Oppa", śląs. "Opawica", "Opavica", "Opavice", "Černá Opavice", "Opa") – rzeka w Czechach, lewy dopływ górnej Odry, częściowo wyznacza granicę z Polską. Wypływa z Jesioników, płynie przez Śląsk Opawski, przez miasta Vrbno pod Pradědem, Karniów ("Krnov") i Opawę, uchodzi do Odry na terenie Ostrawy.
Opawa powstaje z połączenia trzech potoków górskich mających swe źródła w Wysokim Jesioniku (czes. "Hrubý Jeseník"). Są to: Czarna Opawa, Środkowa Opawa i Biała Opawa.
Czarna Opawa (czes. "Černá Opava") ma swoje źródła na zachodnim zboczu Orlika (1204 m n.p.m.), skąd płynie łukiem ku północy, wschodowi i południowi pod ruinami zamku Koberštejn do Vrbna pod Pradědem. Na odcinku od Koberštejnu do Vrbna oddziela Wysoki Jesionik od Gór Opawskich (czes. "Zlatohorská vrchovina").
Środkowa Opawa (czes. "Střední Opava") wypływa spod północno-wschodnich stoków Pradziada (1491 m n.p.m.) i płynie na północny wschód przez Vidly i Bílý Potok do Vrbna.
Biała Opawa (czes. "Bílá Opava") ma swe źródła na południowych zboczach Pradziada, przy schronisku Barborka. Płynie głęboko wciętą, skalistą doliną na wschód, do Karlovej Studanki, a dalej na północny wschód do Vrbna. W miejscowości Vrbno pod Pradědem wszystkie trzy potoki się łączą, tworząc rzekę Opawę.
Od gminy Karłowice Opawa płynie przez Niski Jesionik, najpierw na południowy wschód, a od miejscowości Nové Heřminovy na północny wschód, do Karniowa w Górach Opawskich. Tam wpada do niej Opawica, a sama Opawa skręca na południowy wschód i płynie przez Płaskowyż Głubczycki. Przepływa przez miasto Opawę, nieco poniżej przyjmuje swój główny dopływ – Morawica. Między Karniowem a Opawą stanowi granicę między Polską a Czechami. Wpada do Odry na terenie Ostrawy w Kotlinie Ostrawskiej.

</doc>
<doc id="73699" url="https://pl.wikipedia.org/wiki?curid=73699" title="Polska Wspólnota Narodowa">
Polska Wspólnota Narodowa

Polska Wspólnota Narodowa (PWN) – polska pozaparlamentarna partia polityczna o charakterze nacjonalistycznym, antyglobalistycznym i antysystemowym.
Profil ideowy.
Partia o orientacji szowinistycznej, przeciwna UE oraz NATO, o akcentach antyklerykalnych. Opowiadała się za niezależnością polityczno-gospodarczą od UE, NATO i USA, a także za ścisłą współpracą z krajami słowiańskimi, a zwłaszcza Rosją. PWN należała do Soboru Wszechsłowiańskiego – organizacji odwołującej się do tradycji panslawizmu, działającej w Rosji i na Białorusi. PWN w latach 1998–2005 wydawała miesięcznik „Wspólnota” w nakładzie 10 000 egzemplarzy.
Bardzo dużą część członków PWN stanowili przedstawiciele młodzieżowej kontrkultury Skinheads (w 1996 urządzili, z Bolesławem Tejkowskim na czele, demonstrację na terenie Muzeum Obozu Auschwitz).
Historia.
Powstała w 1990 z przekształcenia Polskiego Związku Wspólnoty Narodowej (działającego nielegalnie od 1955). Zarejestrowana została 12 grudnia 1990. Od początku przewodniczącym był Bolesław Tejkowski (był on liderem PZWN od 1981, zmarł w 2022). W latach 1990–1991 PWN wydawała miesięcznik „Myśl Narodowa Polska” (ukazało się 10 numerów) oraz dwie książki Przemysława Dymskiego ("Rak synagogi w Episkopacie Polskim", "Antysemityzm – hańba czy nadzieja", 1991) we własnym wydawnictwie Walka z Okupacją Żydowską. Partia ta używała w latach 1993–1996 dwuczłonowej nazwy Polska Wspólnota Narodowa – Polskie Stronnictwo Narodowe.
W wyborach do parlamentu w 1991, 1993 i 1997 partia startowała jako PWN-PSN, uzyskując odpowiednio: 5262 (0,05%), 14989 (0,1%) i 8590 (0,07%) głosów poparcia. W wyborach do parlamentu w 2001 partia wystartowała jako PWN i uzyskała 2644 (0,02%) głosy poparcia; w wyborach w 2005 deklarowała start jako Polski Komitet Narodowy (w sojuszu z Polskim Stronnictwem Narodowym), jednakże ostatecznie ze startu zrezygnowała. W żadnych kolejnych wyborach również nie brała udziału.
PWN zdecydowanie popierała politykę prezydenta Rosji Władimira Putina i m.in. dokonaną przez niego aneksję ukraińskiego Krymu. 
19 grudnia 2022 Sąd Okręgowy w Warszawie, w wyniku niezłożenia sprawozdania finansowego za 2021 rok, wyrejestrował PWN z ewidencji partii politycznych.

</doc>
<doc id="73702" url="https://pl.wikipedia.org/wiki?curid=73702" title="Kamienna Góra (Gdynia)">
Kamienna Góra (Gdynia)

Kamienna Góra – dzielnica Gdyni położona we wschodniej części miasta, najmniejsza pod względem powierzchni (0,65 km kw.) i przedostatnia pod względem liczby ludności (niespełna 4000 mieszkańców). Graniczy z dzielnicami: Śródmieście (od północy i zachodu) oraz Wzgórze Św. Maksymiliana (od południa), a od wschodu także z Morzem Bałtyckim.
Ogólna charakterystyka.
Kamienna Góra to dzielnica w całości położona na morenowym wzgórzu o tej samej nazwie. Najwyższy wierzchołek wzgórza liczył 52,4 m n.p.m. W okresie II RP zachodnią część wzgórza wraz z najwyższym wierzchołkiem zniszczyła jednak eksploatacja cegielni i dziś zachowany najwyższy naturalny punkt osiąga 49,5 m. Kamienna Góra uchodzi za najbardziej luksusową dzielnicę miasta i jedną z najbardziej prestiżowych w Polsce, a jej zabudowę w dużej części stanowią wille znanych artystów i przedsiębiorców. Zespół historycznej zabudowy Kamiennej Góry jest wpisany do państwowego rejestru zabytków.W obrębie Kamiennej Góry znajdują się m.in.:
Historia.
Podczas niemieckiej okupacji w czasie II wojny światowej Niemcy zmienili nazwę dzielnicy na "Steinberg". Przy ulicy Korzeniowskiego (nazwa okupacyjna: "Prinz Eugenstrasse") znajdowała się terenowa placówka gdańskiego oddziału Gestapo.

</doc>
<doc id="73703" url="https://pl.wikipedia.org/wiki?curid=73703" title="Kultura unietycka">
Kultura unietycka

Kultura unietycka – kultura archeologiczna wczesnej epoki brązu.
Chronologia, geneza i zanik.
Nazwa pochodzi od eponimicznego stanowiska pod Pragą. Datowanie tej kultury przypada na lata 2300-1600 p.n.e. (według chronologicznego schematu Paula Reinecke są to fazy A1 i A2 dla Europy Środkowej). Wpływ na rozwój stanowisk owej kultury miały kultura pucharów dzwonowatych oraz kultura ceramiki sznurowej. W efekcie wydzielono kilka grup kultury unietyckiej z których najważniejsza znajdowała się w Úněticach. Stanowiska tej kultury datowane są na I okres epoki brązu, czyli 1800-1500 p.n.e. Po kulturze unietyckiej na obszarze Polski następuje kultura przedłużycka na zachodzie oraz kultura trzciniecka na wschodzie.
Obszar występowania i kontekst kulturowy.
Stanowiska tej kultury znane są z terenów Moraw, Czech, Słowacji, Niemiec, a na terenach Polski: Śląska, Wielkopolski, ziemi lubuskiej, Pomorza i Kujaw, a graniczyły ze stanowiskami kultur nordyjskich od północy, z kulturami strefy leśnej i przykarpackim kręgiem kulturowym od wschodu, oraz ze strefą oddziaływań anatolijsko-bałkańskich i zachodnioeuropejskimi kulturami o tradycji pucharów dzwonowatych od południa i zachodu.
Charakterystyczne wytwory kulturowe.
Charakterystyczne dla tej kultury były sztylety, berła sztyletowe, siekierki z podniesionym brzegiem, naramienniki, naszyjniki, bransolety, nagolenniki.
Osadnictwo.
Osadnictwo słabo rozpoznane. Osiedla duże, ulokowane w miejscach niekiedy trudno dostępnych, łatwych do obrony. Budowano domostwa drewniane o konstrukcji słupowej.
Obrządek pogrzebowy.
Dominowały groby płaskie szkieletowe. Zmarłych układano w pozycji embrionalnej, z głowami zwróconymi ku południu w kłodach drewnianych lub w obstawach kamiennych. W grobach, głównie męskich znaleziono mnóstwo ozdób wytworzonych z brązu: naszyjniki, bransolety, kolczyki i wisiorki oraz liczne odmiany szpil do spinania odzieży, zagięte przy zaostrzonym końcu. Po raz pierwszy pojawiają się także ozdoby wykonane ze złota oraz z bursztynu.
Charakterystyczne są też pochówki podkurhanowe, bogato wyposażane w ceramikę oraz wyroby z brązu. Tzw. groby książęce, w których chowano mężczyzn, którzy odgrywali znaczącą rolę w społeczeństwie miały charakter kurhanów o średnicy sięgającej do 42 m i wysokości 8 m. Największe takie skupisko znajduje się w Wielkopolsce w okolicach Łęk Małych, które nazywane jest aktualnie „wielkopolskimi piramidami”. Jeden zbadany kurhan znajduje się w okolicach Szczepankowic na Dolnym Śląsku.
W grobowcach grzebano przedstawicieli arystokracji, co świadczy o silnym zróżnicowaniu społecznym.
Wielkość i liczba ozdób znajdowanych w grobach książęcych świadczy o wielkości kultury unietyckiej, która musiała wywierać znaczny wpływ na inne kultury lokalne znajdujące się w jej strefie oddziaływania.
Społeczeństwo i gospodarka.
Ludność tej kultury trudniła się rolnictwem, zamieszkując tereny o najlepszych glebach. Produkcja rolnicza była na tyle duża, że nadwyżki produkcji rolniczej były przechowywane w jamach zasobowych oraz w wielkich naczyniach. W ten sposób przechowywano głównie ziarno kilku gatunków pszenicy, prosa, jęczmienia oraz roślin strączkowych. Rozwinięte było także przetwórstwo spożywcze, świadczą o tym żarna nieckowate. W Szczepankowicach odnaleziono 32 takie okazy. Ludność ówczesna zajmowała się także hodowlą. Zwiększyło się znaczenie konia, który był także spożywany (wykopaliska w Łękach Małych).
Metalurgia bazująca na złożach z Turyngii była wysoko rozwinięta. Istniały ośrodki w Czechach oraz w Saksonii. Wyroby metalowe z brązu bardzo szybko rozprzestrzeniły się w północnej Europie.
Obecne badania.
Aktualnie trwają intensywne prace wykopaliskowe na stanowisku archeologicznym w Bruszczewie, gdzie odkryto osadę obronną z wczesnej epoki brązu z czasów kultury unietyckiej.

</doc>
<doc id="73704" url="https://pl.wikipedia.org/wiki?curid=73704" title="Telefon (film amerykański 2002)">
Telefon (film amerykański 2002)

Telefon (ang. "Phone Booth") – film produkcji amerykańskiej z 2002 roku. Reżyserem jest Joel Schumacher, a scenarzystą Larry Cohen.
Fabuła.
Młody biznesmen Stu Shepard, specjalista w branży reklamowej, chcący uniknąć kontroli żony, jak zawsze dzwonił w centrum Nowego Jorku z budki telefonicznej do swojej kochanki, pięknej Pameli McFadden. Po zakończonej rozmowie i odłożeniu słuchawki dzwonek w budce zaczął dzwonić, zanim Stu z niej wyszedł. Rozmówca wciągnął go w dziwną rozmowę, a gdy Stu chciał odłożyć słuchawkę, dowiedział się, że jeśli to zrobi, zostanie zabity przez śledzącego go snajpera. Stu zostaje w ten sposób „uwięziony” w budce. Jego tam zbyt długi pobyt oraz nerwowe zachowanie ściąga na niego zainteresowanie policji. Do tego koło budki ginie inny człowiek, a Stuart z niej nawet nie wychodzi, aby zainteresować się jego losem. Człowiek w budce staje się podejrzany o bycie przestępcą. Policja otacza budkę telefoniczną, sądząc, że to Stu jest mordercą. Kapitan Ramey usiłuje przekonać mężczyznę, aby się poddał. Tymczasem rozmówca żąda od Stu, aby wyznał publicznie prawdę o niewierności wobec żony.

</doc>
<doc id="73705" url="https://pl.wikipedia.org/wiki?curid=73705" title="Bolko I Surowy">
Bolko I Surowy

Bolko (Bolesław) I Surowy (Srogi) lub jaworski (ur. pomiędzy 1252 a 1256, zm. 9 listopada 1301) – od 1278 roku książę jaworski, w latach 1278–1281 i od 1286 roku lwówecki, od 1291 roku świdnicki, opiekun księstwa wrocławskiego i legnickiego od 1296 roku.
Życiorys.
Bolko I był drugim pod względem starszeństwa synem księcia legnickiego Bolesława II Rogatki i Jadwigi z Anhaltu. Do śmierci ojca Bolko pojawia się w źródłach bardzo rzadko, gdyż prawdopodobnie był jeszcze zbyt młody, by aktywnie uczestniczyć w awanturniczej polityce Bolesława Rogatki. Możemy tylko przypuszczać, że brał udział w zwycięskiej bitwie pod Stolcem wiosną 1277 roku.
25 grudnia 1278 roku zmarł Bolesław Rogatka. Bolkowi I z dziedzictwa ojcowego dostało się wraz z młodszym bratem Bernardem księstwo jaworskie, podczas gdy Henryk V Brzuchaty zadowolił się Legnicą. Zgodne współrządy księcia jaworskiego z bratem trwały do 1281 roku, kiedy nastąpił nowy podział dzielnicy i wydzielenie Bernardowi Lwówka Śląskiego.
Jednym z pierwszych zadań, przed jakim stanął Bolko, była ochrona swojego skromnego dziedzictwa przed rosnącą potęgą księcia wrocławskiego Henryka IV Probusa. W tym celu postanowił związać się sojuszem z margrabiami brandenburskimi. Współpraca została podkreślona zaręczynami zawartymi 19 kwietnia 1279 roku w Szpandawie z Beatrycze – córką Ottona V Długiego z dynastii askańskiej. Z powodu małoletności oblubienicy i bliskiego pokrewieństwa formalny ślub został zawarty ponad pięć lat później 4 października 1284 roku w Berlinie (choć dyspensa papieska zezwalająca na ślub wyszła dopiero w 1285 roku). Zbliżenie do Askańczyków zaowocowało wkrótce zaangażowaniem się Bolka w zbrojny konflikt z władcą niemieckim Rudolfem I Habsburgiem i Henrykiem IV Probusem. Wyprawa na Wrocław w 1280 roku i na Pragę w roku następnym zamiast spodziewanych sukcesów przyniosła jedynie odwetowe działania księcia wrocławskiego.
W 1286 roku zmarł bezpotomnie książę lwówecki Bernard Zwinny. Całość księstwa, zapewne zgodnie z umową zawartą ok. 1281 roku zajął Bolko I, dzięki czemu powierzchnia jego państwa wzrosła prawie dwukrotnie.
W drugiej połowie lat 80. Bolko I, chcąc uniknąć zagrożenia ze strony rosnącego w siłę Henryka IV, zaczął się zbliżać do władcy Czech Wacława II. Kilkakrotnie podróżował do Pragi i uczestniczył w wielu uroczystościach, które się odbywały na tamtejszym dworze – np. w 1289 roku brał udział w hołdzie lennym składanym przez Kazimierza bytomskiego Wacławowi II. Sam jednak oparł się dominacji Pragi, choć z bliskich stosunków wyniósł drobne korzyści jak choćby dzierżawę pogranicznych terenów czeskich – z grodem Schombergiem (dziś Chełmsko Śląskie) na czele.
Kolejną zmianę w polityce Bolka I przyniosła niespodziewana bezpotomna śmierć w czerwcu 1290 roku Henryka IV Probusa. Nowym dziedzicem księstwa wrocławskiego wbrew testamentowi został brat Bolka Henryk V Brzuchaty, który jednak musiał stawić czoła części możnych wrocławskich oraz prawowitemu spadkobiercy Probusa Henrykowi III Głogowczykowi. Bolko zdecydował się udzielić bratu pomocy. Cena za nią była dość wysoka, gdyż dopiero po otrzymaniu Świdnicy, Ząbkowic, Ziębic i Strzelina wysłał oddziały posiłkowe do Wrocławia i Legnicy. Pomoc dla Henryka V była jednak niewystarczająca i nie zapobiegła utracie części księstwa na rzecz Głogowczyka. Nie pomógł bratu, gdy ten został uwięziony w Głogowie w żelaznej klatce.
Lata 90. to również okres pogorszenia stosunków z sąsiednimi Czechami. Nie znamy przyczyn tego stanu rzeczy, prawdopodobnie mogło tutaj chodzić o próbę podporządkowania władcy jaworsko-świdnickiego. Bolko w celu zabezpieczenia swojej dzielnicy rozpoczął jej intensywną fortyfikację (m.in. budując zamki we Wleniu, Świdnicy, Strzegomiu i Kamiennej Górze). Wszystko układało się dobrze aż do momentu, kiedy Bolko próbował przejąć w pełni kontrolę nad kasztelanią nysko-otmuchowską należącą z woli Henryka IV Probusa do biskupa wrocławskiego. Urażony w swoich ambicjach biskup zdecydował się użyć największego dostępnego mu oręża i w 1294 roku obłożył księcia klątwą, a cały kraj interdyktem. Nie mając wyboru, Bolko ustąpił i wycofał się z zajętych biskupich zamków, sprawa miała jednak swój niespodziewany ciąg dalszy. Mianowicie polityką Bolka poczuł się zaniepokojony Wacław II i na początku 1295 roku wypowiedział mu wojnę. Władca czeski nie spodziewał się z pewnością znacznego oporu, tym większe było jego zaskoczenie skuteczną obroną księcia jaworskiego. W wojnie z Czechami doskonale sprawdziły się wybudowane przez Bolka fortyfikacje. Do ostatecznego powstrzymania interwencji czeskiej doszło pod Kamienną Górą.
Książę jaworski okazał się również wytrawnym politykiem, gdyż kolejnym jego krokiem było zwrócenie się do papieża Bonifacego VIII z prośbą o opiekę, co ostatecznie skłoniło Wacława II do szukania ugody. Pokój podpisano zapewne na początku 1297 roku, skoro 2 czerwca tegoż roku widzimy Bolka na koronacji Wacława II w Pradze.
Na początku 1296 roku zmarł Henryk V Brzuchaty, pozostawiając trójkę małoletnich synów. Na opiekuna wybrał swojego najbliższego krewnego, księcia jaworskiego Bolka, przekazując jednocześnie rządy we Wrocławiu. Również w tej sytuacji Bolko starał się wydobyć jak najwięcej korzyści, wymuszając od konającego brata gród w Sobótce. Przejęcie władzy w księstwach brata nie odbyło się jednak bezproblemowo, gdyż Bolko musiał najpierw pokonać opór potężnych możnych wrocławskich, którzy obawiali się, że znany z twardych rządów władca podobne porządki będzie chciał wprowadzić i w tym mieście. Wkrótce doszło też do wojny z Henrykiem III Głogowczykiem pragnącym wykorzystać trudności księcia jaworskiego. Także w tym wypadku sukces Bolka był pełny, gdyż nie tylko udało mu się odeprzeć najazd władcy Głogowa, ale dodatkowo zajął grody w Chojnowie (przyłączonym do dzielnicy bratanków) i Bolesławcu.
Do uregulowania napiętej sytuacji na Śląsku doszło w marcu 1297 roku na zjeździe dzielnicowym w Zwanowicach, gdzie doszło do ostatecznej ugody z księciem głogowskim. Ostatnie lata życia Bolko I poświęcił na umacnianie swojej pozycji najpotężniejszego księcia śląskiego, czego wyrazem było ponowne uznanie się za lennika papieskiego 21 marca 1299 roku.
Bolko I Surowy zmarł nagle 9 listopada 1301 roku i został pochowany w klasztorze cystersów w Krzeszowie. Pozostawił po sobie trzech synów: Bernarda, Henryka i Bolka II (miał także czwartego syna również Bolka zmarłego w dzieciństwie) oraz pięć córek (były to: Judyta – żona Stefana I Wittelsbacha, Beatrycze – żona cesarza rzymskiego i księcia Bawarii Ludwika IV, Anna – opatka klasztoru klarysek w Strzelnie oraz Elżbieta Piastówna, matka Bogusława V Pomorskiego. Małgorzata zmarła w dzieciństwie.) Opiekę nad potomstwem przejął wraz z matką szwagier Bolka margrabia brandenburski Herman (nad księstwem wrocławskim i legnickim rządy opiekuńcze roztoczył król czeski Wacław II). Wdowa po Bolku Beatrycze po odchowaniu dzieci poślubiła wkrótce księcia kozielskiego Władysława.
Bolko w opinii potomnych zachował się jako władca wybitny, wyróżniający się wśród rozrodzonych krewnych. Był z pewnością niezwykle ambitny, o czym świadczy m.in. bezkompromisowe postępowanie względem brata, z którym nawet w obliczu jego śmierci targował się o kolejne grody. Kiedy jednak przyszło opiekować się bratankami, dbał o to, by zachować dla nich całość dziedzictwa. Był Bolko także nietuzinkowym strategiem i dobrym gospodarzem, dzięki czemu najbiedniejsza dotąd część Dolnego Śląska mogła niebawem (za rządów wnuka Bolesława – Bolka II świdnickiego) pokusić o ostatnią próbę skonsolidowania Śląska w opozycji do Czech.
Fundator zamków obronnych księstwa.
W połowie XIII wieku książę Bolko I nakazał zbudować sieć murowanych umocnień, przemyślanych jako łańcuch umocnień obronnych księstwa. Sieć twierdz składała się z zamków:
Oprócz wymienionych do sieci należały zamki leżące wewnątrz państwa oraz starsze użytkowane już przez przodków Bolka.
Warownie położone na granicy południowej pomyślane były jako zapewniające porządek na pograniczu. Obok funkcji obronnych wprowadzały bezpieczeństwo dla nielicznych w górach osadników. Obecność załóg wojskowych wprowadzała mir drogowy na szlakach handlowych wiodących górami z południa, gwarantując stałość, regularność handlu ważnego w prowadzonej przez księcia Bolka gospodarce.

</doc>
<doc id="73709" url="https://pl.wikipedia.org/wiki?curid=73709" title="Jigorō Kanō">
Jigorō Kanō

 – twórca judo, "ojciec" japońskiego wychowania fizycznego.
Życiorys.
Kanō zaczął trenować jujutsu w wieku 17 lat. W 1882 roku skończył studia uniwersyteckie i został nauczycielem literatury i języka angielskiego na Wydziale Ekonomii Politycznej Uniwersytetu Gakushūin. 
W miarę postępów w nauce jujutsu, Kanō zaczął zauważać jego archaiczność i niedostosowanie do współczesnych mu czasów. Usunął więc z niego techniki zagrażające zdrowiu bądź życiu ćwiczących, dołączył nowe i w 1882 roku założył własną szkołę – Kōdōkan ("miejsce nauczania drogi"). W 1887 roku opracował ogólne techniki i elementy, które stale rozwijał. 
Jigorō Kanō był pierwszym Azjatą, który został członkiem Międzynarodowego Komitetu Olimpijskiego w 1909 roku. Był aktywnym działaczem. Jego starania przyczyniły się do przyznania Tokio organizacji Igrzysk Olimpijskich w 1940. Z powodu wybuchu II wojny światowej nie doszło do nich. Został odznaczony japońskim Orderem Wschodzącego Słońca. W 1934 roku otrzymał Nagrodę Asahi.
Kanō zmarł 4 maja 1938 roku na statku Hikawa-maru, wracając do Japonii z Kairu, gdzie uczestniczył w posiedzeniu Międzynarodowego Komitetu Olimpijskiego. Został pochowany na cmentarzu w miejscowości Matsudo w prefekturze Chiba.

</doc>
<doc id="73712" url="https://pl.wikipedia.org/wiki?curid=73712" title="Jagdpanzer">
Jagdpanzer



</doc>
<doc id="73714" url="https://pl.wikipedia.org/wiki?curid=73714" title="Mityngi lekkoatletyczne">
Mityngi lekkoatletyczne



</doc>
<doc id="73716" url="https://pl.wikipedia.org/wiki?curid=73716" title="Alkaptonuria">
Alkaptonuria

Alkaptonuria, ochronoza, AKU (alkalia – arab. al-kali „potaż” + gr. háptein „złapać” + oúron „mocz”) – rzadka, genetycznie uwarunkowana choroba polegająca na enzymatycznym defekcie metabolicznym w szlaku przemian aminokwasów aromatycznych: tyrozyny i fenyloalaniny. Alkaptonuria jest dziedziczona w sposób autosomalny recesywny. We krwi osób chorych na alkaptonurię dochodzi do 
gromadzenia się produktu pośredniego, kwasu homogentyzynowego, który zostaje wydalany z moczem. Charakterystycznym objawem choroby jest powstawanie ciemnego zabarwienia moczu pozostawionego na powietrzu. W wieku dorosłym ujawniają się narządowe uszkodzenia, do których najczęściej należą: niebieskawo-czarne przebarwienia tkanki łącznej (ochronoza) i zmiany w stawach oraz kręgosłupie.
Historia.
Pierwsze ważne badania nad etiopatogenezą alkaptonurii zawdzięczamy Archibaldowi Garrodowi. W wyniku badań nad rodzinami w których występowała alkaptonuria ustalił, że jest to wrodzone, dziedziczne schorzenie, które dziedziczy się w sposób recesywny. Po raz pierwszy choroba człowieka została powiązana z zasadami genetyki przedstawionej przez Mendla. Badania chorych potwierdzały, że z moczem wydalają znaczne ilości substancji, która ciemnieje, barwi na ciemno bieliznę i pieluszki. Hipoteza Garroda zakładała istnienie wady metabolizmu, która pociąga za sobą gromadzenie we krwi substancji pośredniej i wydalanie jej z moczem. Po raz pierwszy na określenie tego rodzaju grupy schorzeń użył nazwy "wrodzone błędy metabolizmu" (ang. "inborn errors of metabolism").
W 1958 roku ustalono, że bezpośrednią przyczyną choroby jest niedobór enzymu 1,2 dioksygenazy kwasu homogentyzynowego.
Gen kodujący ten enzym został po raz pierwszy zidentyfikowany w roku 1995, natomiast rok później zostało ustalone genetyczne podłoże alkaptonurii, kiedy stwierdzono pierwsze mutacje ludzkiego genu "HGD".
Badania egipskiej mumii przeprowadzone w 1977 r. wskazują na możliwość występowania alkaptonurii.
Nazwa.
Nazwa alkaptonuria wywodzi się od dawnego określenia "alkapton" na substancję, którą znajdowano w moczu osób chorych. Natomiast nazwę "ochronoza" po raz pierwszy użył niemiecki patolog Rudolf Virchow. W 1866 r. ciemno-żółty barwnik widoczny pod mikroskopem, wydawał mu się podobny do ochry, jednego z najstarszych mineralnych barwników znanych człowiekowi.
Etiopatogeneza.
Alkaptonuria należy do chorób jednogenowych, gdzie mutacja w obrębie pojedynczego genu bezpośrednio prowadzi do wystąpienia zaburzenia biochemicznego, które w konsekwencji wywołuje schorzenie o charakterze degeneracyjnym. W efekcie mutacji dochodzi do niedoboru enzymu oksydazy kwasu homogentyzynowego (EC 1.13.11.5), co hamuje utlenianie pośredniego metabolitu przemian aminokwasów tyrozyny i fenyloalaniny – kwasu homogentyzynowego do kwasu fumaryloacetooctowego. Nadmiar kwasu homogentyzynowego oraz produktów jego dalszego metabolizmu gromadzi się w osoczu krwi i płynie pozakomórkowym, wywiera szkodliwy wpływ na tkankę łączną układu ruchu, szczególnie chrząstek. Ten związek organiczny wydalany jest w dużych ilościach z moczem, pozostawiony na powietrzu utlenia się (ciemnieje), szczególnie przy alkalizacji moczu. Może to być pierwszy objaw naprowadzający na rozpoznanie tego schorzenia.
Genetyka i biologia molekularna.
Mutacje dotyczą genu oksydazy kwasu homogentyzynowego (HGD), zlokalizowanego na chromosomie 3 (3q13.33). Przypadki alkaptonurii wykazują dużą różnorodność, ponieważ opisano ponad 80 różnych mutacji tego genu, powodujących objawy chorobowe o znacznie zróżnicowanym nasileniu. Zdecydowana większość mutacji jest unikalna dla przypadków występujących w jednej rodzinie. Odmiennie mutacja o oznaczeniu "M368V" występuje powszechnie i postuluje się, że w kolejnych migracjach ludności rozprzestrzeniła się ona po Europie.
Epidemiologia.
Średnia światowa częstość występowania wynosi 1:100 tys. do 1:250 tys. urodzeń. Alkaptonuria występuje endemicznie na Słowacji (1:19 tys. urodzeń), w Czechach i w Dominikanie.
Do roku 1980 w Polsce zarejestrowano 39 przypadków tego schorzenia (często z okolic sąsiadujących ze Słowacją).
Objawy kliniczne.
W niemowlęctwie objawem wskazującym na rozpoznanie alkaptonurii może być ciemne zabarwienie pieluszek przez mocz zawierający duże ilości kwasu homogentyzynowego. Jednak niekiedy objaw ten może nie występować, szczególnie wtedy, gdy mocz ma kwaśny odczyn.
Najczęściej przez okres dzieciństwa, młodości i wczesny okres dorosłości przebieg choroby jest bezobjawowy. Jednak cały czas, dochodzi do postępującego gromadzenia się w tkance łącznej polimerycznej substancji mającej własności barwnika. Czasem daje się zauważyć ciemne zabarwienie skóry pod pachami, w pachwinach, a także ciemne zabarwienie woskowiny.
U dorosłych, zazwyczaj w 3. lub 4. dekadzie życia, wcześniej u mężczyzn, na pierwszy plan wysuwają się objawy zmian zwyrodnieniowych stawów (tzn. "artropatia ochronotyczna"), głównie bóle, zniekształcenia, ograniczenia ruchomości oraz funkcji czy wysięki. Dotyczą one przede wszystkim dużych, narażonych na znaczne obciążenia stawów: biodrowych, kolanowych, barkowych, a także stawów kręgosłupa). Ich przyczyną jest wieloletnie gromadzenie się polimerów kwasu homogentyzynowego w kościach i chrząstkach stawowych. W części przypadków znaczny stopień uszkodzenia stawów wymaga wszczepienia endoprotez. Zmiany chorobowe układu ruchu w alkaptonurii mogą do pewnego stopnia przypominać zesztywniające zapalenie stawów kręgosłupa, jednak cechą odróżniającą jest rzadkie zajęcie stawów krzyżowo-biodrowych. Nazwą stosowaną na określenie zmian w kręgosłupie jest "spodyloartropatia ochronotyczna". Do częstych objawów należą także uszkodzenia i naderwania ścięgien, pochewek ścięgnistych i przyczepów ścięgien. 
W układzie krążenia w przebiegu choroby niekiedy dochodzi do występowania zwapnień w tętnicach wieńcowych oraz uszkodzeń zastawek aortalnych (rzadziej innych), które wymagają w części przypadków wykonania zabiegu kardiochirurgicznego.
W nerkach dochodzi do odkładania się złogów, a w prostacie do tworzenia zwapnień.
Chrząstka małżowin usznych ulega przebarwieniom, a także staje się bardziej sztywna. Oprócz woskowiny także błona bębenkowa może ulegać przebarwieniom, a u osób dorosłych może występować niedosłuch na tle uszkodzeń w połączeniach kosteczek słuchowych. 
W twardówce oczu można zauważyć różnej wielkości i koloru przebarwienia (objaw Oslera).
Ochronoza.
Ochronoza (łac. "ochronosis") jest występującym w przebiegu alkaptonurii zaburzeniem, które polega na odkładaniu się w tkankach polimerów kwasu homogentyzynowego, które wywołuje ich ochrowe zabarwienie (stąd ochronoza). 
Barwnik może się gromadzić w skórze różnych okolic ciała, a także w tkankach narządów wewnętrznych (oka, ucha, płatków zastawek serca, wsierdzia itp.) uszkadzając je i doprowadzając do zmian narządowowych.
Z biegiem czasu barwnik zmienia się i przyjmuje barwę szaroniebieską, szarą lub czarną. Taką barwę widać w powierzchownie położonych strukturach o dużej zawartości tkanki łącznej: niektóre regiony skóry (gruczoły potowe), małżowina uszna, nos, powieki, białkówka oka, chrząstka i ścięgna.
Rozpoznanie.
Czasem na rozpoznanie alkaptonurii może naprowadzić zaobserwowanie ciemnego zabarwienia moczu, bóle stawów związane z przebarwieniami czy ciemne zabarwienie twardówek oczu. Dodatkową wskazówką jest dodatni wywiad rodzinny.
Wstępna diagnoza może być postawiona na podstawie obserwacji moczu poddanego działaniu wodorotlenku sodu lub wodorotlenku potasu. Przy alkaptonurii, jeszcze przed upływem godziny, pojawia się ciemnobrązowe lub czarne zabarwienie badanej próbki. Diagnoza potwierdzająca opiera się na wykazaniu obecności kwasu homogentyzynowego w moczu. Dokonuje się tego metodą chromatografii gazowej ze spektrografią mas.
Badania genetyczne polegają na poszukiwaniu określonych mutacji genu "HGD" rozpowszechnionych w populacji chorych na alkaptonurię.
Inne metody diagnostyczne wykonywane u chorych na alkaptonurię:
Leczenie.
Profilaktyka, oprócz poradnictwa genetycznego, jest niemożliwa, a leczenie jest objawowe. Zmniejszenie ilości spożywanej z pożywieniem tyrozyny i fenyloalaniny oraz podawanie dużych dawek witaminy C jest niekiedy stosowane w celu spowolnienia rozwoju objawów chorobowych. Jednak te metody nie doprowadzają do zmniejszenia produkcji i wydalania kwasu homogentyzynowego. Uwaga: ponieważ fenyloalanina należy do niezbędnych aminokwasów egzogennych, więc całkowite jej wyeliminowanie z diety jest niemożliwe – konieczne jest dzienne spożycie ok. 2 g tego aminokwasu.
Proponowane jest zastosowanie w leczeniu alkaptonurii leku stosowanego w tyrozynemii typu 1 – nityzynonu, który wywiera hamujący wpływ na enzym produkujący kwas homogentyzynowy. Leczenie to przynosi zmniejszenie wydalania kwasu homogentyzynowego o blisko 70%, jednak wymaga ograniczeń dietetycznych ponieważ objawem ubocznym tej terapii jest hypertyrozynemia. Długofalowe bezpieczeństwo i skuteczność tego typu leczenia nie została ustalona.

</doc>
<doc id="73718" url="https://pl.wikipedia.org/wiki?curid=73718" title="Kultury mogiłowe">
Kultury mogiłowe



</doc>
<doc id="73719" url="https://pl.wikipedia.org/wiki?curid=73719" title="Isaac Hayes">
Isaac Hayes

Isaac Lee Hayes Jr. (ur. 20 sierpnia 1942 w Covington, zm. 10 sierpnia 2008 w Memphis) – amerykański kompozytor, aktor, producent i muzyk rockowy, związany z takimi gatunkami i stylami jak soul, rytm and blues, urban. Podkładał głos do postaci Szefa w serialu animowanym "Miasteczko South Park". W 2002 został wprowadzony do Rock and Roll Hall of Fame.
Życiorys.
Wczesne lata.
Urodził się w Covington w stanie Tennessee jako drugie dziecko Euli (z domu Wade) i Isaaca Hayesa, Sr. Po tym, jak jego matka zmarła młodo, a jego ojciec porzucił rodzinę, został wychowany przez swoich dziadków ze strony matki. Dorastał pracując w gospodarstwach rolnych w hrabstwie Shelby w stanie Tennessee oraz w hrabstwie Tipton. W wieku pięciu lat Hayes zaczął śpiewać w swoim lokalnym kościele; nauczył się gry na fortepianie, organach Hammonda, flecie i saksofonie.
Hayes porzucił liceum w Memphis, ale jego byli nauczyciele zachęcili go do powrotu do Manassas High School, którą ukończył w wieku 21 lat. Po ukończeniu szkoły średniej, otrzymał kilka stypendiów muzycznych z uczelni wyższych. Odrzucił wszystkie, aby zapewnić swojej najbliższej rodzinie, pracując w Memphis w zakładzie mięsnym w ciągu dnia i grając w pobliskim północnym Missisipi co wieczór w klubach nocnych. Jego pierwsze zawodowe występy miały miejsce pod koniec lat 50. w Curry's Club w południowej części Memphis.
Kariera.
Uważany jest za jednego z prekursorów rapu. Hayes w czasie swej długoletniej kariery wywarł olbrzymi wpływ na pokolenia afroamerykańskich muzyków. Stał się na równi symbolem wybujałego seksu jak i dumy z przynależności do murzyńskiej grupy etnicznej w Ameryce Północnej. Hayes nagrywał popularne piosenki, muzykę filmową oraz bardziej znaczące dzieła, których przykładem jest monumentalna 15 minutowa pieśń „Joy”. 
Największym przebojem Hayesa jest temat muzyczny do filmu "Shaft" (1971). Za ten utwór otrzymał on w 1972 roku Oscara w kategorii najlepsza piosenka oryginalna do filmu. 
Najpopularniejsze albumy muzyka to "Hot Buttered Soul", "The Isaac Hayes Movement", "…To Be Continued", "Black Moses", "Live at the Sahara Tahoe", "Chocolate Chip". 
Isaac Hayes był zaangażowany w działalność charytatywną.
"Miasteczko South Park".
Od pierwszego odcinka Hayes podkładał głos postaci Szefa w serialu "Miasteczko South Park", jednak zrezygnował w 2006. Powodem podanym w oficjalnym oświadczeniu było wyśmiewanie przez twórców przekonań religijnych innych osób, z kolei według autorów serialu chodziło o odcinek naśmiewający się ze scjentologów, do których należał Hayes, a który wcześniej nie miał problemów z odcinkami wyśmiewającymi chrześcijan, muzułmanów, żydów czy mormonów. W 2007 Hayes stwierdził w wywiadzie, że odszedł z serialu, ponieważ nie otrzymywał satysfakcjonującej gaży. W ramach zemsty twórcy w otwierającym dziesiątą serię odcinku "Powrót Szefa" wykorzystali fragmenty starych nagrań Hayesa, przedstawili jego postać jako pedofila i uśmiercili ją.

</doc>
<doc id="73720" url="https://pl.wikipedia.org/wiki?curid=73720" title="Kultura apenińska">
Kultura apenińska

Kultura apenińska – kultura epoki brązu występująca w południowej i środkowej części Półwyspu Apenińskiego w II tysiącleciu p.n.e.
Charakteryzowała się grobami szkieletowymi w pozycji skurczonej w jaskiniach lub grobach megalitycznych. Ludność tej kultury praktykowała hodowlę zwierząt i uprawę ziemi. Zamieszkiwała w osadach, w których budowano koliste domy na kamiennych fundamentach, czasem zamieszkiwała też jaskinie. Wyroby z brązu były rzadkie i pochodziły raczej z importu, odnaleziono za to wiele wyrobów kamiennych, co świadczy o silnych tradycjach eneolitycznych.

</doc>
<doc id="73722" url="https://pl.wikipedia.org/wiki?curid=73722" title="Kultura mierzanowicka">
Kultura mierzanowicka

Kultura mierzanowicka – kultura archeologiczna z okresu epoki brązu, której nazwa pochodzi od eponimicznego stanowiska archeologicznego w Mierzanowicach koło Opatowa w województwie świętokrzyskim. W dawniejszych opracowaniach materiał archeologiczny obecnej kultury mierzanowickiej określany był jako kultura tomaszowska (nazwa od Tomaszowa w województwie małopolskim). W obrębie kultury mierzanowickiej można wydzielić również jej lokalne grupy: samborzecką (nazwa od Samborca w województwie świętokrzyskim) oraz iwanowicką (od Iwanowic w województwie małopolskim) i pleszowską (od Krakowa-Pleszowa). Ludność kultury mierzanowickiej należała do przykarpackiego kręgu kultur episznurowych.
Chronologia, geneza i zanik.
Kultura mierzanowicka wykształciła się jako bezpośrednia kontynuacja kultury Chłopice – Veselè. J. Machnik wyróżnia dwie fazy rozwoju kultury mierzanowickiej: starszą, datowaną na brąz A1 (według chronologii naddunajskiej), oraz młodszą (schyłkową), datowaną na koniec brązu A1 i początek brązu A2.
Obszar występowania i kontekst kulturowy.
Ludność kultury mierzanowickiej zajmowała obszary rozciągające się w dorzeczu górnej Wisły, położone przeważnie na lewym jej brzegu. Część wschodnia rozciągała się do Wyżyny Sandomierskiej (grupa samborzecka), a zachodnia do Wyżyny Miechowskiej. Na południu kultura przenikała wzdłuż doliny Dunajca, sięgając do Kotliny Sądeckiej. Kultura mierzanowicka sąsiadowała od północy z kulturą iwieńską oraz kulturą grobsko-śmiardowską, od wschodu z kulturą strzyżewską, a od zachodu z kulturą unietycką.
Charakterystyczne wytwory kulturowe.
Ceramika kultury mierzanowickiej wykazuje poważne zróżnicowanie lokalne. Obok tradycji kultury ceramiki sznurowej widoczne są oddziaływania kultur naddunajskich okresu wczesnego brązu. Najpopularniejsze formy ceramiczne odnajdywane na stanowiskach kulturowych to dwuuche amfory, naczynia garnkowate o esowatym profilu zdobione guzkami oraz poziomymi listewkami poniżej wlewu., a także naczynia o jajowatym brzuścu zaopatrzone w dwa masywne ucha umieszczone u nasady wyodrębnionej szyjki. Bardzo charakterystyczne dla omawianej kultury były również występujące w grobach kolie złożone z paciorków fajansowych kościanych czy wykonanych z muszli. Wśród wyrobów metalowych szczególnie charakterystyczne są miedziane zausznice w kształcie wierzbowego liścia, płaskie siekierki miedziane czy dłuta z podniesionymi brzegami.
Osadnictwo.
Znane są głównie małe osiedla i sezonowe obozowiska. Do celów mieszkalnych wykorzystywano też jaskinie. Spotyka się także większe osiedla (np. Iwanowice) zakładane na wzniesieniach. W Iwanowicach przebadano część rowu o kilkumetrowej szerokości, ale funkcja tego obiektu nie jest jasna. W obrębie osiedli trafiano na jamy zasobowe tworzące zgrupowania być może stanowiące pozostałości poszczególnych gospodarstw.
Obrządek pogrzebowy i wierzenia.
Cmentarzyska ludności kultury mierzanowickiej zakładane były w pobliżu osiedli. Cmentarzyska były różnej wielkości. Największe liczyły od 150 do 300 pochówków. Groby były szkieletowe i przeważnie płaskie. Zmarłych składano do owalnych lub prostokątnych jam grobowych albo w trumnach z kłód drewnianych albo też owiniętych w matę lub plecionkę z cienkich patyków. Układ zwłok bywa skurczony jak i wyprostowany. Wedle starszych tradycji kultury ceramiki sznurowej zmarłych mężczyzn układano na prawym, a kobiety na lewym boku. W nielicznych przypadkach składano dwóch osobników dorosłych, jak również osoby dorosłej i dziecka. W wyposażeniu grobowym spotykamy oprócz fajansowych kolii, także kamienne i kościane narzędzia czy broń (zwłaszcza krzemienne grociki strzał), szpile kościane oraz nieliczne wyroby metalowe, przeważnie ozdoby miedziane.
Gospodarka.
Ludność kultury mierzanowickiej zajmowała się głównie hodowlą zwierząt, o czym świadczą duże ilości kości kóz, owiec i bydła rogatego. Znaczenie miała też zapewne uprawa ziemi. Duże znaczenie miał również przemysł krzemienny.

</doc>
<doc id="73723" url="https://pl.wikipedia.org/wiki?curid=73723" title="Kultura Noua">
Kultura Noua

Kultura Noua – kultura epoki brązu występująca w latach 1300–1200 p.n.e. (1 połowa III okresu epoki brązu, Brąz D) w dorzeczu Dunaju i Dniestru, w ciągu XIII w. p.n.e. rozprzestrzeniła się także w Mołdawii i Siedmiogrodzie. Nazwa pochodzi od miejscowości Noua w Rumunii.
Ludność tej kultury zajmowała się hodowlą, głównie bydła rogatego. Zamieszkiwała osiedla otwarte na których odnaleziono spore pokłady spalenizny, pozostałości miejsc kultowych (tzw. zolniki).
Obrządek pogrzebowy: szkieletowy (czasem pojedyncze groby ciałopalne).
Odnaleziono niewiele przedmiotów metalowych związanych z tą kulturą, jednak bardzo rozwinięta była obróbka kości i kamienia.
Jej kres nastąpił w związku z ekspansją kultury gawskiej (Gava) ku wschodowi w okresie Ha A.

</doc>
<doc id="73724" url="https://pl.wikipedia.org/wiki?curid=73724" title="Kultura nordyjska">
Kultura nordyjska

Kultura nordyjska – kultura archeologiczna epoki brązu. Znana głównie ze znalezisk praktycznie nierozłożonych szczątków ludzkich, a także z petroglifów występujących w południowej Skandynawii.
Geneza.
Początek epoki brązu na obszarach północnych Niemiec, Danii oraz południowej Skandynawii to I okres epoki brązu według chronologii Oskara Monteliusa. Ziemie te były wówczas użytkowane przez ludność kultury ceramiki sznurowej i kulturę grobów jednostkowych. Na ich bazie wykształciła się nowa jednostka kulturowa, nazywana kulturą nordyjską.
Chronologia i obszar występowania.
Kultura nordyjska rozwijała się przez wszystkie VI okresów epoki brązu wyróżnionych przez Oskara Monteliusa, a poszczególne jej fazy odpowiadają każdemu z okresów. Według chronologii absolutnej istniała więc w latach 2200–400 p.n.e. Swoim zasięgiem obejmowała teren północnych Niemiec, Danii, południowej Skandynawii i Gotlandii oraz innych wysp południowej części basenu Morza Bałtyckiego.
Osadnictwo i budownictwo.
Osadnictwo kultury nordyjskiej już od I okresu epoki brązu wiąże się z osadami, na których występują tak zwane długie domy w konstrukcji słupowej. W okresie II i III brązu wewnątrz tych budynków mamy do czynienia z wydzieleniem trzech stref.
Obrządek pogrzebowy.
Obrządek pogrzebowy w kulturze nordyjskiej jest o wiele lepiej poznany. Aż po pierwszą połowę III okresu epoki brązu zmarłych chowano na ogół niespalonych. Ciało zmarłego ułożone na wznak wkładano do trumny wykonanej z drewnianej kłody (najczęściej dębowej). Trumnę obstawiano kamieniami, nakrywano czasem nasypem kamiennym po czym usypywano kurhan. Kurhany na ogół tworzyły cmentarzyska, na które składało się kilkanaście lub więcej kopców. Zmarli byli ubrani w odświętny strój z ozdobami brązowymi. W grobach tych w pierwszym okresie spotyka się wiele wyrobów kamiennych. Jest ich jednak z czasem coraz mniej, są zastępowane przez przedmioty z brązu. W okresie starszej i środkowej epoki brązu obrządek pogrzebowy (oraz jego wyposażenie) był bardzo zbliżony do obrządku grup zachodnich kultury mogiłowej.
W III okresie epoki brązu zaczęło rozpowszechniać się w kulturze nordyjskiej ciałopalenie. Początkowo spalone szczątki zmarłych składano do wnętrza drewnianej trumny lub rozsypywano w podłużnej jamie grobowej, takiej jak w przypadku pochówków szkieletowych. Wyposażenie najstarszych grobów ciałopalnych jest podobne do wyposażenia grobów szkieletowych (głównie wyroby metalowe).
Inwentarz.
Ceramika kultury nordyjskiej jest słabo rozwinięta od strony technicznej. Wśród naczyń spotyka się formy jajowate, beczułkowate lub o esowatym profilu. Niektóre zaopatrzone są w ucha. Bardzo rzadko występuje na nich ornamentyka, niekiedy tylko zdobione były dołkami palcowymi lub nakłuciami.
Na obszarze zajmowanym przez kulturę nordyjską wytworzył się ważny ośrodek produkcji odlewniczej. Korzystano głównie z importowanego surowca brązowego. Ośrodek ten czerpiąc wzory stylistyczne z kultur naddunajskich, wytworzył własny, oryginalny styl w produkcji metalurgicznej, charakteryzujący się bogactwem ornamentyki, w której przeważają spirale, linie i pasma faliste, a także koła współśrodkowe. W inwentarzu wyrobów metalowych występują (głównie w grobach) siekiery, noże, sztylety, liczne ozdoby, szpile, zapinki, tarczki i guzy brązowe, później też miecze i groty oszczepów, często zdobione na tulei. Bardzo ciekawymi wyrobami metalurgicznymi są lury, czyli występujące zawsze w parach instrumenty muzyczne, a także hełmy brązowe z długimi, zawijanymi rogami oraz broń służąca najprawdopodobniej do odprawiania różnego rodzaju ceremoniałów. Spuścizną kultury nordyjskiej są także Skarby, z których najsłynniejszy jest skarb z miejscowości Uicksø.
Wśród wyrobów krzemiennych mamy do czynienia z nożami, grotami oszczepów, grocikami strzał i sztyletami. Wykonane one są z miejscowego krzemienia kredowego. Niektóre z przedmiotów wykonanych z tego surowca imitują wyroby brązowe.
Ubiór.
Część grobów zakładano na wilgotnym, torfiastym podłożu, przez co zachowały się one w doskonałym stanie (niekiedy nawet ciało zmarłego nie uległo rozkładowi). Dzięki odkryciom tych grobów posiadamy dużą wiedzę na temat ubioru ludności kultury nordyjskiej w starszym i środkowych okresie epoki brązu. Mężczyźni nosili stroje składające się z krótkiej szaty dochodzącej do kolan, pelerynki i czapki, którą nakrywano głowę. Kobiety natomiast bluzki z rękawami i albo długie spódnice sięgające do ziemi, albo krótkie spódniczki zbliżone do dzisiejszych spódniczek „mini”. Odzież wykonana była z tkaniny wełnianej, a obuwie i niektóre części odzieży ze skóry. Szata męska, jak i kobieca była przepasana pasem, ozdabianym dużymi tarczkami brązowymi. Kobiety, a czasami także mężczyźni, nosiły na rękach i ramionach bransolety i naramienniki brązowe. Na szyjach noszono naszyjniki z pręta albo blachy brązowej, a szaty spinano na piersi dwuczęściowymi zapinkami brązowymi.
Ryty naskalne i wózek z Trundholm.
Z południowej Skandynawii znanych jest kilka przypadków występowania rytów naskalnych. Przedstawiają one dość często łodzie (niestety nie wiemy jak naprawdę wyglądały łodzie kultury nordyjskiej), swego rodzaju rytuały, którym oddawała się ludność, procesje falliczne, symbole solarne, wojowników na koniach, a także wojowników w trakcie walki oraz przeróżne niezidentyfikowane czynności. Istnieje przypadek rytu przedstawiającego kobiety pchające Słońce, jednak na ogół kobiety bardzo rzadko występują na rytach kultury nordyjskiej. Ryty z miejscowości Tanumshede znajdują się na Liście Światowego Dziedzictwa UNESCO. Inne wybrane miejscowości, z których znamy petroglify to Häljesta, Västmanland i Brastad (wszystkie ze Szwecji).
Z kultury nordyjskiej pochodzi także słynny wózek z Trundholm, będący najprawdopodobniej przedstawieniem bóstwa solarnego, a być może także bóstwa płodności.
Do kultury tej zaliczamy również sanktuarium bagienne odkryte w Berlin-Spandau. Składano tu bagienne depozyty, będące darami dla bóstw. Sanktuarium to funkcjonowało przynajmniej 100 lat.

</doc>
<doc id="73725" url="https://pl.wikipedia.org/wiki?curid=73725" title="Agencja Wywiadu">
Agencja Wywiadu

Agencja Wywiadu (AW) (JW 3164) – polska służba specjalna odpowiedzialna za wywiad zagraniczny. Misją AW jest dostarczanie wywiadowczej informacji najważniejszym organom władzy państwowej Rzeczypospolitej Polskiej..
Zgodnie z art. 6 ust. 2 Ustawy z dnia 24 maja 2002 r. o Agencji Bezpieczeństwa Wewnętrznego oraz Agencji Wywiadu zadania prawnie przypisane Agencji Wywiadu realizowane są poza granicami Rzeczypospolitej Polskiej. Agencja Wywiadu może realizować na terytorium Polski czynności określone w odrębnych przepisach, jednak wyłącznie w związku z realizacją działań poza granicami państwa.
Podstawa prawna.
Do najważniejszych dokumentów regulujących funkcjonowanie AW należą:
Geneza.
Kiedy w roku 1989 zakończył się okres istnienia Polskiej Rzeczypospolitej Ludowej, nowe władze stanęły przed wyzwaniem reformy służb specjalnych, które przez większość Polaków były postrzegane bardzo negatywnie.
W kwietniu 1990 r. uchwalono ustawę o utworzeniu Urzędu Ochrony Państwa (UOP), który zastąpił Departament I i II Ministerstwa Spraw Wewnętrznych. Oznaczało to likwidację Służby Bezpieczeństwa (SB). UOP był odrębną, neutralną instytucją, niebędącą częścią Ministerstwa Spraw Wewnętrznych, co wskazywało na odpolitycznienie służb wywiadowczych. Urząd Ochrony Państwa był nadzorowany przez MSW w zakresie polityki kadrowej, ogólnej polityki szefa UOP i jej zgodności z polityką państwa. Już wtedy zdawano sobie jednak sprawę, że wywiad powinien raczej podlegać organom zajmującym się sprawami zagranicznymi. Powodem, dla którego w 1990 r. nie zdecydowano się jeszcze na rozdzielenie wywiadu i kontrwywiadu, była kosztowność takiego przedsięwzięcia.
Jednym z dużych sukcesów polskiego wywiadu w okresie istnienia UOP była Operacja Samum. Polegała na udzieleniu pomocy w ściśle tajnej ewakuacji amerykańskich funkcjonariuszy CIA, DIA i NSA z Iraku w 1990 r. Rolę dowódcy operacji pełnił płk Gromosław Czempiński. Głównym zadaniem polskiego wywiadu było nawiązanie kontaktu z amerykańskimi funkcjonariuszami i przekazanie im polskich paszportów, tak by mogli opuścić Irak autobusem wraz z polskimi i rosyjskimi robotnikami. Operacja zakończyła się sukcesem, a oprócz udanej ewakuacji agentów, polscy funkcjonariusze zdołali także zdobyć tajne mapy Bagdadu z wojskowymi instalacjami. W nagrodę za pomoc, której polski wywiad udzielił USA, amerykański rząd umorzył połowę długu zagranicznego Polski, zaciągniętego jeszcze w okresie PRL, czyli 16,5 mld USD.
W 2002 r. zdecydowano się na reformę i na podstawie Ustawy z dnia 24 maja 2002 r. o Agencji Bezpieczeństwa Wewnętrznego oraz Agencji Wywiadu zlikwidowano UOP, w jego miejsce powołując AW i Agencję Bezpieczeństwa Wewnętrznego (ABW). Ustawa definiowała zadania nowych agencji w dziedzinie ochrony bezpieczeństwa państwa oraz regulowała zasady pracy i wewnętrznego funkcjonowania. Reforma z 2002 r. poza utworzeniem dwóch instytucji w miejsce jednej, nie wprowadziła głębokich zmian w stosunku do ustawy z 1990 r. AW i ABW przejęły dotychczasowe zadania UOP funkcjonującego od 1990 roku.
Agencja Wywiadu rozpoczęła działalność 29 czerwca 2002 r. W ten sposób wywiad stał się samodzielną instytucją administracji RP podlegającą Prezesowi Rady Ministrów. Zgodnie z Ustawą z 2002 r. Szef AW (podobnie jak i Szef ABW) stawał się centralnym organem administracji rządowej w randze sekretarza stanu. Zdecydowano, że stanowisko Szefa AW będzie powierzane cywilnym politykom, niewywodzącym się ze służb mundurowych. Według projektodawców taka zmiana miała skutkować wzmocnieniem nadzoru nad agencją, ponieważ Szef miał być osobą z zewnątrz. Pojawiło się jednak wiele głosów sprzeciwu wobec takiego rozwiązania. Krytycy stwierdzali, że brak wystarczającej wiedzy Szefa AW na temat funkcjonowania agencji, będzie skutkował de facto przejęciem jego obowiązków przez zastępcę szefa. Obawiano się także, że takie rozwiązanie naruszało zasadę apolityczności służb specjalnych.
Już przed wejściem w życie Ustawy z 2002 r. i powołaniem dwóch odrębnych agencji, stanowisko Szefa UOP stało się przedmiotem sporu konstytucyjnego. Funkcję tę powierzono bowiem Zbigniewowi Siemiątkowskiemu, który był zarówno posłem, jak i sekretarzem stanu. Spór dotyczył kwestii łączenia mandatu posła z innym zatrudnieniem w administracji rządowej. Zgodnie z art. 103 ust.1 Konstytucji RP jest to zakazane. Z drugiej strony w tym samym miejscu w Konstytucji RP pojawia się jednak wyjątek od tej reguły mówiący o tym, że w parlamencie mogą zasiadać członkowie Rady Ministrów i sekretarze stanu w administracji rządowej. W sprawie tej głos zabrał Trybunał Konstytucyjny, który w 2004 r. (już po reformie z 2002 r.) orzekł, że nadawanie Szefom ABW i AW rangi sekretarzy stanu jest niezgodne z konstytucją, ponieważ stanowi obejście zakazu łączenia mandatu parlamentarnego z zatrudnieniem w administracji rządowej. Zgodnie z wyrokiem TK jedynym skutkiem prawnym nadania rangi sekretarza stanu jest możliwość łączenia funkcji szefa agencji z mandatem parlamentarnym.
Wspólnota Informacyjna Rządu.
W latach 2002–2005 szef AW był dodatkowo umocowany w ramach Wspólnoty Informacyjnej Rządu. Był to organ działający przy Radzie Ministrów. W ramach Wspólnoty organy administracji rządowej były zobowiązane do przekazywania szefowi AW informacji istotnych dla bezpieczeństwa zewnętrznego i międzynarodowej pozycji Rzeczypospolitej Polskiej. Otrzymane informacje szef AW przedstawiał na najbliższym posiedzeniu Wspólnoty, ta zaś przynajmniej raz na kwartał dokonywała ich analiz. W skład wspólnoty oprócz szefa AW wchodzili przedstawiciele MSZ, MON, MF, Ministerstwa Gospodarki, MSWiA oraz WSI i ABW. Do dziś nie stworzono organu mającego być sukcesorem Wspólnoty.
Struktura.
Zgodnie z zarządzeniem Nr 106 Prezesa Rady Ministrów z dnia 3.07.2018 r. w skład Agencji Wywiadu wchodzą następujące jednostki organizacyjne:
W strukturze organizacyjnej AW funkcjonuje także grupa stanowisk samodzielnych.
Szef Agencji Wywiadu jest uprawniony do tworzenia lub powoływania – w zakresie swojej właściwości i stosownie do potrzeb:
Kierownictwo.
Szef Agencji Wywiadu jest centralnym organem administracji rządowej, który podlega bezpośrednio Prezesowi Rady Ministrów. Szefa Agencji Wywiadu powołuje i odwołuje Prezes Rady Ministrów, po zasięgnięciu opinii Prezydenta Rzeczypospolitej Polskiej, Kolegium do Spraw Służb Specjalnych oraz sejmowej Komisji do Spraw Służb Specjalnych. Z kolei zastępców Szefa Agencji Wywiadu powołuje i odwołuje na wniosek Szefa Agencji Wywiadu Prezes Rady Ministrów, po zasięgnięciu opinii sejmowej Komisji do Spraw Służb Specjalnych.
Szefa AW, w czasie jego nieobecności, zastępuje wyznaczony przez niego zastępca działający w ramach udzielonych mu pełnomocnictw.
Do zadań Szefa Agencji Wywiadu należy m.in. wydawanie zarządzeń, decyzji, rozkazów, wytycznych i poleceń określających sposób działania Agencji Wywiadu, kierowanie Agencją Wywiadu (bezpośrednie lub poprzez swoich zastępców) i przedstawianie Prezesowi Rady Ministrów: rocznych planów działania Agencji Wywiadu oraz sprawozdań z jej działalności.
Obecnym szefem AW, od 8 sierpnia 2022 roku jest ppłk Bartosz Jarmuszkiewicz. Funkcje zastępców Szefa AW pełnią: płk Dominik Duda (od 2016 r.) oraz płk Anetta Maciejewska (od 2018 r.).
Kompetencje Szefa AW.
Szef AW w zakresie swoich kompetencji i obowiązków:
Organizacja i finansowanie.
Kierunki działania Agencji są określane przez Prezesa Rady Ministrów w drodze wytycznych. Statut Agencji, który określa jej organizację wewnętrzną, nadawany jest w drodze zarządzenia przez Prezesa Rady Ministrów. Natomiast Szef Agencji, w drodze zarządzenia, nadaje regulamin organizacyjny jednostkom organizacyjnym Agencji, w których określa ich strukturę wewnętrzną i szczegółowe zadania. Dodatkowo może także, w drodze zarządzeń, tworzyć, przekształcać i likwidować ośrodki szkolenia Agencji, określając ich strukturę, zadania oraz zasady funkcjonowania w zakresie nieobjętym innymi przepisami oraz tworzyć zespoły o charakterze stałym lub doraźnym, określając ich nazwę, skład osobowy oraz szczegółowy zakres i tryb działania.
Szef Agencji, może również w celu realizacji zadań Agencji podejmować współdziałanie z właściwymi organami i służbami innych państw. Takie podjęcie współpracy może nastąpić po uzyskaniu zgody Prezesa Rady Ministrów.
Wydatki i dochody Agencji Wywiadu są realizowane w części 59 budżetu państwa. Koszty realizacji zadań Agencji, w zakresie których – ze względu na wyłączenie jej jawności – nie mogą być stosowane przepisy o finansach publicznych, rachunkowości i zamówieniach publicznych, są finansowane z utworzonego na ten cel funduszu operacyjnego. Zasady tworzenia takiego funduszu i gospodarowania nim określa w drodze zarządzeń Szef Agencji.
Zadania.
Zadania Agencji Wywiadu zostały przedstawione w art. 6, ust. 1, pkt 1-9 Ustawy o Agencji Bezpieczeństwa Wewnętrznego oraz Agencji Wywiadu z 24 maja 2002 r. i należą do nich:
Zadania przypisane Agencji Wywiadu są realizowane poza granicami Rzeczypospolitej Polskiej. Natomiast na terytorium Polski może ona prowadzić czynności określone w odrębnych przepisach, jednak wyłącznie w związku z realizacją działań poza granicami państwa. 
Poza realizacją zadań określonych w art. 6 ust. 1 ustawy o ABW oraz AW, obszary zainteresowań Agencji Wywiadu wynikają również z dorocznych wytycznych Prezesa Rady Ministrów, a także zapisów Strategii Bezpieczeństwa Narodowego Rzeczypospolitej Polskiej.
Uprawnienia funkcjonariuszy.
Uprawnienia funkcjonariuszy AW są opisane w rozdziale IV Ustawy o Agencji Bezpieczeństwa Wewnętrznego oraz Agencji Wywiadu.
W zakresie zadań Agencji Wywiadu, które wymienione zostały powyżej, funkcjonariusze AW wykonują czynności operacyjno-rozpoznawcze i analityczno-informacyjne.
Funkcjonariusze AW, mają prawo:
W przypadkach określonych w ustawie z dnia 24 maja 2013 r. o środkach przymusu bezpośredniego i broni palnej, funkcjonariusz AW może użyć środków przymusu bezpośredniego oraz może użyć broni palnej lub ją wykorzystać. W związku z wykonywaniem swoich zadań Agencje zapewniają ochronę środków, form i metod realizacji zadań, zgromadzonych informacji oraz własnych obiektów i danych identyfikujących funkcjonariuszy tych Agencji.
Funkcjonariusze AW mają prawo przeprowadzania doprowadzenia lub konwoju. W tej sytuacji mogą, jeżeli jest to niezbędne do zapewnienia bezpieczeństwa tego doprowadzenia lub konwoju, wydawać polecenia określonego zachowania się.
W zakresie swojej właściwości AW może uzyskiwać informacje, w tym także niejawnie, gromadzić je, sprawdzać i przetwarzać.
Status funkcjonariuszy.
Służbę w AW mogą pełnić osoby spełniające kryteria określone w rozdziale V Ustawy o Agencji Bezpieczeństwa Wewnętrznego oraz Agencji Wywiadu. Przed podjęciem służby funkcjonariusze muszą złożyć ślubowanie wg specjalnej roty i w ramach swoich działań muszą dochowywać obowiązków w niej określonych. Ponadto obowiązkiem funkcjonariusza jest odmówienie wykonania rozkazu lub polecenia przełożonego, jeśli jego wykonanie równałoby się popełnieniu przestępstwa.
Funkcjonariusze AW podlegają pewnym ograniczeniom praw i wolności jednostki, m.in. nie mogą być członkami partii politycznej, zrzeszać się w związkach zawodowych ani podejmować pracy zarobkowej poza służbą. Muszą również uzyskiwać każdorazowo zgodę Szefa Agencji na wyjazd za granicę i informować o wyjeździe za granicę dzieci lub współmałżonka. 
Pełnienie służby.
Wymagania.
Art. 44 pkt. 1–5 ustawy wskazują kto może pełnić służbę w AW. Musi to być osoba:
Etapy rekrutacji.
Przyjęcie kandydata do służby w AW następuję po przeprowadzeniu postępowania kwalifikacyjnego na które składają się:
1. Przyjęcie szczegółowej dokumentacji kandydata: w tym podania o przyjęcie do służby, kwestionariusza osobowego, dokumentów potwierdzających wykształcenie i kwalifikacje zawodowe, a także informacje o uprzednim zatrudnieniu,
2. Rozmowa kwalifikacyjna,
3. Postępowanie sprawdzające, określone w przepisach o ochronie informacji niejawnych,
4. Sprawdzenie umiejętności kandydata do pełnienia służby z zakresu sprawności fizycznej i psychicznej.
Zwolnienie funkcjonariusza ze służby.
Następuję w przypadku:
Stopnie służbowe.
Art. 66 "Ustawy o Agencji Bezpieczeństwa Wewnętrznego i Agencji Wywiadu" reguluję stopnie służbowe obowiązujące w AW:
Kolejny artykuł ustawy wymienia podmioty właściwe do mianowania na następujące po sobie stopnie służbowe - stopień szeregowego uzyskuje się w momencie przyjęcia do służby. Na kolejne stopnie w korpusie szeregowych i podoficerów funkcjonariuszy AW mianuje ich przełożony mający uprawnienia w zakresie spraw osobowych. Na stopnie w korpusie chorążych mianuje Szef Agencji lub upoważniony przełożony, zaś na pierwszy stopień oficerski oraz na stopień generała brygady mianuje Prezydent RP na wniosek Prezesa Rady Ministrów. Na pozostałe stopnie oficerskie mianuje Premier. 
Aby uzyskać stopień w korpusie podoficerów lub chorążych należy spełnić kilka warunków. Są to:
Ponadto w przypadku próby awansu na stopień oficerski wymagane jest wykształcenie wyższe.
Stopnie podoficerów, chorążych, oficerów i generałów są dożywotnie. Utrata stopnia może nastąpić w trzech przypadkach:
Decyzję o utracie, pozbawieniu lub obniżeniu stopnia służbowego decyduję przełożony właściwy do mianowania na ten stopień. Z wyjątkiem utraty lub pozbawienia stopnia podporucznika i stopnia generała brygady decydentem jest Prezydent Rzeczpospolitej Polskiej. O utracie lub pozbawieniu pozostałych stopni w korpusie oficerów decyzję podejmuję Prezes Rady Ministrów.
Jeśli stopień został usunięty, może on zostać również przywrócony wyłącznie w czterech przypadkach:
Nadzór nad AW.
Szef AW jako centralny organ administracji rządowej podlega bezpośrednio premierowi (art. 3 ust. 1 i 2). W ramach nadzoru premier określa kierunki działania AW w drodze wiążących wytycznych oraz przyjmuje roczny plan działania na rok następny (składany na trzy miesiące przed końcem roku kalendarzowego) i coroczne sprawozdanie z działalności Agencji, składane do 31 stycznia (art. 7 i art. 13 ust. 1). Do kompetencji premiera należy wyrażanie zgody na współpracę AW z organami i służbami innych państw (art. 8 ust. 2) oraz powoływanie i odwoływanie szefa Agencji (art. 14). W drodze zarządzeń premier nadaje statut AW określający organizację wewnętrzną (art. 20 ust. 1). Premier może powierzyć część uprawnień nadzorczych specjalnie powołanemu ministrowi koordynatorowi lub ministrowi resortowemu (minister kierujący działem administracji rządowej). Zadania i uprawnienia koordynatora są uregulowane w drodze rozporządzenia Prezesa Rady Ministrów. Obecnie do zadań ministra koordynatora należy sprawowanie nadzoru i kontroli nad służbami specjalnymi, koordynacja ich działań oraz wspieranie Rady Ministrów w kształtowaniu kierunków polityki rządu dotyczącej służb specjalnych. W zakresie kontroli i nadzoru minister koordynator odpowiada za wyznaczanie kierunków rozwoju i funkcjonowania służb, monitorowanie realizacji zadań, zatwierdzanie corocznych sprawozdań i planów oraz ocenę ich realizacji, wyznaczanie celów i kierunków rozwoju współpracy międzynarodowej, rozpatrywanie skarg na działalność służb, przeprowadzanie kontroli i ocena stosowania przez służby specjalne uprawnień umożliwiających ingerencję w prawa i wolności człowieka i obywatela. W zakresie koordynacji działań służb minister koordynator jest zobowiązany do organizowania i zapewnienia współpracy służb specjalnych z innymi służbami i instytucjami realizującymi zadania w zakresie bezpieczeństwa państwa, wyrażanie zgody na współdziałanie AW z właściwymi organami i służbami innych państw, zapewnianie efektywnego wykorzystania informacji dotyczących strategicznych interesów państwa, rozstrzyganie sporów kompetencyjnych między służbami specjalnymi. Oddelegowanie znacznej części obowiązków nadzorczych na ministra nie zmienia jednak stosunku bezpośredniej podległości służby premierowi, który wciąż zachowuje część uprawnień (m.in. powoływanie i odwoływanie szefa należy do wyłącznych uprawnień premiera). Organem opiniodawczo-doradczym wspierającym premiera w nadzorze nad służbami jest działające przy Radzie Ministrów Kolegium ds. Służb Specjalnych (art. 11).
Kontrola nad AW.
Organem parlamentarnej (politycznej) kontroli nad szefem AW jest Sejm (art. 3 ust. 3). Wyspecjalizowanym organem Izby w zakresie kontroli nad służbami specjalnymi jest Sejmowa Komisja ds. Służb Specjalnych. Oprócz komisji parlamentarzyści mogą wykorzystać przysługujące im prawo do zapytań i interpelacji poselskich do członków Rady Ministrów (w tym premiera sprawującego nadzór nad ABW) jako narzędzia kontroli służącego do uzyskania informacji o działalności Agencji (art. 115 Konstytucji RP).
W przypadku kontroli operacyjnej działalność AW na terytorium Polski jest dopuszczona wyłącznie za pośrednictwem szefa ABW (art. 6 ust. 3). Tym samym należy założyć, że kontrola nad czynnościami operacyjnymi przeprowadzanymi przez AW na terytorium Polski jest taka sama, jak w przypadku kontroli operacyjnej przeprowadzanej przez ABW.
Sądy administracyjne kontrolują decyzje administracyjne wydawane przez szefa oraz pełnią funkcję instytucji odwoławczej jego decyzji. Z perspektywy mechanizmów kontroli dotyczy to m.in. odmowy udzielenia informacji publicznej. Uchylenie decyzji szefa przez sąd nie oznacza, że szef automatycznie ma wydać pozytywną decyzję. Decyzja powraca wtedy do pierwszej instancji (tj. premiera). Kontrola sądów administracyjnych obejmuje również stosowanie przepisów Kodeksu pracy i Kodeksu postępowania administracyjnego w zakresie warunków pracy, normowania czasu pracy oraz nawiązywania i rozwiązywania stosunku służbowego.
Z racji na status szefa AW jako centralnego organu administracji rządowej jego działalność podlega kontroli Najwyższej Izby Kontroli (art. 2 ust. 1). Zadaniem NIK jest kontrola służby pod kątem zbadania funkcjonowania wewnętrznych mechanizmów działania, weryfikacji systemów zarządzania służbą, procedur i mechanizmów kontroli nad służbą oraz procesem naboru kandydatów. Raport z kontroli NIK przeprowadzonej w latach 2004–2005 negatywnie oceniła ABW i AW i WSI w zakresie wewnętrznego funkcjonowania oraz systemów kierowania i nadzoru, którym służby podlegają. W 2014 roku NIK przeprowadził kolejną kontrolę, jednak raport z niej został utajniony. Ówczesny Prezes NIK, w krótkim oświadczeniu stwierdził, że w wielu obszarach służby specjalne kontrolują same siebie. Od tego czasu NIK nie wykazała szczególnego zainteresowania przeprowadzeniem dalszej, bardziej szczegółowej kontroli AW.
Trybunał Konstytucyjny kontroluje Agencję z perspektywy badania zgodności podstaw prawnych jej działań z Konstytucją. Dotychczas działalność TK względem przepisów dotyczących AW jest mniej ingerująca niż miało to miejsce w przypadku ABW i CBA. Najczęściej orzecznictwo Trybunału podejmuje kwestię AW w ujęciu zbiorczym wraz z innymi służbami. Przykładowo TK odniósł się w wyroku z dnia 27 maja 2014 roku do przepisów emerytalnych funkcjonariuszy AW i innych służb. Wyjątkiem był wyrok TK dotyczący m.in. umocowania Wspólnoty Informacyjnej Rządu wskazujący na konieczność dodatkowego uregulowania statusu Wspólnoty.
Rzecznik Praw Obywatelskich kontroluje służby pod kątem naruszeń praw i wolności jednostki. Najczęściej działania RPO sprowadzają się do wnioskowania do TK o sprawdzenie zgodności ustawy, na podstawie której doszło do możliwego naruszenia praw z Konstytucją. Działalność RPO w odniesieniu do AW jest jednak znikoma. Dotychczasowi rzecznicy nie poświęcili szczególnej uwagi działalności Agencji Wywiadu. Kontrola nad AW została zbiorczo ujęta w ramach utworzonej w 2019 komisji ekspertów ds. przestrzegania praw obywatelskich w działaniach służb specjalnych, traktującej zbiorowo o polskich służbach. W 2020 komisja opublikowała wraz z Rzecznikiem wspólne stanowisko w kwestii przestrzegania praw i wolności przez służby w czasie pandemii COVID-19, jednak jego treść nie wspomina bezpośrednio AW.
Współpraca krajowa i międzynarodowa.
Szefowie ABW i AW oraz Szef Służby Kontrwywiadu Wojskowego, Szef Służby Wywiadu Wojskowego i Szef Centralnego Biura Antykorupcyjnego są zobowiązani do współdziałania w ramach realizacji swoich zadań (art. 42 ust.1). Zgodnie z przepisem ustawy, Prezes Rady Ministrów określi, w drodze zarządzenia, zakres i tryb współdziałania oraz szczegółowy rozdział kompetencji pomiędzy ABW, AW, Służbę Kontrwywiadu Wojskowego, Służbę Wywiadu Wojskowego i Centralne Biuro Antykorupcyjne (art. 42 ust. 2). Obecnie nie zostało opublikowane żadne zarządzenie dotyczące współpracy pomiędzy tymi służbami specjalnymi (stan na 09.06.2021 r.).
Historycznym przykładem takiego aktu normatywnego jest Zarządzenie nr 79 Prezesa Rady Ministrów z dnia 12 września 2003 r. w sprawie zasad, zakresu i trybu współdziałania oraz szczegółowego rozdziału kompetencji pomiędzy Agencję Bezpieczeństwa Wewnętrznego, Agencję Wywiadu i Wojskowe Służby Informacyjne. W zarządzeniu przedstawiono rodzaj współdziałania pomiędzy ABW, AW i WSI (art. 4), pomiędzy ABW i AW (art. 5), pomiędzy ABW i WSI (art. 6) oraz pomiędzy AW i WSI (art. 7).
Ustawa uznaje AW za koordynatora zarówno w obszarze gromadzenia, jak i wypracowywania propozycji wykorzystania wiedzy o potencjalnych zagrożeniach zewnętrznych Polski. Organy administracji rządowej zobowiązane są przekazywać Szefowi AW informacje istotne dla bezpieczeństwa zewnętrznego i międzynarodowej pozycji Rzeczypospolitej Polskiej.
Szef AW ma prawo nawiązać współpracę z właściwymi organami i służbami innych państw po uprzednim uzyskaniu zgody Prezesa Rady Ministrów.
Kontrowersje.
Tajne więzienia CIA w Polsce.
Po 11 września 2001 r. USA rozpoczęło szereg operacji w ramach tzw. “wojny z terroryzmem”. Jej elementem był program tajnych więzień CIA, tzw. “czarnych miejsc” ("black site"), które znajdowały się m.in. w Europie. Ludzie byli uprowadzani, więzieni, przewożeni pomiędzy krajami, poddawani torturom.
Polska w ramach programu CIA posiadała na swoim terytorium w latach 2002–2003 tajne więzienie w ośrodku szkoleniowym AW w Starych Kiejkutach. Według doniesień dziennikarzy The Washington Post polski wywiad i CIA zawarły na początku 2003 r. umowę. Dwaj agenci CIA przekazali zastępcy dowódcy AW, płk Andrzejowi Derlatce – 15 mln dolarów za pomocą poczty dyplomatycznej i tak na mocy porozumienia amerykańskiemu wywiadowi na terenie ośrodka w Starych Kiejkutach wynajęta została willa z przeznaczeniem na "black site". Miejsce otrzymało kryptonim „Quartz” i przetrzymywano oraz torturowano tam m.in. Abu Zubajda i Abd al Rahima al-Nashiriego.
W marcu 2008 roku, po długotrwałym okresie zaprzeczania, że takie więzienie CIA istniało na terenie Polski, polskie władze rozpoczęły śledztwo, które jednak wielokrotnie przerywano i utajniono jego efekty, uzasadniając to względami bezpieczeństwa państwa. Obydwaj poszkodowani mężczyźni złożyli skargi przed Europejskim Trybunałem Praw Człowieka (ETPCz) w 2011 i 2013 roku. 24 lipca 2014 r. ETPCz uznał Polskę winną naruszenia Europejskiej konwencji praw człowieka, w szczególności złamania zakazu tortur i innego złego traktowania, tajnego przetrzymywania i transferu osób do miejsc, w których groziły im kolejne naruszenia praw człowieka. Trybunał stwierdził, że Polska nie dopełniła obowiązku przeprowadzenia skutecznego śledztwa w sprawie i potwierdził, że ofiary i opinia publiczna mają prawo do prawdy.
Przywłaszczenie pieniędzy.
W sierpniu 2012 roku media dotarły do informacji, że z funduszu operacyjnego Agencji Wywiadu „zniknęła olbrzymia kwota”. Na początku 2014 r. Prokuratura Okręgowa w Warszawie przyznała, że zakończono śledztwo dotyczącego tego skandalu. Do sądu trafił akt oskarżenia, w którym dwóm mężczyznom zarzucono przywłaszczenie ok. 1,5 miliona złotych (w latach 2003–2012) na szkodę właśnie Agencji Wywiadu. Andrzejowi M., ówczesnemu funkcjonariuszowi publicznemu, postawiono cztery zarzuty: korupcyjnego przekroczenia uprawnień oraz przywłaszczenia na szkodę AW od 2003 r. do 2012 r. pieniędzy w łącznej kwocie 1,5 mln zł. Dariusz S. usłyszał cztery zarzuty przywłaszczenia pieniędzy w tym samym okresie. Pieniądze miały być wyprowadzane w kilku transzach, z przerwami.
Afera respiratorowa.
Doniesienia mediów dostarczyły danych, z których wynika, że Agencja Wywiadu ponosi odpowiedzialność za powierzenie zakupu respiratorów na kwotę niemal 200 mln złotych firmie uwikłanej w nielegalny proceder handlu bronią. Szef Agencji Wywiadu, Piotr Krawczyk, poprzez ministra koordynatora, zaproponował Ministerstwu Zdrowia zakup 1241 respiratorów, dając na to swoje gwarancje, w wyniku czego MZ odstąpiło od sprawdzenia kontrahenta, zrezygnowało z typowych zabezpieczeń kontraktu i zapłaciło zaliczkę w wysokości 154 mln złotych za zamówiony towar, a kontrahent nie wywiązał się ze swoich zobowiązań. Mowa konkretnie o firmie E&amp;K należącej do byłego handlarza bronią – Andrzeja Izdebskiego.
14 kwietnia 2020 r. MZ podpisało umowę z firmą E&amp;K na zakup respiratorów, jednak ustalony termin ich dostarczenia nie został dotrzymany. Po wielomiesięcznych opóźnieniach Izdebski dostarczył jedynie 200 respiratorów – niekompletnych, bez gwarancji, serwisu i części zamiennych. Wiceminister zdrowia Janusz Cieszyński zawarł tuż przed swoim odejściem z Ministerstwa Zdrowia porozumienie z Andrzejem Izdebskim, w którym zobowiązał się on, że spłaci zaległości do końca października. Porozumienie podpisano na początku sierpnia, 17 sierpnia Janusz Cieszyński odszedł z resortu, a firma E&amp;K mimo zobowiązań nie zapłaciła wyznaczonej kwoty. Dopiero na początku listopada, gdy w MZ nowym ministrem był już Adam Niedzielski, przestało obowiązywać porozumienie podpisane w sierpniu przez Cieszyńskiego. Ministerstwo wystąpiło do Prokuratorii Generalnej RP o wszczęcie postępowania o zabezpieczenie i zapłatę w związku z nieuregulowaniem zaległych płatności przez firmę E&amp;K.
Afera respiratorowa wpłynęła na wizerunek Agencji Wywiadu. Podniosły się głosy, że jako odpowiedzialna za aferę, wykazała się nieudolnością i brakiem profesjonalizmu. Zdaniem niektórych komentatorów, AW została przyłapana na próbie działań przestępczych.
29 stycznia 2021 r. wicepremier i szef komitetu ds. bezpieczeństwa Jarosław Kaczyński wydał oświadczenie w sprawie afery, w którym stwierdził, że decyzja została podjęta na podstawie przekazanych informacji od służb specjalnych, a które nie dostrzegły przeciwwskazań. Dodał także, że służby podjęły działania "ex post", w którym oceniły, iż po stronie Ministerstwa Zdrowia nie wykryto żadnych przesłanek wskazujących na możliwość nadużyć.

</doc>
<doc id="73726" url="https://pl.wikipedia.org/wiki?curid=73726" title="Kultura protoetruska">
Kultura protoetruska

Kultura protoetruska to kultura epoki brązu występująca na terenie środkowych Włoch w IX-VIII w. p.n.e.
Zalicza się do niej grupy: Grottaferrata, Molaroni, Tarquinia i Terni.
W obrządku pogrzebowym praktykowano ciałopalenie i składanie prochów do urn popielnicowych. Urny chowano w grobach studniowych i bogato wyposażano w dary.

</doc>
<doc id="73729" url="https://pl.wikipedia.org/wiki?curid=73729" title="Kultura Terramare">
Kultura Terramare

Kultura terramare to kultura epoki brązu występująca w północnych Włoszech, głównie na Nizinie Padańskiej, w XV-XIII w.p.n.e.
Geneza.
Kultura ta jest kontynuacją kultury Polada zajmującej ten sam obszar. Nazwa kultury terramare pochodzi od określenia "terra marna", terminu używanego przez dziewiętnastowiecznych agronomów do opisu urodzajnej ziemi używanej jako nawóz, a pozyskiwanej z wielowarstwowych depozytów archeologicznych, pochodzących z epoki brązu.
Osadnictwo i budownictwo.
Osiedla typu terramare rozwijały się szczególnie na terenie położonym na południe od Padu, na nizinie nadpadańskiej. Wznoszono tu osady obronne (niewielkie 1-2 ha), otoczone wałem i rowem. Konstrukcje te obok znaczenia militarnego służyły też prawdopodobnie jako ochrona przeciwpowodziowa dla osady. Osiedla tego typu były intensywnie zamieszkane i zabudowane budynkami czworobocznymi. Pozostałości tych osad widoczne są jeszcze obecnie w postaci pagórków wznoszących się na nizinie nadpadańskiej na podobieństwo telli z Kotliny Karpackiej. Przez środek osady prowadziła droga. Rozwijały się nadal osiedla palafitowe na jeziorach na północ od Padu.
Gospodarka.
Rozwój rolnictwa. Uprawiano głównie pszenice. Udomowiono i hodowano świnie, owce, kozy, osły, konie.
Ceramika.
Ceramika kultury terramare stanowi kontynuacje ceramiki kultury Polada. Naczynia są zaopatrzone w ucha i uchwyty plastyczne, niekiedy o zoomorficznych kształtach. Spotyka się zdobienie naczyń żłobkami, guzami i girlandami. Naczynia nie są zbyt zróżnicowane w formie.
Obrządek pogrzebowy.
Zmarłych chowano początkowo niespalonych. Dopiero w późniejszych fazach kultury pojawił się ciałopalny obrządek pogrzebowy, który następnie został rozpowszechniony na terenie całej Italii.

</doc>
<doc id="73730" url="https://pl.wikipedia.org/wiki?curid=73730" title="Kultury naddunajskie">
Kultury naddunajskie

Kultury naddunajskie – określenie wprowadzone w latach 20. XX w. przez archeologa Vere Gordona Childe'a, oznaczające krąg kultur neolitu występujących w środkowej Europie, głównie w dorzeczu środkowego i częściowo dolnego Dunaju, charakteryzujących się prowadzeniem gospodarki rolniczo-hodowlanej. Kultury te pojawiały się sukcesywnie na ziemiach polskich przenikając przez Bramę Morawską oraz przełęcze Karpat i Sudetów.
Do tego cyklu zalicza się:

</doc>
<doc id="73731" url="https://pl.wikipedia.org/wiki?curid=73731" title="Perl golf">
Perl golf

Perl golf - konkurs sieciowy, polegający na napisaniu najkrótszego programu w Perlu wykonującego dane zadanie. Zwycięskie programy zwykle są pełne rzadkich idiomów, nadużyć składni i semantyki oraz są wyjątkowo nieczytelne.
Przykładowe zadanie.
PIGOLF
pl.comp.lang.perl Perlgolf contest, #5.2
Wypisać na ekranie 1000 cyfr liczby π.
Pojedyncza linia pasująca do wyrażenia /\d{1000}/ i zaczynająca się cyframi 314159
Konkurs odbywa się zgodnie ze standardowymi zasadami perlgolfa. Nie wolno jednak wykorzystywać żadnych zewnętrznych modułów, nawet tych, które są w standardowej dystrybucji Perla. Oficjalną wersją interpretera perla jest 5.8.7, na niej powinny działać rozwiązania (tzn. mogą wykorzystywać błędy w perlu 5.8.7, ale nie błędy we wcześniejszych wersjach, które zostały usunięte w wersji 5.8.7). Wartość ta obliczana jest standardowo, jako procentowa zawartość znaków niealfanumerycznych, czyli spoza zbioru [A-Za-z0-9_]. Im mniejsza, tym lepiej.
Przykładowe rozwiązanie.
Autor: Ton Hospel
($c,@0)=map P|($c=$c%($d=10+20*$?).0+$_*$?)/$d,@0while$?-=@0[0,1e3]=3;print@0

</doc>
<doc id="73732" url="https://pl.wikipedia.org/wiki?curid=73732" title="Zobowiązanie bitowe">
Zobowiązanie bitowe

Zobowiązanie bitowe – operacja kryptograficzna, w której:
Zobowiązania bitowe najprościej zaimplementować za pomocą funkcji haszującej:
Istnieją też inne systemy zobowiązań bitowych, te oparte na funkcjach haszujących są jednak najczęściej stosowane.
Zastosowania.
Zobowiązania bitowe mają wiele zastosowań, m.in.:
Zobowiązania bitowe nie zapewniają pełnej jednoczesności – o ile nie jest możliwe wysłanie innego wyniku, można nie wysłać żadnego. Np. grając w marynarza, można (zakładając, że wygrywamy, jeśli suma jest nieparzysta):
Jest to ważne w bezpiecznym podpisywaniu kontraktów, gdzie bezpieczeństwo zapewniałaby jedynie pełna jednoczesność składania podpisów.

</doc>
<doc id="73733" url="https://pl.wikipedia.org/wiki?curid=73733" title="Podpisywanie kontraktów">
Podpisywanie kontraktów

Podpisywanie kontraktów – problem kryptograficzny, w którym dwie strony podpisują umowę zyskującą ważność dopiero po podpisaniu przez obie strony.
Trudność polega na tym, że niemożliwe jest jednoczesne składanie podpisów i niezależnie od szczegółów protokołu następuje taki moment, w którym jedna ze stron ma już podpisany kontrakt, druga natomiast jeszcze go nie ma. Jeśli teraz przerwie się komunikację, strona posiadająca kontrakt może twierdzić, że kontrakt obowiązuje (gdyż ma podpisaną kopię), bądź też że nie (bo nikt inny jej nie ma).
Jednym z rozwiązań są kontrakty probabilistyczne, gdzie kontrakt jest podpisany jedynie z jakimś prawdopodobieństwem. Jedna strona ma wtedy kontrakt podpisany z odrobinę wyższym prawdopodobieństwem niż druga. Procedura wygląda następująco:
Innym rozwiązaniem jest wykorzystanie uczestnika, któremu ufają oboje podpisujący. Procedura jest bardzo prosta:
Do najbardziej obiecujących rozwiązań należy optymistyczne podpisywanie kontraktów, w którym z zaufanego uczestnika korzysta się tylko w przypadkach wystąpienia problemów, prawidłowy przebieg podpisywania przebiega jednak bez niego.

</doc>
<doc id="73734" url="https://pl.wikipedia.org/wiki?curid=73734" title="Kultura przedłużycka">
Kultura przedłużycka

Kultura przedłużycka – kultura epoki brązu rozwijająca się w latach 1550–1200 p.n.e.
Zaliczana jest do kręgu kultur mogiłowych i kultur pól popielnicowych. Charakteryzuje się szkieletowym i ciałopalnym obrządkiem pogrzebowym i usypywaniem nad grobami kurhanów.
Historia badań nad kulturą przedłużycką.
W opracowaniach archeologicznych schyłku XIX i początku XX w. powszechny był pogląd o pustce osadniczej, która miałaby dominować na północ od Karpat w okresie starszej epoki brązu. W wyniku kolejnych znalezisk głównie przedmiotów brązowych, pogląd ten stopniowo rewidowano. Szczytowym osiągnięciem w późniejszym czasie była praca Józefa Kostrzewskiego, w której, na podstawie licznych materiałów źródłowych pochodzących również z systematycznych badań scharakteryzował rozwój trzech okresów epoki brązu na ziemiach polskich. W swojej pracy wyróżnił kulturę przedłużycką i stwierdził, że to na jej podłożu wykształciła się kultura łużycka. Badaniem kultury przedłużyckiej na Śląsku w tym samym czasie zajmował się B. Richtofen, podtrzymał on tezę Kostrzewskiego o genezie kultury łużyckiej, oraz podkreślał, że na ziemiach polskich miała miejsce nieprzerwana kontynuacja. W późniejszych latach Kostrzewski ustalił zasięg kultury przedłużyckiej, włączając Pomorze Zachodnie i Środkowe. Stwierdził również, że kultura przedłużycka stanowi kontynuację kultury unietyckiej. Ustalenia Kostrzewskiego pozostawały niezmienne do czasów powojennych. Swoje poglądy powielił jeszcze w "Pradziejach Wielkopolski" i "Pradziejach Pomorza". W późniejszym czasie A. Gardawski wyodrębnił w swojej monografii dwie jednostki kultury przedłużyckiej; śląsko-łużycką i wielkopolską. Za podsumowanie dotychczasowych badań można uznać pracę M. Gedla, autor opracowania Kultura Przedłużycka, przedstawił szczegółową historię badań, przeanalizował obszerne zbiory zabytków, oraz zmodyfikował ustalenia Kostrzewskiego dotyczące chronologii i zasięgu.
Geneza.
U schyłku I okresu epoki brązu w dorzeczu środkowego Dunaju doszło do znacznych przemian kulturowych, które manifestują się w rozpowszechnieniu charakterystycznego sposobu chowania zmarłych – pod kurhanami. Krąg kultur posługujący się takim obrządkiem został określony jako kultury mogiłowe. Oddziaływania kultur mogiłowych na ziemie polskie przenikały głównie przez kotlinę Karpacką, zauważalne są w zmianie porządku pogrzebowego na terenach Polski oraz powstawaniem obwarowań w kulturze unietyckiej (stanowisko w Bruszczewie) i trzcinieckiej. Transfer nowej idei przypisywany jest ekspansji kultury madziarowskiej, oddziaływania tej jednostki przyczyniły się do powstania nowej, przemieszanej grupy nowocerekwiańskiej na terenie południowego Górnego Śląska. W początkach II okresu epoki brązu następuje zanik kultur wczesnobrązowych. Spowodowane jest to dalszą ekspansją kultur mogiłowych. Wydaje się, że proces ten nie miał charakteru pokojowego, czego dowodzą warstwy spalenizny odnajdywane na stanowiskach kultur wczesnobrązowych. W miejsce kultur I okresu epoki brązu wkraczają grupy kultur mogiłowych, o czym świadczy występowanie kurhanów oraz szpil o główce w kształcie koła i szpil o płaskiej tarczowatej główce. Kultura przedłużycka będąca jedną z grup kręgu mogiłowego występuje w tym czasie na południowym śląsku i jest uchwytna w cmentarzyskach kurhanowych z niewielką ilością przedmiotów brązowych
Klasyczna faza kultury przedłużyckiej.
Szczytowy rozwój kultury przedłużyckiej przypada na II okres epoki brązu. W tym czasie nie zatraciwszy tradycji mogiłowych, stwarza własne elementy lokalne. Zasięg kultury sięga Śląska, Saksonii, Łużyc, Wielkopolski i Kujaw, wraz z wpływami na Pomorze Zachodnie. Kontrowersyjne bywa przypisywanie Pomorza do zasięgu kultury przedłużyckiej. Wnioski J. Kostrzewskiego wydają się jednak błędne, a w nowszych opracowaniach wskazuje się raczej na wytworzenie kultury odmiennej, choć pozostającej pod wpływem kultury przedłużyckiej. Warty zaznaczenia jest również fakt, że nie odnaleziono do tej pory żadnej pracowni odlewniczej kultury przedłużyckiej. Taki stan rzeczy należy łączyć z mobilnością ludności przedłużyckiej i słabym rozpoznaniem stanowisk. Szczególną wagę należy przypisać niepełnemu rozpoznaniu, ponieważ inwentarze przedłużyckie wskazują na rozwiniętą działalność metalurgiczną. Fazy wczesna i klasyczna kultury przedłużyckiej charakteryzują się szkieletowym obrządkiem pogrzebowym. Obrządek ciałopalny zaczyna pojawiać się u schyłku fazy klasycznej. Eksploracja kurhanów w Kietrzu przyniosła informacje o zróżnicowaniu darów grobowych. Na tej podstawie możemy stwierdzić, że kultura przedłużycka nie była egalitarna i prawdopodobnie posiadała starszyznę rodową.
Młodsza faza kultury przedłużyckiej.
Faza młodsza, datowana na schyłek II – początek III okresu epoki brązu obejmuje tereny położone na prawobrzeżnym dorzeczu górnej i środkowej Odry, w części dorzecza Warty i Noteci, teren nad dolną Szprewą. Wydaje się wciąż oddziaływać na kulturę wykształcona na Pomorzu. W fazie tej następują przemiany kulturowe, uchwytne głównie w zmianie obrządku pogrzebowego. Rozprzestrzenia się ciałopalenie. Pojawia się ceramika o cechach wczesnołużyckich, określana guzową. Jednak jak niektórzy badacze uważają, należy przypisać ją działalności kultury łużyckiej. Bogate w znaleziska ceramiczne jest cmentarzysko w Pudliszkach, choć przypisywanie ich kulturze przedłużyckiej wzbudza kontrowersje.
Obszar występowania i kontekst kulturowy.
Ludność tej kultury wywodziła się z dorzecza Dunaju. Z czasem rozprzestrzeniła się i w dorzeczu Odry i Wisły. Kultura ta występowała na terenie Saksonii, Łużyc, Moraw, Śląska, Wielkopolski, Małopolski, Kujaw i Pomorza Zachodniego.
Wytwórczość metalurgiczna.
Choć nie znaleziono jak dotąd form odlewniczych, przedmioty brązowe są bardzo częstym znaleziskiem na stanowiskach tej kultury. Licznie występują szpile brązowe, których można wydzielić kilkanaście typów m.in. o główce wrzecionowatej, kulistej, tarczkowatej, tulejkowatej, czopowatej. Szpile mają długość nieraz kilkudziesięciu centymetrów. Znajdowane są też inne przedmioty takie jak miecze, sztylety, toporki i brzytwy oraz różnorodne ozdoby: naramienniki brązowe, bransolety mankietowate.
Wytwórczość ceramiczna.
Wytwórczość ceramiczna kultury przedłużyckiej jest bardzo słabo rozpoznana, należy wiązać to z faktem, że przedstawiciele tej kultury odznaczali się dużą mobilnością, a darami grobowymi były zazwyczaj przedmioty brązowe. Odnajdowane fragmenty ceramiki przeważnie nie wystarczają do rekonstrukcji wyglądu naczyń. Typową formą ceramiczną, znaną z 65 stanowisk, jest ceramika o zewnętrznej powierzchni chropowaconej z odciskami tekstylnymi. Znaleziska tych wyrobów koncentrują się głównie we Wschodniej i Środkowej Wielkopolsce, oraz na północnym Śląsku. Znaleziska z około dziesięciu stanowisk wskazują na to, że odciski tekstylne nie pokrywały całej powierzchni naczynia, lecz w ten sposób ornamentowano pas na brzuścu. Zdobione w ten sposób formy to naczynia wazowate o baniastym brzuścu z wyodrębnioną szyją, garnki o esowatym profilu, misy profilowane oraz kubki. Datowanie ceramiki o powierzchni chropowaconej, wskazuje na jej popularność w młodszej fazie II epoki brązu. Trend ten utrzymuje się jeszcze w głąb III fazy EB.
Obok naczyń chropowaconych rozwijają się naczynia niezdobione. Ich podstawowe formy to typy wazowate, misy, kubki i garnki jajowate, lub o esowatym profilu. Naczynia wazowate to w większości formy o baniastym brzuścu i cylindrycznej lub stożkowatej szyjce. Większość wymienionych form ceramicznych niezdobionych została zrekonstruowana na podstawie znalezisk na cmentarzysku w Pudliszkach.
W kulturze przedłużyckiej występują również typowe dla kultury trzcinieckiej formy naczyń o esowatym profilu i zdobieniach poniżej wylewu warstwą plastyczną. Próby kwalifikacji kulturowej tych znalezisk budzą kontrowersje. J. Kostrzewski uważa je za przedłużyckie, A. Gardawski widział w nich wytwory kultury trzcinieckiej(rozszerzając w ten sposób zasięg kultury trzcinieckiej). W związku z takim stanem rzeczy powstają tezy o „strefie przemieszania” w której dochodziłoby do wyjątkowo intensywnej wymiany kulturowej.
Osadnictwo.
Brak rozpoznania archeologicznego osad kultury przedłużyckiej powoduje problem w nakreśleniu dokładnego charakteru osadnictwa. Strefa osiedlenia odtwarzana jest za pomocą znalezisk luźnych i koncentracji cmentarzysk. Koncentrują się w pasie biegnącym od południa przez Wyżynę Głubczycką i lewobrzeżną cześć Śląska środkowego po linię Noteci na północy. Niewielka ilość znalezisk ceramiki i brak rozpoznanych osad są przesłankami świadczącymi o wysokiej mobilności kultury przedłużyckiej. W związku z tym nie można dokonać dokładnej charakterystyki osadnictwa. Ogólne wnioski, jakie można wysnuć na podstawie koncentracji cmentarzysk i luźnych znalezisk, to przypisanie kulturze przedłużyckiej zajęcia miejsc zamieszkiwanych już w I epoce brązu i wkroczenia na słabsze gleby (być może w wyniku rozwoju demograficznego).
Obrządek.
Ludność kultury przedłużyckiej we wczesnej fazie kultury praktykowała szkieletowy obrządek kurhanowy. Kurhan składał się z jądra kamiennego oraz pierścieni z kamieni na obwodzie nasypu. Zmarły wyposażony był w przedmioty brązowe, głównie w szpile i bransolety, groty włóczni i strzał. Rzadko spotykano w grobach wyroby kamienne w postaci: grocików strzał, buław oraz toporów.
W późnej fazie rozwoju zaczynają się pojawiać groby ciałopalne, co zapewne jest powiązane z szerzeniem się nowych wierzeń pozagrobowych charakterystycznych dla kultur pól popielnicowych. Spalone szczątki składane były początkowo w grobie jamowym, później w popielnicy lub też w trumnie drewnianej. Przedmioty w grobach ciałopalnych były podobne jak w grobach szkieletowych. Występowały także groby płaskie. Groby tego typu zawierały przeważnie pochówek szkieletowy. W ich wnętrzach znajdowały się konstrukcje kamienne, budowane na planie prostokąta, w których składano zwłoki. Nieraz konstrukcje te były znacznych rozmiarów, jak np. w Kleszczewie o wym. 8 × 2 m.
Gospodarka i społeczeństwo.
Mobilność grup kultury przedłużyckiej, wkroczenie na słabsze gleby, ubóstwo ceramiki stanowią podstawę do stwierdzenia, że nader ważną rolę wśród społeczności odgrywał chów zwierząt typu pasterskiego. Istnieje jednak spór; niektórzy badacze sugerują, że ważna w gospodarce kultur I okresu epoki brązu hodowla połączona z uprawą mogłaby również ogrywać dużą rolę w ramach kultury przedłużyckiej, zwłaszcza że w kulturze łużyckiej od początku istnieje taki model gospodarki. W inwentarzach kultury przedłużyckiej nie ma zbyt dużej ilości narzędzi pracy i ciężko wysnuwać na tej podstawie jakiekolwiek wnioski. Metalurgia brązu była rozwinięta, w większości produkowano z surowców importowanych z południa. Nie odkryto do tej pory pracowni odlewniczej, lecz znaleziska kawałków surowca, brązowego złomu i przedmiotów niewykończonych świadczą o istnieniu na obszarze Polski takich obiektów. Ludność kultury przedłużyckiej produkowała również przedmioty kamienne, najczęstszym znaleziskiem są kamienne buławki.
Stosunki społeczne.
W społeczeństwie kultury przedłużyckiej najpewniej występowało rozwarstwienie społeczne. Świadczy o tym zróżnicowanie wyposażenia grobowego. Egzystencja starszyzny rodowej manifestuje się w bogato wyposażanych kurhanach. Wytwórczość brązowa wskazuje na pojawienie się specjalistów metalurgii.

</doc>
<doc id="73741" url="https://pl.wikipedia.org/wiki?curid=73741" title="Salisbury (ujednoznacznienie)">
Salisbury (ujednoznacznienie)

Miejscowości w USA:
Gminy w USA:
Inne:

</doc>
<doc id="73742" url="https://pl.wikipedia.org/wiki?curid=73742" title="Salisbury">
Salisbury

Salisbury (wym. ) – miasto i civil parish w Wielkiej Brytanii, w południowej Anglii, w hrabstwie ceremonialnym Wiltshire i "unitary authority" Wiltshire, położone nad rzeką Avon, nad ujściem do niej rzek Nadder i Bourne. W 2011 roku civil parish liczyła 40 302 mieszkańców.
Miasto wywodzi swoje początki z epoki żelaza. Powstało w pobliżu starożytnego rzymskiego Sorbiodunum, znanego od średniowiecza jako Old Sarum. Salisbury jest wspomniana w Domesday Book (1086) jako "Sarisberie".
Stoją tam gotyckie budowle sakralne i świeckie, przede wszystkim katedra z I poł. XIII wieku. Śródmieście zostało znacznie zniszczone w trakcie modernizacji w II poł. XX wieku (znaczne wyburzenia poczynione w celu tworzenia placów parkingowych, poszerzania dróg itp.). 
Salisbury jest ośrodkiem handlowym, turystycznym i przemysłowym (przemysł metalowy, spożywczy, skórzany). W mieście działa tradycyjny rynek i doroczne targi Sloe Fair. W zbiorach katedry znajduje się jeden z nielicznych zachowanych egzemplarzy dokumentu Magna Charta Libertatum. W pobliżu miasta znajduje się budowla megalityczna Stonehenge.

</doc>
<doc id="73745" url="https://pl.wikipedia.org/wiki?curid=73745" title="Pochwica">
Pochwica

Pochwica – dysfunkcja seksualna polegająca na niezależnym od woli skurczu mięśni wokół wejścia do pochwy, co może powodować zamknięcie wejścia i niemożność odbycia stosunku płciowego, gdyż powoduje silny ból przy wprowadzaniu prącia do pochwy. Podobny ból pojawia się przy próbie wprowadzenia tamponu czy palca. 
Pochwica nieorganiczna.
Pochwica nieorganiczna powodująca bolesność, jest zazwyczaj związana z reakcją obronną, wynikającą z niejasności nastawienia emocjonalnego do partnera bądź z lęków seksualnych kobiety. Bywa także reakcją powstającą w okolicznościach niesprzyjających współżyciu seksualnemu – związanych z zagrożeniem, narażeniem na wstyd, itp.
Powtarzające się skurcze pochwy, mimo chęci podjęcia współżycia i niezależne od okoliczności, bywają wyuczoną reakcją obronną uwarunkowaną wcześniejszymi traumatycznymi doświadczeniami.
Pochwica jest uleczalna. Jak stwierdził Zbigniew Lew-Starowicz, "w wyniku postępu w badaniach diagnostycznych i zastosowania
nowych metod leczenia (...) pochwica jest uleczalna w 100%".

</doc>
<doc id="73747" url="https://pl.wikipedia.org/wiki?curid=73747" title="Saint Christopher i Nevis">
Saint Christopher i Nevis



</doc>
<doc id="73748" url="https://pl.wikipedia.org/wiki?curid=73748" title="Saint Kitts i Nevis">
Saint Kitts i Nevis

Saint Kitts i Nevis, Federacja Saint Kitts i Nevis (ang. "Saint Kitts and Nevis", "Federation of Saint Kitts and Nevis"); także jako Saint Christopher i Nevis, Federacja Saint Christopher i Nevis (ang. "Saint Christopher and Nevis", "Federation of Saint Christopher and Nevis") – państwo w Ameryce Środkowej na Morzu Karaibskim.
Ustrój polityczny.
Saint Kitts i Nevis jest oficjalnie monarchią konstytucyjną. Obowiązuje konstytucja z 19 września 1983. Głową państwa jest brytyjski monarcha reprezentowany przez gubernatora generalnego. Władza ustawodawcza należy do parlamentu składającego się z 14 deputowanych wybieranych na 5-letnią kadencję. 11 wybiera się w wyborach powszechnych, a 3 jest mianowanych przez gubernatora (2 na wniosek premiera i 1 lidera opozycji). Władzą wykonawczą jest rząd. Członkowie są mianowani przez gubernatora spośród deputowanych parlamentu. Wyspa Nevis ma własne władze ustawodawcze i wykonawcze. Główne partie polityczne: Partia Pracy Saint Kitts i Nevis, Ruch Akcji Ludowej, Ludowa Partia Pracy.
Podział administracyjny.
Saint Kitts i Nevis dzieli się na 14 parafii (ang. "parish"), w tym 9 leżących na Saint Kitts a 5 na Nevis:
Geografia.
Ze względu na wulkaniczne pochodzenie wyspy są górzyste. Najwyższe wzniesienie na wyspie Saint Kitts to wulkan Mount Liamuiga (1156 m n.p.m.), a na wyspie Nevis góry osiągają wysokość do 985 m (Nevis Peak). W południowej części wyspy St. Kitts rozciąga się długi półwysep ze słonym jeziorem. Wyspy dzieli cieśnina Narrows. Wzdłuż wybrzeży wysp ciągną się rafy koralowe. Klimat jest wilgotny, równikowy, ochładzany przez wiejące z północnego wschodu pasaty. Wiosną i latem wyspy są nawiedzane przez cyklony. Góry są porośnięte lasami równikowymi. Ziemie niżej położone podlegają uprawie. Palmy kokosowe rosną zarówno dziko, jak i na plantacjach. Zwierzęta to głównie ptaki oraz ryby i skorupiaki.
Historia.
W latach 1871–1958 wyspy stanowiły część British Leeward Islands w archipelagu Wysp Nawietrznych. W 1958 roku zostały włączone do Federacji Indii Zachodnich. W 1962 roku po rozpadzie Federacji utrzymały kolonialny charakter. W 1967 roku kolonia Saint Christopher-Nevis-Anguilla uzyskała wewnętrzną autonomię w ramach Brytyjskiej Wspólnoty Narodów. W 1983 roku miało miejsce uzyskanie pełnej niepodległości, lecz wyspy pozostały we Wspólnocie Narodów. W 1992 roku doszło do wystąpień niepodległościowych na wyspie Nevis. W 1995 roku premierem został Denzil Douglas. W 2003 roku sprinter Kim Collins został mistrzem świata w biegu na 100 metrów. W 2004 roku Douglas został wybrany na następną kadencję. W 2015 roku nowym premierem został Timothy Harris.
Gospodarka.
Podstawą gospodarki jest turystyka i rolnictwo. PNB na jednego mieszkańca wynosi 8800 $ (2002).
Walutą obowiązującą jest dolar wschodniokaraibski (EC$). Przemysł jest oparty na produkcji cukru, spirytusu, piwa, papierosów, import obejmuje odzież, obuwie i elektronikę. Turystyka rozwija się równomiernie na obu wyspach. W 1992 roku na Saint Kitts i Nevis przyjechało 164 000 turystów.
Kultura i sztuka.
Literatura ludowa, przekazywana ustnie, wolna od wpływów europejskich. W muzyce dominują rytmy karaibskie. W architekturze wykorzystuje się wzory zaczerpnięte z francuskiego budownictwa kolonialnego.
Demografia.
Struktura etniczna.
Osoby pochodzenia afrykańskiego stanowią 92,5% mieszkańców, biali 2,1%, Hindusi 1,5%, inni 6%, osoby o nieustalonej etniczności 3%.
Za: The World Factbook, 2015.
Religia.
Struktura religijna kraju w 2010 roku według "Pew Research Center":

</doc>
<doc id="73759" url="https://pl.wikipedia.org/wiki?curid=73759" title="Ozon">
Ozon

Ozon (stgr. "ὄζον" [ódzōn] – pachnący), tritlen lub trójtlen (O3) – alotropowa odmiana tlenu składająca się z trójatomowych cząsteczek.
Posiada silne własności aseptyczne i toksyczne, w związku z czym stosowany jest przy dezynfekcji wody. Naturalnie gromadzi się w stratosferze tworząc warstwę ozonową, która pochłania część promieniowania z zakresu nadfioletu o długości fali między 200 nm a 300 nm dochodzącego ze Słońca do Ziemi.
Budowa.
Homoatomowa cząsteczka ozonu zbudowana jest z trzech atomów tlenu związanych wiązaniami o długości 1,28 Å pod kątem 116,8° w stanie gazowym oraz 117,9° w stanie stałym. Może występować w dwóch stanach elektronowych: trypletowym i singletowym. Pierwsza z tych form ma charakter dwurodnika, druga zaś 1,3-dipola. Najprostszym modelem teoretycznym, pozwalającym jakościowo opisać strukturę elektronową ozonu jest przedstawienie go w formie dwóch struktur rezonansowych.
Właściwości chemiczne i fizyczne.
W warunkach normalnych ozon jest niebieskim gazem, o większej gęstości od powietrza. W temperaturze od −193 °C do −111 °C jest fioletową cieczą. Ozon tworzy się w momencie wyładowań elektrycznych.
Powietrze po burzy ma zapach ozonu (powstaje w temperaturze łuku elektrycznego podczas uderzeń piorunów). W stanie wolnym występuje w atmosferze, powstaje w górnych warstwach atmosfery pod wpływem nadfioletu w wyniku rozpadu cząsteczek O2 pod wpływem światła i dalszego łączenia się ich, według równań:
oraz zgodnie z reakcją
Jest gazem niepalnym, ma natomiast zdolność, podobnie, jak ditlen – O2, podtrzymywać proces spalania. Dobrze rozpuszcza się w wodzie. Jest nietrwały termicznie i rozpada się stopniowo do tlenu już w temperaturze pokojowej. W stanie ciekłym ma skłonność do rozkładu wybuchowego przy kontakcie ze śladowymi ilościami substancji organicznych i reduktorów, a także w wyniku wszelkich gwałtownych zmian fizycznych, np. wstrząsu, raptownego ogrzania lub ochłodzenia itp. Zanotowano też wybuch zestalonego ozonu. Wybuchy ozonu są bardzo silne i prowadzą często do całkowitego zniszczenia aparatury nawet przy pracy z kilkoma gramami substancji.
Jest silnym utleniaczem, zdolnym np. do utlenienia siarkowodoru do kwasu siarkowego:
Historia.
Ozon w 1840 roku odkrył i nazwał Christian Friedrich Schönbein, jako pierwszy opisał też jego właściwości. W 1845 J.Ch.G. Marignac i A. de La Rive ustalili, że ozon jest odmianą tlenu. Wzór O3 ustalony został w roku 1865 przez Jacques’a-Louisa Soreta. Pierwsze skroplenie ozonu w mieszaninie z tlenem opisali P. Hautefille i J. Chappuis w roku 1882. W roku 1887 Karol Olszewski opisał skroplenie ozonu za pomocą schłodzenia w ciekłym tlenie i oszacował jego temperaturę wrzenia na −106 °C, natomiast nie zdołał uzyskać ozonu w stanie krystalicznym. Stały ozon uzyskali E. H. Riesenfeld i G.-M. Schwab (1922) w wyniku bardzo powolnego schładzania w ciekłym wodorze (−253 °C), jednak określili oni błędną temperaturę topnienia −251 °C, którą w następnym roku skorygował na −194 °C G.-M. Schwab w swojej rozprawie doktorskiej. Współcześnie akceptowaną wartość −193 °C ustalili w roku 1954 Callaway Brown, Abraham W. Berger i Charles K. Hersh.
Badania właściwości czystego ozonu w fazach skondensowanych są utrudnione ze względu na jego dużą niestabilność. Po silnych eksplozjach badacze zarzucali dalsze doświadczenia z tą substancją. Było tak np. w wypadku Karola Olszewskiego, który jako pierwszy opisał wybuch skroplonego ozonu.
Zastosowania.
Wykorzystywany jest do wyjaławiania wody pitnej (ozonowanie), pomieszczeń (szczególnie w szpitalach: lampa ozonowa), samochodów (szczególnie układów klimatyzacji), utleniania paliwa rakietowego, a także jako reagent w ozonolizie.
Ozon jest jednym z najskuteczniejszych znanych środków dezynfekcyjnych. Działanie bakteriobójcze wykazuje w stężeniu ok. 13 μg/dm³. Nie jest on jednak pozbawiony wad. Jako uboczne produkty ozonowania powstają aldehydy i ozonki. Ponadto wadą ozonu jest jego nietrwałość, a co za tym idzie, ryzyko wtórnego skażenia uprzednio zdezynfekowanej wody. Stąd konieczność dodatkowego chlorowania wody.
Typowy środek dezynfekcyjny do uzdatniania wody – chlor, podczas wstępnego procesu chlorowania wody z zawartymi w niej związkami organicznymi, powoduje powstawanie produktów ubocznych, które są umiarkowanie toksyczne dla ludzi, m.in. chloroform i chlorofenole. Trzeba jednak podkreślić, że substancje te tworzą się w bardzo małej ilości i ich szkodliwość jest znacznie mniejsza, niż składników wody nieuzdatnianej, jednak mogą wyraźnie obniżyć jej właściwości organoleptyczne.
Dla porównania, działanie bakteriobójcze ozonu jest około 50 razy skuteczniejsze i 3000 razy szybsze niż chloru. Ozon ma jednak stosunkowo krótki czas rozkładu, przez co ozonowana woda pozostaje aseptyczna przez krótki czas (tzn. nie można jej bezpiecznie przesyłać długimi rurociągami). Dlatego ozon nie może całkowicie wyeliminować chloru z procesu uzdatniania wody, jednakże może go w istotny sposób ograniczyć, w ilości niezbędnej do utrzymania w sterylności wszystkich nitek sieci wodociągowej po przejściu wody przez stację uzdatniania. Zabieg taki wyraźnie poprawia właściwości organoleptyczne spożywanej wody (brak wyczuwalnego zapachu i smaku chloru oraz mętnego zabarwienia).
Znaczenie biologiczne.
W stratosferze w atmosferze ziemskiej znajduje się warstwa zwiększonej koncentracji ozonu, tzw. ozonosfera. Pochłania ona wysokoenergetyczną część promieniowania ultrafioletowego, które jest częścią promieniowania słonecznego. Warstwa ta ma istotne znaczenie ochronne dla życia na Ziemi, jako że wysokoenergetyczne promieniowanie ultrafioletowe uszkadza cząsteczki DNA i jest czynnikiem rakotwórczym. Jego pochłanianie polega na reakcji rozszczepienia cząsteczki ozonu na tlen i rodnik tlenowy, która jest odwróceniem reakcji syntezy ozonu.
Wiele czynników chłodniczych wprowadzonych przez ludzi w XX wieku, szczególnie freony, okazało się być substancjami zubożającymi warstwę ozonową. W latach 1980. odkryto przerzedzenie warstwy ozonowej ponad obszarami okołobiegunowymi, nazwane dziurą ozonową. Rozrost dziury ozonowej w związku z uwalnianiem tych substancji do środowiska sprawił, że podjęto międzynarodowe działania na rzecz ograniczenia ich stosowania.
Zupełnie inne znaczenie biologiczne ma ozon przygruntowy, który jest szkodliwy dla organizmów żywych.
Działanie toksyczne na organizm.
Ozon jest gazem drażniącym, powoduje uszkodzenie błon biologicznych przez reakcje rodnikowe z ich składnikami. Po dostaniu się do komórek może hamować działanie enzymów komórkowych, wstrzymując oddychanie wewnątrzkomórkowe. Pierwszymi objawami podrażnienia ozonem (obserwowanym w stężeniach 0,2 mg/m³) są kaszel, drapanie w gardle, senność i bóle głowy. W większych stężeniach może prowadzić do wzrostu ciśnienia tętniczego, przyspieszenia tętna i obrzęku płuc prowadzącego do zgonu (w stężeniach 9–20 mg/m³). Najwyższe dopuszczalne stężenie ozonu w miejscu pracy wynosi 0,1 mg/m³ (według PN–Z–04007–2:1994 NDS wynosi 0,15 mg/m³).

</doc>
<doc id="73762" url="https://pl.wikipedia.org/wiki?curid=73762" title="P.J. Harvey">
P.J. Harvey



</doc>
<doc id="73763" url="https://pl.wikipedia.org/wiki?curid=73763" title="Polly Jean Harvey">
Polly Jean Harvey



</doc>
<doc id="73765" url="https://pl.wikipedia.org/wiki?curid=73765" title="José María de Reart y Copons">
José María de Reart y Copons

José María de Reart y Copons (ur. 1784, zm. 1857) – hiszpański oficer wojskowy, pułkownik piechoty Gwardii Walońskiej, muzyk i pedagog. Walczył w tzw. wojnie o niepodległość Hiszpanii, tj. w walkach przeciwko wojskom Napoleona w czasie wojen napoleońskich. W hiszpańskim Ministerstwie Obrony zachowała się jego teczka służbowa. W czasie wojny stracił nogę, w wyniku czego opuścił służbę wojskową i poświęcił się literaturze i muzyce. Był m.in. członkiem Iberia Musical (wraz z Santiago Masarnau), uczył także śpiewu. Niektóre źródła uznają go za najwybitniejszego nauczyciela śpiewu swojej epoki, nie pozostawił jednak po sobie żadnego dzieła teoretycznego na ten temat. Uczył m.in. Antonio Cordero, a także sławną w XIX wieku śpiewaczkę Baldomerę Diaz de la Cruz.
Większość współczesnych historyków uznaje go za prawdopodobnego autora pieśni "Himno de Riego", w latach 1931-1939 hymnu państwowego Republiki Hiszpańskiej. Pieśń ułożona do melodii popularnego w owym czasie kontredansa, ma znaczenie historyczne, uznawana jest także za jeden ze sztandarowych przykładów (obok "Himno de la libertad") nowego gatunku muzyki jednocześnie popularnej i patriotycznej, jaki zyskała popularność na Półwyspie Iberyjskim w okresie walk z Francuzami.
Zmarł 6 kwietnia 1857, w wieku 71 lat.

</doc>
<doc id="73766" url="https://pl.wikipedia.org/wiki?curid=73766" title="Regiomontanus">
Regiomontanus

Regiomontanus, właśc. Johannes Müller (ur. 6 czerwca 1436 w Unfinden koło Königsbergu w dzisiejszej Bawarii, zm. 6 lipca 1476 w Rzymie) – niemiecki matematyk, astronom i astrolog.
Znany jest także jako Johannes Molitoris de Künigsperg, Johannes Germanus, Johannes Francus, Joannes de Monte Regio. Pseudonim "Regiomontanus" pochodzi od łacińskiego przekładu nazwy Künigsperg (Königsberg, czyli Królewska Góra – po łacinie Mons Regius); nazwisko zaś wywodzi się od zawodu jego ojca (był młynarzem).
Życie i twórczość.
W Wiedniu był uczniem i współpracownikiem Georga Peurbacha – austriackiego astronoma i matematyka, autora wprowadzenia do "Hipotez planetarnych..." Klaudiusza Ptolemeusza, który pracował nad odtworzeniem oryginalnego tekstu jego dzieła Almagest. Wspólnie napisali "Epitoma in Almagestum Ptolemaei". W 1461 pojechał do Włoch, gdzie przebywał kilka lat, następnie udał się na Węgry, na zaproszenie króla Macieja Korwina. Tu (lub jeszcze podczas pobytu we Włoszech) współpracował z polskim astronomem Marcinem Bylicą z Olkusza. Wspólnie opracowali tablice astronomiczne oraz "Disputationes inter Viennensem et Cracoviensem super Cremonensia in planetarum theoriae delirament"a ("Dialog między Wiedeńczykiem i Krakowianinem o bredzeniach Gerarda z Kremony na temat teorii planetarnych") – krytykę przestarzałego podręcznika astronomii. Kontaktował się także często z innymi polskimi astronomami, m.in. Marcinem Królem.
W pracy "De triangulis omnimodis libri quinque" ("O wszelkich trójkatach ksiąg pięć", wydana w Norymberdze w 1533) usystematyzował trygonometrię płaską i sferyczną. Ułożył tablice trygonometryczne w układzie dziesiętnym, czym zbliżył się do ułamków dziesiętnych. W 1471 założył w Norymberdze obserwatorium, drukarnię i warsztat mechaniczny – jego patronem, który to wszystko sfinansował, był Bernhard Walther, bogaty patrycjusz. W 1474 jako pierwszy wydał drukiem pracę naukową. W 1475 Regiomontanus został zaproszony do Rzymu przez papieża Sykstusa IV, na którego życzenie brał udział w pracach nad reformą kalendarza; w tym samym roku papież konsekrował go na biskupa Ratyzbony (niem. Regensburg). Regiomontanus zmarł rok później ciągle przebywając w Rzymie. Na temat jego śmierci pojawiły się dwie teorie. Pierwsza i najbardziej prawdopodobna mówi, że zmarł z powodu dżumy, która powróciła 1476 roku do Rzymu. Druga jest bardziej sensacyjna – mianowicie plotka głosiła, że Regiomontanus został zamordowany przez dwóch synów Jerzego z Trapezuntu, którego Regiomontanus zjadliwie krytykował za to, że był kiepskim matematykiem i astronomem.

</doc>
<doc id="73767" url="https://pl.wikipedia.org/wiki?curid=73767" title="Hirudoterapia">
Hirudoterapia

Hirudoterapia (łac. "hirudo", pijawka) – metoda leczenia za pomocą niektórych gatunków pijawek, znana człowiekowi od początków cywilizacji.
Historia.
Pierwsze odnotowane przypadki jej stosowania znane są z malowideł ściennych starożytnego Egiptu pochodzących z okresu XVIII dynastii (1550–1292 p.n.e.). Autorem pierwszych pisanych źródeł informacji o medycznym stosowaniu pijawek jest Nikander (II wiek p.n.e.) Od I wieku naszej ery pojawiało się coraz więcej źródeł pisanych, w tym pisma chińskie oraz literatura sanskrycka, perska i arabska. W tym okresie Rzymianie nadali pijawkom nazwę "hirudo", przez Karola Linneusza przyjętą za nazwę jednego z rodzajów pijawek ("Hirudo" ). Pliniusz Starszy napisał, że pijawki wysysają krew i są użyteczne na „bóle reumatyczne i wszelkiego rodzaju dolegliwości i gorączki”. 
Atrakcyjność pijawek zmieniała się w historii medycyny, a obecnie jej znaczenie wzrasta. W czerwcu 2004 roku amerykańska Agencja Żywności i Leków dopuściła do obrotu medycznego pijawki lekarskie, uznając je za środek leczniczy.
Wykorzystywanie hirudoterapii.
Pijawki próbuje wykorzystywać się w leczeniu paradentozy, choroby zwyrodnieniowej stawów, niepłodności zarówno u kobiet, jak i u mężczyzn, między innymi w przypadku leczenia nadciśnienia tętniczego i choroby niedokrwiennej serca, ponieważ pijawki wydzielają z gruczołów gardzieli hirudynę, która jest substancją przeciwzakrzepową (antykoagulantem).
Według zwolenników terapii skaleczenia, oparzenia i ropienia goją się lepiej przy zastosowaniu hirudoterapii. Terapia ta jest też stosowana dla przyspieszenia gojenia po operacjach plastycznych i przeszczepach skóry.
Gatunki pijawek.
Do hirudoterapii wykorzystuje się kilkanaście gatunków pijawek, przede wszystkim z rodziny Hirudinidae. Obecnie najczęściej wykorzystuje się do tego celu osobniki hodowane w sterylnych kulturach, chociaż we wschodniej Europie i w Azji masowo pozyskuje się także dzikie osobniki. Najczęściej wykorzystuje się, w praktyce trudne do rozróżnienia przez niespecjalistów, cztery gatunki: azjatycko-południowoeuropejski "Hirudo verbana", afrykański "Hirudo troctina", azjatycki "Hirudo orientalis", a także objętą w wielu krajach (również w Polsce) ścisłą ochroną gatunkową pijawkę lekarską ("Hirudo medicinalis", występującą w handlu czasem pod nieaktualną, synonimiczną nazwą "Hirudo officinalis"). Dwa spośród tych gatunków – "H. medicinalis" i "H. verbana" – objęte są przepisami Konwencji Waszyngtońskiej (CITES) oraz rozporządzeniami Unii Europejskiej regulującymi handel zagrożonymi gatunkami.
Pijawka lekarska to jedyny przedstawiciel tej grupy gatunków występujący naturalnie w Polsce (gdzie wymaga ochrony czynnej). Do leczenia używa się przede wszystkim osobników wyhodowanych w warunkach sterylnych kultur, co jest również podyktowane względami higienicznymi.

</doc>
<doc id="73772" url="https://pl.wikipedia.org/wiki?curid=73772" title="Philippe Buache">
Philippe Buache

Philippe Buache (ur. 7 lutego 1700 w Paryżu, zm. 24 stycznia 1773 tamże) – geograf francuski. W 1729 roku został geografem królewskim. Twórca geomorfologii jako logicznego systemu. Jako pierwszy wprowadził izobaty w roku 1745 na mapie kanału La Manche.
Dokonał podziału powierzchni Ziemi na mniejsze części, wyróżniając płaskowyże i baseny. Zakładał, że najwyżej położone obszary górskie (wysokie płaskowyże) są źródliskami wielkich rzek, działy wód stanowią pasma górskie, które z kolei otaczają baseny, na które podzielone są kontynenty. Na każdym kontynencie, do których zaliczał także Australię, występuje jeden centralny płaskowyż. Konsekwentnie wydzielił podmorskie baseny i podmorskie systemy gór, gdzie kontynuację działów wód stanowią ciągi wysp, mielizn i raf, ujmując w ten sposób morfologię całej Ziemi.

</doc>
<doc id="73773" url="https://pl.wikipedia.org/wiki?curid=73773" title="Carl Ritter">
Carl Ritter

Carl Ritter (ur. 7 sierpnia 1779 w Quedlinburgu, zm. 28 września 1859 w Berlinie) – niemiecki geograf, uznawany obok Aleksandra Humboldta za twórcę nowożytnej geografii, zwolennik regionalnego ujmowania zjawisk i studiów porównawczych, pierwszy profesor geografii.
Życiorys.
Carl Ritter urodził się 7 sierpnia 1779 roku w Quedlinburgu, jako jedno z sześciorga dzieci, w rodzinie pastora F. W. Rittera. Początkowo nauczany był w domu, a jego nauczycielem był Johann Christoph Friedrich GutsMuths (1759–1839). W 1785 roku wraz z bratem rozpoczął naukę w Philanthropinum w Schnepfenthal, gdzie GutsMuths został zatrudniony jako nauczyciel.
W 1796 roku został przewidziany na wychowawcę synów bankiera frankfurckiego Johanna Jakoba Bethmann-Hollwega (1748–1808) i wysłany na studia na uniwersytet w Halle. W latach 1798–1820 pracował dla rodziny Bethmann Hollweg, najpierw jako nauczyciel, a następnie jako towarzysz podróży. Zainteresowany geografią, sam kształcił się w tej dziedzinie. W 1806 roku wydał pracę o nauczaniu geografii – "Einige Bemerkungen über den methodischen Unterricht in der Geographie". Towarzyszył najmłodszemu synowi Bethmann-Hollwega Moritzowi Augustowi von Bethmann-Hollweg (1795–1877) podczas jego studiów na uniwersytecie Getyndze, samemu poświęcając się studiom geograficznym.
W 1820 roku Ritter został pierwszym profesorem geografii (niem. "Professor der Erd-, Länder-, Völker- und Staatenkunde") na uniwersytecie w Berlinie. Jego wykłady cieszyły się ogromna popularnością, przyciągając 300–400 słuchaczy, do których często dołączał Alexander von Humboldt. Jego studentami byli m.in. rosyjski geograf Piotr Pietrowicz Siemionow-Tian-Szanski (1827–1914), francuski geograf Élisée Reclus (1830–1905) i szwajcarski geograf Arnold Henri Guyot (1807–1884).
W latach 1823–1853 Ritter prowadził zajęcia z geografii w pruskiej szkole wojskowej "Preußische Kriegsakademie". W 1829 roku współzałożył berlińskie towarzystwo geograficzne "Gesellschaft für Erdkunde", któremu wielokrotnie przewodniczył.
Zmarł w Berlinie 28 września 1859 roku.
Działalność naukowa.
Uważany, obok Alexandra von Humboldta (1769–1859) za twórcę nowożytnej geografii. Ustanowił geografię na stałe jako przedmiot nauczania. Wiele jego prac geograficznych nie ma bibliografii naukowej, wielu z nich pozostało nieukończonych. Według Rittera wiedza o ziemi, nauki przyrodnicze, historia i etnologia łączyły się w jedną, nową naukę – geografii. Opowiadał się za regionalnym ujmowaniem zjawisk i prowadzeniem studiów porównawczych – tak pojmowaną geografię nazywał ziemioznawstwem (niem. "Erdkunde"). Geografia fizyczna miała zajmować się związkami między warunkami topograficznymi a przestrzenią życiową człowieka. W tym kontekście Ritter reprezentował kierunek antropocentryczny. Pozostawał pod wpływem idealistycznej filozofii niemieckiej.
Jego główne dzieło "Die Erdkunde im Verhältnis zur Natur und Geschichte des Menschen" (tłum. "Geografia w odniesieniu do przyrody i historii ludzkości") (23 tomy, 1822–59), które dotyczy kontynentów Afryki i Azji, zostało starannie przygotowane na podstawie innych publikacji. Nowością było podejście encyklopedyczne i opisanie obszarów pod względem geograficznym, a nie politycznym.
Ritter zajmował się także formami (wytworami) typowymi dla poszczególnych krajów (niem. "Productenkunde") i pisał prace oparte na własnych doświadczeniach z podróży po Europie. Nie odbywał jednak celowych podróży naukowych, nie prowadził prac terenowych ani pomiarów.
Od początku wiązał geografię z kartografią, kreśląc samodzielnie oryginalne mapy ukazujące warunki biogeograficzne czy klimatyczne. Jego mapy izotermiczne cieszyły się uznaniem Heinricha Berghausa (1797–1884), Traugotta Brommego (1802–1866), Alexandra von Humboldta (1769–1859) i Augusta Petermanna (1822–1878). W 1806 roku Ritter jako pierwszy zastosował wykresy wysokości.
Po śmierci został zapomniany, a jego zasługi były umniejszane ze względu na brak badań własnych. Jego wkład w naukę geografii został doceniony dopiero po II wojnie światowej.
Publikacje.
Wybór prac podany za Neue Deutsche Biographie:

</doc>
<doc id="73778" url="https://pl.wikipedia.org/wiki?curid=73778" title="Ratyzbona">
Ratyzbona

Ratyzbona (niem. "Regensburg", baw. "Rengschburg", czes. "Řezno") – miasto na prawach powiatu w Niemczech, w kraju związkowym Bawaria, siedziba rejencji Górny Palatynat, regionu Ratyzbona oraz powiatu Ratyzbona. Leży nad Dunajem. Polska nazwa miasta wywodzi się z pradawnej nazwy celtyckiej "Radasbona" poprzez łacińską nazwę "Ratisbona".
W 179 istniała tu rzymska warownia "Castra Regina" (Obóz Regina – od łacińskiej nazwy rzeki Regen, nad którą leży miasto), założona przez III Legion podczas panowania cesarza Marka Aureliusza. W VI wieku miasto było znane jako "Rega-nespurc", będąc rezydencją książąt Agilolf i pierwszą oficjalną stolicą Bawarii. W 739 św. Bonifacy powołał tu biskupstwo – już "Regensburga" (czyli „zamku nad Regenem”).
Dziś Ratyzbona to piąte co do wielkości miasto Bawarii, po Monachium, Norymberdze, Augsburgu i Würzburgu. Jest siedzibą diecezji rzymskokatolickiej. Posiada trzy szkoły wyższe. Główne gałęzie przemysłu i usług w Ratyzbonie to: elektrotechnika, produkcja samochodów, przemysł maszynowy, browarnictwo, drukarstwo, transport śródlądowy (port przeładunkowy).
Od 13 lipca 2006 Stare Miasto w Ratyzbonie znajduje się na liście światowego dziedzictwa kultury UNESCO.
Geografia fizyczna.
Położenie.
Ratyzbona położona jest nad Dunajem, przy ujściu rzek Naab i Regen. W granicach miasta znajdują się dwie wyspy: "Untere Wöhrd" i "Obere Wöhrd". Początkowo część miasta "Stadtamhof" leżała na północnym brzegu Dunaju, ale po wybudowaniu kanału Men-Dunaj, stała się trzecią wyspą.
Miasto leży na styku czterech krain: Jury Frankońskiej, Lasu Bawarskiego, doliny Dunaju (dolnobawarskiej równiny lessowej; niem. "Gäuboden") oraz dolnobawarskich wzgórz trzeciorzędowych. To specyficzne położenie geograficzne wyznacza kierunki i granice rozwoju przestrzennego Ratyzbony. Ponieważ poszerzanie miasta w kierunku północnym i zachodnim jest bardzo ograniczone, nowe dzielnice powstają na wschodzie i południu, w przestronnej dolinie Dunaju i u stóp dolnobawarskich wzgórz trzeciorzędowych.
Klimat.
Miasto leży w strefie klimatu umiarkowanego z wpływami kontynentalnymi. W przeciwieństwie do mokrego klimatu bawarskiego przedgórza Alp klimat Ratyzbony charakteryzuje się suchymi latami. Przez miasto przebiega północna granica występowania fenu, który dociera tu już raczej rzadko. Jesienią i zimą powstają tu gęste mgły i nisko płynące stratusy. Pokrywa śnieżna rzadko utrzymuje się przez dłuższy okres. Położenie w kotlinie sprawia, że miasto często cierpiało z powodu smogu.
Średnia roczna temperatura powietrza w Ratyzbonie wynosi 8 °C. Całkowita roczna suma opadów to ok. 646 mm. Najcieplejszymi miesiącami są czerwiec, lipiec i sierpień (średnia temp. 16,2 °C–18,0 °C), a najchłodniejszymi grudzień, styczeń i luty (średnia temp. –0,9 °C–2,7 °C). Najobfitsze opady występują pomiędzy czerwcem a sierpniem (74–93 mm), a najmniejsze w marcu i w listopadzie (33–39 mm).
Geografia społeczno-gospodarcza.
Sąsiednie gminy.
Miasto Ratyzbona graniczy z następującymi gminami i miastami należącymi do ratyzbońskiego powiatu: Lappersdorf, Zeitlarn, Wenzenbach, Tegernheim, Barbing, Neutraubling, Obertraubling, Pentling, Sinzing oraz Pettendorf.
Podział administracyjny i zagospodarowanie przestrzenne.
Ratyzbona charakteryzuje się zwartą strukturą, co przekłada się na relatywnie krótkie ulice i raczej homogeniczne osadnictwo (z wyjątkiem Starego Miasta oraz terenów zielonych wokół uniwersytetu i wysp Wöhrde).
Na początku XIX w. Ratyzbona leżała praktycznie w granicach dawnego obozu rzymskiego, rozciągając się nieznacznie na sąsiednie tereny zachodnie. Po nadaniu "Kumpfmühl" praw gminy, miasto rozrosło się poza granice południowej linii kolejowej (1810–1818). W XX w. do Ratyzbony przyłączano kolejne nowe gminy w 1924, 1938 oraz 1977.
Miasto podzielone jest na 18 dzielnic:
Historia.
Ratyzbona jest jednym z najstarszych miast w Niemczech. Na przestrzeni wieków nazwa miasta ulegała wielu zmianom. Najstarsza znana nazwa Ratyzbony to celtycka "Radasbona" ("Ratasbona" bądź "Ratisbona"). Miasto nazywane też było: "Quadratą", "Germanisheim", "Hyatopolis", "Ymbripolis", "Reginopolis" lub "Tyberiną".
Pierwsze osadnictwo.
Zakole Dunaju koło Ratyzbony było zamieszkane już w czasach neolitu. Na początku 2006, ok. 100 m na wschód od muru dawnego obozu legionu rzymskiego, odkryto groby celtyckie, datowane na ok. 400 p.n.e.
Cesarstwo Rzymskie.
Rzymska historia Ratyzbony zaczyna się wraz z budową pierwszego kasztelu (łac. "Castellum") w 79, który wzniesiono na terenie dzisiejszej dzielnicy "Kumpfmühl". Kasztel służył jako punkt obserwacyjny nad ujściami rzek Naab i Regen. Był otoczony fosą oraz palisadą, a w latach późniejszych murem kamiennym. Mógł pomieścić 1000 legionistów piechoty albo 500 konnych.
Wiek osady naddunajskiej odkrytej na terenie dzisiejszego zachodniego Starego Miasta również szacuje się na I w. n.e. W pobliżu ujścia rzeki Naab do Dunaju znaleziono pozostałości wieży obserwacyjnej. Z tego czasu pochodzi też najprawdopodobniej najstarszy rzymski browar na północ od Alp (obecnie pawilon rzymski przy Kornweg). Kasztel i osada zostały zniszczone w drugiej połowie 160 w czasie wojen markomańskich.
Po wycofaniu się wojsk Markomanów ok. 170, cesarz Marek Aureliusz zlecił budowę obozu legionistów "Castra Regina" (pol. warownia nad rzeką Regen). Obóz otaczał mur wysoki na ok. 10 m, z czterema bramami i licznymi wieżami. Jego zarys jest do dziś widoczny na terenie obecnego Starego Miasta. Do czasów obecnych zachowały się również kamienne pozostałości Porta Praetoria, bramy północnej.
W obozie stacjonował III Legion Rzymski liczący ok. 6000 żołnierzy. Castra Regina była główną bazą wojskową prowincji Recji. Baza poza stolicą prowincji, w tym przypadku Augsburgiem, stanowiła wyjątek w rzymskim systemie administracyjnym. Około 400 w okresie wielkiej wędrówki ludów Rzymianie zostali zmuszeni opuścić kasztel, który po ich odejściu został przekształcony w warowną osadę.
Biskupstwo.
W latach 500–788 Ratyzbona była siedzibą książąt bawarskich Agilofingów. W 739 św. Bonifacy założył tutaj biskupstwo. Agilofingowie panowali w Ratyzbonie do 788, kiedy to Tassilo III, ówczesny władca Bawarii i lennik Karola Wielkiego został ukarany przez cesarza za niesubordynację polityczną i wygnany z miasta.
Ratyzbona to jedna z najstarszych diecezji w Niemczech, powołana do życia w 739 przez biskupa Moguncji Bonifacego. Chociaż miasto przeszło w 1542 na protestantyzm, to pozostało siedzibą biskupów katolickich do dziś.
W IX w. Ratyzbona była ważnym ośrodkiem państwa wschodniofrankijskiego. 13 stycznia 845 w Ratyzbonie przyjęło chrzest czternastu czeskich książąt. W opactwie benedyktyńskim św. Emmerama spoczywają królowie wschodniofrankijscy z dynastii Karolingów z rodzinami: Hemma (zm. 876), żona króla Ludwika II Niemieckiego; Arnulf z Karyntii (zm. 899); syn Arnulfa Ludwik IV Dziecię (zm. 911). Z tego okresu pochodzi słynna ratyzbońska saga "Dollingersage" o pojedynku ratyzbończyka Hansa Dollingera z pogańskim rycerzem Craco na "Haidplatz".
Niektórzy historycy (m.in. Jerzy Dowiat) wskazywali Ratyzbonę jako miejsce chrztu Polski w roku 966, ale pogląd ten nie znajduje uznania wśród współczesnych badaczy.
W 1041 w Ratyzbonie został zawarty układ, na mocy którego książę czeski Brzetysław I zrzekał się roszczeń do ziem polskich z wyjątkiem zagarniętej części Śląska.
Handel zagraniczny z Paryżem, Wenecją i Kijowem umożliwił szybki rozwój gospodarczy Ratyzbony, która stała się jednym z najbogatszych i najliczniejszych miast Niemiec w XII i XIII w. W 1200 miasto liczyło ok. 10 tys. mieszkańców a Dunajem transportowano więcej towarów niż Renem. Ponadto Ratyzbona posiadała wówczas jedyny most na Dunaju pomiędzy Ulm a Wiedniem – wybudowany w latach 1135–1146 Most Kamienny (niem. "Steinerne Brücke"). Uznawany za majstersztyk średniowiecznej sztuki architektonicznej, służył za wzór budowniczym wielu innych mostów w owym czasie, np. Mostu Judyty na Wełtawie w Pradze (poprzednika Mostu Karola).
O średniowiecznej potędze miasta świadczy bogata architektura romańska i gotycka, która do tej pory dominuje na ratyzbońskim Starym Mieście. Most Kamienny i katedra to najlepiej rozpoznawalne symbole Ratyzbony.
Ze względu na dogodne położenie nad Dunajem, miasto było idealnym miejscem na rozpoczęcie wypraw do Ziemi Świętej. W maju 1147 król Konrad III Hohenstauf wyruszył stąd na II wyprawę krzyżową. W maju 1189 cesarz Fryderyk I Barbarossa rozpoczął tu III wyprawę krzyżową.
Kiedy w 1180 Fryderyk Barbarossa usunął Henryka Lwa z Bawarii, władzę w kraju przejęli Wittelsbachowie.
Wolne miasto.
W 1207 Filip Szwabski nadał Ratyzbonie status wolnego miasta Rzeszy, który miasto utrzymało aż do 1803. W 1245 cesarz Fryderyk II nadał miastu przywilej powołania jednego burmistrza i rady miasta, co w połączeniu z dalszym rozkwitem handlu zagranicznego oraz przeprowadzką książąt bawarskich do Landshutu w 1255 przyczyniło się do wzmocnienia pozycji mieszczan, a następnie spowodowało trwający ponad sto lat konflikt pomiędzy miastem a biskupstwem Ratyzbony i księstwem Bawarii.
W drugiej połowie XIII w. rozpoczęto budowę katedry św. Piotra (1260–1270), która trwała aż do 1872.
W XV w. miasto znacznie podupadło gospodarczo. Pustka w kasie miejskiej przyczyniła się do poddania miasta księciu Bawarii Albrechtowi II, z którym łączono nadzieje na inwestycje, m.in. założenie uniwersytetu. W 1492 cesarz Fryderyk III ponownie ustanowił Ratyzbonę miastem cesarskim.
Na początku XVI w. w mieście miały miejsce rozruchy poskromione przez cesarza Maksymiliana I, który narzucił miastu nowy statut, tzw. "Regimentsordnung". Zmodyfikowany w 1514 obowiązywał do 1803.
W 1519, już po śmierci Maksymiliana I, doszło do pogromu ludności żydowskiej i zburzenia dzielnicy żydowskiej. Gmina żydowska w Ratyzbonie była wówczas największą w Niemczech.
W 1541 w "Neuen Waag" przy "Haidplatz" miała miejsce debata religijna pomiędzy Filipem Melanchtonem a Johannesem Eckiem mająca na celu zbliżenie środowisk chrześcijańskich: protestantów i katolików. Po licznych zatargach pomiędzy radą a biskupem, w 1542 Ratyzbona stała się miastem ewangelickim. Zwiększyło to nadzieje na uniezależnienie się od katolickiego biskupa i cesarza, zaogniając konflikt z księciem biskupem.
Podczas wojny trzydziestoletniej, w 1633 Ratyzbonę zajęły wojska szwedzkie pod dowództwem Bernarda Weimarskiego. Rok później miasto zostało odbite przez armie cesarską i bawarską.
Nieustający Sejm Świętego Cesarstwa Rzymskiego (1663–1803).
Ratyzbona była ważnym ośrodkiem państwa wschodniofrankijskiego, w którym odbywały się posiedzenia niemieckiego sejmu. Od 1594 spotkania Reichstagu odbywały się w Sali Rzeszy (niem. "Reichsaal") w starym ratuszu. Od 1663 obradował tu Nieustający Sejm Świętego Cesarstwa Rzymskiego (niem. "Immerwährender Reichstag des Heiligen Römischen Reiches"), w którym uczestniczyli delegaci z całej Europy – cesarz był reprezentowany przez cesarskich komisarzy głównych (niem. "Prinzipalkomissar"). W 1748 komisarzem głównym został cesarski poczmistrz generalny książę Alexander Ferdinand von Thurn und Taxis, który przeniósł swoją rodzinę z Frankfurtu do Ratyzbony.
Świadectwem architektonicznym nieustającego sejmu są liczne siedziby jego uczestników, którzy byli zwolnieni z płacenia cła i podatków. Sytuacja polityczna miasta w owym czasie była bardzo złożona. Obok rady miasta, istniały inne niezależne instytucje: biskupstwo Ratyzbony sprawujące również świecką władzę nad swoim terytorium (niem. "Hochstift Regensburg"), a także klasztor cesarski św. Emmerama oraz opactwa Niedermünster i Obermünster. Na to wszystko nakładały się specjalne prawa cesarza oraz książąt uczestniczących w sejmie.
Pod koniec XVIII w. miastem wstrząsały ciężkie spory wewnątrzpolityczne. W obliczu zagrożenia bankructwem miasta, przedstawiciele mieszczaństwa oraz magistratu oskarżyli tajnych radców miasta (niem. "Geheimer Rat der Stadt") o niegospodarność oraz łamanie prawa przed sądem najwyższym (niem. "Reichshofrat") w Wiedniu, wygrywając sprawę. Cesarz zarządził rewizję statutu miasta oraz umorzył jego długi (kosztem wierzycieli), ratując je przed finansowym upadkiem.
W 1800 w mieście stacjonowała zwycięska armia francuska. Francuzi nałożyli na miasto wysokie kontrybucje, które ponownie doprowadziły finanse miasta do ruiny.
Księstwo Ratyzbony (1803–1810).
W 1803 sejm Rzeszy niemieckiej podjął w Ratyzbonie jedną z ostatnich swoich decyzji, mianowicie o sekularyzacji i mediatyzacji (niem. "Reichsdeputationshauptschluss"), która zwiastowała koniec Świętego Cesarstwa Rzymskiego. Z mocy tej decyzji powstało niezależne księstwo Ratyzbony z kanclerzem Karlem Theodorem von Dalbergiem na czele. Z powodu licznych sprzeciwów Bawarii, von Dalberg objął władzę w księstwie dopiero z początkiem lutego 1805. W 1806, pod naciskiem Napoleona, władcy państw niemieckich wystąpili z cesarstwa, zakładając Związek Reński pod patronatem cesarza Francuzów. Dalberg stanął na jego czele (niem. "Fürstprimas").
20 kwietnia 1809 podczas V koalicji (wojny Francji przeciwko Wielkiej Brytanii i Austrii) Ratyzbona została zajęta przez wojska austriackie. Francuzi wzięli miasto szturmem trzy dni później, a Napoleon został ranny. Dalberg zachował swój urząd jako arcybiskup miasta (aż do swojej śmierci w 1817), ale pod naciskiem Napoleona musiał poddać Ratyzbonę w maju 1810 Królestwu Bawarii. Otrzymał za to dobra książęce Hanau i Fulda wraz z tytułem wielkiego księcia Frankfurtu (niem. "Großherzog von Frankfurt").
Królestwo Bawarii (1810-1918).
Przejęcie przez Bawarię oznaczało utratę znaczenia politycznego i uprzywilejowanej pozycji miasta w starej Bawarii. Stosunki gospodarcze Ratyzbony pogorszyły się już tak znacznie w okresie wolnego miasta, że dalsza niezależność nie była możliwa choćby z tego powodu.
Ratyzbona została stolicą okręgu Regenkreis, a po reformie administracyjnej w 1838, okręgu „Górny Palatynat i Ratyzbona”, z którego utworzono okręg (1948), a potem rejencję (1953) Górny Palatynat. Jako miasto wydzielone (niem. "Kreisfreie Stadt"), Ratyzbona jest jednocześnie siedzibą powiatu.
Ratyzbona zaczęła ponownie zyskiwać na znaczeniu w połowie XIX w. W 1859 otrzymała połączenie kolejowe z Monachium i Norymbergą.
W 1867 wraz z Królestwem Bawarii Ratyzbona została częścią zjednoczonych Niemiec. W 1890 z populacją 34 516 mieszkańców Ratyzbona stanowiła piąte największe miasto Bawarii.
III Rzesza.
Wraz z dojściem do władzy narodowych socjalistów w 1933, dotychczasowy burmistrz miasta Otto Hipp stracił urząd. Sprzeciwiał się bowiem wykorzystywaniu budynków państwowych na potrzeby partii NSDAP. Nowy burmistrz dr med. Otto Schottenheim (1933–45; NSDAP) rozpoczął w tym samym roku budowę pokazowego osiedla nazwanego jego imieniem (obecnie: "Konrad-Siedlung"). 12 maja 1933 naziści zorganizowali na "Neupfarrplatz" akcję publicznego palenia książek.
W nocy z 9 na 10 listopada 1938 doszło w całych Niemczech do pogromu ludności żydowskiej. Żydowscy mieszkańcy miasta zostali sterroryzowani. Synagoga na "Brixner Hof" została spalona. Cztery lata później na placu po spalonej świątyni zebrano 106 ratyzbońskich Żydów, a następnie wywieziono do Piask i zamordowano w obozie zagłady Bełżec. Kolejne transporty kierowane były do obozu koncentracyjnego Theresienstadt aż do 1943. Uważa się, że w Holocauście zginęło 200–250 Żydów ratyzbońskich, a 233 udało się wyemigrować.
W 1939 Ratyzbona została włączona do Reichgau Bayerische Ostmark z siedzibą w Bayreuth. Na jesieni 1942 gestapo rozbiło tzw. grupę Neupfarrplatz – 50-osobową komórkę niemieckiego ruchu oporu. 9 osób poniosło śmierć, reszta członków grupy została skazana na karę ciężkiego więzienia i utratę praw obywatelskich.
Pod koniec wojny Ratyzbona była celem ataków lotnictwa alianckiego (np. operacja "Double Strike" w 1943). Zniszczone zostały głównie przedmieścia, gdzie mieściły się zakłady Messerschmitta – wtedy największa fabryka samolotów w Europie. W latach 1943–1945 w wyniku prawie 20 nalotów przeprowadzonych przez brytyjskie siły powietrzne "Royal Air Force" (RAF) oraz 8 zorganizowanych przez lotnictwo amerykańskie "US Air Force" zginęło ok. 3000 osób, w tym wielu jeńców wojennych.
Pod naciskami demonstrujących 23 kwietnia 1945 kobiet i kaznodziei dr. Johanna Maiera miasto poddano praktycznie bez walki. Następnego dnia ksiądz Maier wraz mieszkańcem Ratyzbony Josefem Zirklem oraz emerytowanym urzędnikiem Michaelem Lottnerem został oskarżony o sabotaż i publicznie stracony. W miejscu egzekucji na "Dachauplatz" wzniesiono pomnik. Szczątki Maiera od 2005 spoczywają w ratyzbońskiej katedrze.
Czasy współczesne.
Już w 1945 liczba mieszkańców Ratyzbony przekroczyła 100 tys. W 2000 osiągnęła 150 tys., do czego przyczynili się osiedlający się tu uciekinierzy ze wschodu – szczególnie z Kraju Sudetów – włączanie okolicznych gmin w granice miasta (w 1971 r. oraz w 1983 r.), a także rozwój infrastruktury. W 1965 założono tu uniwersytet, w 1992 szpital uniwersytecki. Na początku lat 70. XX w. powołano do życia "Fachhochschule". W 1960 otwarto port wschodni, a w 1978 kanał Men-Dunaj.
W mieście obecne są największe niemieckie koncerny przemysłowe: Siemens AG, Infineon, BMW.
W 1997 Ratyzbona otrzymała Nagrodę Europy za pracę na rzecz integracji europejskiej.
W 2013 12% mieszkańców miasta stanowili obcokrajowcy, spośród których najliczniejsze grupy stanowiły osoby urodzone w Rosji (6658 osób), Polsce (5356), na Ukrainie (4013), w Turcji (3985) i Rumunii (3776).

</doc>
<doc id="73781" url="https://pl.wikipedia.org/wiki?curid=73781" title="Konon (imię)">
Konon (imię)

Konon - imię męskie pochodzenia greckiego, od "koonos", co oznacza "stożek".
Znane osoby noszące to imię:
Konon imieniny obchodzi 1 października, 6 marca i 21 września.

</doc>
<doc id="73782" url="https://pl.wikipedia.org/wiki?curid=73782" title="Medaliści igrzysk olimpijskich w lekkoatletyce">
Medaliści igrzysk olimpijskich w lekkoatletyce

Medaliści igrzysk olimpijskich w lekkoatletyce – lista zawodników i reprezentacji, które przynajmniej raz stanęły na podium zawodów olimpijskich w lekkoatletyce.
Lekkoatletyka znajduje się w programie letnich igrzysk olimpijskich nieprzerwanie od ich pierwszej nowożytnej edycji w 1896 roku. Wśród mężczyzn rozgrywa się 24 konkurencje lekkoatletyczne: sprinty (biegi na 100 m, 200 m, 400 m), biegi średniodystansowe (800 m, 1500 m), biegi długodystansowe (5000 m, 10 000 m, maraton), biegi płotkarskie (110 m, 400 m), bieg na 3000 m z przeszkodami, sztafety (4 × 100 m, 4 × 400 m), chody sportowe (20 km, 50 km), skoki (wzwyż, o tyczce, w dal, trójskok), rzuty (dyskiem, młotem, oszczepem, pchnięcie kulą) i dziesięciobój. Po raz pierwszy zawody, w wyżej wymienionym formacie, rozegrano na igrzyskach w Melbourne w 1956 roku. Formuła ta obowiązywała na każdych kolejnych imprezach, aż do Igrzysk Olimpijskich 2020 w Tokio. Wyjątkiem był 1976 rok, w którym z programu igrzysk usunięto chód na 50 km. Konkurencja ta została w zamian rozegrana na Mistrzostwach Świata w Lekkoatletyce w 1976 roku – była jedyną konkurencją na tej edycji mistrzostw. Od 2024 roku chód na 50 km zastąpiony zostanie przez konkurencję mieszaną – chód drużynowy na 35 km.
Mężczyźni, od 2021 roku, uczestniczą również w konkurencji mieszanej – sztafecie mieszanej 4 × 400 m. 
Przed 1956 rokiem rozgrywano ww. konkurencje na innych dystansach lub formach równolegle do obecnie rozgrywanych, bądź w zamian za nie. W biegach płaskich organizowano dodatkowo bieg na 60 m oraz na 5 mi, w biegach przez płotki bieg na 200 m, w biegach z przeszkodami zawodnicy pokonywali dystans 2500 m, 2590 m, 3200 m oraz 4000 m. Raz zorganizowano sztafetę na dystansie 1600 m (2 × 200 m, 400 m i 800 m). Organizowano biegi drużynowe na dystansach 3000 m, 5000 m, 3 mi i 4 mi oraz biegi przełajowe – indywidualnie oraz drużynowo. W chodzie sportowym zawodnicy rywalizowali na dystansie 3000 m, 3500 m, 10 km i 10 mi. Organizowano skoki z miejsca – wzwyż, w dal i trójskok. Rozgrywano rzuty przyrządami sportowymi w różnych formach – oburącz kulą, dyskiem oraz oszczepem, rzucano dyskiem sposobem starożytnym, a oszczepem stylem wolnym. Ponadto konkurowano w rzucie ciężarem. Konkurencjami wielobojowymi były all-around oraz pięciobój.
Wśród mężczyzn najwięcej medali olimpijskich (w tym najwięcej złotych) w lekkoatletyce zdobyli zawodnicy Stanów Zjednoczonych – 678 (w tym 279 złotych, 222 srebrne i 177 brązowych). Drugie miejsce w klasyfikacji medalowej zajmuje Finlandia (111 medali – 47 złotych, 34 srebrne i 30 brązowych), a trzecie Wielka Brytania (150 medali – 45 złotych, 59 srebrnych i 46 brązowych).
Podczas jednej edycji igrzysk najwięcej medali zdobyli Amerykanie – 64, w 1904 roku na igrzyskach w St. Louis, gdzie byli gospodarzami. Jedyną reprezentacją, która zdobyła przynajmniej jeden medal olimpijski na wszystkich edycjach igrzysk jest Wielka Brytania.
Najbardziej utytułowanym zawodnikiem jest Fin Paavo Nurmi, który zdobył 12 medali – 9 złotych i 3 srebrne. Drugi w klasyfikacji jest Amerykanin Carl Lewis z dorobkiem 10 medali – 9 złotych i 1 srebrny. Kolejni są ex aequo Amerykanin Ray Ewry i Jamajczyk Usain Bolt – obaj zdobyli 8 złotych medali. Zawodnikiem, który również zdobył 8 medali – 5 złotych i 3 srebrne – jest Fin Ville Ritola.
81 razy zdarzyła się sytuacja, w której zawodnicy jednej reprezentacji obsadzili wszystkie miejsca na podium. Dotyczy to też sytuacji, w których współdzieli podium ex aequo z zawodnikami z innych reprezentacji oraz sytuacji, gdy nie przyznawano medalu danego koloru, ponieważ zawodnicy zdobyli ex aequo wyższe miejsca.
63 razy dokonali tego reprezentanci Stanów Zjednoczonych – jeden raz w biegu na 60 m (w 1904 roku), dwukrotnie w biegu na 100 m (w 1904 i 1912 roku), sześciokrotnie w biegu na 200 m (w 1904, 1912, 1952, 1956, 1984 i 2004 roku), pięciokrotnie w biegu na 400 m (w 1904, 1968, 1988, 2004 i 2008 roku), dwukrotnie w biegu na 800 m (w 1904 i 1912 roku), raz w biegu na 1500 m (w 1904 roku), ośmiokrotnie – najwięcej, w przypadku tego osiągnięcia – w biegu na 110 m przez płotki (w latach 1900–1912, 1948–1960), raz w biegu na 200 m przez płotki (w 1904 roku), pięciokrotnie w biegu na 400 m przez płotki (w 1904, 1920, 1956, 1960 i 2008 roku), dwukrotnie w skoku wzwyż (w 1896 i 1936 roku), dwukrotnie w skoku wzwyż z miejsca (w 1900 i 1904 roku), pięciokrotnie w skoku o tyczce (1904, 1908, 1912, 1924 i 1928 roku), czterokrotnie w skoku w dal (1896, 1904, 1988 i 1992 roku), raz w skoku w dal z miejsca (w 1904 roku), dwukrotnie w trójskoku (w 1900 i 1904 roku), dwukrotnie w trójskoku z miejsca (w 1900 i 1904 roku), siedmiokrotnie w pchnięciu kulą (w 1900, 1904, 1912, 1924, 1948, 1952 i 1960 roku), trzykrotnie w rzucie dyskiem (w 1908, 1956 i 1960 roku), dwukrotnie w rzucie młotem (w 1900 i 1904 roku) oraz dwukrotnie w dziesięcioboju (w 1936 i 1952 roku).
Po pięć razy całość podium obsadzili reprezentanci Finlandii i ZSRR. Finowie dokonali tego raz w biegu na 10 000 m (w 1936 roku), raz w biegu na 3000 m z przeszkodami (w 1928 roku), dwa razy w rzucie oszczepem (w 1920 i 1932 roku) i raz w rzucie oszczepem oburącz (w 1912 roku). Zawodnicy ze Związku Radzieckiego w pełni obsadzili podia raz w chodzie na 20 km (w 1956 roku), raz w skoku o tyczce (w 1988 roku) oraz trzykrotnie w rzucie młotem (w 1976, 1980 i 1988 roku). Dwa razy podobny wyczyn powtórzyli reprezentacji Szwecji (w biegu na 3000 m z przeszkodami w 1948 roku i trójskoku w 1912 roku), Kenii (w biegu na 3000 m z przeszkodami w 1992 i 2004 roku) i Wielkiej Brytanii (w bieg na 4000 m z przeszkodami w 1900 roku i chodzie na 10 mi w 1908 roku), a po jednym razie Jamajczykom (w biegu na 200 m w 2012 roku) i zawodnikom Wspólnej reprezentacji (w rzucie młotem w 1992 roku).
Najwięcej razy – siedemnaście – wszystkie miejsca na podium zajęli Amerykanie na domowych igrzyskach w St. Louis w 1904 roku.
Cztery razy w historii lekkoatletyki mężczyzn na igrzyskach olimpijskich zdarzyło się, że złoty medal w tej samej konkurencji zdobyło ex aequo dwóch zawodników. W 1908 roku identyczne rezultaty w skoku o tyczce osiągnęli Amerykanie Edward Cook i Alfred Gilbert. W 2021 rok Katarczyk Mutazz Isa Barszim i Włoch Gianmarco Tamberi, po uzyskaniu najlepszych rezultatów w konkursie skoku wzwyż, zdecydowali się nie rozgrywać między sobą dogrywki.
W 1912 roku reprezentujący Stany Zjednoczone Jim Thorpe zdobył złote medale w pięcioboju i dziesięcioboju. Jednak, po zakończeniu igrzysk, został zdyskwalifikowany za naruszenie zasad amatorstwa, a złote medale przyznano zawodnikom, którzy zdobyli drugie miejsca. W pięcioboju złotym medalistą został Norweg Ferdinand Bie, w dziesięcioboju Szwed Hugo Wieslander. W 1982 roku cofnięto dyskwalifikację Thorpe’a, przywracając mu złote medale, jednocześnie, tymczasowo, na pierwszych miejscach ex aequo pozostawiając Bie’a i Wieslandera. W 2022 Międzynarodowy Komitet Olimpijski poprawił dokumentację, ogłaszając Jima Thorpe’a jedynym zwycięzcą pięcioboju oraz dziesięcioboju Igrzysk Olimpijskich 1912.
Lista przedstawia medalistów w zawodach mężczyzn i mieszanych. Kobiety zostały przedstawione w osobnym haśle (z wyjątkiem konkurencji mieszanych, nie były jednak brane pod uwagę w klasyfikacji medalowej). Nie uwzględniono wyników Olimpiady Letniej 1906, która nie była organizowana przez MKOl. Na Igrzyskach Olimpijskich 1904 zorganizowano trójbój lekkoatletyczny, którego wyniki składają się na wielobój gimnastyczny. Medaliści tej konkurencji zostali wymienieni w haśle poświęconemu gimnastyce.
Medaliści chronologicznie.
Biegi.
Bieg na 60 metrów.
Konkurencja obecna była w programie igrzysk jedynie dwa razy – zadebiutowała na II Letnich Igrzyskach Olimpijskich w 1900 roku, po raz ostatni konkurowano w niej 4 lata później, na igrzyskach w St. Louis. Liderami konkurencji są Amerykanie Archie Hahn i Alvin Kraenzlein, którzy zdobyli po jednym złotym medalu. Reprezentanci Stanów Zjednoczonych zdobyli większość medali, jeden brązowy medal wywalczył reprezentant Australii. W poniższej tabeli przedstawiono wszystkich medalistów igrzysk olimpijskich w biegu na 60 m w latach 1900–1904.
Bieg na 100 metrów.
Konkurencja obecna jest w programie nieprzerwanie od pierwszej edycji letnich igrzysk olimpijskich. Liderem klasyfikacji zawodników jest Jamajczyk Usain Bolt, który zdobył 3 złote medale. Wśród reprezentacji liderem są Stany Zjednoczone, które w dorobku posiadają 16 złotych, 15 srebrnych i 9 brązowych medali. W poniższej tabeli przedstawiono wszystkich medalistów igrzysk olimpijskich w biegu na 100 m w latach 1886–2021.
Bieg na 200 metrów.
Konkurencja obecna jest w programie nieprzerwanie od drugiej edycji letnich igrzysk olimpijskich. Liderem klasyfikacji zawodników jest Jamajczyk Usain Bolt, który zdobył 3 złote medale. Wśród reprezentacji liderem są Stany Zjednoczone, które w dorobku posiadają 17 złotych, 19 srebrnych i 12 brązowych medali. W poniższej tabeli przedstawiono wszystkich medalistów igrzysk olimpijskich w biegu na 200 m w latach 1900–2021.
Bieg na 400 metrów.
Konkurencja obecna jest w programie nieprzerwanie od pierwszej edycji letnich igrzysk olimpijskich. Liderem klasyfikacji zawodników jest Amerykanin Michael Johnson, który zdobył 2 złote medale. Wśród reprezentacji liderem są Stany Zjednoczone, które w dorobku posiadają 19 złotych, 13 srebrnych i 12 brązowych medali. W poniższej tabeli przedstawiono wszystkich medalistów igrzysk olimpijskich w biegu na 400 m w latach 1896–2021.
Bieg na 800 metrów.
Konkurencja obecna jest w programie nieprzerwanie od pierwszej edycji letnich igrzysk olimpijskich. Liderami klasyfikacji zawodników jest ex aequo czterech biegaczy, którzy zdobyli po 2 złote medale: Brytyjczyk Douglas Lowe, Kenijczyk David Rudisha, Nowozelandczyk Peter Snell i Amerykanin Mal Whitfield. Wśród reprezentacji liderem są Stany Zjednoczone, które w dorobku posiadają 8 złotych, 4 srebrne i 9 brązowych medali. W poniższej tabeli przedstawiono wszystkich medalistów igrzysk olimpijskich w biegu na 800 m w latach 1896–2021.
Bieg na 1500 metrów.
Konkurencja obecna jest w programie nieprzerwanie od pierwszej edycji letnich igrzysk olimpijskich. Liderem klasyfikacji zawodników jest Brytyjczyk Sebastian Coe, który zdobył 2 złote medale. Wśród reprezentacji liderem jest Wielka Brytania, która w dorobku posiada 5 złotych, 5 srebrnych i 4 brązowe medale. W poniższej tabeli przedstawiono wszystkich medalistów igrzysk olimpijskich w biegu na 1500 m w latach 1896–2021.
Bieg na 5000 metrów.
Konkurencja obecna jest w programie nieprzerwanie od Igrzysk Olimpijskich 1912. Liderami klasyfikacji zawodników są ex aequo Brytyjczyk Mo Farah i Fin Lasse Virén, którzy zdobyli po 2 złote medale. Wśród reprezentacji liderem jest Finlandia, która w dorobku posiada 7 złotych, 4 srebrne i 2 brązowe medale. W poniższej tabeli przedstawiono wszystkich medalistów igrzysk olimpijskich w biegu na 5000 m w latach 1912–2021.
Bieg na 5 mil.
Konkurencję rozegrano tylko raz, podczas igrzysk w Londynie. W poniższej tabeli przedstawiono wszystkich medalistów igrzysk olimpijskich w biegu na 5 mi w 1908 roku.
Bieg na 10 000 metrów.
Konkurencja obecna jest w programie nieprzerwanie od piątej edycji letnich igrzysk olimpijskich. Liderami klasyfikacji zawodników jest, ex aequo, pięciu biegaczy: Etiopczycy Kenenisa Bekele i Haile Gebrselassie, Brytyjczyk Mo Farah, Finowie Paavo Nurmi i Lasse Virén oraz Czech Emil Zátopek, którzy zdobyli po 2 złote medale. Wśród reprezentacji liderem jest Finlandia, która w dorobku posiada 7 złotych, 4 srebrne i 4 brązowe medale. W poniższej tabeli przedstawiono wszystkich medalistów igrzysk olimpijskich w biegu na 10 000 m w latach 1912–2021.
Maraton.
Konkurencja obecna jest w programie nieprzerwanie od pierwszej edycji letnich igrzysk olimpijskich. Liderami klasyfikacji zawodników jest, ex aequo, trzech biegaczy: Etiopczyk Abebe Bikila, Niemiec Waldemar Cierpinski oraz Kenijczyk Eliud Kipchoge, którzy zdobyli po dwa złote medale. Wśród reprezentacji liderem jest Etiopia, która w dorobku posiada 4 złote, 1 srebrny i 3 brązowe medale.
Na przestrzeni lat zmieniał się dystans biegu maratońskiego. W 1896 roku wynosił ok. 40 000 m, w 1900 – 40 260 m, w 1904 ponownie 40 000 m, w 1908 – 40 200 m, a w 1920 – 42 750 m. Od igrzysk 1924 ustalono stały dystans biegu dla każdych następnych igrzysk – 42 195 m. W poniższej tabeli przedstawiono wszystkich medalistów igrzysk olimpijskich w maratonie w latach 1896–2021. 
Biegi przez płotki.
Bieg na 110 metrów przez płotki.
Konkurencja obecna jest w programie nieprzerwanie od pierwszej edycji letnich igrzysk olimpijskich. Liderami klasyfikacji zawodników są ex aequo Amerykanie Lee Calhoun i Roger Kingdom, którzy zdobyli po dwa złote medale. Wśród reprezentacji liderem są Stany Zjednoczone, które w dorobku posiadają 19 złotych, 21 srebrny i 19 brązowych medali. W poniższej tabeli przedstawiono wszystkich medalistów igrzysk olimpijskich w biegu na 110 m przez płotki w latach 1896–2021.
Bieg na 200 metrów przez płotki.
Konkurencja obecna była w programie igrzysk jedynie dwa razy – zadebiutowała na II Letnich Igrzyskach Olimpijskich w 1900 roku, po raz ostatni konkurowano w niej 4 lata później, na igrzyskach w St. Louis. Liderami klasyfikacji zawodników są Amerykanie Harry Hillman i Alvin Kraenzlein, którzy zdobyli po jednym złotym medalu. Reprezentanci Stanów Zjednoczonych zdobyli większość medali, jeden srebrny medal wywalczył reprezentant Indii Brytyjskich. W poniższej tabeli przedstawiono wszystkich medalistów igrzysk olimpijskich w biegu na 200 m przez płotki w latach 1900–1904.
Bieg na 400 metrów przez płotki.
Konkurencja obecna jest w programie od drugiej edycji letnich igrzysk olimpijskich. Od tego momentu rozgrywano ją niemal na wszystkich edycjach igrzysk – wyjątkiem są igrzyska w Sztokholmie, organizowane w 1912 roku. Liderem klasyfikacji zawodników jest Amerykanin Edwin Moses, który zdobył dwa złote i jeden brązowy medal. Wśród reprezentacji liderem są Stany Zjednoczone, które w dorobku posiadają 19 złotych, 13 srebrny i 11 brązowych medali. W poniższej tabeli przedstawiono wszystkich medalistów igrzysk olimpijskich w biegu na 400 m przez płotki w latach 1900–1908 oraz 1920–2021.
Biegi z przeszkodami.
Bieg na 2500 metrów z przeszkodami.
Konkurencję rozegrano tylko raz, podczas igrzysk w Paryżu. W poniższej tabeli przedstawiono wszystkich medalistów igrzysk olimpijskich w biegu na 2500 m z przeszkodami w 1900 roku.
Bieg na 2590 metrów z przeszkodami.
Konkurencję rozegrano tylko raz, podczas igrzysk w St. Louis. W poniższej tabeli przedstawiono wszystkich medalistów igrzysk olimpijskich w biegu na 2590 m z przeszkodami w 1904 roku.
Bieg na 3000 metrów z przeszkodami.
Konkurencja obecna jest w programie nieprzerwanie od Igrzysk Olimpijskich 1920. Liderami klasyfikacji zawodników są ex aequo Fin Volmari Iso-Hollo i Kenijczyk Ezekiel Kemboim, którzy zdobyli po dwa złote medale. Wśród reprezentacji liderem jest Kenia, która w dorobku posiada 11 złotych, 7 srebrnych i 5 brązowych medali. W poniższej tabeli przedstawiono wszystkich medalistów igrzysk olimpijskich w biegu na 3000 m z przeszkodami w latach 1920–2021.
Bieg na 3200 metrów z przeszkodami.
Konkurencję rozegrano tylko raz, podczas igrzysk w Londynie. W poniższej tabeli przedstawiono wszystkich medalistów igrzysk olimpijskich w biegu na 3200 m z przeszkodami w 1908 roku.
Bieg na 4000 metrów z przeszkodami.
Konkurencję rozegrano tylko raz, podczas igrzysk w Paryżu. W poniższej tabeli przedstawiono wszystkich medalistów igrzysk olimpijskich w biegu na 4000 m z przeszkodami w 1900 roku.
Sztafety.
Sztafeta 4 × 100 metrów.
Konkurencja obecna jest w programie nieprzerwanie od Igrzysk Olimpijskich 1912. Liderem klasyfikacji zawodników jest Amerykanin Frank Wykoff, który zdobył trzy złote medale. Wśród reprezentacji liderem są Stany Zjednoczone, które w dorobku posiadają 15 złotych i 2 srebrne medale. W poniższej tabeli przedstawiono wszystkich medalistów igrzysk olimpijskich w sztafecie 4 × 100 m w latach 1912−2021. Wymieniono zawodników startujących zarówno w bigach finałowych, jak i eliminacjach, nie uwzględniając jednak zawodników rezerwowych.
Sztafeta 4 × 400 metrów.
Konkurencja obecna jest w programie nieprzerwanie od Igrzysk Olimpijskich 1912. Liderami klasyfikacji zawodników jest, ex aequo, pięciu Amerykanów, którzy zdobyli po 2 złote medale: Steve Lewis, Antonio McKay, LaShawn Merritt, Andrew Valmon i Jeremy Wariner. Wśród reprezentacji liderem są Stany Zjednoczone, które w dorobku posiadają 18 złotych i 3 srebrne medale. W poniższej tabeli przedstawiono wszystkich medalistów igrzysk olimpijskich w sztafecie 4 × 400 m w latach 1912−2021. Wymieniono zawodników startujących zarówno w bigach finałowych, jak i eliminacjach, nie uwzględniając jednak zawodników rezerwowych.
Sztafeta mieszana 4 × 400 metrów.
Konkurencja obecna jest w programie od Igrzysk Olimpijskich 2020. W poniższej tabeli przedstawiono wszystkich medalistów igrzysk olimpijskich w sztafecie mieszanej 4 × 400 m w 2021 roku. Wymieniono zawodników startujących zarówno w biegach finałowych, jak i eliminacjach, nie uwzględniając jednak zawodników rezerwowych. Wymieniono również kobiety będące częścią sztafet, mimo, że całość artykułu odnosi się jedynie do mężczyzn jako zdobywców medali. Ze względu na temat listy mężczyźni zostali wymienieni w pierwszej kolejność.
Sztafeta 1600 metrów.
Konkurencję rozegrano tylko raz, podczas igrzysk w Londynie. Sztafetę rozegrano kolejno na odcinkach 2 × 200 m, 400 m i 800 m. W poniższej tabeli przedstawiono wszystkich medalistów igrzysk olimpijskich w sztafecie zmiennej na 1600 m (zbliżonej dystansami odcinków do sztafety olimpijskiej) w 1908 roku. 
Biegi drużynowe.
Bieg drużynowy na 3000 metrów.
Konkurencja obecna była w programie igrzysk jedynie trzy razy – zadebiutowała na Igrzysk Olimpijskich 1912, po raz ostatni konkurowano w niej na igrzyskach w Paryżu w 1924 roku. Liderami klasyfikacji zawodników są wszyscy biegacze, którzy zdobyli złoty medal. Wśród reprezentacji liderem są Stany Zjednoczone, które w dorobku posiadają 2 złote i 1 brązowy medal. W poniższej tabeli przedstawiono wszystkich medalistów igrzysk olimpijskich w biegu drużynowym na 3000 m w latach 1912−1924. O wynikach konkurencji decydowały wyniki trzech najlepszych zawodników, wymieniono jednak wszystkich członków drużyn finałowych, jak również zawodników startujących w eliminacjach.
Bieg drużynowy na 3 mile.
Konkurencję rozegrano tylko raz, podczas igrzysk w Londynie. W poniższej tabeli przedstawiono wszystkich medalistów igrzysk olimpijskich w biegu drużynowym na 3 mi w 1908 roku. O wynikach konkurencji decydowały wyniki trzech najlepszych zawodników, wymieniono jednak wszystkich członków drużyn.
Bieg drużynowy na 5000 metrów.
Konkurencję rozegrano tylko raz, podczas igrzysk w Paryżu. W poniższej tabeli przedstawiono wszystkich medalistów igrzysk olimpijskich w biegu drużynowym na 5000 m w 1900 roku.
Bieg drużynowy na 4 mile.
Konkurencję rozegrano tylko raz, podczas igrzysk w St. Louis. W poniższej tabeli przedstawiono wszystkich medalistów igrzysk olimpijskich w biegu drużynowym na 4 mi w 1904 roku.
Biegi przełajowe.
Bieg przełajowy indywidualnie.
Konkurencja obecna była w programie igrzysk jedynie trzy razy – zadebiutowała na Igrzysk Olimpijskich 1912, po raz ostatni konkurowano w niej na igrzyskach w Paryżu w 1924 roku. Liderem klasyfikacji zawodników jest Fin Paavo Nurmi, który zdobył 2 złote medale. Wśród reprezentacji liderem jest Finlandia, która w dorobku posiada 3 złote, 1 srebrny i 1 brązowy medal. W poniższej tabeli przedstawiono wszystkich medalistów igrzysk olimpijskich w biegu przełajowym indywidualnie w latach 1912−1924.
Bieg przełajowy drużynowo.
Konkurencja obecna była w programie igrzysk jedynie trzy razy – zadebiutowała na Igrzysk Olimpijskich 1912, po raz ostatni konkurowano w niej na igrzyskach w Paryżu w 1924 roku. Liderami klasyfikacji zawodników jest trzech Finów: Heikki Liimatainen, Paavo Nurmi i Eino Rastas, którzy zdobyli po 2 złote medale. Wśród reprezentacji liderem jest Finlandia, która w dorobku posiada 3 złote i 1 srebrny medal. W poniższej tabeli przedstawiono wszystkich medalistów igrzysk olimpijskich w biegu przełajowym drużynowo w latach 1912−1924. O wynikach konkurencji decydowały wyniki trzech najlepszych zawodników, wymieniono jednak wszystkich członków drużyn.
Chody sportowe.
Chód na 3000 metrów.
Konkurencję rozegrano tylko raz, podczas igrzysk w Antwerpii. W poniższej tabeli przedstawiono wszystkich medalistów igrzysk olimpijskich w chodzie na 3000 m w 1920 roku. 
Chód na 3500 metrów.
Konkurencję rozegrano tylko raz, podczas igrzysk w Londynie. W poniższej tabeli przedstawiono wszystkich medalistów igrzysk olimpijskich w chodzie na 3500 m w 1908 roku.
Chód na 10 kilometrów.
Konkurencję rozegrano jedynie pięć razy, zadebiutowała na Igrzysk Olimpijskich 1912, po raz ostatni konkurowano w niej na igrzyskach w Helsinkach w 1952 roku. Liderami klasyfikacji zawodników są Włoch Ugo Frigerio i Szwed John Mikaelsson, którzy zdobyli po dwa złote medale. Wśród reprezentacji liderem jest Szwecja, która w dorobku ma 2 złote i 1 srebrny medal. W poniższej tabeli przedstawiono wszystkich medalistów igrzysk olimpijskich w chodzie na 10 km w latach 1912–1924 oraz 1948–1952.
Chód na 10 mil.
Konkurencję rozegrano tylko raz, podczas igrzysk w Londynie. W poniższej tabeli przedstawiono wszystkich medalistów igrzysk olimpijskich w chodzie na 10 mi w 1908 roku.
Chód na 20 kilometrów.
Konkurencja obecna jest w programie nieprzerwanie od Igrzysk Olimpijskich 1956. Liderami klasyfikacji zawodników jest Ukrainiec, który startował w barwach ZSRR, Wołodymyr Hołubnyczy. Zdobył on 2 złote, 1 srebrny i 1 brązowy medal. Wśród reprezentacji liderem jest Związek Radziecki, który w dorobku ma 3 złote, 3 srebrne i 3 brązowe medale. W poniższej tabeli przedstawiono wszystkich medalistów igrzysk olimpijskich w chodzie na 20 km w latach 1956–2021.
Chód na 50 kilometrów.
Konkurencja obecna jest w programie od Igrzysk Olimpijskich 1932. Od tego momentu rozgrywano ją niemal na wszystkich edycjach igrzysk – wyjątkiem są igrzyska w Montrealu, organizowane w 1976 roku. W zamian zorganizowano Mistrzostwa Świata w Lekkoatletyce 1976, gdzie chód na 50 km był jedyną konkurencją. Liderami klasyfikacji zawodników jest Polak Robert Korzeniowski, który zdobył 3 złote medale. Wśród reprezentacji liderem jest Polska, która w dorobku ma 4 złote medale. W poniższej tabeli przedstawiono wszystkich medalistów igrzysk olimpijskich w chodzie na 50 km w latach 1932–1972 oraz 1980–2021.
Skoki.
Skok wzwyż.
Konkurencja obecna jest w programie nieprzerwanie od pierwszej edycji letnich igrzysk olimpijskich. Liderem klasyfikacji zawodników jest Katarczyk Mutazz Isa Barszim, który zdobył 1 złoty i 2 srebrne medale. Wśród reprezentacji liderem są Stany Zjednoczone, które w dorobku mają 14 złotych, 13 srebrnych i 8 brązowych medali. W poniższej tabeli przedstawiono wszystkich medalistów igrzysk olimpijskich w skoku wzwyż w latach 1896–2021.
Skok wzwyż z miejsca.
Konkurencję rozegrano jedynie cztery razy, zadebiutowała na Igrzysk Olimpijskich 1900, po raz ostatni konkurowano w niej na igrzyskach w Sztokholmie w 1912 roku. Liderem klasyfikacji zawodników jest Amerykanin Ray Ewry, który zdobył 3 złote medale. Wśród reprezentacji liderem są Stany Zjednoczone, które w dorobku mają 4 złote, 4 srebrne i 2 brązowe medale. W poniższej tabeli przedstawiono wszystkich medalistów igrzysk olimpijskich w skoku wzwyż z miejsca w latach 1900–1912.
Skok o tyczce.
Konkurencja obecna jest w programie nieprzerwanie od pierwszej edycji letnich igrzysk olimpijskich. Liderem klasyfikacji zawodników jest Amerykanin Bob Richards, który zdobył 2 złote i 1 brązowy medal. Wśród reprezentacji liderem są Stany Zjednoczone, które w dorobku mają 19 złotych, 15 srebrnych i 13 brązowych medali. W poniższej tabeli przedstawiono wszystkich medalistów igrzysk olimpijskich w skoku o tyczce w latach 1896–2021.
Skok w dal.
Konkurencja obecna jest w programie nieprzerwanie od pierwszej edycji letnich igrzysk olimpijskich. Liderem klasyfikacji zawodników jest Amerykanin Carl Lewis, który zdobył 4 złote medale. Wśród reprezentacji liderem są Stany Zjednoczone, które w dorobku mają 22 złote, 15 srebrnych i 10 brązowych medali. W poniższej tabeli przedstawiono wszystkich medalistów igrzysk olimpijskich w skoku w dal w latach 1896–2021.
Skok w dal z miejsca.
Konkurencję rozegrano jedynie cztery razy, zadebiutowała na Igrzysk Olimpijskich 1900, po raz ostatni konkurowano w niej na igrzyskach w Sztokholmie w 1912 roku. Liderem klasyfikacji zawodników jest Amerykanin Ray Ewry, który zdobył 3 złote medale. Wśród reprezentacji liderem są Stany Zjednoczone, które w dorobku mają 3 złote, 3 srebrne i 3 brązowe medale. W poniższej tabeli przedstawiono wszystkich medalistów igrzysk olimpijskich w skoku w dal z miejsca w latach 1900–1912.
Trójskok.
Konkurencja obecna jest w programie nieprzerwanie od pierwszej edycji letnich igrzysk olimpijskich. Liderem klasyfikacji zawodników jest Gruzin, który startował w barwach ZSRR, Wiktor Saniejew. Zdobył on 3 złote i 1 srebrny medal. Wśród reprezentacji liderem są Stany Zjednoczone, które w dorobku mają 8 złotych, 8 srebrnych i 2 brązowe medale. W poniższej tabeli przedstawiono wszystkich medalistów igrzysk olimpijskich w trójskoku w latach 1896–2021.
Trójskok z miejsca.
Konkurencję rozegrano jedynie dwa razy, zadebiutowała na Igrzysk Olimpijskich 1900, po raz ostatni konkurowano w niej na igrzyskach w St. Louis w 1904 roku. Liderem klasyfikacji zawodników jest Amerykanin Ray Ewry, który zdobył 2 złote medale. Wszystkie możliwe medale zdobyli reprezentanci Stanów Zjednoczonych. W poniższej tabeli przedstawiono wszystkich medalistów igrzysk olimpijskich w trójskoku z miejsca w latach 1900–1904.
Rzuty.
Pchnięcie kulą.
Konkurencja obecna jest w programie nieprzerwanie od pierwszej edycji letnich igrzysk olimpijskich. Liderami klasyfikacji zawodników są Amerykanie Parry O’Brien i Ralph Rose, którzy zdobyli po 2 złote i 1 srebrny medal. Wśród reprezentacji liderem są Stany Zjednoczone, które w dorobku mają 19 złotych, 21 srebrnych i 12 brązowych medali. W poniższej tabeli przedstawiono wszystkich medalistów igrzysk olimpijskich w pchnięciu kulą w latach 1896–2021.
Pchnięcie kulą oburącz.
Konkurencję rozegrano tylko raz, podczas igrzysk w Sztokholmie. W poniższej tabeli przedstawiono wszystkich medalistów igrzysk olimpijskich w pchnięciu kulą oburącz w 1912 roku.
Rzut dyskiem.
Konkurencja obecna jest w programie nieprzerwanie od pierwszej edycji letnich igrzysk olimpijskich. Liderem klasyfikacji zawodników jest Amerykanin Al Oerter, który zdobył cztery złote medale. Wśród reprezentacji liderem są Stany Zjednoczone, które w dorobku mają 13 złotych, 9 srebrnych i 13 brązowych medali. W poniższej tabeli przedstawiono wszystkich medalistów igrzysk olimpijskich w rzucie dyskiem w latach 1896−2021.
Rzut dyskiem sposobem starożytnym.
Konkurencję rozegrano tylko raz, podczas igrzysk w Londynie. W poniższej tabeli przedstawiono wszystkich medalistów igrzysk olimpijskich w rzucie dyskiem sposobem starożytnym w 1908 roku.
Rzut dyskiem oburącz.
Konkurencję rozegrano tylko raz, podczas igrzysk w Sztokholmie. W poniższej tabeli przedstawiono wszystkich medalistów igrzysk olimpijskich w rzucie dyskiem oburącz w 1912 roku.
Rzut młotem.
Konkurencja obecna jest w programie nieprzerwanie od drugiej edycji letnich igrzysk olimpijskich. Liderem klasyfikacji zawodników jest Amerykanin John Flanagan, który zdobył 3 złote medale. Wśród reprezentacji liderem są Stany Zjednoczone, które w dorobku mają 7 złotych, 5 srebrnych i 7 brązowych medali. W poniższej tabeli przedstawiono wszystkich medalistów igrzysk olimpijskich w rzucie młotem w latach 1900−2021.
Rzut 56-funtowym ciężarem.
Konkurencję rozegrano jedynie dwa razy, zadebiutowała na Igrzysk Olimpijskich 1904, po raz ostatni konkurowano w niej na igrzyskach w Antwerpii w 1920 roku. Liderami klasyfikacji zawodników są Kanadyjczyk Étienne Desmarteau i Amerykanin Patrick McDonald, którzy zdobyli po jednym złotym medalu. Wśród reprezentacji liderem są Stany Zjednoczone, które w dorobku mają 1 złoty, 2 srebrne i 1 brązowy medal. W poniższej tabeli przedstawiono wszystkich medalistów igrzysk olimpijskich w rzucie 56-funtowym ciężarem w 1904 i 1920 roku.
Rzut oszczepem.
Konkurencja obecna jest w programie nieprzerwanie od Igrzysk Olimpijskich 1908. Liderem klasyfikacji zawodników jest Czech Jan Železný, który zdobył 3 złote i 1 srebrny medal. Wśród reprezentacji liderem jest Finlandia, która w dorobku ma 7 złotych, 8 srebrnych i 7 brązowych medali. W poniższej tabeli przedstawiono wszystkich medalistów igrzysk olimpijskich w rzucie oszczepem w latach 1908−2021.
Rzut oszczepem stylem wolnym.
Konkurencję rozegrano tylko raz, podczas igrzysk w Londynie. W poniższej tabeli przedstawiono wszystkich medalistów igrzysk olimpijskich w rzucie oszczepem stylem wolnym w 1908 roku.
Rzut oszczepem oburącz.
Konkurencję rozegrano tylko raz, podczas igrzysk w Sztokholmie. W poniższej tabeli przedstawiono wszystkich medalistów igrzysk olimpijskich w rzucie oszczepem oburącz w 1912 roku.
Wieloboje.
Pięciobój.
Konkurencję rozegrano jedynie trzy razy, zadebiutowała na Igrzysk Olimpijskich 1912, po raz ostatni konkurowano w niej na igrzyskach w Paryżu w 1924 roku. Liderem klasyfikacji zawodników jest Fin Eero Lehtonen, który zdobył 2 złote medale. Wśród reprezentacji liderem jest Finlandia, która w dorobku ma 2 złote medale. W poniższej tabeli przedstawiono wszystkich medalistów igrzysk olimpijskich w pięcioboju w latach 1912−1924.
All-around.
Konkurencję rozegrano tylko raz, podczas igrzysk w St. Louis w 1904 roku. W poniższej tabeli przedstawiono wszystkich medalistów igrzysk olimpijskich w all-around w 1904 roku.
Dziesięciobój.
Konkurencja obecna jest w programie nieprzerwanie od Igrzysk Olimpijskich 1912. Liderem klasyfikacji zawodników są Amerykanie Ashton Eaton i Bob Mathias oraz Brytyjczyk Daley Thompson, którzy zdobyli po 2 złote medale. Wśród reprezentacji liderem są Stany Zjednoczone, które w dorobku mają 14 złotych, 7 srebrnych i 6 brązowych medali. W poniższej tabeli przedstawiono wszystkich medalistów igrzysk olimpijskich w dziesięcioboju w latach 1912−2021.
Klasyfikacja zawodników.
W poniższym zestawieniu ujęto klasyfikację zawodników, którzy zdobyli przynajmniej jeden medal olimpijski w lekkoatletyce. W przypadku, gdy dany zawodnik zdobywał medale dla dwóch lub więcej reprezentacji, podano wszystkie, w barwach których startował. W przypadku, gdy dwóch lub więcej zawodników zdobyło tę samą liczbę medali wszystkich kolorów, wzięto pod uwagę najpierw kolejność chronologiczną, a następnie porządek alfabetyczny. W przypadku sztafet wymieniono zawodników startujących zarówno w bigach finałowych, jak i eliminacjach, nie uwzględniając jednak zawodników rezerwowych.
Klasyfikacja reprezentacji.
Poniższa tabela przedstawia klasyfikację reprezentacji, które zdobyły przynajmniej jeden medal olimpijski w lekkoatletyce. Uwzględniono również medale zdobyte w konkurencji mieszanej.
Klasyfikacja reprezentacji według lat.
W poniższej tabeli zestawiono reprezentacje według liczby medali zdobytych w lekkoatletyce podczas kolejnych edycji letnich igrzysk olimpijskich. Przedstawiono sumę wszystkich medali (złotych, srebrnych i brązowych) we wszystkich konkurencjach łącznie.
Klasyfikacja reprezentacji według konkurencji.
W poniższej tabeli przedstawiono liczbę medali zdobytych przez poszczególne reprezentacje w konkurencjach w lekkoatletyce. Zastosowano następujące skróty:

</doc>
<doc id="73784" url="https://pl.wikipedia.org/wiki?curid=73784" title="Medalistki igrzysk olimpijskich w lekkoatletyce">
Medalistki igrzysk olimpijskich w lekkoatletyce

Poniższe tabele przedstawiają medalistki igrzysk olimpijskich w lekkoatletyce
Zobacz też: medaliści igrzysk olimpijskich w lekkoatletyce.
Uwaga: kody państw używane w poniższej tabeli znaleźć można tutaj.
Indeks.
Konkurencje lekkoatletyczne (konkurencje rozgrywane współcześnie zaznaczono pogrubioną czcionką):
bieg na 800 m.
W 2012 zwyciężyła Marija Sawinowa, która następnie utraciła medal z powodu dopingu.
skok w dal.
W 2000 trzecie miejsce zajęła Marion Jones, która następnie utraciła medal z powodu dopingu.W 2008 drugie miejsce zajęła Tatjana Lebiediewa, która następnie utraciła medal z powodu dopingu.
pchnięcie kulą.
W 2012 zwyciężyła Nadzieja Astapczuk, która następnie utraciła medal z powodu dopingu.
rzut młotem.
W 2012 zwyciężyła Tatjana Łysienko, która następnie utraciła medal z powodu dopingu.
siedmiobój lekkoatletyczny.
W 2008 i 2012 trzecie miejsce zajęła Tatjana Czernowa, która następnie utraciła medale z powodu dopingu.

</doc>
<doc id="73788" url="https://pl.wikipedia.org/wiki?curid=73788" title="Teledetekcja">
Teledetekcja

Teledetekcja (ang. "remote sensing") – rodzaj badań wykonywanych z pewnej odległości (zdalnie) przy wykorzystaniu specjalistycznych sensorów (czujników). Badania teledetekcyjne można wykonywać z samolotów, przestrzeni kosmicznej lub z powierzchni ziemi. Metody teledetekcyjne dzielą się na aktywne i pasywne. W aktywnej teledetekcji sygnał jest wysłany z instrumentu, a po odbiciu od obiektu, odbierany i analizowany. Przykładami aktywnej teledetekcji jest aktywny radar, w którym wysyłane są mikrofale, lidar – w tym przypadku wysyłane jest światło, czy sodar lub sonar – wtedy wysyłane są fale akustyczne. Pasywnymi metodami teledetekcji są metody oparte na analizie sygnałów emitowanych przez obserwowany obiekt. Zdjęcie fotograficzne jest przykładem teledetekcji pasywnej. Terminu teledetekcja używa się zwykle przy pomiarach wykonywanych z pokładu satelitów czy też samolotów, ale dotyczy on także wszelkich innych pomiarów wykonywanych zdalnie. Techniki teledetekcyjne używają tzw. metod odwrotnych do oceny interesujących własności. Dla przykładu, ocena ilości deszczu z chmur może być dokonana na podstawie intensywności sygnału z radaru meteorologicznego. 
Dziedzina ta rozwija się bardzo intensywnie głównie na potrzeby robotyki (orientacja przestrzenna), bezpieczeństwa (obserwacja poprzez nieprzeźroczyste przeszkody np. ściany - (ang. "through-the-wall detection")) i zdalna identyfikacja osób, przemysłu samochodowego (wykrywanie zagrożeń na drodze) (ang. "automotive radar"), logistyki (zdalna identyfikacja towarów), monitoringu środowiska naturalnego, medycynie i wielu innych dziedzin.
Aktywne metody teledetekcyjne.
Aktywne metody teledetekcyjne polegają na wysyłaniu sygnału, który jest następnie analizowany. Przykładem aktywnego systemu teledetekcji jest lidar. W przybliżeniu lidar można opisać jako szybko migającą latarkę, która wysyła pulsy światła. Jeżeli światło nie napotyka przeszkody na swojej drodze, to rozchodzi się bez zaburzeń. Natomiast kiedy napotyka przeszkodę, odbija się od niej; intensywność odbicia i szybkość powrotu sygnału umożliwia ocenę odległości do obiektu i o jego własnościach. Lidar służy np. do oceny ilości zanieczyszczeń w atmosferze. Cząstkami odbijającymi mogą być pyły zawieszone w atmosferze (aerozol atmosferyczny). Innym przykładem aktywnej teledetekcji jest radar, w którym mikrofale służą do oceny prędkości obiektu (np. lecącego samolotu obserwowanego z ziemi) lub do oceny jego odległości od radaru.
Pasywne techniki teledetekcyjne.
Pasywnymi technikami teledetekcyjnymi jest obserwacja dochodzącego sygnału. Np. kolor oceanu można ocenić z przestrzeni kosmicznej robiąc zdjęcie kamerą fotograficzną. W praktyce robi się sekwencję zdjęć w różnych kolorach. W pasywnych technikach teledetekcji wprowadza się różnego rodzaju poprawki. Dla przykładu, badając kolor oceanu z przestrzeni kosmicznej, trzeba wyeliminować przyczynek od światła dochodzącego bezpośrednio z atmosfery. Radiometry, fotometry czy kamery lotnicze są przykładami pasywnych instrumentów teledetekcyjnych.
Analiza danych.
Metody teledetekcyjne są zazwyczaj metodami odwrotnymi. W dużym skrócie metody odwrotne polegają na zgadnięciu rozwiązania a następnie na stopniowym poprawianiu rezultatów. Wyobraźmy sobie, że zrobiliśmy zdjęcia oceanu w dwóch kolorach (niebieskim i zielonym) i chcemy ocenić ilość chlorofilu w wodzie. Zakładamy pewną koncentrację chlorofilu i porównujemy, czy kolor oceanu obserwowany na zdjęciach jest zgodny z ilością barwnika (brak chlorofilu to błękitny ocean). Uwzględniamy przy tym, że część sygnału dochodzi z atmosfery ziemskiej (tzw. poprawka atmosferyczna). Jeżeli kolory nie są takie jak byśmy oczekiwali, to zmieniamy koncentrację barwnika i porównujemy ze zdjęciami jeszcze raz. Ten schemat jest używany w rozmaitych wariantach do oceny najrozmaitszych wielkości takich jak: prędkość wiatru na powierzchni ziemi, temperatura oceanu i temperatura powietrza, jakość i ilość plonów, ilość i rodzaj zanieczyszczeń w atmosferze.
Podstawy fizyczne.
Metody teledetekcyjne opierają się na analizie wielu podstawowych procesów fizycznych. Np. ocena ilości deszczu opiera się na dobrym zrozumieniu mikrofizyki chmur. Ocena koloru oceanu wymaga dobrego zrozumienia własności biologii morza, w szczególności fitoplanktonu. Ale podstawową techniką jest ocena wymiany promieniowania w atmosferze.

</doc>
<doc id="73794" url="https://pl.wikipedia.org/wiki?curid=73794" title="Antonín Dvořák">
Antonín Dvořák

Antonín Leopold Dvořák (ur. 8 września 1841 w Nelahosevsi, zm. 1 maja 1904 w Pradze) – czeski kompozytor, dyrygent i pedagog.
Był czołowym przedstawicielem czeskiej muzyki narodowej (obok Bedřicha Smetany). Komponował symfonie (najbardziej znana "Z Nowego Świata", 1893), kwartety smyczkowe, opery, poematy symfoniczne, pieśni, msze, utwory fortepianowe oraz koncerty – w tym najsłynniejszy Koncert wiolonczelowy h-moll op. 104, o którym Johannes Brahms pisał: „Gdybym wiedział, że wiolonczela jest zdolna do takich rzeczy, sam bym napisał ten koncert”.
Życiorys.
Antonín Dvořák urodził się i dorastał w miejscowości Nelahozeves niedaleko Pragi. Jego ojciec František był rzeźnikiem. W latach 1853–1856 młody Antonín Dvořák przebywał w miejscowości Zlonice, gdzie zaopiekował się nim miejscowy kantor i organista Antonín Liehmann, który uczył go gry na skrzypcach, fortepianie i organach. W wieku 16 lat przeniósł się do Pragi, by studiować grę organową w Praskiej Szkole Organowej. Jednocześnie grał na altówce w orkiestrze Teatru Tymczasowego (późniejszego praskiego Teatru Narodowego) pod kierownictwem Bedřicha Smetany.
Bardzo wcześnie rozpoczął swoją działalność kompozytorską. 17 listopada 1873 wziął ślub z Anną Čermákovą. Żona Dvořáka zwróciła się o ocenę prac męża do Johannesa Brahmsa, który polecił Dvořáka berlińskiemu wydawcy Simrockowi. To właśnie dla niego Dvořák napisał w 1878 pierwszą część "Tańców Słowiańskich", która zyskała entuzjastyczne recenzje. Zajął się również dyrygenturą. W 1884 został zaproszony do Londynu, aby poprowadzić swoje "Stabat Mater", dzieło wokalno-instrumentalne, napisane po śmierci jednej z córek.
W 1891 w Birmingham miało miejsce prawykonanie "Requiem" pod dyrekcją kompozytora (czeska premiera miała miejsce w Národním divadle w Pradze w kwietniu 1892). Dzięki licznym sukcesom Dvořák otrzymał doktorat w Pradze i Cambridge oraz w konserwatorium praskim, gdzie wychował wielu znakomitych czeskich kompozytorów jak Vítězslav Novák i Josef Suk.
W 1892 Dvořák został zaproszony do Stanów Zjednoczonych. Założycielka Narodowego Konserwatorium w Nowym Jorku, Jeanette Thurber chciała pozyskać Dvořáka jako kierownika tejże instytucji. Początkowo wahający się kompozytor przyjął w końcu tę propozycję; w czasie pobytu w Stanach skomponował w 1895 dziewiątą symfonię, jedno ze swych najgłośniejszych dzieł. Jego grób znajduje się na cmentarzu wyszehradzkim w Pradze.
Twórczość.
Twórczość Antonína Dvořáka jest syntezą muzyki epok klasycyzmu i romantyzmu. Siła i całkowita jednorodność oraz absolutna indywidualność są obecne przede wszystkim w orkiestracji i instrumentacji. Jego twórczy rozwój przebiegał w kilku etapach: pierwsze kompozycje wyrastały z fascynacji muzyką Beethovena i Schuberta, drugi etap jego starań mieści się już w sferze osobistych odczuć, ujawniając swoiste podejście do percypowania muzyki ze strony formalnej i treściowej.
Trzeci okres jest typowym ukłonem w stronę rodzimej tradycji muzycznej i zwrotem ku czeskim inspiracjom muzycznym (kantata "Hymnus", "Moravské dvojzpěvy"). Szczególnego zabarwienia dodała muzyce Dvořáka dbałość o typowo słowiański charakter twórczości, którym wzbogacił światową muzykę.
Podczas pobytu a Ameryce uległ inspiracjom muzyki murzyńskiej i indiańskiej, co objawiło się w jego IX Symfonii "Z nowego świata". W ostatnim okresie twórczości muzyka Dvořáka nabiera dojrzałego, indywidualnego kolorytu połączonego z inspiracjami czeskimi bajkami, podaniami i legendami, zwłaszcza ludowymi (opery "Diabeł i Kasia", "Rusałka").
Antonín Dvořák napisał 9 symfonii, kilka poematów symfonicznych, wielkie utwory instrumentalne ("Tańce słowiańskie" ("Slovanské tance")), utwory wokalne i wokalno – instrumentalne ("Stabat Mater", "Święta Ludmiła" ("Svatá Ludmila"), "Requiem", "Te Deum"), 5 uwertur koncertowych, wiele utworów kameralnych (w tym najsłynniejszy "kwartet smyczkowy F-dur", tak zwany „Amerykański“), koncerty (skrzypcowy, wiolonczelowy i fortepianowy), pieśni ("Pieśni biblijne" – "Biblické písně"), muzykę chóralną, utwory fortepianowe (fortepianowa wersja "Tańców słowiańskich", wersja orkiestrowa powstała później), 10 oper (najsłynniejsze: "Rusałka", "Jakobín", "Diabeł i Kasia" ("Čert a Káča"), "Dimitrij" i "Armida"). Czczony na całym świecie, zmarł nieoczekiwanie w Pradze 1 maja 1904.
Dokumenty i inne pamiątki pozostałe po kompozytorze (autografy, korespondencja, dokumenty, dzieła plastyczne, ówczesne fotografie, programy, plakaty), umieszczone są w Muzeum Antonína Dvořáka, które od momentu swojego powstania w 1932 roku znajduje się w barokowym letnim pałacyku Amerika w Pradze.
Odznaczenia.
W 1889 roku odznaczony został Orderem Korony Żelaznej III klasy.
W 1901 roku został podwyższony przez Franciszka Józefa I do stanu szlacheckiego z tytułem "Ritter von Dvořák".
Przegląd wybranych kompozycji.
Twórczość Antonína Dvořáka jest bogata zarówno ze względu na swoją liczebność, jak i na szerokie spektrum występujących w nim form – liczy niemal 120 opusów, z których większość stanowią wielkie dzieła orkiestrowe i wokalno-instrumentalne oraz muzyczno-dramatyczne.

</doc>
<doc id="73796" url="https://pl.wikipedia.org/wiki?curid=73796" title="Jan Amos Komenský">
Jan Amos Komenský



</doc>
<doc id="73798" url="https://pl.wikipedia.org/wiki?curid=73798" title="Stefka Kostadinowa">
Stefka Kostadinowa

Stefka Georgiewa Kostadinowa (bułg. Стефка Георгиева Костадинова; ur. 25 marca 1965 w Płowdiwie) – bułgarska lekkoatletka, skoczkini wzwyż. Jedna z najlepszych i najbardziej utytułowanych zawodniczek w historii skoku wzwyż, mistrzyni olimpijska, dwukrotna mistrzyni świata na otwartym stadionie i pięciokrotna mistrzyni świata w hali, mistrzyni Europy na otwartym stadionie i czterokrotna halowa mistrzyni Europy, w 1987 ustanowiła wciąż obowiązujący rekord świata – 2,09 m. Członkini IAAF Hall of Fame. Od 2005 przewodnicząca Bułgarskiego Komitetu Olimpijskiego.
Życiorys.
Urodziła się 25 marca 1965 w Płowdiwie. Uczęszczała do szkoły sportowej, skok wzwyż zaczęła uprawiać w wieku 12 lat.
Kariera zawodnicza.
W 1982 na mityngu w Budapeszcie skoczyła 190 cm. Barierę dwóch metrów pokonała w 1984 roku w Sofii. Pierwszy wielki sukces odniosła jako dziewiętnastolatka – zdobyła złoty medal (skok na wysokość 197 cm) na odbywających się w styczniu 1985 w Paryżu zawodach "World Indoor Games", które później zostały uznane za pierwsze halowe mistrzostwa świata w lekkoatletyce. Skok na taką samą wysokość dał jej także tytuł halowej mistrzyni Europy (Pireus, marzec). 18 sierpnia tego samego roku w Moskwie Kostadinowa skoczyła 2,06 metra, zaledwie centymetr mniej od ówczesnego rekordu świata ustanowionego w 1984 przez jej koleżankę z reprezentacji Bułgarii – Ludmiłę Andonową. Rok zakończyła zwycięstwem w Pucharze Świata rozgrywanym w Canberze.
25 maja 1986 Kostadinowa wyrównała wynik Andonowej, a niecały tydzień później – 31 maja ustanowiła samodzielny rekord świata skokiem na wysokość 208 centymetrów. Oba rekordowe skoki oddała w Sofii. W lipcu zdobyła złoty medal igrzysk Dobrej Woli. W sierpniu tegoż roku triumfowała z wynikiem 200 cm na XIV Mistrzostwach Europy rozgrywanych w Stuttgarcie.
W 1987 zdobyła złote medale Halowych Mistrzostw Europy we francuskim Liévin (luty, skok 197 cm) oraz na oficjalnych 1. Halowych Mistrzostwach Świata w Indianapolis z wynikiem 205 cm – halowy rekord świata (marzec). Na rozrywanych na przełomie sierpnia i września na stadionie olimpijskim w Rzymie 2. Mistrzostwach Świata w Lekkoatletyce Stefka Kostadinowa również zdobyła złoty medal i ustanowiła nowy, niepokonany do tej pory, wynik 209 cm.
20 lutego 1988 w Atenach poprawiła własny halowy rekord świata uzyskując 206 cm. W marcu zwyciężyła ponownie w Halowych Mistrzostwa Europy w Budapeszcie (marzec, skok 204 cm), więc na Letnie Igrzyska Olimpijskie 1988 pojechała jako absolutna faworytka. W Seulu zdobyła jednak srebrny medal (skok 201 cm) ulegając Amerykance Louise Ritter (203 cm). W 1989 w Budapeszcie ponownie zostaje halową mistrzynią świata (skok 202 cm).
Przez kolejne lata nie plasowała się na podium zawodów mistrzowskich – poza XXII Halowymi Mistrzostwami Europy w lutym 1992 w Genui, gdzie zdobyła srebrny medal ulegając Heike Henkel (obie skok 202 cm), która na odbywających się w lipcu i sierpniu tegoż roku Igrzyskach Olimpijskich w Barcelonie została także mistrzynią olimpijską. Kostadinowa zajęła na igrzyskach czwarte miejsce.
Swój wielki "comeback" zaliczyła na 4. Halowych Mistrzostwach Świata w marcu 1993 w Toronto, gdzie zrewanżowała się Heice Henkel i zdobyła złoty medal (obie skok 202 cm). Rok później, w marcu 1994 w Paryżu skok na wysokość zaledwie 198 cm dał jej tytuł halowej mistrzyni Europy.
W sierpniu 1995, kilka miesięcy po urodzeniu syna, zdobyła złoty medal na Mistrzostwa Świata na otwartym stadionie – rozgrywanych w szwedzkim Göteborgu (skok 201 cm). W 1996 trzydziestojednoletnia już Kostadinowa zdobyła jedyne brakujące jej trofeum – złoty medal olimpijski Igrzysk XXVI Olimpiady w Atlancie. W 1997 zdobyła jeszcze 5. złoty medal na Halowych Mistrzostwach Świata w Paryżu.
Wielokrotna reprezentantka Bułgarii w zawodach Pucharu Europy, w 1985 i 1987 triumfowała w konkursach skoczkiń wzwyż w finałach A.
W 1985 i 1986 triumfowała w mistrzostwach krajów bałkańskich na stadionie, w 1994 w halowym odpowiedniku tych zawodów.
W 1985, 1987 i 1993 była najlepszą skoczkinią wzwyż w cyklu Grand Prix IAAF. W łącznej punktacji wszystkich konkurencji najwyższe miejsce (drugie) zanotowała w 1985.
Ośmiokrotnie miała najlepsze wyniki na listach światowych na stadionie (1985–1988, 1992, 1993, 1996 i 1997 – wówczas ex aequo z Ukrainką Inhą Babakową), siedmiokrotnie w hali (1985, 1987–1989, 1993 – wspólnie z Niemką Heike Henkel, 1996 – ex aequo z reprezentującą Niemcy Aliną Astafei i 1997).
Jedenastokrotna mistrzyni Bułgarii (6 tytułów na stadionie oraz 5 w hali). Zwyciężyła w halowych mistrzostwach Węgier (1985) i Włoch (1987).
W czasie swojej kariery 197 razy przeskoczyła granicę dwóch metrów. Czterokrotnie była Sportowcem Roku w Bułgarii (1985, 1987, 1995, 1996), pięciokrotnie Sportowcem Bałkanów.
W 1987 została wybrana najlepszą lekkoatletką świata w pierwszej edycji plebiscytu IAAF World Athlete of the Year. Rok później anulowano ten wybór z powodu dopingu laureata męskiej nagrody – Bena Johnsona.
Działaczka sportowa.
Po oficjalnym zakończeniu kariery sportowej w 1999 została działaczką sportową. Od 1999 była wiceprzewodniczącą, a w 2005 przewodniczącą Bułgarskiego Komitetu Olimpijskiego. Zastąpiła na stanowisku Iwana Sławkowa.
Od 13 października 2012 jest członkinią IAAF Hall of Fame.
Życie prywatne.
Wyszła za mąż za swojego trenera Nikołaja Petrowa, z którym ma syna, także Nikołaja. Para rozwiodła się po około dekadzie, w 1999 roku. Zna język angielski i rosyjski. Jest honorową obywatelką Płowdiwu.

</doc>
<doc id="73800" url="https://pl.wikipedia.org/wiki?curid=73800" title="Jan Zelezný">
Jan Zelezný



</doc>
<doc id="73801" url="https://pl.wikipedia.org/wiki?curid=73801" title="Erki Nool">
Erki Nool

Erki Nool (ur. 25 czerwca 1970 w Võru) – estoński lekkoatleta, specjalizujący się w dziesięcioboju, przedsiębiorca i polityk.
Życiorys.
Wykształcenie.
Ukończył w 1989 sportową szkołę średnią w Tallinnie (Tallinna Spordiinternaatkooli).
Kariera sportowa.
Przez wiele lat należał do ścisłej światowej czołówki dziesięcioboistów. W 2000 odniósł swój największy sukces sportowy, gdy podczas igrzysk olimpijskich w Sydney wywalczył złoty medal. W żadnej z dziesięciu konkurencji nie miał najlepszego wyniku, jednak jego łączna suma punktów okazała się najwyższa. Pokonał dzięki temu późniejszego rekordzistę świata Czecha Romana Šebrle oraz Amerykanina Chrisa Huffinsa.
Oprócz złotego medalu olimpijskiego z Sydney zdobył również wiele innych medali międzynarodowych zawodów:
Wielokrotny mistrz Estonii w różnych konkurencjach, m.in. w biegu na 100 metrów (1999), biegu na 110 metrów przez plotki (1998, 1999) oraz skoku o tyczce (1994, 1996, 1997, 2003, 2004), w hali: w biegu na 60 metrów (1996, 1997), biegu na 60 metrów przez płotki (1995, 1998, 2003) i skoku w dal (1995, 1996).
Jest rekordzistą Estonii w dziesięcioboju – 8815 pkt. (2001), siedmioboju – 6374 pkt. (1997), skoku w dal – 8,10 m (1995) oraz sztafecie 4 × 100 metrów – 39,69 s (2002). Czterokrotnie uczestniczył w letnich igrzyskach olimpijskich (1992, 1996, 2000, 2004). Karierę sportową zakończył ostatecznie w 2005.
Był dwukrotnie wybierany sportowcem roku w Estonii (1999, 2001), dwukrotnie człowiekiem roku (1998, 2000) i czterokrotnie najlepszym męskim lekkoatletą Estonii.
Działalność zawodowa i polityczna.
W 1997 założył własną szkołę lekkoatletyczną. Od 2000 pracował jako menedżer w spółkach prawa handlowego. W 2003 wstąpił do Związku Ojczyźnianego, od 2006 należy do współtworzonej przez to ugrupowanie partii Isamaa ja Res Publica Liit. W wyborach w 2007 z jego listy uzyskał mandat posła do Zgromadzenia Państwowego XI kadencji. W 2011 skutecznie ubiegał się o reelekcję.

</doc>
<doc id="73803" url="https://pl.wikipedia.org/wiki?curid=73803" title="Jonathan Edwards (sportowiec)">
Jonathan Edwards (sportowiec)

Jonathan David Edwards (ur. 10 maja 1966 w Londynie) – brytyjski lekkoatleta, specjalista od trójskoku. Wielokrotny medalista wielkich światowych imprez lekkoatletycznych, do niego należy aktualny rekord świata w tej konkurencji.
Życiorys.
Edwards, pochodzący z religijnej, protestanckiej rodziny (jego ojciec jest pastorem), odmawiał początkowo startów w niedzielę. Ta decyzja kosztowała go m.in. utratę szansy zdobycia medalu podczas mistrzostw świata w 1991 w Tokio. Jednak po wielu dyskusjach z ojcem, zmienił zdanie, stwierdzając, że otrzymał od Boga dar, który musi wykorzystać. Tym razem podczas mistrzostw w 1993 w Stuttgarcie wystąpił, chociaż runda kwalifikacyjna odbywała się właśnie w niedzielę. W finale zajął ostatecznie trzecie miejsce. Wcześniej w tym roku, na halowych mistrzostwach świata w Toronto był siódmy. Na mistrzostwach Europy w 1994 w Helsinkach zajął 6. miejsce. Zdobył srebrne medale na igrzyskach Wspólnoty Narodów w 1990 w Auckland i w 1994 w Victorii.
Do historii lekkoatletyki przeszedł występ Edwardsa podczas mistrzostw świata w 1995 w Göteborgu, kiedy to w pierwszym swoim skoku w finale konkursu jako pierwszy trójskoczek w historii pokonał barierę 18 m (18,16 m). Nowy rekord świata przetrwał 20 minut, kiedy to Edwards skoczył jeszcze dalej, osiągając odległość 18,29 m.
Na swych trzecich igrzyskach olimpijskich w 1996 w Atlancie (w Seulu w 1988 i w Barcelonie w 1992 odpadał w eliminacjach) Edwards zdobył srebrny medal, przegrywając z Kennym Harrisonem z USA. Podobnie srebrny medal wywalczył na mistrzostwach świata w 1997 w Atenach (tym razem przegrał z Yoelbim Quesadą z Kuby). W 1998 zwyciężył na halowych mistrzostwach Europy w Walencji oraz na mistrzostwach Europy w Budapeszcie. Na mistrzostwach świata w 1999 w Sewilli zajął 3. miejsce.
W wieku 34 lat zdobył złoty medal na igrzyskach olimpijskich w 2000 w Sydney. Na halowych mistrzostwach świata w 2001 w Lizbonie został srebrnym medalistą. Zwyciężył na mistrzostwach świata w 2001 w Edmonton. Także na igrzyskach Wspólnoty Narodów w 2002 w Manchesterze zajął 1. miejsce. Na mistrzostwach Europy w 2002 w Monachium zdobył brązowy medal. Zajął 4. miejsce na halowych mistrzostwach świata w 2003 w Birmingham. Po nieudanym występie na mistrzostwach świata w 2003 (12. miejsce) podjął decyzję o zakończeniu kariery.
Były trójskoczek prowadził religijny program muzyczny "Songs of Praise" w brytyjskiej telewizji BBC. Jednak w lutym 2007 ogłosił, że utracił wiarę w Boga i zakończył współpracę z tym programem.
Najdłuższe zmierzone skoki w swojej karierze oddał Lille w 1995 – uzyskał wówczas wyniki 18,39 m oraz 18,43 m, jednakże obie próby zostały wykonane przy zbyt silnym wietrze (ponad 2 m na sekundę w plecy) i nie zostały uznane jako rekordy świata.

</doc>
<doc id="73805" url="https://pl.wikipedia.org/wiki?curid=73805" title="Trine Hattestad">
Trine Hattestad

Trine Hattestad (ur. 18 kwietnia 1966 w Lørenskog jako Elsa Katrine Solberg) – norweska lekkoatletka, specjalistka od rzutu oszczepem.
Hattestad zadebiutowała na ważnej imprezie międzynarodowej jako juniorka podczas mistrzostw Europy juniorów w 1981, gdzie zajęła 5. miejsce. Rok później wystąpiła już na tej imprezie, ale już w gronie seniorów, jednak bez większego powodzenia. W 1983 sięgnęła po swój pierwszy medal na międzynarodowej imprezie - srebro podczas Mistrzostw Europy juniorów w lekkoatletyce (Schwechat).
Zawodniczka wkroczyła do światowej czołówki na początku lat 90. W 1993 odniosła swój pierwszy znaczący sukces, zdobywając tytuł mistrzyni świata. Do tego dodała roku później tytuł mistrzyni starego kontynentu (również w 1994 zwyciężyła w Pucharze Świata w Lekkoatletyce rozegranym w Londynie). Na igrzyskach w Atlancie zdobyła brązowy medal. Rok później odzyskała tytuł mistrzyni świata, by znowu utracić go podczas mistrzostw w 1999 (zajęła tam 3. miejsce). Ukoronowaniem jej kariery było zdobycie jedynego brakującego jej najważniejszego sportowego lauru – złotego medalu olimpijskiego, który wywalczyła na olimpiadzie w Sydney. Dzięki temu sukcesowi została wybrana Europejską Lekkoatletką Roku 2000.
Podczas swojej kariery oszczepniczki Trine Hattestad ustanawiała trzykrotnie rekord świata w tej konkurencji. Kilkanaście razy sięgała po złoto Mistrzostw Norwegii oraz poprawiała rekordy kraju, aż do poziomu 69.48 m, który jest aktualnym rekordem tego kraju, a zarazem szóstym rezultatem w historii tej konkurencji na świecie.

</doc>
<doc id="73806" url="https://pl.wikipedia.org/wiki?curid=73806" title="Merlene Ottey">
Merlene Ottey

Merlene Joyce Ottey-Page (ur. 10 maja 1960 w Cold Spring na Jamajce) – jamajska lekkoatletka, startująca przez większość kariery w barwach tego kraju, a od 2002 w barwach Słowenii. Odnosiła wiele sukcesów w biegach sprinterskich w startach zarówno indywidualnych, jak i sztafetowych, z medalami igrzysk olimpijskich i mistrzostw świata. Przez ponad 30 lat trenowała i startowała w zawodach lekkoatletycznych.
Życiorys.
Karierę sportową rozpoczęła w czasie studiów na University of Nebraska, które rozpoczęła w 1979. Od 1980 pojawiała się na wszystkich ważnych światowych imprezach lekkoatletycznych, zdobywając na nich łącznie 34 medale (w tym: 14 medali mistrzostw świata). W latach 1980-2004 startowała w 7 kolejnych letnich igrzyskach olimpijskich zdobywając 9 medali (3 srebrne i 6 brązowych). Podczas igrzysk uczestniczyła łącznie w 53 biegach (licząc eliminacje, półfinały i 14 finałów). Wygrała 25 z nich, lecz nigdy nie zdobyła złotego medalu. Podczas IO 2000 w Sydney, w wieku 40 lat i 5 miesięcy zdobyła srebrny medal sztafeta 4 × 100 m (stając się najstarszą wśród lekkoatletek medalistką olimpijską).
Zwyciężała w 73 kolejnych biegach na przestrzeni 2 lat (od maja 1989 do marca 1991).
W 1999 Ottey została zawieszona przez IAAF po tym, jak wykryto, że stosowała niedozwolony steryd anabliczny nandrolon. Rok później została jednak oczyszczona z zarzutów po tym, jak wykazano nieprawidłowości w laboratorium, które te badania przeprowadziło.
W tym samym okresie zawodniczka popadła w konflikt z rodzimą federacją lekkoatletyczną. W maju 2002 otrzymała obywatelstwo Słowenii, gdzie mieszkała i trenowała już od 1998. Wielokrotnie zdobyła złote medale mistrzostw Słowenii na różnych dystansach, ustanowiła także kilka rekordów kraju. Od 2002 reprezentowała swój nowy kraj na międzynarodowych zawodach, jednak już bez większych sukcesów (jedynym osiągnięciem był brązowy medal w finale biegu na 60 m podczas 9. Halowych Mistrzostwach Świata w Birmingham w 2003 z wynikiem 7,20 s).
W 2010 ustanowiła rekord świata weteranek powyżej 50. roku życia przebiegając dystans 100 metrów w czasie 11,95 s (poprzedni rekord w tej kategorii wiekowej był gorszy o 0,55), poprawiając później ten wynik na 11,84 s; 11,80 s i 11,67 s. Karierę sportową zakończyła po sezonie 2012. 

</doc>
<doc id="73809" url="https://pl.wikipedia.org/wiki?curid=73809" title="Irina Priwałowa">
Irina Priwałowa

Irina Priwałowa z d. Siergiejewa (ros. Ирина Привалова; в первом браке — Сергеева; ur. 22 listopada 1968 w Małachowie) – rosyjska lekkoatletka, specjalizująca się w biegach sprinterskich.
Początkowo startowała w biegach płaskich, zdobywając m.in. brązowy medal olimpijski na igrzyskach w 1992 w biegu na 100 metrów oraz srebrny w sztafecie 4 × 100 metrów. Później z powodzeniem przerzuciła się na płotki, jednocześnie wydłużając dystans. Tym razem zdobyła już tytuł mistrzyni olimpijskiej na igrzyskach olimpijskich w Sydney w biegu na 400 metrów przez płotki. Na tych samych igrzyskach zdobyła jeszcze brązowy medal biegnąc w rosyjskiej sztafecie 4 × 400 metrów. Jest aktualną rekordzistką świata (w hali) w biegu na 50 metrów oraz na 60 metrów. W 1994 została wybrana Europejską Lekkoatletką Roku.
Życie prywatne.
Priwałowa była dwukrotnie zamężna. Jej pierwszym mężem był dziennikarz Jewgienij Siergiejew z którym ma syna Alexa. Po rozwodzie powtórnie wyszła za mąż, za Władimira Paraszczuka, który był jej osobistym trenerem. Para jest razem do dziś i ma dwie córki.

</doc>
<doc id="73811" url="https://pl.wikipedia.org/wiki?curid=73811" title="Marita Koch">
Marita Koch

Marita Koch, właściwie Marite Koch-Meier (ur. 18 lutego 1957 w Wismarze) – wschodnioniemiecka lekkoatletka, specjalizująca się w biegach sprinterskich. Podczas swojej długoletniej kariery sportowej pobiła szesnaście sprinterskich rekordów świata na otwartym stadionie oraz czternaście rekordów świata w hali.
Życiorys.
Pierwsza okazja do zdobycia medalu olimpijskiego pojawiła się w 1976, ale z powodu kontuzji Koch nie wystąpiła na igrzyskach w Montrealu. W 1980 pojawiła się po raz pierwszy i ostatni na Igrzyskach Olimpijskich – w Moskwie. Zdobyła tam indywidualnie złoty medal w biegu na 400 m oraz srebrny w biegu sztafetowym 4 × 400 m. Bojkot igrzysk olimpijskich w Los Angeles przez państwa komunistyczne sprawił, że pomimo ciągle wysokiej formy Koch musiała się pożegnać z myślą o poprawieniu swojego olimpijskiego dorobku medalowego.
Marita Koch była także wielokrotną mistrzynią Europy na dystansie 400 m w Pradze 1978, Atenach 1982 i Stuttgarcie 1986. Rok później w 1987 zakończyła swoją karierę sportową w sławie największej wschodnioniemieckiej sportsmenki.
Pierwszy ze swoich rekordów ustanowiła w 1977 w biegu na 400 m w hali podczas zawodów w Mediolanie, które przebiegła w czasie 51,8 s. Przełomowy w jej karierze był rok 1978. Wtedy odebrała Irenie Szewińskiej rekordy świata na 200 i 400 m na otwartym stadionie. W finale mistrzostw Europy w Pradze jako pierwsza kobieta przebiegła 400 m poniżej 49 s (48,94). Ostatecznie rekord na tym dystansie, aktualny po dziś, Koch ustanowiła 6 października 1985 w Canberze czasem 47,60 s. W 1979 jako pierwsza sprinterka przebiegła 200 m poniżej 22 sekund (21,71). Pięć lat później, w 1984, wyrównała ten wynik.
Na swoich koronnych dystansach 200 i 400 m Marita Koch bardzo rzadko ponosiła porażki. Do grona biegaczek, które zdołały ją pokonać należały: Irena Szewińska na 400 m w 1977, Evelyn Ashford na 200 m w 1979, Jarmila Kratochvílová na 400 m w 1981 oraz na 200 m w 1983, Bärbel Eckert-Wöckel na 400 m w 1982 oraz Valerie Brisco-Hooks na 200 m w 1985.
W latach 1980-1985 Marita Koch ustanowiła wiele rekordów w biegach w hali na 50 i 60 m, gdzie rywalizowała ze swoją rodaczką Marlies Göhr.
Kolejne rekordy ustanowiła biegając w enerdowskich sztafetach 4 × 100 m i 4 × 400 m. Biegając w tej pierwszej ustanowiła wraz z koleżankami (m.in. z Göhr) rekordy świata w 1979 i 1983. Biegając na 4 razy dłuższym dystansie ustanowiła rekordy w 1980, 1982 i 1984.
Rekordy życiowe.
Została odznaczona Złotym, Srebrnym i Brązowym Orderem Zasług dla Ojczyzny

</doc>
<doc id="73814" url="https://pl.wikipedia.org/wiki?curid=73814" title="Szin Bet">
Szin Bet

Szin Bet (שב) – nazwa potoczna, skrótowiec (, fonet. , pol. "Służba Bezpieczeństwa Ogólnego", znana także pod nazwą "Szabak") – izraelska służba specjalna, odpowiedzialna za kontrwywiad i bezpieczeństwo wewnętrzne, utworzona 8 lutego 1949. Mottem Szin Betu jest „Magen veLo Yera’e” (מָגֵן וְלֹא יֵרָאֶה, dosł. „Obrońca nie powinien być zauważony” lub „Niezauważalna tarcza”). Jej siedziba znajduje się w Rammat Awiwie, północnej dzielnicy Tel Awiwu, na północ od parku ha-Jarkon.
Szin Bet jest jedną z trzech głównych organizacji izraelskich służb specjalnych, obok Amanu oraz Mosadu.
Zadania.
Do zadań powierzonych Szin Betowi należą m.in.:
Struktura.
W skład struktury Szin Betu wchodzą trzy piony operacyjne:
Historia.
Utworzenie struktur bezpieczeństwa w Izraelu.
Deklaracja niepodległości Izraela, ogłoszona 14 maja 1948 spowodowała zapotrzebowanie na służby wywiadu, kontrwywiadu i bezpieczeństwa wewnętrznego. Z tego powodu, już w maju 1948 r. utworzono Departament Wydziału Operacyjnego Sztabu Głównego – wywiad wojskowy, nazwany później Aman, podlegający pod Sztab Główny Sił Obronnych Izraela.
Utworzony w czerwcu 1948 r. Szabak, początkowo podlegał pod Siły Obronne Izraela – system wzorowany był na regulaminie wojskowym. Agencja ta działała pod nazwą „Internal Shai” zamiennie z „Mahatz”. Bazowała na fundamentach działalności Szerut Jedi’ot – ramienia kontrwywiadu organizacji Hagana, która była główną żydowską organizacją paramilitarną monitorującą inne prawicowe żydowskie organizacje walczące przeciw Brytyjczykom, np. Irgun Cewai Leumi i Lechi.
Przejęcie tajnego referatu Nikity Chruszczowa.
Jednym z pierwszym sukcesów Szin Betu było pozyskanie kopii tajnego referatu Nikity Chruszczowa pt. „O kulcie jednostki i jego następstwach” w 1956 r. W swej wypowiedzi Chruszczow obarczył Stalina odpowiedzialnością za terror oraz śmierć Ławrientija Berii. Polska wersja językowa tekstu została przekazana ambasadzie Izraela w Warszawie, gdzie została następnie wysłana do Izraela przez oficera łączności Szin Betu. Rząd izraelski podjął wówczas decyzję o podzieleniu się informacjami ze Stanami Zjednoczonymi, które za zgodą Izraela je opublikowały.
Pojmanie sowieckiego szpiega Israela Beera.
W 1961 r. przez kontrwywiad został pojmany Israel Beer, sowiecki szpieg pracujący w Ministerstwie Obrony w Izraelu. Beer posiadał wiedzę teoretyczną i historyczną na temat terenów wojskowych, co uczyniło z niego eksperta w tych dziedzinach. Zdobył uznanie jako specjalista do spraw wojskowych mimo braku doświadczenia w terenie. W latach pięćdziesiątych był uważany za jednego z wyższych urzędników administracyjnych ministerstwa, ponieważ cywilny kontrakt z izraelskim Ministerstwem Obrony przyznał mu stopień pułkownika. Stanowisko to pozwalało mu sporadycznie otrzymywać różne aktualizacje, w tym materiały niejawne. Beer wykorzystał swój nowy status w Ministerstwie Obrony na swoją korzyść, aby stworzyć wrażenie, że miał bardzo bliskie relacje z Ben-Gurionem i był jednym z jego powierników i doradców. Pomimo jego cywilnego statusu często można go było zobaczyć w mundurze podpułkownika. Ponadto miał zwyczaj spędzać przerwy obiadowe w bazie Sztabu Generalnego, gdzie spotykał się z wyższymi oficerami, wymieniał aktualizacje i opinie. Przedstawił się jako bliski powiernik Ministra Obrony i dzięki temu zyskał zaufanie wielu swoich kolegów i współpracowników w Bazie Sztabu Generalnego, którzy uważali go nawet za bliskiego łącznika z ministrem i osobę mogącą promować ich zainteresowania osobiste i zawodowe. Niektórzy nawet dostarczyli mu do rozważenia tajne dokumenty, w tym oceny wywiadowcze.
W styczniu 1961 r. Władimir Sokołow, członek sowieckiego wywiadu i pracownik ambasady radzieckiej, był obserwowany prowadząc tajną działalność na pewnym obszarze północnego Tel Awiwu. Szabak postanowił zwiększyć nadzór tego obszaru do codziennego poziomu. 29 marca 1961 około godziny 8:00 inwigilacja wykryła niezidentyfikowaną osobę prowadzącą tajne spotkanie z Sokołowem. Obserwacja ruchów jednostki doprowadziła do mieszkania na drugim piętrze przy ulicy Brandeis 67 w północnym Tel Awiwie – mieszkania Beera.
Następnego wieczoru, 30 marca 1961, około godziny 8:00, zaobserwowano Beera spacerującego po okolicy poprzedniego spotkania, niosącego ciężką aktówkę. Spotkał się z Sokolovem i później widziano go, jak szedł bez teczki, zaś o godzinie 22:40 jak szedł do swojego mieszkania z teczką. W okresie między tymi wydarzeniami obserwowano, jak dwa radzieckie samochody, z których jeden należał do Sokołowa, osobno opuszczały ambasadę ZSRR i zmierzały w kierunku Tel Awiwu. Z jednego z nich wyszedł członek sowieckiego wywiadu z teczką. Według wywiadu Szin Bet materiał w teczce został skserowany i zwrócony do Beera. Tej nocy był przesłuchiwany i przeszukano jego mieszkanie. Podczas przeszukania odkryto tajne dokumenty. Israela Beera aresztowano rankiem 31 marca 1961 roku. Beer początkowo zaprzeczył wszelkim oskarżeniom o kontakt z zagranicznymi dyplomatami, ale później przyznał się, że ma powiązania z sowieckim wywiadem, a także ze swoim operatorem Sokołowem.
Beer został poddany procesowi sądowemu i skazany na 10 lat więzienia. W późniejszym czasie złożył apelację do Sądu Najwyższego Izraela, jednakże została ona odrzucona, a jego wyrok przedłużony o 5 lat.
Wkład w wojnę sześciodniową.
W 1967 r. podwójny agent Rif’at al Gamal/Jacques Bitton działający jednocześnie dla Egiptu oraz Izraela przekazał Egiptowi fałszywe informacje dotyczące izraelskich planów bitewnych mówiąc, że atak rozpocznie się operacją naziemną. Strona egipska w ten sposób pozostawiła swoje samoloty na otwartych pasach startowych, co umożliwiło Siłom Powietrznym Izraela znokautowanie lotnictwa Egiptu w przeciągu trzech godzin od rozpoczęcia wojny sześciodniowej. Operacja Jated została później zaklasyfikowana jako najbardziej udane oszustwo w historii izraelskiego wywiadu.
Walka z terroryzmem.
Niemal przez cały czas istnienia współczesnego Izraela (od 1948 r.), podstawowym problemem bezpieczeństwa był i nadal jest terroryzm. Działania Szin Bet w tym środowisku są często skomplikowane, niejasne, balansujące na granicy prawa, a niejednokrotnie ją przekraczają.
Do walki z terroryzmem wykorzystywano różne środki, od kontroli ludności arabskiej, ich życia codziennego, po zamachy na przywódców grup terrorystycznych i ich członków.
Były szef Szabaku w latach 1981–1986 – Awraham Szalom – mówił, że każdy atak terrorystyczny przeciw obywatelom Izraela spotka się z odwetem ze strony Sił Obronnych Izraela i służb specjalnych tego kraju.
Ochrona Izraela przed penetracją obcych służb specjalnych.
Oprócz działań terrorystów, Izrael stał się celem penetracji służb wywiadu państw niearabskich, państw sprzymierzonych i wrogich, m.in. Stanów Zjednoczonych i Związku Radzieckiego oraz krajów tzw. Bloku Wschodniego.
Przykładem jest funkcjonariusz MGB – KGB Wolf Goldstein, pierwszy szpieg tej instytucji działający skutecznie w Izraelu. Jako rosyjski Żyd został zwerbowany jeszcze przez MGB – (Ministerstwo Bezpieczeństwa Państwowego ZSRR – 1946–1953), został wysłany do Izraela w 1948, zatrudniony w izraelskim Departamencie Gospodarczym przy Ministerstwie Spraw Zagranicznych, występując pod nazwiskiem Zeev Avni. W latach pięćdziesiątych XX w. został wysłany na placówkę do Brukseli, następnie do Belgradu. Miał dostęp do izraelskiego systemu łączności rządowej i tajnych materiałów, które przekazywał najpierw MGB, potem KGB.
Aresztowany przez Szin Bet, został skazany na wieloletnie więzienie (gdzie spędził 10 lat).
Afery.
W maju 1987 r. Sąd Najwyższy orzekł, że Szabak stosował nielegalne metody przesłuchiwania, a funkcjonariusze tejże winni są złożenia fałszywych zeznań w sprawie oskarżonego o szpiegostwo porucznika Sił Obronnych Izraela.
Została powołana komisja specjalna, mająca za zadanie sprawdzenie metod i praktyk działalności Szin Bet. W 1987 r. stwierdziła ona, że w ciągu ostatnich 17 lat działalności Służby Bezpieczeństwa Ogólnego jej funkcjonariusze składali fałszywe oświadczenia przed sądem na temat metod działalności i postępowania z więźniami, a znęcanie się fizyczne i moralne nad przesłuchiwanymi było rutynową praktyką.
Zabójstwo premiera Icchaka Rabina.
Szin Bet nie udało się zapobiec zabójstwu premiera Izraela Icchaka Rabina, dokonanemu 4 listopada 1995. To, że morderca – Igal Amir – bez żadnych trudności znalazł się w pobliżu premiera, wywołało oburzenie w rządzie izraelskim, co było główną przyczyną podania się do dymisji ówczesnego szefa agencji Karmila Gilona. Tego dnia planowano symulowany zamach sprawdzający procedury. Przy przejściu krótkiego odcinka do samochodu zrezygnowano z pierścieni otaczających szyk eskortowy z większych odległości. Amir podszedł z tyłu od lewej i wszedł dosłownie pomiędzy eskortujących agentów. Wszyscy odwrócili się w prawo, zamiast kontrolować wzrokiem wyznaczone sektory. Strzały do Rabina zostały oddane niemalże po przystawieniu wylotu lufy do ciała. Broń użyta do zabójstwa była legalna, najprawdopodobniej była to Beretta 92F na amunicję 9mm x 19 Parabellum.

</doc>
<doc id="73816" url="https://pl.wikipedia.org/wiki?curid=73816" title="Pustynia Namib">
Pustynia Namib



</doc>
<doc id="73817" url="https://pl.wikipedia.org/wiki?curid=73817" title="Na barykady">
Na barykady

Na barykady – pieśń polskich socjalistów, po raz pierwszy opublikowana w Zurychu w 1897, początkowo w wersji trzyzwrotkowej, spopularyzowana podczas rewolucji 1905 roku. Pieśń była opublikowana anonimowo; możliwe że tekst, do którego w kolejnych latach dopisywano coraz to dalsze zwrotki, był tworem zbiorowym kilku polskich socjalistów. Dionizja Wawrzykowska-Wierciochowa na podstawie ustnych przekazów przypisuje jej pierwotne autorstwo Ignacemu Rzońcy.
Melodię pieśni "Na barykady" wykorzystano w "Hymnie harcerskim".

</doc>
<doc id="73818" url="https://pl.wikipedia.org/wiki?curid=73818" title="Temple of the Dog">
Temple of the Dog

Temple of the Dog – jednorazowy projekt muzyczny muzyków z Seattle, którego rezultatem było nagranie płyty pod tym samym tytułem.
Ta grunge'owa supergrupa muzyczna powstała w 1990, z inicjatywy Chrisa Cornella - wokalisty Soundgarden, oraz muzyków zespołu Pearl Jam. Materiał jaki stworzono był swego rodzaju terapią po śmierci przyjaciela muzyków, wokalisty zespołu Mother Love Bone - Andy’ego Wooda. Nazwa grupy nawiązuje do fragmentu tekstu utworu Mother Love Bone, pt. "Man of Golden Words".
Album nagrywany był w listopadzie i grudniu 1990 roku. Wydany został 16 kwietnia 1991 roku przez wytwórnię A&amp;M Records i zawiera dziesięć piosenek, upamiętniających pamięć zmarłego Andy’ego Wooda, wokalistę zespołu Mother Love Bone. Utwór "Hunger strike" był promowany teledyskiem.
Historia.
Andy Wood był jednym z głównych muzyków sceny rockowej Seattle. Był uzależniony od narkotyków i znaleziono go w stanie śpiączki po przedawkowaniu heroiny na dwa tygodnie przed ukazaniem się debiutanckiego albumu zespołu Mother Love Bone, "Apple". Zmarł nie odzyskawszy przytomności 19 marca 1990 roku. Jego śmierć była ogromnym ciosem nie tylko dla kolegów z zespołu, ale dla wszystkich jego przyjaciół. Chris Cornell, który mieszkał w tym czasie z Andym, napisał, dla rozładowania smutku po stracie przyjaciela, utwory "Reach Down" i "Say Hello 2 Heaven". Poprosił Stone’a Gossarda i Jeffa Amenta o współpracę przy nagraniu. Tak narodził się pomysł sesji nagraniowej.
Wkrótce do muzyków dołączyli Matt Cameron (wówczas również muzyk Soundgarden) oraz Mike McCready. W czasie nagrań okazało się, że to nie tylko spotkania przyjaciół. Stworzono materiał nie pasujący ani do ówczesnego muzycznego oblicza Soundgarden ani do rodzącego się Pearl Jam. Na sesje nagraniowe trafił także Eddie Vedder, który przeniósł się do Seattle z San Diego aby dołączyć do muzyków Mother Love Bone.
Sesje nagraniowe odbyły się od listopada 1990 do grudnia 1990 w London Bridge Studio w Seattle. Cały album został nagrany w zaledwie 15 dni. Poza dwoma utworami, które zostały napisane jako komentarz do śmierci Wooda, pozostałe zostały stworzone przez Cornella podczas trasy koncertowej jeszcze przed tym wydarzeniem lub zostały ponownie opracowane przez Gossarda i Amenta na podstawie ich istniejących dem. Nagrany materiał miał charakter powolny i melodyjny, bardzo odmienny w warstwie muzycznej od agresywnej muzyki rockowej, jaką Cornell tworzył wcześniej z zespołem Soundgarden. Wszystkie teksty zostały napisane przez Cornella. Praca nad albumem stanowiła pierwsze doświadczenie McCready’ego i Veddera jeśli chodzi o proces nagrywania materiału muzycznego. 
Płyta została wydana w kwietniu 1991 i nigdy nie miała zbyt wielkiej sprzedaży (dopiero później na fali popularności Pearl Jam i Soundgarden). Temple of the Dog miał (zgodnie ze wspomnieniami Matta Camerona) jeden oficjalny występ w „Off Ramp Café” 13 listopada 1990 roku. Zanotowano jeszcze dwa, oba nie były oficjalnymi, zapowiadanymi koncertami i wynikały tylko ze spotkania muzyków: w październiku 1991 w czasie występów w „Foundations Forum” i w czasie ostatniego koncertu trasy Lollapalooza w 1992.

</doc>
<doc id="73819" url="https://pl.wikipedia.org/wiki?curid=73819" title="Rzeźba (geologia)">
Rzeźba (geologia)



</doc>
<doc id="73824" url="https://pl.wikipedia.org/wiki?curid=73824" title="Medycyna niekonwencjonalna">
Medycyna niekonwencjonalna

Medycyna niekonwencjonalna, paramedycyna, pseudomedycyna lub inaczej medycyna alternatywna, w skrócie alt-med – metody i praktyki, o których twierdzi się, że mają działanie lecznicze lub diagnostyczne, ale są obalone, niesprawdzone, niemożliwe do udowodnienia na podstawie badań naukowych lub ich działanie szkodliwe jest większe niż pozytywne działanie lecznicze. Te metody zazwyczaj nie są akceptowane, a niekiedy stoją w sprzeczności z medycyną opartą na badaniach naukowych ("evidence-based medicine"), oparte są na twierdzeniach niezgodnych z podstawową wiedzą przyrodniczą i medyczną i w opinii lekarzy i naukowców uchodzą za nieskuteczne albo o wiele gorsze od dostępnych metod oferowanych przez medycynę.
Zwraca się uwagę, iż bliskoznaczne określenia „medycyna niekonwencjonalna”, „paramedycyna”, „pseudomedycyna” i „medycyna alternatywna” są z gruntu mylące i wewnętrznie sprzeczne – choć zawierają one słowo „medycyna” sugerujące leczenie, to określenia te stosowane są wobec metod, które nie leczą lub którymi „leczenie” nie ma potwierdzonej skuteczności.
Praktyki paramedyczne, zwane szerzej praktykami alternatywnymi czyli substytut lub uzupełnienie terapii medycznych, nie mają udowodnionego działania leczniczego u chorych, bez względu na rodzaj schorzenia, na co zwraca uwagę m.in. Amerykańskie Towarzystwo Onkologiczne. Ich używanie jako metod terapeutycznych jest uważane za nieetyczne przez zdecydowaną większość środowisk naukowych i lekarskich. Pozytywne efekty obserwowane przez pacjentów przy zastosowaniu paramedycyny mogą być wynikiem placebo, regresji w kierunku średniej (w której poprawa, która i tak by się wydarzyła, jest przypisywana terapiom niekonwencjonalnym), mniejszej ilości skutków ubocznych (która jest efektem zmniejszenia rzeczywistego leczenia funkcjonalnego) lub dowolnej kombinacji powyższych. W przeciwieństwie do bardziej wiarygodnych metod, takich jak oparte na dowodach farmakoterapia czy psychoterapia, alternatywne terapie i diagnozy nie są częścią powszechnych systemów opieki zdrowotnej funkcjonujących w większości krajów rozwiniętych; nie są też nauczane w szkołach medycznych w ramach programów empirycznych. Niekonwencjonalne terapie często opierają się na religii, tradycji, przesądach, wierze w zjawiska nadprzyrodzone, pseudonauce, błędach w rozumowaniu, propagandzie, oszustwie lub kłamstwie. Regulacja i licencjonowanie paramedycyny i dostawców opieki zdrowotnej różni się w poszczególnych krajach.
Medycyna niekonwencjonalna składa się z szerokiej gamy praktyk, produktów i terapii – od tych, które są biologicznie wiarygodne, ale niezbyt dobrze przetestowane, do tych o znanych szkodliwych i toksycznych skutkach. Medycyna niekonwencjonalna stała się popularna i jest używana przez znaczny procent populacji w wielu krajach. Podczas gdy dokonała znaczącej zmiany w nazewnictwie: od "szarlatanerii" do "medycyny komplementarnej" lub "integracyjnej" – promuje zasadniczo te same co dawna „szarlataneria” praktyki. Jej zwolennicy często sugerują, aby stosować alternatywną medycynę wraz z funkcjonalnym leczeniem medycznym, w przekonaniu że uzupełnia leczenie (polepsza działanie lub łagodzi skutki uboczne). Nie ma dowodów na to, że tak się dzieje, a znaczące interakcje leków spowodowane alternatywnymi terapiami mogą zamiast tego negatywnie wpływać na leczenie, czyniąc je mniej skutecznym, w szczególności w przypadku terapii przeciwnowotworowych. Pomimo tego, że w większości krajów rozwiniętych alternatywne terapie leczenia nowotworów są wprowadzane na rynek nielegalnie i osiągają wysokie ceny, wielu chorych na nowotwory stosuje je.
Część praktyk zaliczanych do medycyny niekonwencjonalnej ma swoje źródło w starszej tradycji (jak akupunktura), a inne rozwinęły się w czasach nowożytnych (na przykład homeopatia i bioenergoterapia). Medycyna niekonwencjonalna nie jest tym samym, co medycyna eksperymentalna lub tradycyjna, choć większość spośród współcześnie stosowanych metod tradycyjnych jest nieuznana jako terapie medyczne. Wbrew częstemu przekonaniu, na testowanie medycyny niekonwencjonalnej przez ośrodki naukowe i zespoły badawcze przeznaczane są znaczne wydatki.

</doc>
<doc id="73830" url="https://pl.wikipedia.org/wiki?curid=73830" title="Migrena">
Migrena

Migrena () – powtarzający się, najczęściej jednostronny, pulsujący ból głowy. Migrena trwa zazwyczaj od 4 do 72 godzin. Charakteryzuje się różnym stopniem nasilenia i częstotliwością występowania. Bóle nasilają się pod wpływem emocji lub wysiłku fizycznego. Występuje światłowstręt (fotofobia), nadmierna wrażliwość na dźwięki (fonofobia) i zapachy (osmofobia), występują też nudności i wymioty. Niekiedy przed wystąpieniem epizodu migrenowego, może pojawić się tzw. aura (występująca w 10% przypadków migren), w postaci parestezji, ubytków w polu widzenia, pojawienia się mroczków, niedowładu, afazji. Badania na bliźniętach wskazują, że wpływ czynników genetycznych wynosi 60–65%.
Epidemiologia.
Migrena występuje u 12–28% ludzi w pewnym okresie ich życia.
Zapadalność roczna wynosi 6–15% u dorosłych mężczyzn i 14–35% u dorosłych kobiet. Około 4–5% dzieci poniżej 12 lat ma migreny, z małą różnicą pomiędzy dziewczynkami i chłopcami. Po okresie dojrzewania następuje gwałtowny wzrost liczby przypadków migreny u dziewcząt, który występuje jeszcze we wczesnym życiu dorosłym. W średnim wieku migrena występuje u około 25% kobiet na rok i mniej niż u 10% mężczyzn. Po menopauzie ataki wśród kobiet gwałtownie się zmniejszają, po siedemdziesiątym roku życia około 5% populacji mężczyzn i kobiet cierpi na migreny.
Patogeneza.
Przypuszczalnie migrena jest związana z genetyczną predyspozycją do nadwrażliwych reakcji neuronaczyniowych.
Podłożem może być nieprawidłowe funkcjonowanie receptorów kanałów jonowych kory mózgowej, neuronów regulujących przepływ mózgowy oraz płytek krwi lub makrofagów, które chemicznie stymulują okołonaczyniowe wewnątrzczaszkowe włókna nerwowe.
Wydaje się, że rozszerzająca się depresja korowa (ang. cortical spreading depression) – rozchodząca się fala zmniejszonej aktywności bioelektrycznej kory mózgu jest dominującym mechanizmem migreny z aurą. Według innej hipotezy, tzw. naczyniowej, za fazę aury odpowiada skurcz naczyń mózgowych, który w dalszym etapie przechodzi w nadmierne ich rozszerzenie ze zwiększoną przepuszczalnością ścian, doprowadzając do napadu bólowego.
Rozpoznanie.
Według Międzynarodowej klasyfikacji bólów głowy z 2004 roku migrena bez aury jest rozpoznawana, gdy:
Leczenie.
Leki stosowane w napadach migrenowych to:
Istnieje możliwość nadużycia leków doraźnych i powstania zespołu wtórnych bólów głowy. Z niewyjaśnionych do końca powodów u pacjentów z migreną często dochodzi do uzależnienia od ergotaminy, tryptanów, NLPZ.
Profilaktyczne leczenie migreny.
Do leczenia profilaktycznego migreny proponowano dziesiątki różnych leków – większość nie ostała się w miarę upływu czasu, bądź z uwagi na nieskuteczność, bądź też objawy uboczne. Typowe leki używane w profilaktycznym leczeniu migreny to:
Ziołolecznictwo.
Od wieków proponowano zioła do leczenia migreny. Prusiński wymienia dwa preparaty ziołowe: wrotycz maruna (d. złocień maruna) ("Tanacetum parthenium"), używany już przez greckich lekarzy antycznych oraz wyciąg z lepiężnika różowego ("Petasites hybridus").
Dieta eliminacyjna a migrena.
Wpływ sposobu odżywiania na występowanie epizodów migreny był wielokrotnie rozważany w literaturze medycznej (np. Leira &amp; Rodriguez, 1996), niewiele jednak badań przeprowadzono w celu potwierdzenia tych spekulacji. Istnieją doniesienia o korzystnym działaniu diety bogatej w węglowodany i niskobiałkowej (Hasselmark i wsp., 1987) oraz diety niskotłuszczowej (Bic i wsp., 1999) na występowanie epizodów migreny.
Badania skuteczności diety eliminacyjnej u osób cierpiących na migrenę przeprowadził zespół lekarzy z różnych uczelni medycznych w Anglii i Szkocji, pod kierownictwem prof. A.J.Dowsona z King’s Colledge Hospital w Londynie [Rees i wsp., 2005]. Badanie skutków diety eliminacyjnej przeprowadzono w formie ankiety po 1 i 2 miesiącach od przeprowadzenia testu ELISA i ustalenia indywidualnego składu nowej diety dla każdego z pacjentów. Średnia liczba odstawionych pokarmów wyniosła 4,7. Analiza kwestionariuszy wskazała, że znaczny odsetek badanych odniósł wyraźne korzyści zdrowotne w wyniku zastosowania diety eliminacyjnej.
Leczenie migreny w ciąży.
Podczas ciąży, z uwagi na ochronę rozwijającego się organizmu dziecka, przeciwwskazana jest większość leków stosowanych w profilaktyce i terapii napadów migreny. Lekami stosowanymi w przypadku ataku migreny w ciąży są:
Bezwzględnie przeciwwskazane są alkaloidy sporyszu. Przeciwwskazane są również tryptany – według najnowszych wytycznych EFNS z 2009 roku dopuszczalne jest stosowanie sumatryptanu i ryzatryptanu, jednak wyłącznie pod warunkiem, że ryzyko zagrożenia ciąży z powodu napadu migreny i uporczywych wymiotów jest większe niż to wynikające z podania leku.
W profilaktyce migreny u ciężarnych można zastosować:
Historia badań.
Historia badań nad migreną sięgają czasów antycznych. Pierwsze opisy sporządził Areteusz z Kapadocji (w I wieku n.e.). Opisał po raz pierwszy tzw. heterokranię i podał cechy, wyróżniające tę postać chorobową od innych rodzajów bólu głowy.

</doc>
<doc id="73832" url="https://pl.wikipedia.org/wiki?curid=73832" title="Hirudyna">
Hirudyna

Hirudyna (hirudynina) – białko o działaniu przeciwkrzepliwym, należące do bezpośrednich inhibitorów trombiny. Wytwarzana jest przez gruczoły ślinowe gardzieli pijawek żywiących się krwią. Hirudyna jest wydzielana przez pijawkę lekarską. Rekombinowana hirudyna (lepirudyna, r-hirudyna) była stosowana jako lek w prewencji żylnej choroby zakrzepowo-zatorowej.
Hirudyna jest polipeptydem składającym się z 65 reszt aminokwasowych. Wiąże się stereospecyficznie do trombiny, tworząc w zasadzie nierozerwalny kompleks. Trombina może być z niego uwolniona jedynie przez syntetyczny inhibitor trombiny, benzamidynę.
Hirudyna uniemożliwia przekształcenie protrombiny w trombinę, co powoduje zmniejszenie krzepliwości krwi. Jest to proces umożliwiający pijawkom odżywianie się – podczas ssania hirudyna zapobiega powstawaniu skrzepu w miejscu zranienia, co pozwala pijawce wyssać dużą ilość krwi przez powierzchowne nacięcie skóry żywiciela. Równocześnie hirudyna konserwuje połkniętą krew w przewodzie pokarmowym pijawki, dzięki czemu ciało najedzonej pijawki nie traci gibkości.

</doc>
<doc id="73834" url="https://pl.wikipedia.org/wiki?curid=73834" title="Akupunktura">
Akupunktura

Akupunktura (z „igła”, „(u)kłucie”; chiń. 針灸 zhēnjiǔ) – technika leczenia wywodząca się z Dalekiego Wschodu (Chiny, Japonia, Mongolia). Jest obecnie uznawana w wielu krajach jako uzupełnienie medycyny konwencjonalnej, chociaż nie ma naukowych dowodów na jej skuteczność, a analizy badań klinicznych wskazują na silną stronniczość tych, które są prowadzone w krajach Dalekiego Wschodu.
Akupunktura (także termopunktura) to metoda polegająca na stymulowaniu akupunktów (miejsc na skórze lub tkance podskórnej) lub pewnych części ciała przy pomocy metalowych igieł, które wg mitologii dalekowschodniej mają udrożniać meridiany (kanały energetyczne) oraz pobudzać krążenie krwi i wzmacniać energię "qi". Nie ma żadnych naukowych dowodów na istnienie tego mechanizmu. Od ponad stulecia witalizm w debatach naukowych jest wykluczony.
Stosujący akupunkturę twierdzą, że przynosi następujące skutki:
Badania kliniczne wykazują, że równie dobre lub lepsze wyniki niż „prawdziwa” akupunktura ma w testach „udawana”, gdzie igły nie są rzeczywiście wbijane w skórę, bądź umieszczane w losowych punktach na ciele.
W Chińskiej Republice Ludowej akupunktura jest gałęzią tradycyjnej medycyny chińskiej. Jest ona znana pod angielskim skrótem TCM – Traditional Chinese Medicine.
Historia.
Starożytność.
W Chinach korzeni akupunktury można doszukiwać się w epoce kamienia. Początkowo używano kamiennych noży do niektórych zabiegów, a następnie z kamieni robiono cienkie igły, które podobnie jak zaostrzony bambus lub kości, służyły do leczenia. Przedmioty te zostały odnalezione przez archeologów m.in. w środkowej Mongolii.
Najstarszy chiński tekst medyczny, traktujący po części o akupunkturze, w tym o teorii meridianów, to „Huangdi neijing” („Kanon medycyny Żółtego Cesarza”). Dzieło to zbiór tekstów powstałych przed wczesną dynastią Han i skompilowanych w I w.p.n.e., a ostatecznie zredagowanych i wydanych za czasów dynastii Tang (w VIII w.) i dynastii Song (w XI w. Z podstawowych tekstów "Kanonu" o zabiegach akupunkturowych mówi głównie księga "Lingshu".
Badania zmumifikowanego naturalnie ciała „człowieka lodu”, nazwanego Ötzi, sprzed 5 tys. lat, odnalezionego w Alpach, wykazały ponad 50 tatuaży na jego ciele. Niektóre z nich odpowiadają punktom akupunkturowym, które obecnie mogłyby być stosowane w leczeniu dolegliwości Ötzi. Niektórzy naukowcy twierdzą, iż jest to dowód na to, że techniki podobne do akupunktury były praktykowane we wczesnej epoce brązu w innych miejscach Eurazji.
Artykuł w naukowym czasopiśmie medycznym "The Lancet", opublikowany przez L.Dorfera i przyjaciół dostarcza następujących informacji: „zakładamy, iż system medyczny podobny do akupunktury mógł być praktykowany w Europie Środkowej 5200 lat temu. Zdaje się więc, iż podobne metody leczenia były w użyciu długo przed ich wcześniejszym, znanym okresem praktykowania w tradycji medycyny starożytnych Chin. Oznacza to prawdopodobieństwo, że akupunktura wywodząca się z kontynentu euroazjatyckiego była praktykowana co najmniej 2 tys. lat wcześniej niż jest to uznawane”.
Zgodnie z jedną z legend, akupunktura rozwinęła się w Chinach dzięki doświadczeniom żołnierzy ranionych strzałami w bitwach. Głosi ona, że tysiące lat temu pewien żołnierz doznał poważnej rany barku. W wyniku ugodzenia strzałą stał się bolesny i sztywny. Lekarz nie potrafił mu jednak pomóc. Pewnego dnia podczas kolejnej bitwy żołnierz został ranny strzałą, tym razem w nogę i okazało się, że ból barku ustąpił. Powiedział o tym swojemu lekarzowi, który nie mógł tego zrozumieć. Przypadkowo inny pacjent z podobną dolegliwością, który czekał na zbadanie, podsłuchał rozmowę i poprosił o „zabieg strzałą”. Lekarz leczył tego pacjenta długi czas bezskutecznie, więc zdecydował się spróbować. Wziął strzałę i ostrożnie wbił w nogę pacjenta w tym samym miejscu, co rana żołnierza. Ku zdziwieniu wszystkich ból i sztywność ustąpiły. Lekarz stał się sławny. Zaczął badać możliwości leczenia tą metodą innych dolegliwości, wypytując swoich pacjentów o podobne przypadki. Stopniowo odkrył, że rany w pewnych miejscach miały korzystny efekt na inne części ciała. Z biegiem lat wynaleziono inne metody stymulowania akupunktów poprzez użycie igieł.
Współcześnie.
Po rewolucji chińskiej w 1911 roku wprowadzono medycynę zachodnią, co wpłynęło na spadek praktykowania akupunktury oraz chińskiego ziołolecznictwa. Jednakże ze względu na dużą liczbę ludności i zapotrzebowanie na opiekę medyczną, akupunktura i ziołolecznictwo pozostały w dalszym ciągu popularne na szczeblu regionalnym, a później wśród tzw. „bosych lekarzy”, czyli miejscowych zajmujących się leczeniem przy pomocy tradycyjnej medycyny chińskiej. Zabezpieczali oni minimum w zakresie opieki medycznej na prowincji.
Akupunkturę stosowano podczas Długiego Marszu i pomimo trudnych warunków pomagała ona utrzymać zdrowie Chińskiej Armii Ludowo-Wyzwoleńczej. Sprawiło to, że Mao Zedong, przywódca Komunistycznej Partii Chin, uznał, iż akupunktura stanowi ważny element w systemie medycyny chińskiej.
Ralph C. Crozier w swojej książce pt. „Traditional Medicine in Modern China” („Tradycyjna medycyna w nowoczesnych Chinach”; Harvard University Press, Cambridge, 1968) wyraził niechęć wobec tradycyjnych środków chińskiej medycyny, wyśmiewając je jako przesądne, nieracjonalne i zacofane. Akupunktura także podlegała tej krytyce. Natomiast przewodniczący Mao Zedong wyraził opinię, iż „medycyna chińska i farmakologia są wielką skarbnicą i należy dołożyć wszelkich starań, aby je odkrywać i ulepszać”. W latach 50. i 60. XX wieku kontynuowano badania akupunktury (m.in. poprzez analizę starożytnych tekstów) pod kątem jej wpływu na leczenie różnych chorób, działania organów wewnętrznych i właściwości znieczulających.
Wysyłano przedstawicieli poza terytorium Chin w celu zbierania informacji o praktykowaniu medycyny chińskiej. Tradycyjna medycyna chińska to sformalizowany system medycyny chińskiej, który łączy wykorzystanie akupunktury, chińskiej medycyny ziołowej, "tuīná" (masażu) i innych form. Po rewolucji kulturalnej TCM została włączona do programów nauczania uniwersytetu medycznego zgodnie ze strategią „Three Roads”, według której TCM, biomedycyna i synteza ich obu miały być dopuszczone do badania i praktykowania.
W latach 70. XX wieku po tym, jak Amerykanie sprowadzili z Chin do swojego kraju sprawozdania pacjentów poddawanych poważnym zabiegom przy użyciu akupunktury jako jednej z metod znieczulenia, akupunktura stała się popularna także i w Ameryce. Krajowe Stowarzyszenie Akupunktury (ang. The National Acupuncture Association) jako pierwsze krajowe stowarzyszenie akupunktury w USA zaczęło rozpowszechniać akupunkturę na Zachodzie prowadząc seminaria i prezentacje badań. W 1972 roku Krajowe Stowarzyszenie Akupunktury utworzyło klinikę leczenia bólu na Uniwersytecie Kalifornijskim w Los Angeles. Uważa się jednak, iż pierwszą klinikę akupunktury w Stanach Zjednoczonych założył dr Yao Wu Lee w Waszyngtonie w 1972 roku.

</doc>
<doc id="73836" url="https://pl.wikipedia.org/wiki?curid=73836" title="Akupresura">
Akupresura

Akupresura – pseudomedyczna metoda leczenia pochodząca z Chin, znana już 7 tysięcy lat temu. Polega na dotykaniu, głaskaniu, uciskaniu lub opukiwaniu określonych miejsc na ciele człowieka. Akupresura jest "miękką" wersją akupunktury. Pomimo niewykazanej naukowo skuteczności, według jej zwolenników jest ona cennym uzupełnieniem medycyny konwencjonalnej.
Domniemany mechanizm działania.
Stosowanie akupresury często opiera się na koncepcjach zaczerpniętych z tradycyjnej medycyny chińskiej. Nie ma fizycznie weryfikowalnych anatomicznych ani histologicznych dowodów istnienia punktów akupunkturowych ani meridianów. Ewentualne obserwowane korzyść płynące z akupresury mogą wynikać z efektu placebo.
Konwencja zachodnia.
Metoda ta polega na naciskaniu ciała w odpowiednich punktach akupunkturowych, pobudzając zakończenia nerwowe znajdujące się w tych miejscach. Powstałe w ten sposób impulsy nerwowe, poprzez ośrodkowy układ nerwowy i korę mózgową miałyby docierać do chorego narządu. Wpływać miałoby to na zmniejszenie bólu i poprawienie czynności danego narządu.
Konwencja chińska.
Sposób ten polega na dotknięciach, które miałyby odblokowywać przepływ energii Yin i yang i prowadzić do jej zrównoważenia. Według chińskiej medycyny brak tej równowagi jest przyczyną większości chorób somatycznych.
Nazwa.
Nazwa "akupresura" utworzona jest na wzór terminu "akupunktura" i w rzeczywistości znaczy "naciskanie igłą" ("acu" to narzędnik od łac. "acus", igła).

</doc>
<doc id="73840" url="https://pl.wikipedia.org/wiki?curid=73840" title="Hydroterapia">
Hydroterapia

Hydroterapia, dział fizjoterapii, inaczej wodolecznictwo, akwaterapia (łac. "aqua" = woda) – metoda leczenia bodźcowego polegająca na zewnętrznym stosowaniu wody o różnych postaciach: ciekłej, stałej lub gazowej. Podstawę leczniczego działania stanowi odpowiednia temperatura lub ciśnienie wody użytej odpowiednio do danej terapii.
Rys historyczny.
Hydroterapia była znana w starożytnych Chinach i Japonii, a w Europie miała szerokie zastosowanie w rzymskich łaźniach. Zapomniana w średniowieczu, została na nowo odkryta w XVIII i XIX wieku. Stosowali ją J.S. Hahn (1696–1773), Vincenz Priessnitz, Oertel (1764–1850) czy J.H. Rausse (1805–1848). Na ich doświadczeniach bazował ksiądz Sebastian Kneipp, który rozwinął i usystematyzował zabiegi hydroterapeutyczne wykorzystywane w owym czasie przez lekarzy.
Zastosowanie.
Hydroterapia wpływa korzystnie na układ krążenia, układ nerwowy oraz wiele innych narządów organizmu.
Podział.
Zabiegi lecznicze możemy podzielić na:
1. Zabiegi z wykorzystaniem ciśnienia hydrostatycznego wody:
2. Zabiegi z wykorzystaniem ciśnienia strumienia wody:
3. Zabiegi za pośrednictwem tkanin:

</doc>
<doc id="73841" url="https://pl.wikipedia.org/wiki?curid=73841" title="Wodolecznictwo">
Wodolecznictwo



</doc>
<doc id="73843" url="https://pl.wikipedia.org/wiki?curid=73843" title="Tritlen">
Tritlen



</doc>
<doc id="73844" url="https://pl.wikipedia.org/wiki?curid=73844" title="Polska partia polityczna">
Polska partia polityczna



</doc>
<doc id="73846" url="https://pl.wikipedia.org/wiki?curid=73846" title="Hipermutacja">
Hipermutacja

Hipermutacja – mutacja o częstotliwości większej niż częstotliwość innych mutacji w organizmie, co najmniej o jeden rząd wielkości.
Hipermutacje zachodzą w określonych miejscach genomu i przyczyniają się do ogromnego zwiększenia zmienności tych miejsc. Przykładem mogą być mutacje zachodzące w rejonach hiperzmiennych (zwanych też rejonami determinującymi dopasowanie) genów kodujących przeciwciała. Dzięki temu zwiększa się liczba wariantów przeciwciał u danego osobnika, a tym samym swoistość przeciwciał wobec antygenu.

</doc>
<doc id="73848" url="https://pl.wikipedia.org/wiki?curid=73848" title="Białko wiążące mannozę">
Białko wiążące mannozę

Białko wiążące mannozę. inna nazwa lektyna wiążąca mannozę (MBL, z ) – białko zaliczane do grupy kolektyn, spełniające ważną rolę w nieswoistej odpowiedzi immunologicznej.
MBL jest produkowane przede wszystkim w wątrobie i wydzielane do krwi. Poza tym niewielkie ilości tego białka są syntetyzowane również w: nerkach, grasicy, migdałkach podniebiennych, jelicie cienkim i pochwie.
Białko MBL charakteryzuje się zdolnością do wiązania się z mannozą (i niektórymi innymi cukrami) obecnymi na powierzchni drobnoustrojów chorobotwórczych, opłaszczania ich i w ten sposób spełnia rolę opsoniny. Białko wiążące mannozę zaliczane jest do wydzielanych receptorów rozpoznających wzorce, mechanizmu nieswoistej odporności organizmu, który zaraz po inwazji patogenów rozpoczyna obronę, sygnalizuje zagrożenie i aktywuje działanie swoistego układu immunologicznego.
Budowa i aktywacja dopełniacza.
Poza opsonizacją białko wiążące mannozę aktywuje układ dopełniacza na drodze lektynowej.
Podobnie jak składowa dopełniacza C1q białko MBL składa się z sześciu domen lektynowych zależnych od wapnia, od których odchodzą „ogonki” o strukturze podobnej do struktury kolagenu. Ogonki te splatają się w długi stylik, mający zdolność wiązania proteaz serynowych MASP-1 i MASP-2 (pokrewnych C1r i C1s). Po związaniu liganda (np. mannozy) dochodzi do zmian konformacyjnych, uruchamiających te proteazy, które działają na składniki C2 i C4 dopełniacza. Efektem jest zapoczątkowanie tzw. lektynowej drogi aktywacji dopełniacza.
Ze względu na fakt, że lektynowa droga aktywacji dopełniacza jest podobna do drogi klasycznej, a MBL pełni funkcje podobne do przeciwciał podczas tej drogi aktywacji, białko wiążące mannozę nazywane bywa „praprzeciwciałem”. Wiąże się to także z faktem, że MBL jest starsze filogenetycznie, niż immunoglobuliny.
Niedobór białka wiążącego mannozę.
Genetycznie uwarunkowany niedobór MBL jest wrodzonym niedoborem odporności, który może powodować zwiększoną skłonność do występowania schorzeń związanych z infekcjami. Mogą to być rozsiane zakażenia z zajęciem licznych narządów wewnętrznych, posocznica i niekontrolowane pobudzenie układu immunologicznego określanego jako „burza cytokinowa”.

</doc>
<doc id="73849" url="https://pl.wikipedia.org/wiki?curid=73849" title="Kasztelania">
Kasztelania

Kasztelania (dawniej: okręg grodowy) – jednostka administracyjna podziału terytorialnego średniego szczebla w średniowiecznej Polsce, wchodząca w skład danej ziemi lub prowincji. Ośrodkiem kasztelanii był kasztel (zamek, znaczący gród lub dwór obronny). W II połowie XIV–XV wieku, kasztelania została zastąpiona przez system powiatowy.
Historia.
Organizacyjny wzór kasztelanii prawdopodobnie zaczerpnięto z Czech, a w XII w. przeniesiono go z Polski na Pomorze. W XII, XIII i początkach XIV wieku stanowiły one podstawowe jednostki administracyjne zastępujące dawne "okręgi grodowe" i "ośrodki opolne". Liczba kasztelanii w Polsce za panowania Bolesława III Krzywoustego możliwe, że przekraczała 90. Na czele każdej z nich stał mianowany i odwoływany przez księcia dostojnik, zwany w źródłach datowanych na XII w. komesem, a od początku XIII w. – kasztelanem. Dysponował on z ramienia panującego delegowaną władzą sądową nad ludnością znajdującą się w pewnym okręgu województwa danej kasztelanii. Był też dowódcą miejscowego rycerstwa. Kasztelan miał 3 zastępców: wojskiego ("tribunus"), który pod nieobecność zwierzchnika kierował administracją kasztelanii i dowodził wojami, sędziego ("iudex castri") i włodarza, który zajmował się poborem od ludności chłopskiej okręgu danin należnych monarchii z tytułu prawa książęcego. Część dochodów z tych danin i z opłat sądowych przypadała kasztelanom, jako uposażenie związane ze sprawowanym urzędem. 
Wśród historyków panuje przeświadczenie, że sieć kasztelanii utworzono w pierwszych dziesięcioleciach istnienia polskiej państwowości, prawdopodobnie organizując okręgi grodowe z istniejących wcześniej opoli. Rozwijający się w XIII w. immunitet, zwalniając ludność dóbr kościelnych i rycerskich od podległości prawu książęcemu i kasztelańskiej jurysdykcji, prowadził do upadku kasztelanii. W 1. połowie XIV w. system zarządu oparty na kasztelanii ustąpił ostatecznie miejsca administracji starościńskiej, a kasztelanowie przekształcili się w urzędników ziemskich.
Siedzibą kasztelanii i kasztelanów najczęściej były grody, zamki warowne lub nieduże twierdze, nazywane też kasztelami. Pełniły one funkcję reprezentacyjną, mieszkalną i obronną, zwykle były usytuowane w miejscach mających strategiczne znaczenie.

</doc>
<doc id="73851" url="https://pl.wikipedia.org/wiki?curid=73851" title="Brenda Lee">
Brenda Lee

Brenda Lee, właśc. Brenda Mae Tarpley (ur. 11 grudnia 1944 w Lithonii) – amerykańska piosenkarka popowa śpiewająca piosenki w stylach rock and roll, rhythm and blues i country rock.
Brenda rozpoczęła swoją karierę jako nastolatka. John Lennon powiedział o niej "She has greatest rock and roll voice of them all" ("Ona ma ze wszystkich najwspanialszy rockandrollowy głos"). W ciągu swej kariery sprzedała ponad 100 milionów albumów wyprzedzając w tym wszystkie inne piosenkarki swego pokolenia. Ze względu na swój sceniczny dynamizm, a także niski wzrost (zaledwie 145 cm) zasłużyła sobie na przydomek "Little Miss Dynamite" (mała panna dynamit). Choć najczęściej kojarzona jest z dynamicznymi piosenkami, była także autorka wielu melancholijnych ballad, z których wiele zostało popowymi standardami. W okresie największej swej popularności Brenda Lee dzieliła sceny z takimi znanymi artystami jak Elvis Presley, The Beatles, Gene Vincent czy Duane Eddy. Do największych przebojów Brendy Lee należały "Jambalaya", "One Day at a Time", "Dynamite", "One Step at a Time", "I’m Sorry", "That’s All You Gotta Do", "Let’s Jump the Broomstick", "Big Four Poster Bed", "Rockin’ Around the Christmas Tree", "Nobody Wins", "You Can Depend on Me", "I Just Want to Be Wanted", "Break It to Me Gently" i wiele innych.
W 2002 Brenda Lee została wprowadzona do "Rock and Roll Hall of Fame".
Dyskografia.
Bibliografia Brendy Lee:

</doc>
<doc id="73852" url="https://pl.wikipedia.org/wiki?curid=73852" title="Okładka">
Okładka

Okładka – zewnętrzny element książki, trwale połączony z blokiem książki (inaczej wkładem z połączonych składek). Główną funkcją okładki jest ochrona wkładu przed uszkodzeniami mechanicznymi. Składa się ona z przedniej i tylnej karty oraz grzbietu. Materiały wykorzystywane do jej budowy to najczęściej: papier, karton, tektura i tworzywa sztuczne. W ujęciu wydawniczym cena książki jest zależna od rodzaju okładki, dlatego za książkę w miękkiej oprawie zapłacimy mniej, niż za tę w twardej. Okładka jest wizytówką książki, dlatego jej wykonanie powinno zachęcać czytelnika do lektury i w odpowiedni sposób informować go o treści książki.
Zarys historyczny.
Okładka stała się integralną częścią książki dopiero około drugiej połowy XIX w. Wcześniej rękopisy oraz druki były produkowane bez okładek, a oprawą zajmowali się wyspecjalizowani rzemieślnicy zwani introligatorami. Do oprawy książki służyły różne materiały np. w średniowieczu okładki rękopisów były tworzone z drewna. W późniejszych wiekach wykorzystywano również garbowaną skórę, kamienie szlachetne, złoto oraz srebro. Okładki wykonane z drogocennych materiałów miały zachwycać przepychem, a także wskazywać na wysoki status osoby posiadającej pięknie zdobioną książkę. Takie okładki nie pełniły funkcji reklamowej, informacyjnej czy komunikacyjnej, ponieważ setki lat temu nie było to wymagane. Wynikało to z wartości i sposobu dystrybucji książek. W średniowieczu manuskrypty były na tyle cenne, że za równowartość jednej książki można było nabyć kilka wsi. Po wynalezieniu druku książki stały się towarem dostępniejszym, ale książki były dobrem przeznaczonym dla osób potrafiących czytać, których odsetek nadal był niewielki. Dopiero w okresie rewolucji przemysłowej produkcję książek rozpoczęto na szeroką skalę, a wiązało się to ze zmianą standardów druku. Drukarze odeszli od praktyk rzemieślniczych na rzecz zmechanizowanego systemu druku. Jednym z elementów procesu poligraficznego było nadawanie książce oprawy, która stała się już integralną częścią każdej publikacji. W XX w. powstawały już ilustrowane okładki nakładowe. Ich celem, w przeciwieństwie do opraw introligatorskich, jest zareklamowanie dzieła oraz przekazanie podstawowych informacji o książce. Równie istotna jest kompozycja graficzna na okładce, która w założeniu ma zachęcić potencjalnego czytelnika do zakupu książki.
Rodzaje okładek ze względu na ich budowę.
Oprawy twarde.
Oprawa twarda tradycyjna.
W tradycyjnym ręcznym sposobie oprawiania książek każdą składkę zszywa się pojedynczo, kolejnym krokiem jest zszycie wszystkich składek razem oraz dodatkowo sklejenie. Zebrane składki tworzą blok książki, który kształtuje się tak, aby grzbiet miał formę półkola. Wykorzystane nici są osłaniane przy pomocy muślinu, przykleja się je do grzbietu bloku. Ostatnim krokiem jest naklejenie na muślin pasków dosyć mocnego lnu. 
Oprawa twarda przemysłowa.
Książki posiadające tego rodzaju okładkę są mniej wytrzymałe niż te tworzone metodą rzemieślniczą, ale za to ich wykonanie jest szybsze, a co najważniejsze tańsze. Wszystkie elementy z lnu i muślinu są zamieniane na tańsze substytuty takie jak paski z gazy lub włókniny. Różnica dotyczy też zszytego wkładu, który przykleja się do okładzin przy pomocy wklejek.
Oprawy miękkie.
Oprawa klejona.
Składki tworzące blok książki nie są zszywane, ich mocowanie polega na przyklejeniu do grzbietu wkładu, który jest nacinany w celu lepszego rozprowadzenia kleju do każdego arkusza. Jest to tańszy, lecz mniej wytrzymały sposób oprawiania książek.
Oprawa szyta.
Składki, podobnie jak w twardej oprawie, są zszywane pojedynczo, a następnie wszystkie razem. Okładkę poddaje się procesowi bigowania. Następnym krokiem jest sklejanie z wkładem książki. Ta forma oprawy jest o wiele bardziej wytrzymała od oprawy klejonej. 
Funkcje okładki.
Informowanie.
Okładka powinna zawierać następujące informacje: 
W przypadku wydań uzupełnionych oobwolutę wydawca może zrezygnować z umieszczenia na okładce wszystkich informacji, o ile znajdą się one na obwolucie.
Reklamowanie.
Teksty promocyjne.
Wydawca, aby zwiększyć możliwości sprzedaży książki, często korzysta z tekstów promocyjnych umieszczonych bezpośrednio na okładce, takich jak:
Projekt graficzny okładki.
Za wygląd publikacji, a w tym również okładki, jest odpowiedzialny projektant graficzny. Drugą ważną postacią jest wydawca książki, który wybiera grafika oraz zatwierdza jego pracę. Niestety częstą praktyką jest zlecanie składu tekstu i projektu okładki dwóm różnym osobom. Może to prowadzić do zaburzenia spójności pomiędzy projektem layoutu i okładki. Zadaniem grafika jest zaprojektowanie szaty graficznej książki i okładki, tak aby współgrały z treścią książki. Patrząc na okładkę, czytelnik nie powinien mieć wątpliwości, z jakiego rodzaju dziełem obcuje. Projekt jest tworzony przez grafika, który nadaje mu swój własny styl, wykorzystując m.in. typografię, elementy graficzne powiązane z tematem dzieła np. w kryminale są to ślady krwi, odciski palców lub rozbita szyba, kolaże fotograficzne, kolorystyka. Ciekawym rozwiązaniem jest zastosowanie technik poligraficznych pozwalających na użycie np. tłoczeń, dobranie nietypowego pantonu barw lub lakierów. 
Przy tworzeniu projektu okładki grafik przede wszystkim powinien wziąć pod uwagę materiał źródłowy. Niekiedy jednak okładka jest robiona pod szablon odpowiadający książkom danego typu. Przykładowo w okładkach książek reportażowych często wykorzystuje się zdjęcia lub kolaże fotograficzne, co wynika z chęci realistycznego przedstawienia wydarzeń. 
Komunikacja.
Okładka jest elementem książki każdej z jej form wydawniczych, tradycyjnej (papierowej) i elektronicznej. Oprawa wraz z blokiem tekstu stanowią nierozerwalną i integralną całość tak pod względem fizycznym, jak treściowym. Pierwsza strona okładki jest częścią najbardziej reprezentatywną, odpowiada za komunikację z potencjalnym czytelnikiem. W momencie nawiązania z nim kontaktu okładka staje się komunikatem, którego celem jest dostarczenie informacji oraz zaciekawienie odbiorcy. Na zniekształcenie komunikacji może wpłynąć wiele czynników, na które projektant okładki, wydawca, a także księgarz nie mają wpływu. Projekt graficzny powinien opracować okładkę w taki sposób, aby komunikat został prawidłowo zrozumiany.

</doc>
<doc id="73856" url="https://pl.wikipedia.org/wiki?curid=73856" title="Fjord">
Fjord



</doc>
<doc id="73857" url="https://pl.wikipedia.org/wiki?curid=73857" title="Koło podbiegunowe północne">
Koło podbiegunowe północne

Koło podbiegunowe północne – koło podbiegunowe położone na półkuli północnej, wyznaczone przez równoleżnik o szerokości geograficznej zbliżonej do 66°33'N (dokładna lokalizacja jest zmienna w czasie; dostępny jest kalkulator obliczający aktualne położenie). Ogranicza obszar nazywany Arktyką. Jest oddalone od równika o tyle samo stopni, co koło podbiegunowe południowe.
Położenie.
Pozycja koła podbiegunowego nie jest stała i biegnie obecnie 66° 33′48″ na północ od równika. Jego szerokość geograficzna zależy od osiowego przechyłu Ziemi, który oscyluje w granicach ponad 2° w ciągu 41 000 lat, z powodu sił pływowych wynikających z orbity Księżyca. W rezultacie koło podbiegunowe dryfuje obecnie z prędkością około 15 m rocznie w kierunku północnym.
Klimat.
Klimat wewnątrz koła podbiegunowego jest zasadniczo zimny, ale obszary przybrzeżne Norwegii mają ogólnie łagodny klimat w wyniku wpływu ciepłego Prądu Zatokowego, co sprawia, że porty w północnej Norwegii i północno-zachodniej Rosji są wolne od lodu przez cały rok. Lata na obszarach koło podbiegunowego północnego mogą być dość ciepłe, ale zimy są wyjątkowo chłodne. Przykładowo letnie temperatury w Norylsku w Rosji czasami osiągają nawet 30 °C, podczas gdy temperatury zimowe często spadają poniżej -50 °C.
Ludność.
Tylko cztery miliony ludzi żyje na północ od koła podbiegunowego z powodu klimatu; niemniej jednak niektóre obszary zostały zasiedlone przez tysiące lat przez rdzenną ludność, która obecnie stanowi 10% populacji regionu. 
Największe społeczności na północ od koła podbiegunowego znajdują się w Rosji, Norwegii, Finlandii i Szwecji. Największym miastem na północ od koła podbiegunowego jest Murmańsk (ponad 300 tysięcy mieszkańców).
Natomiast największa społeczność Ameryki Północnej na północ od koła podbiegunowego to Sisimiut (Grenlandia), ma około 5 tysięcy mieszkańców.

</doc>
<doc id="73858" url="https://pl.wikipedia.org/wiki?curid=73858" title="Miasta w Islandii">
Miasta w Islandii

Według danych oficjalnych pochodzących z 2012 roku Islandia posiadała ponad 30 miast o ludności przekraczającej 1 tys. mieszkańców. Stolica kraju Reykjavík jako jedyne miasto liczyło ponad 100 tys. mieszkańców; 2 miasta z ludnością 25–50 tys.; 3 miasta z ludnością 10–25 tys., oraz reszta miast poniżej 10 tys. mieszkańców. 
Na Islandii za miasto uznaje się osadę o zwartej zabudowie, w której mieszka co najmniej 200 osób.
Największe miasta w Islandii.
Największe miasta w Islandii według liczebności mieszkańców (stan na 1.01.2013):
Tabela danych statystycznych miast w Islandii.
Kolumny "Powierzchnia", "Wysokość" i "Lokalizacja" zostały zebrane ze stron Wikipedii w różnych wersjach językowych poświęconych poszczególnym miastom.

</doc>
<doc id="73859" url="https://pl.wikipedia.org/wiki?curid=73859" title="Partie polityczne Islandii">
Partie polityczne Islandii

Partie działające w Islandii.
Ważniejsze partie polityczne działające w Islandii to:
Partie koalicji rządzącej.
Wszystkie partie polityczne koalicji rządzącej cechuje eurosceptycyzm.

</doc>
<doc id="73860" url="https://pl.wikipedia.org/wiki?curid=73860" title="Sława (imię)">
Sława (imię)

Sława (m., f.) – forma skrócona imion słowiańskich zawierających element "Sław-" lub "-sława", takich jak Mirosława, Sławomira.
Sława imieniny obchodzi: 6 sierpnia.

</doc>
<doc id="73861" url="https://pl.wikipedia.org/wiki?curid=73861" title="Przestrzeń barw">
Przestrzeń barw

Przestrzeń barw – widma fal elektromagnetycznych z zakresu od 380 do 780 nm (to znaczy światła widzialnego), których matematyczne modele są przedstawiane w trójwymiarowej przestrzeni barw. Dzięki tym modelom barwę można opisać nie tylko przez podanie jej widma, ale przez modele w różnym stopniu zbliżone do ludzkiej percepcji barwy, związanej z fizjologią oka ludzkiego, a szczególnie z występowaniem w siatkówce trzech rodzajów czopków. Najważniejsze przestrzenie barw ujęto w normach międzynarodowych. Stosuje się je w różnych dziedzinach przemysłu (farbiarskim, tekstylnym, spożywczym, fotograficznym).
Istnieją różne modele przestrzeni barw, między innymi:

</doc>
<doc id="73863" url="https://pl.wikipedia.org/wiki?curid=73863" title="Witamina K">
Witamina K

Witamina K – grupa organicznych związków chemicznych, będących pochodnymi 2-metylo-1,4-naftochinonu, pełniących w organizmie funkcję niezbędnego składnika pokarmowego. Poprzez uczestnictwo w syntezie protrombiny w wątrobie, warunkuje ona prawidłowy przebieg procesów krzepnięcia krwi. Uczestniczy także w metabolizmie układu kostnego. Do witamin K zaliczane są dwa naturalne związki rozpuszczalne w tłuszczach:
Otrzymuje się również szereg pochodnych syntetycznych (rozpuszczalne łatwiej w tłuszczach lub rozpuszczalne w wodzie), np. witamina K3 (menadion)
Zapotrzebowanie dobowe na witaminę K wynosi około 60-80 μg. W organizmie podlega ona procesowi regeneracji w wątrobie w cyklu witaminy K. Może być również produkowana przez bakterie znajdujące się w jelicie grubym.
Za jej odkrycie i wyjaśnienie chemicznej natury dwaj biochemicy – Edward Adelbert Doisy i Henrik Dam otrzymali w 1943 roku Nagrodę Nobla w dziedzinie fizjologii lub medycyny.
Występowanie.
Witaminy K występują w wielu produktach spożywczych, takich jak brokuły, selery zwyczajne, rzepa, szpinak, ogórek, mniszek lekarski, sałata, kapusta właściwa, lucerna, morszczyn, ziemniak, awokado, a także w jajkach, jogurcie, serze, wątrobie, oleju sojowym i szafranowym.
Skutki niedoboru.
Zaburzenia krzepnięcia krwi (wydłużony czas gojenia się ran), krwawienia, osteoporoza, zaburzenia pracy jelit, zwiększone ryzyko rozwoju nowotworów.
Niedobór witamin K jest także przyczyną (, VKDB), której zapobiega się podawaniem witaminy K. Dane kliniczne wskazują, że jednorazowy zastrzyk domięśniowy bezpośrednio po urodzeniu jest znacznie skuteczniejszy niż wielodniowe podawanie doustne. W Polsce taki sposób postępowania wprowadzono w 2016 roku.

</doc>
<doc id="73865" url="https://pl.wikipedia.org/wiki?curid=73865" title="Wielobok liczebności">
Wielobok liczebności

Wielobok liczebności – forma prezentacji rozkładu cechy statystycznej. Polega na narysowaniu wykresów, gdzie na jednej z osi w równych odległościach zaznaczone są wartości danej cechy wyznaczające jej klasy, a na drugiej osi punkty oznaczające liczebności odpowiadające tym klasom. Punkty połączone są łamaną linią.
W "metodzie prostokątów" linia przyjmuje postać odcinków tworzących prostokąty o powierzchni wyrażającej liczebność próby/populacji. W "metodzie trapezów" końcami odcinków są poszczególne punkty oznaczające liczebności klas.

</doc>
<doc id="73866" url="https://pl.wikipedia.org/wiki?curid=73866" title="Krzywa liczebności">
Krzywa liczebności

Krzywa liczebności – forma graficznej prezentacji rozkładu cechy statystycznej. Krzywą liczebności tworzy się w taki sam sposób, jak wielobok liczebności, z tym wyjątkiem, że zamiast łamaną, punkty na wykresie łączone są łagodnie przebiegającą krzywą.

</doc>
<doc id="73869" url="https://pl.wikipedia.org/wiki?curid=73869" title="Rozstęp">
Rozstęp

Rozstęp – różnica między największą i najmniejszą wartością cechy statystycznej w zbiorze (lub różnica między najwyższą i najniższą zaobserwowaną wartością zmiennej).
Rozstęp jest najprostszą z miar rozrzutu, mało precyzyjną, gdyż opiera się tylko na dwu zaobserwowanych wartościach zmiennej, a pozostałe wartości nie mają wpływu na jej wielkość.
Przykład zastosowania: w pedagogice w analizie ilościowej wyników egzaminowania rozstęp bywa obliczany dla uzyskania wstępnej orientacji co do rezultatów egzaminowania albo wtedy, gdy chodzi wyłącznie o krańcowe wyniki.

</doc>
<doc id="73870" url="https://pl.wikipedia.org/wiki?curid=73870" title="Rozstęp ćwiartkowy">
Rozstęp ćwiartkowy

Rozstęp ćwiartkowy, rozstęp międzykwartylowy, przedział międzykwartylowy, rozstęp kwartylny, IQR (od ang. "interquartile range") – różnica między trzecim a pierwszym kwartylem. 
Ponieważ pomiędzy tymi kwartylami znajduje się z definicji 50% wszystkich obserwacji (położonych centralnie w rozkładzie), dlatego im większa szerokość rozstępu ćwiartkowego, tym większe zróżnicowanie cechy.

</doc>
<doc id="73871" url="https://pl.wikipedia.org/wiki?curid=73871" title="Odchylenie ćwiartkowe">
Odchylenie ćwiartkowe

Odchylenie ćwiartkowe (także odchylenie kwartylne) – połowa rozstępu ćwiartkowego, czyli połowa różnicy pomiędzy trzecim a pierwszym kwartylem. Inaczej można określić je jako połowę obszaru zmienności 50% środkowych jednostek zbiorowości.
Odchylenie ćwiartkowe określone jest wzorem:
gdzie formula_2 oznacza kwartyl trzeci, a formula_3 kwartyl pierwszy.
Interpretacja.
Wskazuje, jak kwartyle przeciętnie odchylają się od mediany - jakie jest przeciętne odchylenie 50% środkowych jednostek zbiorowości od mediany.
Zastosowanie.
Odchylenie ćwiartkowe jest wykorzystywane do obliczania m.in. pozycyjnego współczynnika zmienności oraz pozycyjnego typowego obszaru zmienności cechy.

</doc>
<doc id="73872" url="https://pl.wikipedia.org/wiki?curid=73872" title="Trzeci moment centralny">
Trzeci moment centralny

Trzeci moment centralny (inaczej "moment centralny rzędu k=3") to, zgodnie z definicją momentu centralnego, suma trzecich potęg odchyleń wartości cechy statystycznej od wartości średniej arytmetycznej, podzielona przez "n", gdzie "n" – liczba obserwacji:
gdzie "x"i to kolejne wartości cechy, zaś "m" to wartość średniej arytmetycznej.
Dla danych z szeregu rozdzielczego, wzór przyjmuje postać:
gdzie "n"i to liczebności dla kolejnych wartości cechy.
Trzeci moment centralny przyjmuje wartość zero dla rozkładu symetrycznego, wartości ujemne dla rozkładów o lewostronnej asymetrii (wydłużone lewe ramię rozkładu) i wartości dodatnie dla rozkładów o prawostronnej asymetrii (wydłużone prawe ramię rozkładu).

</doc>
<doc id="73873" url="https://pl.wikipedia.org/wiki?curid=73873" title="Współczynnik asymetryczności">
Współczynnik asymetryczności



</doc>
<doc id="73875" url="https://pl.wikipedia.org/wiki?curid=73875" title="Współczynnik asymetrii">
Współczynnik asymetrii

Współczynnik asymetrii – iloraz trzeciego momentu centralnego przez trzecią potęgę odchylenia standardowego:
gdzie formula_2 to wartość trzeciego momentu centralnego, zaś formula_3 to wartość odchylenia standardowego.
Podobnie jak trzeci moment centralny, współczynnik asymetrii przyjmuje wartość zero dla rozkładu symetrycznego, wartości ujemne dla rozkładów o lewostronnej asymetrii (wydłużone lewe ramię rozkładu) i wartości dodatnie dla rozkładów o prawostronnej asymetrii (wydłużone prawe ramię rozkładu).
Współczynnik asymetrii ma tę przewagę nad trzecim momentem centralnym, że można porównywać jego bezwzględne wartości z różnych rozkładów.

</doc>
<doc id="73876" url="https://pl.wikipedia.org/wiki?curid=73876" title="Współczynnik skośności">
Współczynnik skośności

Współczynnik skośności rozkładu to miara asymetrii rozkładu wyznaczana według jednego ze wzorów:
gdzie:
Współczynnik skośności przyjmuje wartość zero dla rozkładu symetrycznego, wartości ujemne dla rozkładów o lewostronnej asymetrii (wydłużone lewe ramię rozkładu) i wartości dodatnie dla rozkładów o prawostronnej asymetrii (wydłużone prawe ramię rozkładu).
Nie ma gwarancji, że powyższe wzory będą miały ten sam znak.
Jeśli funkcja gęstości prawdopodobieństwa (dla rozkładów ciągłych) lub funkcja masy prawdopodobieństwa (dla rozkładów dyskretnych) po prawej stronie swojego maksimum (mody) maleje wolniej niż po lewej stronie (rozkład ma „prawy ogon dłuższy”), to rozkład nazywamy prawostronnie skośnym, dodatnio skośnym, prawostronnie asymetrycznym lub o prawostronnej asymetrii. Rozkład taki ma wartość oczekiwaną (średnią) większą od mediany.
Analogicznie definiuje się rozkład lewostronnie skośny.

</doc>
<doc id="73877" url="https://pl.wikipedia.org/wiki?curid=73877" title="Zmienna losowa dyskretna">
Zmienna losowa dyskretna



</doc>
<doc id="73878" url="https://pl.wikipedia.org/wiki?curid=73878" title="Punkt skokowy dystrybuanty">
Punkt skokowy dystrybuanty



</doc>
<doc id="73880" url="https://pl.wikipedia.org/wiki?curid=73880" title="Statystyka opisowa">
Statystyka opisowa

Statystyka opisowa – dział statystyki zajmujący się metodami opisu danych statystycznych uzyskanych podczas badania statystycznego. Celem stosowania metod statystyki opisowej jest podsumowanie zbioru danych i wyciągnięcie pewnych podstawowych wniosków i uogólnień na temat zbioru.
Statystykę opisową stosuje się zazwyczaj jako pierwszy i podstawowy krok w analizie zebranych danych.
Do technik statystyki opisowej można zaliczyć:
1. Opis tabelaryczny
Dane przedstawiane są w postaci tabel. Dla małych zbiorów danych tabele mogą prezentować wszystkie dane, w przeciwnym przypadku tworzy się różnego rodzaju podsumowania, jak np. szereg rozdzielczy.
2. Graficzna prezentacja wyników
Dane prezentowane są w formie graficznej. Podstawowymi narzędziami są tutaj: histogram, wielobok liczebności i krzywa liczebności, które wykreślane są bezpośrednio na podstawie danych z szeregu rozdzielczego; wykres pudełkowy, przedstawiający zależności pomiędzy niektórymi statystykami pozycyjnymi; krzywa Lorenza charakteryzująca koncentrację wartości cechy.
3. Wyznaczanie miar rozkładu
Do opisu służą miary rozkładu – różnego rodzaju wielkości obliczane na podstawie uzyskanych danych. Interpretacja wartości tych miar dostarcza informacji na temat charakteru rozkładu cechy.
Miary można podzielić na kilka podstawowych kategorii:
Poza tym podziałem wyróżnia się miary klasyczne i miary pozycyjne.
Techniki z wymienionych kategorii dostarczają wzajemnie uzupełniających się danych, dlatego najczęściej wykorzystuje się jednocześnie techniki z każdej z tych grup.

</doc>
<doc id="73881" url="https://pl.wikipedia.org/wiki?curid=73881" title="Fryderyki 2001">
Fryderyki 2001

Fryderyki 2001 – ósma edycja polskiego plebiscytu muzycznego Fryderyki, organizowanego przez Akademię Fonograficzną (powołaną przez Związek Producentów Audio-Video) w celu nagrodzenia dokonań przemysłu muzycznego za rok 2001. Ceremonia wręczenia nagród odbyła się 23 kwietnia 2002 w Sali Kongresowej w Warszawie. Galę poprowadziły dziennikarka Grażyna Torbicka i piosenkarka Kayah, a jej emisja odbyła się w TVP2.
Gala.
Źródło:

</doc>
<doc id="73886" url="https://pl.wikipedia.org/wiki?curid=73886" title="Samuel Taylor Coleridge">
Samuel Taylor Coleridge

Samuel Taylor Coleridge (ur. 21 października 1772, zm. 25 lipca 1834) – angielski poeta, wraz z Williamem Wordsworthem uznawany za prekursora romantyzmu w literaturze brytyjskiej. Jeden z tzw. „poetów jezior”.
Życie.
Dzieciństwo i młodość.
Coleridge urodził się 21 października 1772 roku w Ottery St Mary w Anglii południowo-zachodniej jako dziesiąte i najmłodsze dziecko Johna Coleridge’a – amerykańskiego pastora i nauczyciela. W wieku dziesięciu lat poeta został przez niego osierocony.
Od 1782 roku, po śmierci ojca, uczęszczał do słynnej szkoły Christ’s Hospital w Londynie. Mieszkał w jej internacie przez kolejne osiem lat bez przerwy, nawet w wakacje. Z tamtych lat zachował się obraz Coleridge’a jako bardzo oczytanego prymusa, który w bardzo młodym wieku opanował języki klasyczne. W październiku 1791 roku wstąpił do Jesus College na Uniwersytecie w Cambridge (w styczniu tego roku tę samą uczelnię ukończył Wordsworth). Nie mógł się jednak odnaleźć na uczelni, która nie reprezentowała w XVIII wieku wysokiego poziomu, tym bardziej że wówczas po raz pierwszy zakochał się (w niejakiej Mary Evans) i również pierwszy raz poznał smak odrzuconej miłości. W czasach uniwersyteckich Coleridge zafascynował się także ideałami rewolucji francuskiej. Porzucił naukę w roku 1793.
W grudniu 1793 roku, w wyniku miłosnego rozczarowania oraz stopniowego popadania w długi, wstąpił do wojska jako prosty szeregowiec w 15. Pułku Lekkich Dragonów pod przybranym nazwiskiem Silas Tomkyns Comberbacke. Nadwrażliwy poeta nie potrafił jednak przystosować się do brutalności żołnierskiego życia i dzięki pomocy przyjaciół, po czterech zaledwie miesiącach, zrezygnował z kariery w armii króla Jerzego.
Po nieukończonych studiach żył Coleridge jakiś czas z odczytów wydawanych w mieście Bristol w rodzinnych stronach. 4 października 1795 roku 23-letni poeta, niemający żadnego zawodu i źródeł utrzymania, wziął ślub z Sarą Fricker, ale nie było to małżeństwo udane. Małżonkowie byli skrajnie różnymi osobowościami i, mimo iż doczekali się aż czworga dzieci (ur. 1796, 1798, 1800 i 1802), nie potrafili się porozumieć i często sprawiali sobie nawzajem przykrości, powodujące u delikatnego Coleridge’a coraz częstsze depresje. Ostoją w rozgoryczeniu stała się przyjaźń z poznanym w 1795 roku Wordsworthem oraz jego siostrą Dorothy. U nich poeta spotkał też wielką miłość swojego życia i natchnienie dla swoich poezji – młodszą siostrę żony Williama, Sarę Hutchinson, którą w swoich wierszach opiewał pod anagramem "Asra".
Demokratyczna utopia i jej upadek.
Jeszcze w czasie studiów Coleridge poznał Roberta Southeya, z którym w lipcu 1794 roku napisał lichy dramat "Upadek Robespierre’a". Był on, przy całej niedoskonałości literackiej, próbą zrozumienia wydarzeń, które miały miejsce wówczas we Francji. Rozczarowanie, jakie przyniósł upadek wolnościowych ideałów, przypieczętowany krwawymi rządami jakobinów, odbiło się wydatnie na całej późniejszej twórczości Coleridge’a. Dla niego, do niedawna zaciekłego bojownika o "równość, wolność i braterstwo", przejęcie władzy przez Robespierre’a oraz wypowiedzenie 1 lutego 1793 roku wojny Wielkiej Brytanii oznaczało przede wszystkim kryzys podziwianej przez niego idei demokratyzacji.
Wraz z Southeyem był twórcą utopijnej wizji państwa opartego na społecznym ustroju demokratycznym. Obaj poeci pragnęli w Ameryce Północnej, na skraju rzeki Susquehanna założyć nową kolonię, której naczelną zasadą miała być równość wszystkich wobec prawa. Kolonia miała się składać z dwunastu mężczyzn i tyluż kobiet, ich żon, a nowy ustrój nazwany został pantysokracją (jest to połączenie greckich słów "pantes" – wszyscy, "isoi" – równi i "krateo" – władam). Utopia Coleridge’a i Southeya wpisuje się w pojawiające się od drugiej połowy XVIII wieku próby poszukiwania idealnego ustroju społecznego i obok koncepcji falanstrów Charlesa Fouriera jest jedną z głównych odmian socjalizmu utopijnego. Wizja Coleridge’a rozbiła się, kiedy po burzliwej kłótni zerwał znajomość z Southeyem, ale niemałe znaczenie na upadek utopii wywarła również klęska rewolucji. Wiosną 1796 roku poeta wydał dziesięć numerów pisma "The Watchman" ("Strażnik"), w których publikował eseje filozoficzne i historyczne o dążeniach demokratycznych, ale upadło ono z braku pieniędzy.
Ostateczny przewrót w światopoglądzie Coleridge’a miał miejsce w roku 1798, kiedy to państwo francuskie napadło na bezbronne Szwajcarię i Holandię. Literackim odzwierciedleniem nastroju artysty po tych wydarzeniach jest wydana w marcu tegoż roku oda "Francja", w której nie ma już patetycznych marzeń i uniesień, jak w poprzednich utworach, ale srogi gniew i wielkie rozczarowanie. Od tej pory wolność w utworach poety przyjmuje barwy narodowe, angielskie, a sam Coleridge stał się skrajnym konserwatystą.
W Krainie Jezior.
W grudniu 1796 roku Coleridge wraz z rodziną osiedlił się w Nether Stowey, miasteczku w malowniczej Krainie Jezior, kilkanaście kilometrów od Racedown, w którym mieszkał Wordsworth. Przyjaźń obu poetów zacieśniła się jeszcze bardziej, a wiejska przyroda pomogła mu odnaleźć spokój i stała się inspiracją dla jego nieokrzesanej wyobraźni. To właśnie w Nether Stowey na przełomie 1797 roku powstały cztery największe arcydzieła poety ("Rymy o sędziwym marynarzu", I część "Christabel", "Kubla Chan" i "Francja").
Pod koniec 1798 roku wraz z Williamem i Dorothy udał się poeta w podróż do Niemiec z zamiarem nauczenia się języka i zapoznania się z niemiecką filozofią, głównie Kanta. Mimo iż jego towarzysze szybko go opuścili i już po kilku tygodniach wrócili do Anglii, Coleridge osiągnął oba cele i po intensywnych studiach na Uniwersytecie w Getyndze stał się znawcą i tłumaczem (przełożył kilka tragedii Schillera) poezji niemieckiej.
Po powrocie do kraju w 1799 roku rozpoczął współpracę z periodykiem "Morning Post", która na jakiś czas zapewniła mu stałe dochody. Od lipca 1800 roku zamieszkał w Keswick w olbrzymim domu zwanym "Greta Hall". To tu napisał dwa lata później swoje ostatnie arcydzieło – odę "Przygnębienie". W 1803 roku do "Greta Hall" wprowadził się Southey wraz z rodziną. Obaj poeci pogodzili się i zapomnieli o dawnych urazach, tym bardziej że Southey ożenił się z drugą siostrą Fricker – Edith. Wiadomo, że obie rodziny żyły ze sobą bez większych zgrzytów. Istotę swojej przyjaźni z Southeyem i Wordsworthem Coleridge zawarł w stwierdzeniu: "Troje ludzi, a tylko jeden duch".
W Krainie Jezior Coleridge uzależnił się od opium. Od młodych lat był bardzo chorowity i już wcześniej szukał w nim ratunku, ale dopiero w Keswick zrozumiał, że rutynowe zażywanie narkotyku w celu uśmierzania bólu przerodziło się w nałóg. W sierpniu 1804 roku za radą Wordswortha rozwiódł się z żoną i jako sekretarz dyplomaty Sir Roberta Balla wyjechał na Maltę, aby poprawić nadszarpnięte zdrowie. Powrócił dwa lata później, ale jego stan wcale się nie polepszył. Po powrocie do kraju nie mógł zamieszkać w "Greta Hall", które zajmowała jego była żona, więc skorzystał z gościny Wordswortha w Allan Bank. W marcu 1810 roku Sara Hutchinson, wielka, nigdy niespełniona miłość poety, przeniosła się od Wordsworthów do brata w Walii. Coleridge czuł się coraz gorzej, po utracie swojej muzy niewiele pisał, był rozdrażniony i niespokojny, a i stosunki z Williamem stawały się coraz bardziej napięte. W tym samym roku po wielkiej kłótni z przyjacielem wyjechał z jego domu i już na zawsze opuścił Krainę Jezior.
Okres londyński.
Poeta w 1810 roku osiedlił się w Londynie. Zarabiał wygłaszaniem odczytów w różnych instytucjach, a w 1813 roku jego sztuka historyczna "Wyrzuty sumienia" wystawiana była przez Theatre Royal przy Drury Lane. Odbyło się dwadzieścia przedstawień, co w tamtych czasach było niemałym sukcesem.
Od kwietnia 1816 roku jako lokator osiadł w domu swojego lekarza dr Jamesa Gillmana. Otoczony serdecznością i przyjaźnią mieszkał u niego do końca życia, tworząc jedynie kilka maleńkich klejnotów lirycznych ("Młodość i starość", "Praca bez nadziei"). W Londynie wyniszczony przez opium Coleridge zainteresował się problematyką polityczną i teologiczną (stał się gorliwym wyznawcą chrześcijaństwa), czego dowodem poważne eseje: "Świeckie kazania" (1812), "Pomoce do rozważań" (1825), czy "O ustroju Kościoła i państwa" (1830). W latach 1814–1817 napisał monumentalną autobiografię "Biographia Literaria".
Poeta zmarł 25 lipca 1834 roku w wieku sześćdziesięciu dwóch lat.
Twórczość.
"Rymy o sędziwym marynarzu".
Coleridge zadebiutował wprawdzie w roku 1796 (tomikiem "Wiersze na różny temat"), ale prawdziwą sławę zyskał dwa lata później. Wraz z poznanym w 1795 roku Williamem Wordsworthem zaplanował i wydał "Ballady liryczne" (drugie wydanie wraz z "Przedmową" Wordswortha ukazało się w 1802 roku), które nazywane są pierwszym romantycznym tomikiem poezji w literaturze angielskiej. Zbiór lirycznych ballad jest pokłosiem wspólnych spacerów i dyskusji obu poetów, których, mimo iż różnili się charakterem i sposobem bycia, łączyło głębokie umiłowanie przyrody. Dzielili ze sobą fascynację siłami natury i obaj darzyli wzajemnym szacunkiem swoje uczucia i przekonania.
Wkład Coleridge’a w "Ballady..." stanowiły cztery utwory (Wordsworth był autorem dwudziestu trzech), ale wśród tej garstki wierszy znalazło się arcydzieło – "Rymy o sędziwym marynarzu". Zamysł i pierwsze strofy tego poematu powstały 13 listopada 1797 roku na spacerze z rodzeństwem Wordsworthów (Coleridge ukończył go w marcu 1798). Ballada opowiada o tajemniczych przygodach w czasie podróży dookoła świata, opowiedzianych przez starego żeglarza gościom przyjęcia weselnego. Okręt, którym płynął marynarz, utknął między lodowymi górami, a na niebie pojawił się albatros i wskazał załodze drogę ratunku. Wtedy żeglarz, bez wyraźnego powodu, zastrzelił ptaka i za tę zbrodnię ukarany został serią przerażających doświadczeń.
"Rymy..." były bardzo nowatorskie i nawet dziś zachowały swoją tajemniczość i moc oddziaływania. Świadoma stylizacja na średniowieczną balladę i przejęcie wyrazów i form gramatycznych z angielszczyzny renesansowej, sprawiły, że ten poemat o winie i pokucie do dziś przez wielu badaczy uznany jest za wielkie dzieło angielskiej literatury i poważny wkład w rozwój języka.
"Christabel".
W 1797 roku Coleridge rozpoczął pisanie pierwszej części "Christabel". Poemat, nawiązujący do mitów gotyckich i angielskiego średniowiecza, przepełniony jest tajemnicą, a kolejne wydarzenia determinowane są działaniem czynnika ponadprzyrodzonego, niesamowitego. Poeta umiejętnie uwypuklił atmosferę grozy poprzez pojawiające się w utworze motywy nocy i światła księżycowego, które stanowią tło dla znacznej części akcji. Poemat nie ma budowy stroficznej i pisany jest wierszem stychicznym.
Druga część "Christabel" powstała w roku 1800, ale wiadomo, że Coleridge planował kolejne. Jednak nigdy one nie powstały, poemat jest więc na zawsze niedokończony.
"Kubla Chan".
Równie dużo jak o samym utworze mówi się również o okolicznościach, w jakich powstał. Otóż Coleridge stworzył ponad dwieście wersów "Kubla Chana" w czasie opiumowego snu, a spisywał je z pamięci tuż po przebudzeniu. Inspiracją dla tego utworu była książka, którą czytał przed zaśnięciem – "Purchas i jego pielgrzymka".
Wiersz mówi o magicznej krainie ze snu ("Xanadu"), której nigdy nie udało się przelać poecie na papier, a to, co zostało zapisane, to, jak sam podkreślał, zaledwie część całej wizji. Obecne w utworze wątki oniryczne i fascynacje orientalne sprawiają, że powstały w 1797 roku wiersz jest znakomitym przykładem najgłębszego przeżywania poety, który nie bał się budować dzieła literackiego wokół własnych emocji i doświadczeń.
"Kubla Chan" wydany został w 1816 roku. Coleridge długo nie chciał się zgodzić na jego opublikowanie, zrobił to dopiero po namowach Byrona.
Wątek „Kubla Chana” wykorzystał Greg Bear w książce „Koncert nieskończoności”.
Komentarz.
Historycy literatury często podkreślają, że wszystkie najwybitniejsze utwory Coleridge’a powstały w latach 1797–1803 (ostatnim – oda "Przygnębienie"), a szczególnie w jednym tylko roku 1797 i na początku 1798. Jeden z historyków napisał nawet: "Wszystko co w poezji Coleridge’a jest naprawdę wielkie można by wydrukować na kilku stronach", a Stanisław Kryński mówi wprost – przez wątłość zdrowia, słabość charakteru i opiumowy nałóg poeta "marnotrawił swój geniusz".
Coleridge oprócz twórczości poetyckiej zajmował się również innymi dziedzinami życia umysłowego ówczesnej Anglii – był uzdolnionym filozofem (większość przemyśleń filozoficznych zawarł w "Biographia Literaria"), krytykiem literackim (to właśnie on jest autorem nowej, nieklasycystycznej recepcji twórczości Williama Szekspira) oraz znawcą nauk przyrodniczych. Pod koniec życia pisał również eseje dotyczące polityki i teologii.
Coleridge opisał efekt, który powoduje, że utwory literackie stają się ciekawe i emocjonalne dla czytelnika. Stał się on swoistym punktem wyjścia dla osób chcących pisać powieści. Efekt ten nazwał Zawieszeniem Niedowierzania (ang. "suspension of disbelief") i sprowadza się on do zdania: „Rozpalić ciekawość i dać pozory prawdy, to wszystko, czego pisarz potrzebuje”.
Życie pośmiertne.
Coleridge, podobnie jak i Wordsworth, wywarł znaczny wpływ na każde kolejne pokolenie romantyków w całej Europie. Mimo iż druga generacja pisarzy romantycznych w Anglii, tj. George Gordon Byron, Percy Bysshe Shelley i John Keats, bardzo ostro zanegowała poglądy polityczne Coleridge’a i jego odejście od idei rewolucji, to nigdy nie odważyła się podważyć wartości jego poezji. Do wzorowania na Coleridge’u przyznawali się m.in. William Hazlitt czy Thomas de Quincey, który – oprócz kilku ważnych esejów poświęconych "poetom jezior" – napisał barwne "Wyznania angielskiego opiumisty", gdzie opisał własne cierpienia związane ze skutkami zażywania tego narkotyku.
Coleridge’a na język polski przekładali m.in.: Stanisław Koźmian, Jan Kasprowicz, Czesław Miłosz, Zygmunt Kubiak i Stanisław Kryński.

</doc>
<doc id="73887" url="https://pl.wikipedia.org/wiki?curid=73887" title="Polaryzacja immunologiczna">
Polaryzacja immunologiczna

Polaryzacja immunologiczna (także dewiacja immunologiczna) – jedno ze zjawisk o kluczowym znaczeniu dla regulacji odpowiedzi odpornościowej. Polega ono na tym, że w wyniku działania antygenu oraz różnych czynników rozpuszczalnych (głównie cytokin) dochodzi do różnicowania limfocytów Th w jeden z dwu podtypów:
Jeśli dojdzie do przewagi jednego z tych rodzajów, dojdzie także do przewagi odpowiedzi komórkowej nad humoralną lub "vice versa". Ma to olbrzymie znaczenie, gdyż umożliwia precyzyjny dobór środków w walce z danym rodzajem patogenu.
Mechanizm polaryzacji immunologicznej.
Do polaryzacji immunologicznej dochodzi zwykle w wyniku dłuższej stymulacji układu odpornościowego antygenem, co oznacza, że nasze systemy obronne nie są w stanie poradzić sobie ze zwalczeniem antygenu. Pierwszym krokiem jest więc pobudzenie limfocytów Th dziewiczych, oznaczanych skrótem ThP. Dochodzi w tym przypadku do typowej prezentacji antygenu, a w wyniku pobudzenia limfocytu ThP powstaje limfocyt Th0. Cechą charakterystyczną tego typu limfocytów jest wydzielanie takich cytokin, jak IFN-γ, Interleukina 2, Interleukina 4, GM-CSF i wiele innych. Cytokiny te pełnią funkcję regulacyjną, czego wynikiem jest często takie ukierunkowanie odpowiedzi odpornościowej, które zapewnia eliminację patogenu.
Jeśli obecność antygenu się przedłuża, dochodzi do dalszego różnicowania limfocytów Th0, w wyniku czego dochodzi do pojawienia się komórek Th1 lub Th2, przy czym mogą one albo pozostawać w równowadze, albo któryś z typów komórek uzyskuje przewagę. Najważniejszą rzeczą w tym miejscu jest jednak to, że limfocyty Th1 i Th2 działają względem siebie antagonistycznie – wydzielane przez nie cytokiny mają zdolność hamowania rozwoju lub funkcji drugiego typu komórek.
Czynnikami, które doprowadzają do powstania limfocytów Th1 są IFN-γ oraz Interleukina 12, podczas gdy Interleukina 4 kieruje różnicowanie w stronę limfocytów Th2. 
Jak widać, limfocyty Th1 mogą wydzielać IFN-γ, który wspiera ich rozwój, z drugiej zaś strony cytokina ta hamuje funkcję i proliferację limfocytów Th2. Z kolei Interleukina 4, wydzielana przez limfocyty Th2, wpływa dodatnio na te komórki, natomiast Interleukina 4, Interleukina 10 i Interleukina 13 hamują wydzielanie cytokin przez komórki Th1 i generalnie wpływają supresyjnie na rozwój odpowiedzi komórkowej.
Komórki dendrytyczne a polaryzacja immunologiczna.
Komórki prezentujące antygen, a zwłaszcza komórki dendrytyczne, mogą wywierać bezpośredni wpływ na komórki Th podczas prezentacji antygenu. W ten sposób możliwe jest powiązanie właściwości danego antygenu z odpowiednią populacją limfocytów (Th1 lub Th2), co z kolei rzutuje na jakość i skuteczność odpowiedzi odpornościowej.
Ze względu na zdolność do ukierunkowania polaryzacji immunologicznej w stronę limfocytów Th1 lub Th2, wyróżnia się dwa rodzaje komórek dendrytycznych:
Mechanizm polaryzacji immunologicznej z udziałem komórek dendrytycznych jest w zasadzie taki sam, jak w przypadku ich nieobecności – komórka dendrytyczna wydziela wspomniane wcześniej cytokiny, przy czym w zależności od ich stężeń limfocyt Th będący pod ich działaniem rozwija się w komórkę Th1 lub Th2.
Sens biologiczny.
Polaryzacja immunologiczna jest niezwykle istotnym procesem w rozwoju odpowiedzi odpornościowej, wiąże się ona bowiem z problemem wyboru mechanizmów odpowiedzi humoralnej lub komórkowej. Jest to o tyle istotne, że zwykle dany patogen jest zwalczany albo za pomocą mechanizmów komórkowych, albo humoralnych, zaś złe dopasowanie mechanizmu do patogenu powoduje, że organizm nie może wyeliminować danego patogenu.
Porównajmy np. zakażenie bakteryjne i wirusowe. W pierwszym przypadku mamy do czynienia z czynnikiem etiologicznym występującym pozakomórkowo (np. w płynach ustrojowych) i podatnym na atak przeciwciał oraz dopełniacza. Obecność przeciwciał pozwala na opłaszczenie takiego patogenu (opsonizacja) i jego pochłonięciu przez komórki żerne. Jak więc widać, w usuwaniu bakterii niezbędne są przeciwciała, będące elementem odpowiedzi humoralnej. W wielu chorobach bakteryjnych dochodzi do polaryzacji odpowiedzi odpornościowej w kierunku Th2, jest to bowiem sposób na wybranie humoralnych mechanizmów odpornościowych.
Z kolei w przypadku wirusa uruchomione powinny być mechanizmy komórkowe, zwłaszcza komórki NK i limfocyty Tc. Wymaga to aktywacji limfocytów Th1, co rzeczywiście jest obserwowane podczas infekcji wirusowej. Także te gatunki bakterii, które występują głównie wewnątrzkomórkowo (np. prątek gruźlicy) są niszczone z użyciem mechanizmów komórkowych.
Klasycznym przykładem znaczenia polaryzacji są doświadczenia na myszach zakażonych pierwotniakami "Leishmania sp.", które to pasożyty rozwijają się wewnątrzkomórkowo. Przekierowanie odpowiedzi w stronę limfocytów Th1 (poprzez podanie odpowiednich cytokin) powoduje szybkie wyzdrowienie myszy. W przypadku skierowania odpowiedzi w stronę limfocytów Th2 nie dochodzi do pozbycia się pierwotniaka, co skutkuje śmiercią myszy. Widać więc jasno, że polaryzacja immunologiczna jest zjawiskiem, pełniącym kluczową rolę w regulacji odpowiedzi odpornościowej. Nic więc dziwnego, że polaryzacja jest wciąż badana w laboratoriach na całym świecie i różne zjawiska immunologiczne bezpośrednio lub pośrednio są związane z tym procesem.
Zastosowanie terapeutyczne.
Ze względu na biologiczne znaczenie polaryzacji immunologicznej proces ten może być wykorzystany w leczeniu, chociaż podobnie jak w innych przypadkach immunoterapii mamy obecnie do czynienia raczej z pierwszymi próbami, niż z całkowicie dopracowanymi metodami leczenia, co związane jest chociażby z tym, że immunologia jest stosunkowo młodą dziedziną nauki.
Polaryzację immunologiczną próbuje się zastosować m.in. w:
Ze względu na istotną rolę polaryzacji immunologicznej można się spodziewać rozwoju kolejnych metod terapeutycznych, bazujących na tym zjawisku.

</doc>
<doc id="73893" url="https://pl.wikipedia.org/wiki?curid=73893" title="Prokocim">
Prokocim

 
Prokocim – obszar Krakowa wchodzący w skład Dzielnicy XII Bieżanów-Prokocim. Do 1948 r. miejscowość była siedzibą gminy Prokocim.
Obecnie nazwą "Prokocim" ("Stary Prokocim") określa się przede wszystkim tereny i zabudowania istniejącej do 1941 r. wsi, a także osiedle głównie domów jednorodzinnych, budowane od 1974 r. W szerszym znaczeniu "Prokocim" to także, położone na wschód, osiedle bloków mieszkalnych Nowy Prokocim.
Położenie geograficzne.
Prokocim leży w południowo-wschodniej części Krakowa. Osiedla graniczące z Prokocimiem i Nowym Prokocimiem to Bieżanów, Podlesie, Rżąka, Na Kozłówce, Wola Duchacka Wschód, Kabel-Płaszów. Od strony północnej granicę Prokocimia wyznacza linia kolejowa Kraków – Tarnów.
Historia.
Pierwsze ślady obecności człowieka na terenie dzisiejszego Prokocimia pochodzą z paleolitu. Od około XIII w. p.n.e. rozwijała się na tym obszarze kultura łużycka. Z tego okresu pochodzi odkryte w 1925 r. cmentarzysko, jedno z najbogatszych w Polsce. Od upadku kultury łużyckiej (około V w. p.n.e.) do późnego średniowiecza Prokocim pozostawał prawdopodobnie niezamieszkany.
Pierwsza średniowieczna wzmianka o Prokocimiu pochodzi z 1365 r. i dotyczy kwestii majątkowych. Przez kolejne kilkaset lat jest to typowa wieś folwarczna, należąca początkowo do rycerskich i mieszczańskich rodzin krakowskich, a od początku XVI w. kolejno do rodów Tarnowskich, Ostrogskich, Zasławskich, Lubomirskich i Sanguszków.
W połowie XVIII wieku Prokocim staje się rezydencją rodziny Wodzickich, którzy wznoszą na jej terenie początkowo dwór, a w pierwszej połowie XIX wieku murowany pałac. W 1595 roku wieś Prokocin położona w powiecie szczyrzyckim województwa krakowskiego była własnością wojewody kijowskiego Konstantego Wasyla Ostrogskiego.
W 1895 r. Prokocim został zakupiony przez Erazma Jerzmanowskiego, a po jego śmierci, w 1909 r. został wystawiony na sprzedaż przez jego żonę, Annę Jerzmanowską. W 1910 r. został on zakupiony przez zakon augustianów. Pierwszym przełożonym był Grzegorz Uth. Wcześniej, w roku 1865, budowa linii kolejowej Kraków-Lwów, wyznaczyła na długie lata charakter Prokocimia jako podmiejskiej osady kolejarskiej. Prokocim odznaczał się dużym zaangażowaniem społecznym. W 1918 r. komitet robotników kolejowych pod nazwą "Spółdzielnia Kolejarzy dla Budowy Własnych Domów", zakupiła od OO.Augustianów 60 morgów ziemi dla potrzeb kolonistów na zmeliorowanych przez Jerzmanowskiego gruntach ornych, położonych po obu stronach alei (obecnie Dygasińskiego). Na tym gruncie powstała nowa kolonia, która rozbudowała się w dzisiejszy Prokocim. Inicjatorem do założenia powyższej spółdzielni kolejarskiej był swego czasu Erazm Jerzmanowski, on to rzucił pierwszy myśl rozbudowy Prokocimia i własnym kosztem chciał stworzyć kolonię. W 1924 r. utworzono Parafialny Komitet Ratunkowy. W 1931 r. Prokocim liczył 8000 mieszkańców, posiadał 40 ulic, obsadzanych drzewkami owocowymi, piękne chodniki betonowe, place i rynek. Jako pierwszy w woj. krakowskim zaprowadził publiczne światło elektryczne. Od 1926 miał też Prokocim własny przystanek kolejowy. Parafia Prokocim wyodrębniła się z parafii bieżanowskiej w 1917 r., do której była afiliowana w 1782 r., a pierwszym proboszczem został Wilhelm Gaczek.
W czasie okupacji Gmina Prokocim została włączona w granice administracyjne miasta Krakowa, nazwy ulic mające odpowiedniki w Krakowie zostały przemianowane. Po wojnie powstawały kolejne domki jednorodzinne, a około 1965 r. w pobliżu dawnych zabudowań powstało duże osiedle mieszkaniowe Kozłówek, a następnie (Osiedle Nowy Prokocim). Wieżowcami wypełniono również przestrzenie przy ul. Gersona i przy ul. Bieżanowskiej. Linię tramwajową, której pętla początkowo znajdowała się przy zjeździe na pobocze w rejonie Cmentarza Podgórskiego, przedłużano do ul. Dworcowej, potem do ul. Malborskiej, gdzie następowało odwracanie wozów tramwajowych, aż do pętli w Prokocimiu przy ul. Żniwnej. 
Pętla tylko okresowo używana jest w normalnym ruchu tramwajowym. Do października 2000 r. kursowała do niej linia nr 6, kiedy to skierowano ją na pętlę w Kurdwanowie. Od maja 2009 r. do września 2011 r. do pętli kursowała linia nr 51, lecz i ta została skierowana na inną pętlę (Bieżanów Nowy). Pętla tramwajowa w Prokocimiu wykorzystywana jest jako przystanek końcowy części kursów linii tramwajowej nr 24 (stan na 2016 r.).
Przebudowano radykalnie ulicę Wielicką, wyburzając domy pod drugą nitkę 3-pasmowej trasy E22.
Zabytki.
Do najcenniejszych zabytków Prokocimia należy zespół pałacowo-parkowy (wpisany 22.03.1983 na listę zabytków z sygnaturą A-639) na który składają się: 
Prokocim dziś.
Dzisiaj Prokocim to typowe wielkomiejskie osiedle. W obszarze ulic Wielickiej, Ściegiennego i Bieżanowskiej przeważają domki jednorodzinne nazywane często Prokocim Stary, w obszarze pomiędzy ul. Nowosądecką i rzeką Drwinką powstało osiedle Kozłówek z nielicznymi domkami jednorodzinnymi, oraz pomiędzy ulicami Wielicką, Jerzmanowskiego i Ściegiennego przeważającą większość zabudowań stanowią bloki mieszkalne (cztero- i dziesięciopiętrowe) zwane Prokocim Nowy z centralną ulicą Teligi. W tej dzielnicy mieści się Uniwersytecki Szpital Dziecięcy Collegium Medicum Uniwersytetu Jagiellońskiego, Wydział Farmacji, Zespół Akademików Collegium Medicum Uniwersytetu Jagiellońskiego oraz zespół Domu Starców. W rejonie ulic Jasińskiego i Facimiech powstały zespoły bloków Pogodnej Jesieni dla osób starszych i samotnych. Od marca 1983 roku na terenie osiedla działa również stowarzyszenie na rzecz dzieci, o nazwie Korczakowska Republika Dziecięca "Dyliniarnia". Inicjatywa działalności charytatywnej na polu pomocy społecznej wyszła od dzieci, które same zainicjowały początki prężnej organizacji obejmującej swym zasięgiem nie tylko osiedle Nowy Prokocim, ale również cały obszar Dzielnicy XII Miasta Krakowa. Od nazwy Stowarzyszenia pochodzi też nadana przez Prezydenta Miasta Krakowa Józefa Lassotę nazwa ulicy Republiki Korczakowskiej, która prowadzi wzdłuż ul. Teligi prosto do siedziby Dyliniarni.
Od parafii Prokocim oddzieliła się parafia Osiedla Nowy Prokocim z kościołem w rejonie ulicy Teligi (korzystająca w okresie przejściowym z kaplicy w parku).
W maju 2006 roku uruchomiony został publiczny darmowy hotspot obejmujący swoim zasięgiem teren pomiędzy budynkami Kurczaba 31, 33 oraz 35.
Collegium Medicum Uniwersytetu Jagiellońskiego.
Szpital dziecięcy w Krakowie powstał z inicjatywy Władysława Poraya-Biernackiego w 1958 r. Budowę szpitala rozpoczęto w 1961 r., a w lutym 1966 r. udzielano pomocy pierwszym pacjentom. Budynek znajduje się przy ulicy Wielickiej 265. Uniwersytecki Szpital Dziecięcy w Krakowie, popularnie zwany "Prokocimiem".
W szpitalu znajduje się:
Infrastruktura.
Obiekty handlowe.
W Prokocimiu znajduje się kilka sklepów dużych sieci, takich jak: Kaufland (dawniej Tesco (HIT)), OBI, Biedronka, Mila, Lewiatan, wiele mniejszych sklepów spożywczych i odzieżowych, a także plac targowy.
Kolejowy Klub Sportowy Prokocim Kraków.
Klub sportowy "Kolejarz" został założony w 1921 r. Budynek klubowy i boisko mieści się w Parku Jerzmanowskich. 

</doc>
<doc id="73894" url="https://pl.wikipedia.org/wiki?curid=73894" title="LILO">
LILO

LILO, LiLo (skr. od "linux loader") – program komputerowy pozwalający wybrać i zainicjować system operacyjny po uruchomieniu komputera (tzw. program rozruchowy).
LILO nie jest zależne od żadnego systemu plików, potrafi załadować jądro systemu operacyjnego Linux lub inny kod wykonywalny zarówno z dyskietki, jak i z dysku twardego. Program obsługuje od 1 do 16 różnych wpisów. Różne parametry startowe (takie jak urządzenie, z którego należy zamontować główny system plików) mogą być ustawiane niezależnie dla każdego wpisu.
LILO może zostać zainstalowany jako główny program rozruchowy w MBR (uruchamiany bezpośrednio przez BIOS) lub w sektorze rozruchowym partycji (uruchamiany pośrednio – z innego programu rozruchowego). Dla komputerów wykorzystujących UEFI zamiast BIOSu stosuje się program elilo.
LILO a GRUB.
LILO jest wykorzystywane praktycznie od pojawienia się pierwszego jądra Linux. Obecnie jednak coraz częściej jest zastępowane przez GRUB-a.
Dla początkujących użytkowników konfiguracja GRUB-a może wydawać się trudniejsza, ale po instalacji obsługa jest znacznie prostsza, gdyż po dodaniu nowego jądra nie trzeba zapisywać danych do sektora rozruchowego, natomiast stosując LILO jako program rozruchowy trzeba umieścić plik obrazu w stałym miejscu oraz każdorazowo po zmianie konfiguracji jądra dokonać aktualizacji sektora rozruchowego poleceniem "lilo".
Opcje.
Opcje globalne.
Opcjami globalnymi mogą być również opcje jądra: append, read-only, read-write, root, vga
Opcje jądra.
Opcje jądra mogą być określane w pliku lilo.conf, bądź w wierszu poleceń
Parametry uruchomieniowe LILO.
Kombinacja klawisza bądź z , lub (alternatywnie podanie dyrektywy prompt) powoduje przełączenie LILO w tryb interaktywny. Chcąc wybrać konfigurację inicjującą należy wprowadzić nazwę zdefiniowaną jako etykieta (z ang. "label"). Po wciśnięciu klawisza ‘Tab’, wyświetlą się dostępne konfiguracje startowe. Ponadto można przekazywać parametry (podobnie jak przy uruchamianiu programu z shella). LILO przekazuje podczas uruchamiania do jądra linię poleceń, która powstaje poprzez połączenie tych parametrów. Następnie wszystkie parametry zawierające znak codice_1, zostają umieszczone w środowisku init, a pozostałe zostają przekazane jako zwykłe parametry.
Komunikaty.
Komunikaty o błędach.
Błędy o nr: 0x01, 0x03, 0x08, 0x20 nie powinny nigdy wystąpić.

</doc>
<doc id="73896" url="https://pl.wikipedia.org/wiki?curid=73896" title="Sima Qian">
Sima Qian

Sima Qian (ur. ok. 145 p.n.e., zm. ok. 86 p.n.e.; zi: 子長, Zǐcháng) – chiński historyk, urzędnik na dworze cesarza Wudi z dynastii Han, także astrolog i reformator kalendarza.
Sima jest autorem monumentalnego dzieła "Zapiski historyka" (Shiji), obejmującego okres przeszło 2 tys. lat chińskiej historii od czasów najdawniejszych. Dzięki "Zapiskom" zyskał sobie miano ojca chińskiej historiografii, bywa także nazywany "chińskim Herodotem".
"Zapiski" opracowywał kontynuując pracę ojca, Sima Tana (jego wkład jest nieustalony), odziedziczywszy po nim w 110 p.n.e. godność (tytuł "taishiling", 太史令) na dworze cesarskim. Oskarżony o zdradę, Sima Qian w 99 p.n.e. został wykastrowany, ale nie popełnił zgodnie ze zwyczajem samobójstwa, bo pragnął kontynuować pracę nad "Zapiskami".
Po kastracji, jako pierwszy w historii Chin eunuch, został cesarskim sekretarzem. Odtąd stanowisko to zwyczajowo otrzymywali eunuchowie.
Życiorys.
Pochodzenie rodu, ojciec i stanowisko.
Genealogia rodu Sima (司马) sięga odległych czasów. Samo nazwisko ma zapewne arystokratyczne pochodzenie, bo oznacza „tego, który kieruje końmi”, czyli funkcję odpowiadającą zapewne koniuszemu. Wiadomo, że przodkowie Sima Qiana byli na usługach domu panującego w państwie Qin, a po upadku dynastii Qin przeszli na służbę dynastii Han. Wiedli żywot podupadłej szlachty. Ojciec Sima Qiana, Sima Tan piastował od 140 p.n.e. na dworze dynastii Han w Luoyangu urząd "taishiling" (大史令), który mimo pompatycznej nazwy nie miał większego znaczenia. Sam Sima Qian przyznaje w "Zapiskach", że cesarz Wu traktował jego ojca jak „zabawkę”, trzymał go jedynie jak trzyma się „pieśniarza czy komedianta”.
Zarówno Sima Tan, jak i Sima Qian należeli do klasy skrybów, "shi" (史), istniejącej w Chinach od ok. VIII w. p.n.e., której członkowie pierwotnie zajmowali się prowadzeniem korespondencji władców, wróżeniem oraz odprawianiem niektórych ceremonii religijnych na dworze. Z czasem do obowiązków "shi" doszło zapisywanie i redagowanie cesarskich edyktów oraz prowadzenie kronik i archiwów. Mimo że rangi zajmowanej przez ojca, a następnie przez syna, nie odnotowano nawet w spisach urzędów z czasów dynastii Han, obaj należeli do ścisłej świty cesarza i mieli obowiązek podróżować z nim po kraju. Właśnie w czasie jednej z takich podróży, podczas pielgrzymki na górę Tai zmarł około 110 p.n.e. Sima Tan. Przed śmiercią wezwał syna i przekazał mu urząd.
Dzieciństwo, młodość i podróże.
Sima Qian urodził się i wychował w Longmen, niedaleko współczesnego Luoyangu. Już w wieku 10 lat dzięki ojcu dobrze poznał konfucjańską klasykę. W młodości pobierał nauki u konfucjanistów Kong Anguo (孔安國) i Dong Zhongshu (董仲舒), w przeciwieństwie jednak do swego ojca, przejawiał większą sympatię dla taoizmu.
W wieku 20 lat Sima Qian z woli ojca wyruszył w podróż po kraju,
gromadząc materiały i informacje, które miały mu posłużyć do pracy nad "Zapiskami historyka". Weryfikował plotki i podania, kopiował zabytkowe napisy na stelach i kamieniach, odwiedzał miejsca znane z mitologii, m.in. groby Wielkiego Yu oraz Shuna. Dotarł do Jangcy i na tereny na południe od niej, zajmowane przez dzisiejsze prowincje Szantung, Junnan, Hebei, Zhejiang, Jiangsu, Jiangxi i Hunan.
Po powrocie z podróży objął niskie stanowisko "langzhong" (郎中) w cesarskiej administracji. Kiedy w 111 r. p.n.e. cesarz Wudi (pan. 141 – 97 p.n.e.) podbił ziemie dzisiejszej prowincji Junnan w południowo-zachodniej części Chin, Sima Qian – miał wówczas około 35 lat – został tam wysłany na inspekcję. Powrócił z niej niedługo przed śmiercią ojca.
Mieczysław Künstler podaje, że istnieje kilka poszlak wskazujących, że w chwili śmierci ojca Sima Qian był znacznie młodszy i mógł liczyć kilkanaście lat.
Praca nad reformą kalendarza i "Zapiskami Historyka".
Sima Tan pragnął kontynuować przypisywane Konfucjuszowi "Kroniki Wiosen i Jesieni". Prawdopodobnie do tej pracy przygotowywał syna, kształcąc go i wysyłając w podróże po kraju. Zadanie to powtórzył na łożu śmierci, po tym jak (ok. 110 p.n.e.) źle się poczuł, wyruszając z cesarzem w pielgrzymkę na górę Tai. Wiadomo, że Sima Tan zostawił synowi część materiałów do nowego dzieła.
Sima Qian zabrał się do kompilowania "Zapisków" około 109 p.n.e., w czasie trzyletniej żałoby, którą w ówczesnych Chinach należało odbyć po śmierci ojca. Dopiero w 107 p.n.e. zaczął pracować na odziedziczonym urzędzie, bo w okresie żałoby nie wolno było pełnić służby publicznej. W 105 p.n.e. został wybrany do udziału w przygotowaniu rewolucyjnej reformy kalendarza, która weszła w życie w następnym roku.
Po reformie skupił się na pracy nad "Zapiskami". Korzystał przy niej z archiwów dworskich i cesarskiej biblioteki, do których z racji pełnionego urzędu miał dostęp. Prawdopodobnie przeczytał tam każde dostępne dzieło historyczne. Opisując czasy współczesne bazował na archiwach. W całości pracy pomogło mu doświadczenie, które zdobył jako dostojnik dworski, poznając dobrze mechanizmy władzy.
Pracę nad Zapiskami historyka kontynuował aż do ok. 91 p.n.e., kiedy dzieło zostało ukończone. "Zapiski" były dziełem prezentującym nie tylko historię Chin do czasów współczesnych autorowi, ale także cały znany Chińczykom świat, dlatego na Zachodzie nazywa się Sima Qiana "chińskim Herodotem".
Źródła
Sima Qian posługiwał się m.in. tekstem "Księgi dokumentów", innym niż ten, który dotrwał do czasów współczesnych. Korzystał z "Kroniki Wiosen i Jesieni", a także z "Intryg Królestw Walczących" (Zhanguo Ce) oraz "Mowy królestw" (Guoyu), które przytaczały wiele anegdot historycznych.
Opisując dzieje dynastii Han korzystał z "Kroniki Walk między Chu i Han" (Chuhanchuqiu) autorstwa Liu Jia. Według Mieczyława Künstlera tekst tej kroniki był czymś w rodzaju średniowiecznego francuskiego "chanson de geste", jednak Sima potraktował go jedynie jako tekst źródłowy i nie docenił walorów poetyckich.
Struktura dzieła
"Zapiski" dzielą się na 130 rozdziałów. Rozmiary każdego z nich wynikały zapewne z długości znormalizowanej rolki jedwabiu przeznaczonego do pisania. W czasach Sima nie znano jeszcze bowiem papieru.
Pierwsze 12 rozdziałów "Zapisków Historyka" to roczniki od legendarnych czasów Żółtego Cesarza oraz Trzech Czcigodnych i Pięciu Cesarzy, przez dynastie Xia, Shang oraz Zhou aż do czasów autora, za rządów cesarza Wu z dynastii Han w ok. 100 p.n.e.
Dziesięć następnych rozdziałów zajmują tablice chronologiczne domów panujących z czasów dynastii Zhou i dynastii Han. Po nich następuje 8 traktatów dotyczących takich tematów jak rytuały państwowe, kalendarz, muzyka, astronomia i astrologia, prace wodne, finanse państwa czy miary i wagi.
Rodom rządzącym z epoki Zhou i rodzinie panującej Han autor poświęca 30 rozdziałów. Siedemdziesiąt rozdziałów to biografie urzędników, generałów, a także osób, które okryły się chwałą bądź hańbą, jak np. filozofowie, poeci, kupcy, magowie, buntownicy oraz skrytobójcy (np. Jing Ke). Sima Qian omówił również obyczaje sąsiednich ludów chińskich, np. w kraju Nanyue oraz niechińskich, np. Xiongnu (Hunów).
Dzięki takiej strukturze i tematyce "Zapiski" są kopalnią wiedzy o cywilizacji chińskiej z okresu Han.
Dalsze losy "Zapisków"
Wiadomo, że Sima Qian sporządził dwie kopie swego dzieła. Jedna trafiła do cesarskiej biblioteki, gdzie prawdopodobnie spłonęła podczas uzurpacji Wang Manga. Drugi egzemplarz został być może ukryty. Po ujawnieniu został jednak poddany redakcji i w takiej formie dotrwał do naszych czasów.
Kastracja i więzienie.
W 99 p.n.e. Sima Qian został wtrącony do więzienia i skazany na karę śmierci, której można było uniknąć wpłacając karę pieniężną lub poddając się haniebnej karze kastracji. Historyk nie miał dostatecznej ilości pieniędzy i poddał się tej ostatniej karze, żeby móc kontynuować pracę nad "Zapiskami", o czym poinformował w liście do przyjaciela imieniem Ren An: "mam w sercu myśli, których nie byłem w stanie w pełni wyrazić". Powód skazania Sima nie jest jasny, istnieją dwie wersje wydarzeń.
Według pierwszej, Sima Qian stanął w obronie generała Li Linga (niewykluczone, że ów był przyjacielem historyka), który przegrał kampanię przeciw Xiongnu (匈奴) na północy i trafił do niewoli. O spowodowanie klęski Sima Qian przed samym cesarzem obwinił Li Guangli (李廣利), krewniaka cesarskiej faworyty, który ze swoim oddziałem nie przyszedł Li Lingowi z pomocą. Zagniewany cesarz, który od początku wskazywał na winę Li Linga, ukarał historyka, żeby zachować twarz.
Według drugiej wersji do ukarania Sima przyczyniły się ukończone fragmenty "Zapisków" poświęcone cesarzowi Wudi oraz jego ojcu, panującemu w latach (156 – 141 p.n.e.). Historyk miał opisać ich błędy, za co został ukarany.
Późniejsi dziejopisarze chińscy wyrazili podziw dla Sima Qiana za to, że zgodził się znieść hańbę, żeby dokończyć swoje dzieło. Ocena ta utrzymuje się do dziś. Według niektórych autorów to właśnie gorycz ukaranego historyka przyczyniła się do krytycyzmu i obiektywizmu "Zapisków historyka", dzieła wyjątkowego na tle dotychczasowej chińskiej tradycji, która zalecała, aby dzieła historiograficzne pełniły przede wszystkim funkcję umoralniającą i edukacyjną.
Eunuch i cesarski sekretarz.
Sima Qian został w 96 p.n.e. zwolniony z więzienia i trafił na wyższe niż poprzednio stanowisko "zhongshuling" (中書令), odpowiadające funkcji cesarskiego sekretarza. Zajmował się przyjmowaniem raportów na użytek władcy oraz opracowywaniem edyktów. Sima Qian był pierwszym w historii eunuchem, który piastował to stanowisko. Późnej tradycją na cesarskim dworze stało się powierzanie roli sekretarzy kastratom.
Ostatni okres życia Sima Qiana jest mało znany. Historyk zmarł między rokiem 90 a 85 p.n.e.
Grób i legenda o krewnych.
Grobowiec Sima Qiana oraz poświęcona mu świątynia znajdują się w Zhichuan (芝川镇), dzielnicy Hanchengu (韩城) w prowincji Shaanxi. Można tam znaleźć także stele upamiętniające członków rodu oraz miejsce, gdzie dawniej stał dom rodziny Sima.
Miejscowa legenda mówi, że po aferze Li Linga krewni Sima Qiana pozmieniali nazwiska, by uniknąć prześladowań ze strony cesarza. Zmiany dotyczyły grafii znaków w nazwisku Sima (司马). Jedni dodali jedną kreskę do znaku "si" (司), zamieniając go na "tong" (同). Inni do znaku "ma" (马) dodali klucz "bing", zmieniając go w znak "feng" (冯). Dziś uważa się, że tubylcy noszący nazwiska Tong i Feng to potomkowie krewnych wielkiego historyka.
Reforma kalendarza i astrologia.
Podobnie jak ojciec, Sima Qian zajmował się na dworze także astrologią, której nie odróżniano wówczas od astronomii. Do jego zadań należało odmierzanie upływu czasu oraz przepowiadanie pomyślności działań władcy w zależności od ruchów ciał niebieskich, niezwykłych zjawisk na niebie (np. zaćmienia słońca), a także w przyrodzie (np. trzęsienia ziemi). Ta działalność związana była z teorią mandatu Niebios.
W 105 p.n.e. Sima Qian został wybrany do prac nad ważną reformą kalendarza. Razem z Tang Du (唐都), Deng Pingiem (邓平) i Luoxia Hongiem (落下闳) opracował nowy dokładny kalendarz, nazwany Taichuli (太初曆) od ery panowania cesarza Wu. Era Taichu (104–101 p.n.e.) była pierwszą, w której zaczął obowiązywać nowy system liczenia czasu.
Rok według Taichuli liczył 365,25 dnia (dokładnie formula_1 dnia) i podzielony był na 12 miesięcy księżycowych, każdy o długości 29,52 dnia (formula_2). Nowy kalendarz był rewolucją w chińskim systemie mierzenia upływu czasu, a oparto go na księżycowym kalendarzu Qin. Uważa się, że był to najdokładniejszy kalendarz starożytnych Chin, oparty na starannych obserwacjach astronomicznych.
"Zapiski historyka" a wpływ na chińską historiografię.
Przed Sima Qianem chińscy historycy patrzyli na dzieje z punktu widzenia dynastii i władców, którym służyli. "Zapiski" wprowadziły do chińskiej historiografii ideę historii powszechnej. Do tej idei odwoływali się kolejni historycy, jak Zheng Qiao (鄭樵) w "Tongshi" (通史) oraz Sima Guang (司馬光) w "Zizhi Tongjian" (資治通鑑).
Nieco późniejszy od Sima historyk Ban Gu (班固), autor "Historii Hanów" (漢書), opisał dzieje jedynie rządzącej dynastii Han. W podobny sposób postępowali także kronikarze kolejnych dynastii, choć do opisu przyjmowali schemat użyty po raz pierwszy przez Sima Qiana.
Nowatorska w "Zapiskach" była również prezentacja dziejów za pośrednictwem biografii, a także podział pracy na sekcje, tj. annały, kroniki czy traktaty dotyczące rozmaitych dziedzin życia, m.in. muzyki, ceremonii, kalendarza, religii, ekonomii itd. Ten styl pracy znalazł oddźwięk w pracach innych historyków kręgu dalekowschodniego, m.in. w" Historii Korei".
Obiektywizm.
"Zapiski" były kroniką nieoficjalną, dlatego autor mógł się zająć całością chińskich dziejów oraz pomniejszymi postaciami. Mógł również w krytyczny sposób spojrzeć na swoje czasy. Błędów nie omieszkał wytknąć nawet panującemu władcy, co zdaniem wielu stało się przyczyną ukarania historyka w 99 p.n.e.
Opisując wydarzenia historyczne, Sima Qian miał własną ocenę, którą zaznaczał wyraźnie, a nawet dobitnie. Umieszczał ją jednak w komentarzu, oddzielonym od materiału historycznego, często w formie moralno-dydaktycznej.
Humanizm.
Gromadząc materiał do swej pracy, Sima Qian starał się znaleźć zależności między wolą Niebios (wyrażaną poprzez zjawiska naturalne), ludzkimi poczynaniami i innymi czynnikami wpływającymi na kształt dziejów. Jednak kompilując "Zapiski" to właśnie w człowieku widział głównego sprawcę historii. To podejście znalazło odbicie w licznych biografiach, które są częścią tego dzieła.
Rozmach.
"Zapiski" były pracą o ogromnych rozmiarach. Składają się ze 130 rozdziałów i przedstawiają rzeczywistość z kilku perspektyw. Witold Rodziński zwraca uwagę, że wydanie chińskie "Shiji" z 1972 roku zawarte było w 10 tomach, liczących łącznie 3322 stron. Należy tu uwzględnić także fakt, że klasyczny chiński jest znacznie bardziej „skoncentrowany” np. od współczesnych języków zachodnich, toteż w przekładzie dzieło mogłoby nawet kilkakrotnie zwiększyć objętość.
Zdaniem polskiego sinologa Mieczysława Künstlera "Zapiski historyka" można oceniać jako początek nowej tendencji w chińskiej kulturze, zmierzającej do tworzenia dzieł ogromnych, z którymi nic w kulturze europejskiej nie może się równać. Ogromne rozmiary "Zapisków" sprawiły, że na inne języki są one tłumaczone na ogół jedynie we fragmentach. Przykładem tendencji do rozmachu mogą być ogromne encyklopedie z czasów dynastii Song, a jej ukoronowaniem jest "Encyklopedia Cesarza Yongle", która zajmowała pokaźne pomieszczenie i liczyła 11 tys. woluminów.
Wpływ na chińską biografistykę.
Prezentując żywoty postaci historycznych, Sima Qian nadał chińskiej biografistyce zasady odmienne od tych, które wypracowano na Zachodzie. Dzięki niemu chińska biografia (傳) jest relacją o czyimś życiu przedstawionym od urodzenia do śmierci w porządku następstwa wypadków, zakończoną opowieścią o pozostałych po danej osobie dziełach oraz rodzajem konkluzji podsumowującej całość, a wykazującej pewne pokrewieństwo z morałem.
Takie ujęcie sprawiło, że zaczęto pisać tzw. biografie nieoficjalne (外傳), przedstawiające fakty pominięte w oryginale. Czasem powoływano się przy tym na legendy, co sprawiło, że ten gatunek zaczął się zbliżać do fikcji literackiej i przyczynił się do rozwoju powieściopisarstwa.
Wpływ na chińską literaturę.
Styl "Zapisków" stał się wzorem dla kolejnych chińskich autorów. Wywarł duży wpływ na ruch „renesansowy” (復古), który rozwinął się w Chinach za panowania dynastii Tang i Song. Wpłynął na rodzącą się wówczas chińską powieść, która zawdzięcza Sima m.in. styl charakteryzowania postaci i prowadzenia narracji. Ten wpływ sięga także krótkich opowiadań z okresu od dynastii Tang do Ming, a także powieści powstałych u schyłku cesarstwa. Zadecydowały o tym następujące elementy:
Sprawny opis postaci.
Dziejopisarz nakreślił sylwetki wielu osób, bazując na wiarygodnych informacjach historycznych. Ich działania prezentuje posługując się zasadą kontrastu, stara się tak dobierać ich czyny i słowa, by przemawiały same za siebie i pasowały do charakteru postaci. Realizm zwiększa także stosowanie dialogów, które autor czasem sam wymyślał. Dobrym przykładem takiego stylu może być opis Pierwszego Cesarza Chin (jeszcze przed ustanowieniem cesarstwa), włożony przez Sima w usta niejakiego Wei Liao: „"Król Qinu jest człowiekiem o wystającym nosie i szeroko rozstawionych oczach. Ma pierś ptaka drapieżnego i głos szakala. Mało w nim łaskawości, a serce ma tygrysa lub wilka. Gdy się znajdzie w kłopotach, z łatwością podda się innym ludziom. Gdy cel swój osiągnie, z tą samą łatwością będzie ludzi pożerał. Noszę jedynie płócienne szaty, a jednak przyjął mnie na posłuchaniu i we wszystkim okazywał, iż jest ode mnie niższy. Jeżeli rzeczywiście król Qinu cel swój osiągnie i zdobędzie świat cały, wówczas ludzie na świecie będą jego niewolnikami. Nie zdołam więc długo utrzymać się u jego boku"”. Sima Qian informuje, że Wei Liao wypowiedziawszy te słowa „odszedł i zniknął”, ale król próbował go odnaleźć i uczynić konetablem, co ma świadczyć, iż uznał ten opis swej osoby za trafny.
Kreatywność.
Sima stara się używać barwnej frazy. Nie stroni od kolokwialnego tonu, humoru i różnorodności, czym różni się od poprzedników. Dlatego wielu uznało jego pisarstwo za wyżyny klasycznej chińszczyzny. Lu Xun, największy chiński pisarz pierwszej połowy XX wieku, w swym "Hanwenxueshi Gangyao" (《漢文學史綱要》) uznał "Zapiski" za „"największe dzieło wielkich historyków, poemat Qu Yuana bez rymów"” (chiń. 史家之絕唱，無韻之離騷).
Lakoniczność.
Styl Sima jest prosty, oszczędny, płynny i zrozumiały. Opisom historycznych wydarzeń towarzyszą komentarze. Pisząc biografie zawarte w "Zapiskach", autor unika uogólnień, ale stara się trafić w sedno. Jego opis jest plastyczny i przemawiający do wyobraźni. Przez wieki, aż do czasów współczesnych, "Zapiski" uchodziły i uchodzą za doskonały materiał do nauki klasycznego języka chińskiego.
Inne prace.
Prócz "Zapisków" Sima Qian napisał osiem poematów "fu" (賦), które zostały włączone do "Hanshu". Wyraził w nich swoje cierpienie podczas sprawy Li Linga, podkreślił też swą determinację w pracy nad "Zapiskami".

</doc>
