<doc id="73904" url="https://pl.wikipedia.org/wiki?curid=73904" title="Jarosław Kaczyński">
Jarosław Kaczyński

Jarosław Aleksander Kaczyński (ur. 18 czerwca 1949 w Warszawie) – polski polityk i doktor nauk prawnych. Brat bliźniak Lecha Kaczyńskiego.
Prezes partii Prawo i Sprawiedliwość (od 2003), w latach 2006–2007 prezes Rady Ministrów, w latach 2020–2022 wiceprezes Rady Ministrów.
W okresie PRL działacz opozycji politycznej. Senator I kadencji (1989–1991), poseł na Sejm I, III, IV, V, VI, VII, VIII i IX kadencji (1991–1993, od 1997). Od czasu wygranych przez Prawo i Sprawiedliwość wyborów parlamentarnych w 2015 roku, będąc posłem na Sejm RP, a następnie wicepremierem, jest uważany za jedną z najbardziej wpływowych osób w Polsce. Kandydat na urząd prezydenta RP w przedterminowych wyborach prezydenckich w 2010.
Życiorys.
Dzieciństwo.
Urodził się w Warszawie na Żoliborzu. Jego ojciec, Rajmund Kaczyński, z zawodu inżynier, był żołnierzem Armii Krajowej i uczestnikiem powstania warszawskiego. Matka, Jadwiga z domu Jasiewicz, należała do Szarych Szeregów, z wykształcenia była filologiem polskim (zawodowo związana z Instytutem Badań Literackich Polskiej Akademii Nauk).
Jego bratem bliźniakiem był Lech Kaczyński, późniejszy prezydent RP. W 1962 bracia zagrali role Jacka (Lech) i Placka (Jarosław) w filmie "O dwóch takich, co ukradli księżyc" w reżyserii Jana Batorego, ekranizacji powieści pod tym samym tytułem Kornela Makuszyńskiego.
Wykształcenie i działalność zawodowa.
Uczęszczał początkowo do XLI Liceum Ogólnokształcącego im. Joachima Lelewela w Warszawie. Nie zdał tam do następnej klasy, jednak „po odkręceniu tego” zmienił szkołę i ostatecznie ukończył w 1967 XXXIII Liceum Ogólnokształcące im. Mikołaja Kopernika w tymże mieście. Studiował na Uniwersytecie Warszawskim. W 1971 na Wydziale Prawa i Administracji UW uzyskał tytuł magistra. Na tym samym roku studiowali z nim m.in. jego brat Lech, Andrzej Rzepliński, Marek Safjan, Bogusław Wołoszański i Mirosław Wyrzykowski. 8 grudnia 1976 na WPiA UW obronił pracę doktorską pt. "Rola ciał kolegialnych w kierowaniu szkołą wyższą". Jego promotorem był Stanisław Ehrlich, a w przewodzie doktorskim recenzowali ją Ryszard Malinowski, Michał Pietrzak i Wiesław Skrzydło.
W 1971 uzyskał miejsce na aplikacji prokuratorskiej w Warszawie, której jednak nie rozpoczął. W latach 1971–1976 zatrudniony był jako pracownik naukowy w Instytucie Polityki Naukowej i Szkolnictwa Wyższego. Później, do 1981, pracował jako adiunkt w białostockiej filii Uniwersytetu Warszawskiego. W latach 1982–1983 był zatrudniony w Bibliotece Uniwersyteckiej w Warszawie na etacie starszego bibliotekarza.
W 1990 był współzałożycielem Fundacji Prasowej „Solidarność”. W tym samym roku wszedł (obok m.in. Lecha Kaczyńskiego, Macieja Zalewskiego, Andrzeja Urbańskiego i Krzysztofa Czabańskiego) w skład władz spółki akcyjnej Telegraf, po czym w 1991 zbył akcje tej spółki na rzecz Macieja Zalewskiego. W 1993 prokurator przedstawił mu zarzut nielegalnego finansowania Porozumienia Centrum przez Fundację Prasową „Solidarność”. Sprawa została ostatecznie umorzona w 2000. W latach 1994–1997 Jarosław Kaczyński kierował działem wydawniczym w spółce z o.o. „Srebrna”.
Działalność polityczna w Polskiej Rzeczypospolitej Ludowej.
W 1968 był wśród studentów biorących udział w wiecach organizowanych w ramach tzw. wydarzeń marcowych. W 1976, po tzw. wydarzeniach czerwcowych, rozpoczął współpracę z Komitetem Obrony Robotników, następnie z Biurem Interwencyjnym Komitetu Samoobrony Społecznej „KOR”, kierowanym przez Zofię i Zbigniewa Romaszewskich. Od 1979 należał do redakcji kierowanego przez Antoniego Macierewicza niezależnego miesięcznika „Głos”.
W sierpniu 1980 utrzymywał kontakty ze strajkującymi we Wrocławiu. We wrześniu tego samego roku zaangażował się w działalność Niezależnego Samorządnego Związku Zawodowego „Solidarność”, kierował sekcją prawną Ośrodka Badań Społecznych przy Regionie Mazowsze. Wraz z Janem Olszewskim i Antonim Macierewiczem otworzył w Warszawie punkt informacyjny z poradami prawnymi dla osób zakładających związki zawodowe. W 1981 podpisał deklarację założycielską Klubów Służby Niepodległości.
W latach 1979–1982 był rozpracowywany przez kilka komend wojewódzkich Milicji Obywatelskiej w ramach spraw operacyjnego sprawdzenia. 13 grudnia 1981, po ogłoszeniu stanu wojennego, dotarł do strajkujących w Hucie Warszawa. Zajmował się później dystrybucją wydawnictw podziemnych, brał udział w reaktywowaniu „Głosu”, gdzie publikował pod pseudonimem "Stanisław Staszek". W 1982 był jednym z założycieli Komitetu Helsińskiego w Polsce. Należał do autorów raportu o łamaniu praw człowieka w Polsce w stanie wojennym prezentowanego w 1983 na Konferencji Bezpieczeństwa i Współpracy w Madrycie, a w 1989 do założycieli Helsińskiej Fundacji Praw Człowieka. W 1983 nawiązał współpracę z niejawnymi władzami NSZZ „S” – Tymczasową Komisją Koordynacyjną, został kierownikiem Biura Społeczno-Politycznego TKK „S”. Publikował w podziemnych pismach „Przegląd Polityczny” i „Głos Ursusa”. Od 1987 był sekretarzem Krajowej Komisji Wykonawczej NSZZ „Solidarność”. Uczestniczył w pracach działającego legalnie od sierpnia 1988 Klubu Myśli Politycznej „Dziekania”. W trakcie strajków w 1988 w maju i sierpniu doradzał, razem z bratem Lechem Kaczyńskim, strajkującym w Stoczni Gdańskiej im. Lenina.
Od 1988 należał do Komitetu Obywatelskiego „Solidarność”. W obradach Okrągłego Stołu uczestniczył w zespole ds. reform politycznych. W lipcu i sierpniu 1989 był ze strony NSZZ „Solidarność” członkiem zespołu ds. negocjacji ze Stronnictwem Demokratycznym i Zjednoczonym Stronnictwem Ludowym w sprawie powołania koalicyjnego rządu.
Działalność polityczna w III RP.
Lata 1989–2005.
W latach 1989–1990 był redaktorem naczelnym „Tygodnika Solidarność”, zastępując na tym stanowisku Tadeusza Mazowieckiego, który desygnowany został na premiera. Sprawował również kontrolę nad Expressem Wieczornym. W 1990 w porozumieniu z członkami episkopatu zakładał Fundację Prasową Solidarność, wraz z Krzysztofem Czabańskim, Maciejem Zalewskim i Sławomirem Siwkiem, zostając jej fundatorem. Został przewodniczącym Rady Fundacji. W grudniu 1990 Lech Wałęsa uczynił go szefem swej kancelarii. Z inicjatywy jednego z jego współpracowników Fundacja podpisała umowę dzierżawy z Expressem Wieczornym, co pozwoliło później przejąć majątek gazety, co pozwoliło dalej rozwijać działalność polityczną. Kaczyński reprezentował potem Niezależne Zrzeszenie Studentów i tworzył Porozumienie Centrum. NIK zarzuciła partii nielegalne finansowanie kampanii z pieniędzy Expressu Wieczornego, jednak oskarżenie nie doprowadziło do skazania.
W latach 1989–1991 zasiadał w Senacie I kadencji. Mandat uzyskał w województwie elbląskim, kandydując z rekomendacji Komitetu Obywatelskiego „Solidarność”. W Senacie był członkiem Obywatelskiego Klubu Parlamentarnego. Następnie do 30 maja 1993 sprawował mandat posła na Sejm I kadencji, wybranego z listy Porozumienia Obywatelskiego Centrum w okręgu warszawskim. 29 stycznia 1993 był jednym z organizatorów tzw. marszu na Belweder, domagając się ustąpienia Lecha Wałęsy i dekomunizacji. Na początku 1993 kierowane przez niego PC zainicjowało ruch Komitetów Obrony Demokracji, powołany w celu obalenia prezydentury Lecha Wałęsy. Wskutek nieprzekroczenia przez Porozumienie Centrum progu wyborczego nie uzyskał reelekcji w przyśpieszonych wyborach w 1993. Jako pierwszy zgłosił kandydaturę prof. Adama Strzembosza w wyborach prezydenckich 1995, po czym wycofał swoje poparcie.
W 1993 roku udał się z konwojem pomocy humanitarnej do Sarajewa.
Ponownie zasiadł w Sejmie III kadencji w 1997, jako kandydat Ruchu Odbudowy Polski z okręgu warszawskim, podczas gdy jego ugrupowanie należało do Akcji Wyborczej Solidarność. Odszedł krótko po rozpoczęciu kadencji z koła ROP i został posłem niezrzeszonym. 30 grudnia 1997 ustąpił z funkcji szefa PC, a w 1998 odszedł z partii. Wrócił do niej w 1999 i w październiku tego samego roku został wybrany na honorowego prezesa ugrupowania. Wspólnie z Ludwikiem Dornem w styczniu 2000 ponownie przystąpił do koła parlamentarnego ROP (wówczas reaktywowanego, a w marcu tego samego roku przemianowanego na koło ROP-PC), w którym zasiadał do lipca 2001.
W 2001 wraz z Lechem Kaczyńskim współtworzył partię Prawo i Sprawiedliwość, która w wyborach parlamentarnych w 2001 zdobyła 9,5% głosów i 44 mandaty poselskie. Jarosław Kaczyński utrzymał miejsce w Sejmie, uzyskując w okręgu warszawskim 144 343 głosy. W latach 2001–2003 był członkiem Komisji Etyki oraz przewodniczącym klubu parlamentarnego PiS. W 2003 objął stanowisko prezesa tego ugrupowania, zastępując swojego brata, który został wybrany na urząd prezydenta miasta stołecznego Warszawy.
Sejm V kadencji.
W 2005 Prawo i Sprawiedliwość pod jego przewodnictwem wygrało wybory parlamentarne, a on sam uzyskał mandat poselski z najlepszym indywidualnym wynikiem 171 129 głosów w okręgu warszawskim. Nie podjął się misji tworzenia nowego rządu, wskazując z ramienia partii na to stanowisko Kazimierza Marcinkiewicza, co zbiegało się w czasie z drugą turą wyborów prezydenckich, w której znalazł się jego brat. 28 grudnia 2005 otrzymał od Lecha Kaczyńskiego nominację na członka Rady Bezpieczeństwa Narodowego.
W połowie 2006 planował ujawnienie dokumentów ze swojej „teczki”, założonej mu przez funkcjonariuszy Służby Bezpieczeństwa. Deklarację takiego zamiaru ogłosił kilka miesięcy wcześniej, następnie jednak tłumaczył, że nie może tego uczynić, gdyż "są w niej ślady ingerencji" pułkownika Jana Lesiaka. Dwie znajdujące się w niej deklaracje lojalności zostały uznane za podrobione nie później niż w 1993, zaś postępowanie przygotowawcze w tej sprawie zostało umorzone w 2008 w związku z przedawnieniem karalności. Po raz pierwszy o jego rzekomej lojalce poinformował tygodnik „Nie”, którego redakcja przyznała, że dokument ten był sfałszowany. Instytut Pamięci Narodowej uznał, że oświadczenie o zaniechaniu szkodliwej dla PRL działalności znajdujące się w tomie 2 Kwestionariusza Ewidencyjnego pod pseudonimem "JAR", zostało sfałszowane. W 2010 Sąd Okręgowy w Warszawie wydał orzeczenie stwierdzające, że Jarosław Kaczyński jako kandydat w wyborach prezydenckich złożył oświadczenie lustracyjne zgodne z prawdą.
Prezes Rady Ministrów.
Po podaniu się do dymisji przez Kazimierza Marcinkiewicza, 7 lipca 2006 Jarosław Kaczyński uzyskał formalną rekomendację kierowanej przez siebie partii na objęcie stanowiska prezesa Rady Ministrów.
10 lipca Lech Kaczyński desygnował go na ten urząd. Jako nowy premier powołał gabinet w ramach koalicji PiS-Samoobrona-LPR w składzie tożsamym z dotychczasowym rządem (wyłączywszy zmianę na stanowisku ministra finansów, na którym Pawła Wojciechowskiego zastąpił Stanisław Kluza). 14 lipca prezydent dokonał zaprzysiężenia Rady Ministrów, a 19 lipca Sejm udzielił nowemu rządowi wotum zaufania.
22 września 2006 Lech Kaczyński na jego wniosek po raz pierwszy odwołał wicepremiera i ministra rolnictwa i rozwoju wsi, Andrzeja Leppera; Jarosław Kaczyński został pełniącym obowiązki szefa tego resortu do 16 października, to znaczy do czasu powrotu lidera Samoobrony do rządu.
1 października tegoż roku, w trakcie powyższego kryzysu rządowego, na wiecu poparcia dla jego partii w Stoczni Gdańskiej przyrównał przeciwników rządu do funkcjonariuszy Zmotoryzowanych Odwodów Milicji Obywatelskiej, którzy w czasach PRL tłumili protesty robotników. Sygnatariusze porozumień sierpniowych, w tym Lech Wałęsa, wystosowali otwarty list, w którym napisali: "Niech Pan cofnie to oskarżenie, wycofa się ze słów, które ranią wielu Polaków".
26 kwietnia 2007 stanął na czele Komitetu Organizacyjnego Euro 2012. Na początku lipca tegoż roku odwołał ze składu rządu Andrzeja Leppera i Tomasza Lipca, a 8 sierpnia odwołał ministra spraw wewnętrznych i administracji, Janusza Kaczmarka, w związku z aferą gruntową, desygnując na to stanowisko Władysława Stasiaka.
We wrześniu 2007 w okresie kryzysu politycznego i czasowym zdymisjowaniu członków swojego rządu przez kilka dni wykonywał obowiązki ministra spraw zagranicznych, ministra finansów, ministra rozwoju regionalnego, ministra skarbu państwa, ministra transportu, ministra zdrowia, ministra nauki i szkolnictwa wyższego, ministra obrony narodowej, ministra środowiska, ministra kultury i dziedzictwa narodowego, ministra gospodarki oraz ministra sprawiedliwości i Prokuratora Generalnego.
Jako premier złożył kilkanaście wizyt zagranicznych, spotykając się z przedstawicielami władz innych państw. Razem z Lechem Kaczyńskim prowadził negocjacje z europejskimi przywódcami ws. traktatu lizbońskiego, deklarując poparcie dla tak zwanego systemu pierwiastkowego.
Sejm VI kadencji.
Był liderem listy Prawa i Sprawiedliwości w przedterminowych wyborach do Sejmu VI kadencji w okręgu warszawskim. W trakcie kampanii Julia Pitera publicznie zarzuciła mu, że dwa lata wcześniej próbował szantażem skłonić ją do głosowania za udzieleniem absolutorium Lechowi Kaczyńskiemu, pełniącemu wówczas funkcję prezydenta m.st. Warszawy.
W głosowaniu z 21 października 2007 otrzymał 273 684 głosy i uzyskał mandat poselski. Był to drugi pod względem liczby głosów wynik w okręgu warszawskim – najwięcej głosów (534 241) zdobył lider Platformy Obywatelskiej, Donald Tusk.
5 listopada tego samego roku złożył w Sejmie dymisję z urzędu prezesa Rady Ministrów, która w tym samym dniu została przyjęta przez prezydenta. Rada Ministrów pod jego kierownictwem sprawowała obowiązki do 16 listopada 2007, tj. do dnia zaprzysiężenia rządu Donalda Tuska.
Pozostał prezesem PiS na kongresie partii na początku 2008. W Sejmie VI kadencji zasiadł w Komisji Odpowiedzialności Konstytucyjnej, Komisji do Spraw Kontroli Państwowej i Komisji Łączności z Polakami za Granicą. W marcu 2010 zdecydowaną większością głosów delegatów na kongres tej partii ponownie wybrany na prezesa PiS.
Wybory prezydenckie w 2010.
26 kwietnia 2010 ogłosił, że będzie kandydował z ramienia Prawa i Sprawiedliwości w przedterminowych wyborach prezydenckich, rozpisanych po śmierci jego brata w katastrofie lotniczej w Smoleńsku. Szefem sztabu jego komitetu wyborczego została Joanna Kluzik-Rostkowska, zaś rzecznikiem sztabu – Paweł Poncyljusz. 6 maja 2010 przedstawiciele komitetu wyborczego złożyli w Państwowej Komisji Wyborczej dokumenty rejestracyjne, deklarujące zebrane 1,65 mln podpisów poparcia dla kandydata. Dzień później Jarosław Kaczyński oficjalnie został zarejestrowany jako kandydat na urząd Prezydenta RP.
Poparcia jego kandydaturze udzieliły Komisja Krajowa NSZZ „Solidarność” (29 kwietnia 2010), kierowany przez jednego z senatorów PiS NSZZ „Solidarność” Rolników Indywidualnych (28 kwietnia 2010), Europa Wolnych Ojczyzn – Partia Polska (3 maja 2010), Ruch Odbudowy Polski (6 maja 2010). 8 maja 2010 otrzymał poparcie ze strony partii Polska Plus, przeciwko czemu zaprotestował kierujący kołem poselskim tego ugrupowania Ludwik Dorn, który wystąpił z ugrupowania, popierając kandydaturę Marka Jurka.
Powołano warszawski społeczny komitet poparcia dla Jarosława Kaczyńskiego. Podobne komitety zaczęto powoływać w kolejnych województwach i powiatach, a także poza granicami Polski. Poparcie dla Jarosława Kaczyńskiego zadeklarowała „Gazeta Polska”. Hasłem kampanii kandydata było „Polska jest najważniejsza”.
Po wiecu wyborczym z 9 czerwca Jarosław Kaczyński został pozwany przez komitet wyborczy Bronisława Komorowskiego, w związku z jego wypowiedzią, w której stwierdził, jakoby jego konkurent popierał prywatyzację służby zdrowia. Sąd Okręgowy w Warszawie w trybie wyborczym uwzględnił powództwo, nakazując kandydatowi PiS, po uprawomocnieniu się wyroku, sprostowanie tej informacji jako nieprawdziwej. Komitet wyborczy Jarosława Kaczyńskiego złożył zażalenie na to orzeczenie do Sądu Apelacyjnego, który częściowo je uchylił, kierując sprawę do ponownego rozpoznania. Po ponownym rozpoznaniu sprawy Sąd Okręgowy w Warszawie ponownie nakazał sprostowanie podawanej przez Jarosława Kaczyńskiego informacji jako nieprawdziwej, Sąd Apelacyjny nie uwzględnił jego odwołania.
W pierwszej turze wyborów prezydenckich z 20 czerwca 2010 uzyskał 6 128 255 głosów (36,46%), zajmując 2. miejsce spośród 10 pretendentów. Wszedł do drugiej tury głosowania razem z Bronisławem Komorowskim, który uzyskał poparcie na poziomie 41,54%. Spośród kandydatów, którzy odpadli w pierwszej turze, oddanie na niego głosu zadeklarowali Marek Jurek, Kornel Morawiecki oraz Janusz Korwin-Mikke. W drugiej turze głosowania Jarosław Kaczyński uzyskał 7 919 134 głosów ważnych, tj. 46,99%, przegrywając z Bronisławem Komorowskim.
Działalność od 2010.
W wyborach parlamentarnych w 2011 Jarosław Kaczyński ponownie startował do Sejmu jako lider listy PiS w okręgu stołecznym. Uzyskał mandat posła VII kadencji, otrzymując 202 297 głosów. Ponownie był to drugi wynik w okręgu warszawskim oraz w kraju (za Donaldem Tuskiem – 374 920 głosów). W trakcie kampanii wyborczej została wydana jego książka "Polska naszych marzeń", zawierająca m.in. jego program wyborczy. 29 czerwca 2013 kolejny raz wybrany na stanowisko prezesa partii.
11 listopada 2014 ogłosił, że zarekomenduje partii decyzję, aby kandydatem Prawa i Sprawiedliwości w wyborach prezydenckich w 2015 został Andrzej Duda, który zwyciężył w drugiej turze tych wyborów. 20 czerwca 2015 ogłosił natomiast, że kandydatką PiS na premiera po wyborach parlamentarnych w 2015 będzie Beata Szydło. W wyborach tych PiS uzyskało bezwzględną liczbę mandatów w Sejmie, a Jarosław Kaczyński został wybrany na posła w okręgu stołecznym, zdobywając 202 424 głosy. Również tym razem był to drugi wynik w okręgu warszawskim oraz w kraju (za Ewą Kopacz – 230 894 głosów). Kierowane przez niego ugrupowanie utworzyło następnie gabinet z Polską Razem i Solidarną Polska z premier Beatą Szydło. Sam Jarosław Kaczyński nie objął żadnej funkcji w strukturach administracji rządowej, Sejmu ani klubu parlamentarnego PiS, a mimo to uznawany jest przez wielu komentatorów za kluczową postać w państwie. 2 lipca 2016 został ponownie wybrany na stanowisko prezesa Prawa i Sprawiedliwości.
6 października 2020 objął funkcję wiceprezesa Rady Ministrów w rekonstruowanym drugim rządzie Mateusza Morawieckiego.
Jako wicepremier rady ministrów i szef koalicji rządzącej realizował politykę, której skutkiem były zmiany w działaniu Trybunału Konstytucyjnego, co spotkało się z oskarżeniami opozycji o nielegalne przejęcie Trybunału i obsadzenie politycznymi nominatami. 22 października 2020 Trybunał Konstytucyjny (Polska) – na wniosek złożony przez 119 posłów PiS, PSL-Kukiz'15 i Konfederacji w 2019 – wydał orzeczenie zaostrzające przepisy dotyczące aborcji i zakazujące jej wykonywania nawet w przypadku ciężkiego i nieodwracalnego upośledzenia płodu albo nieuleczalnej choroby zagrażającej jego życiu. Decyzja wywołała masowe protesty na ogólnokrajową skalę.
Po inwazji Rosji na Ukrainę 24 lutego 2022 roku, 15 marca wraz z premierem Mateuszem Morawieckim, premierami Petrem Fialą (Czechy), Janezem Jansą (Słowienia) Kaczyński dotarł pociągiem do ostrzeliwanego przez Rosjan Kijowa. Na spotkaniu z prezydentem Ukrainy Wołodymyrem Zełenskim Kaczyński wezwał NATO do powołania pokojowej misji o charakterze militarnym w celu zatrzymania mordów na ukraińskiej ludności cywilnej. Apel Kaczyńskiego był szeroko komentowany na świecie. W Kijowie Kaczyński zaznaczył, że misje rozjemcze, również prowadzące działania militarne, odbywały się wcześniej i nie wymagają członkostwa państwa, na którego terytorium są prowadzone. Przykładem była interwencja NATO podczas konfliktu serbsko–kosowskiego w latach 1996–1999, kiedy to myśliwce NATO (głównie amerykańskie), bombardowały serbskie transporty militarne. Dziękując za wizytę prezydent Ukrainy zaznaczył, że ambasadorzy wielu państw opuścili już dawno Kijów, natomiast w mediach odrzucił możliwość misji pokojowej zaproponowanej przez Kaczyńskiego mówiąc, że Ukraina nie potrzebuje zamrożonego konfliktu na terytorium swojego państwa. W osobistym wystąpieniu bezpośrednio Kaczyńskiemu dziękował też mer Kijowa, Witalij Kłyczko. Formalne złożenie wniosku o powołanie pokojowej misji NATO w Ukrainie zapowiedział trzy dni później premier Mateusz Morawiecki, wskazując również na pojawienie się pozytywnej reakcji rządu Danii. Media światowe w przeszłości odnotowywały zaangażowanie Kaczyńskiego w 2013 roku podczas Euromajdanu. 
1 czerwca 2022 Wołodymyr Zełenski odznaczył go Orderem Księcia Jarosława Mądrego drugiej klasy. 
Prezydent Andrzej Duda odwołał go z funkcji wicepremiera postanowieniem z 17 czerwca 2022; o czym poinformował dzień później w rozmowie w PAP.
Krytyka i kontrowersje.
Jako prezes Prawa i Sprawiedliwości oraz poseł na Sejm RP uważany jest za jednego z najbardziej wpływowych polityków w kraju. W czasie rządów kierowanej przez niego partii pojawiły się głosy mówiące o łamaniu w Polsce praworządności oraz nastąpił kryzys wokół Trybunału Konstytucyjnego. Z zasady obiektywne media publiczne, Telewizja Polska i Polskie Radio, zdaniem wielu niezależnych obserwatorów jawnie popierają rząd i krytykują opozycję, a kierowane są przez osoby bezpośrednio lub pośrednio związane z reprezentowaną przez niego opcją polityczną. Pejoratywne określenie ideologii Kaczyńskiego, stosowane przez niektórych przeciwników jego polityki, to "kaczyzm".
Polityk krytykowany był za niektóre wypowiedzi formułowane pod adresem opozycji parlamentarnej, a także wielokrotnie oskarżany przez nią o stosowanie mowy nienawiści i nadużycia władzy.
W 2019 opublikowane zostały nagrania, na których Kaczyński omawia z biznesmenem planowaną budowę komercyjnych budynków. Głosy krytyczne podnosiły, że polityk w ogóle nie powinien takich rozmów przeprowadzać, gdyż stoją w sprzeczności z duchem ustawy omawiającej finansowanie partii politycznych, negatywnie oceniały takie związki polityki z biznesem, a zwłaszcza uzależnianie sukcesu planowanego biznesu od sukcesu politycznego PiS. Z kolei zwolennicy Kaczyńskiego zwracali uwagę na kulturę wypowiedzi, brak przekleństw i brak złamania litery prawa przez Kaczyńskiego. Zwrócono również uwagę na podporządkowanie systemu bankowego władzy politycznej, umożliwiające reprezentującym ją ludziom usługi bankowe niedostępne dla innych obywateli bądź w niezależnych od władzy bankach. Rozważano także możliwość spowodowania przez ujawnienie nagrań kryzysu politycznego władzy PiS.
10 kwietnia 2020, w dniu 10. rocznicy katastrofy smoleńskiej, pomimo panującej w Polsce pandemii COVID-19 i obostrzeń wprowadzonych w związku z nią, Jarosław Kaczyński wraz z grupą polityków udał się na zamknięty dla ogółu społeczeństwa Cmentarz Powązkowski w Warszawie, wjeżdżając na teren specjalnie otwartej dla niego nekropolii rządową limuzyną. Grupa złamała tym samym restrykcje narzucone wówczas przez rząd. Bezpośrednią reakcją na wydarzenie był wydany 8 maja 2020 singiel piosenkarza Kazika Staszewskiego pt. "Twój ból jest lepszy niż mój". 15 maja 2020 piosenka znalazła się na pierwszym miejscu 1998. notowania listy przebojów Programu Trzeciego, które następnie zostało unieważnione przez dyrekcję Polskiego Radia Programu III. Obserwatorzy uznali zdarzenie za przejaw cenzury, a Kazik zażądał wycofania swojego utworu z notowania listy przebojów Programu Trzeciego. W reakcji na wydarzenie z radiowej Trójki w geście protestu odeszli m.in. od lat związani z rozgłośnią Marek Niedźwiecki, Piotr Metz i Piotr Kaczkowski. Dom Jarosława Kaczyńskiego na warszawskim Żoliborzu jest głównym celem protestów i demonstracji opozycyjnych. W latach 2020–2021 podczas protestów przeciwko zaostrzeniu przepisów dotyczących aborcji, dom Kaczyńskiego przez całą dobę był chroniony przez kilkudziesięciu funkcjonariuszy Policji. 
Książki.
Udzielił kilku wywiadów-rzek, opublikowanych w książkach:
Piotr Zaremba napisał jego biografię:
Życie prywatne.
Jest kawalerem. Mieszka na warszawskim Żoliborzu. Znany z zamiłowania do kotów (obecnie posiada kotkę Fionę i kota Czarusia). Jego bratanicą jest Marta Kaczyńska.
Dziadek Jarosława, Aleksander był urzędnikiem kolejowym. Jego babcia, Franciszka, miała spory majątek pod Odessą. Tuż po ślubie, osiedlili się w Grajewie pod pruską granicą. Tam urodził się ich syn, Rajmund, którego dwójka rodzeństwa: siostra i brat, zmarli w młodości. Aleksander był synem Piotra Kaczyńskiego (1857–?) oraz Zofii z Gutkowskich (ok. 1861–?). Pochodził z rodziny szlacheckiej Kaczyńskich herbu Pomian, wywodzącej się z Kaczyna Starego i Kaczyna-Herbasów w ziemi łomżyńskiej. Jego ojciec był oficerem carskiej armii, zasłużonym w wojnie turecko-rosyjskiej.
Filmy.
Jarosław Kaczyński wystąpił w fabularnej baśni (razem z bratem bliźniakiem Lechem Kaczyńskim):
W kulturze masowej.
Film.
W latach 2017–2019 głównym bohaterem polskiego politycznokomediowego serialu internetowego "Ucho Prezesa" był przywódca pewnej partii wzorowany na osobie Jarosława Kaczyńskiego. W postać tę wcielił się twórca serialu Robert Górski. Akcja rozgrywa się głównie w gabinecie tytułowego prezesa, przy ulicy Nowogrodzkiej w Warszawie, gdzie przyjmuje on różnych gości. Najczęściej są nimi politycy obozu rządzącego, którym wydaje polecenia lub słucha ich sprawozdań z podejmowanych działań. Adam Bielan poinformował, że Jarosław Kaczyński wkrótce po premierze dwóch pierwszych odcinków obejrzał je i nie miał zastrzeżeń do przedstawionych postaci, w tym do siebie samego. Kaczyński zwrócił jedynie uwagę, że w serialu błędnie pokazano, że jego kot pije mleko, podczas gdy dorosłe koty tego nie robią.
W telewizyjnym programie satyrycznym emitowanym w latach 1991–1994 "Polskie zoo" Marcina Wolskiego Jarosław Kaczyński został przedstawiony jako chomik. Razem z czołowymi politykami początku XXI wieku był bohaterem serialu animowanego "Saloon gier" (emisja: w 2005 w TVP i w 2008 w Polsacie). Bywał wielokrotnie parodiowany w kabaretach, m.in. w programie "Rozmowy w tłoku" (2006–2011; od III do XII serii) Szymona Majewskiego, gdzie w jego postać wcielał się Michał Zieliński.
Postać inspirowana osobą Jarosława Kaczyńskiego pojawiła się także w filmie "Polityka" (2019) w reżyserii Patryka Vegi. W rolę „Prezesa” wcielił się Andrzej Grabowski.
Muzyka.
Postać Jarosława Kaczyńskiego często wykorzystywali znani polscy muzycy.
Animowana postać Kaczyńskiego pojawiła się obok wielu innych postaci ze świata polityki w teledysku do piosenki Macieja Maleńczuka pt. "Fajnie" z albumu "The Ant". Kaczyński jest w nim przedstawiony w dwóch postaciach – jako matrioszka mówiąca jego znane cytaty oraz w telewizorze, jako Wojciech Jaruzelski ogłaszający wprowadzenie stanu wojennego.
Krytykująca rządy Prawa i Sprawiedliwości piosenka "Pislam" Tymona Tymańskiego z albumu "Paszkwile" ukazuje Kaczyńskiego w teledysku.
Singiel Kazika Staszewskiego z jego płyty "Zaraza" pt. "Twój ból jest lepszy niż mój" jest bezpośrednim nawiązaniem do wizyty Kaczyńskiego, na zamkniętym z powodu pandemii COVID-19 Cmentarzu Powązkowskim, w 10. rocznicę katastrofy smoleńskiej w sytuacji, gdy w tym czasie inne osoby nie miały możliwości odwiedzić grobów swoich bliskich na tej nekropolii.
Utwór "Prezes" Michała Wiśniewskiego stanowi atak na osobę Kaczyńskiego, choć w tekście nie pada jego nazwisko.
Piosenka "Twierdza 2020" zespołu Big Cyc opowiada o Kaczyńskim, którego nagrania pojawiają się w teledysku.
Teledysk do piosenki Kazika Staszewskiego i grupy Satori "Oddział Beznadziejnych Przypadków" ukazuje postać stylizowaną na Kaczyńskiego grającą w szachy, podczas gdy dookoła padają martwi lekarze. Utwór atakuje działania rządu PiS wobec pandemii COVID-19 oraz oskarżaną o propagandę TVP.

</doc>
<doc id="73905" url="https://pl.wikipedia.org/wiki?curid=73905" title="Protrombina">
Protrombina

Protrombina – II czynnik krzepnięcia, glikoproteina znajdująca się w osoczu krwi, wytwarzana w wątrobie przy udziale witaminy K. Protrombina jest białkiem rozpuszczalnym w surowicy krwi, nieaktywną postacią trombiny. Aktywacja protrombiny przebiega z udziałem enzymu osocza - trombokinazy (tromboplastyny), lipoproteidu, który reaguje z jonami wapniowymi, czynnikiem płytkowym III i kilku białkami osocza (proakceleryną i prokonwertyną), wytwarzając protrombinazę, enzym katalizujący pierwszy etap krzepnięcia krwi, w którym protrombina zostaje rozdzielona na kilka elementów, jednym z nich jest nierozpuszczalna trombina. Glikozylacja protrombiny zachodzi w wątrobie i determinowana jest udziałem witaminy K.
Szczególna rola protrombiny w krzepnięciu krwi.
Krzepnięcie krwi zapoczątkowuje uwolnienie z obumarłej tkanki tromboplastyny, lipoproteidu, który reaguje z jonami wapniowymi, czynnikiem płytkowym 3 i kilku białkami osocza (proakceleryną i prokonwertyną) i wytwarza protrombinazę, enzym katalizujący pierwszy etap krzepnięcia krwi. Katalizuje reakcję, w której nieaktywna protrombina, globulina osocza powstała w wątrobie, zostaje rozdzielona na kilka elementów - jednym z nich jest trombina. Reakcja ta wymaga również kationów wapniowych. Ostatecznie trombina działa jako enzym proteolityczny i odszczepia dwa peptydy z białka fibrynogenu. W wyniku tej reakcji powstają monomery fibryny, które polimeryzują w długie, nierozpuszczalne włókienka, czyli fibryny. Tworzą one sieć, która zatrzymuje erytrocyty, leukocyty oraz płytki krwi (trombocyty), tworząc skrzep.
Znaczenie witaminy K w syntezie protrombiny.
Brak któregokolwiek z białkowych czynników osoczowych, płytkowych i tkankowych jest przyczyną zaburzeń krzepnięcia krwi. Wytwarzanie protrombiny w wątrobie jest hamowane przez pochodne kumaryny (np. dwuhydrokumarol, warfaryna) o działaniu przeciwkrzepliwym i antykoagulacyjnym. Związki te hamują działanie witaminy K. Witamina K katalizuje przekształcenie reszty kwasu glutaminowego do reszty kwasu γ-karboksyglutaminowego. Sześć białek, które biorą udział w krzepnięciu krwi, wymaga przekształcenia wielu reszt kwasu glutaminowego do rest kwasu γ-karboksyglutaminowego, zanim zostaną wydzielone z wątroby do krwi krążącej. Z tego powodu te 6 białek jest zależnych od witaminy K. Tymi białkami są czynniki: II (protrombina), VII, IX i X, białko C i białko S, które ułatwia inaktywację czynników Va i VIIIa przez ułatwienie działania aktywnego białka C. Skutkiem hipowitaminozy K (niedoboru wit. K) jest niedobór czynnika II (zmniejszenie jego syntezy w wątrobie), co objawia się zespołem klinicznym hipoprotrombinemii (tendencje do krwotoków w chorobach wątroby). Innym skutkiem awitaminozy K jest skłonność do krwawienia z dziąseł, nosa, jelit oraz wydłużenie czasu powstawania skrzepu po skaleczeniu.
Wskaźnik protrombiny w wyznaczaniu czasu protrombinowego.
Wskaźnik protrombiny (dawna nazwa wskaźnik lub próba Quicka) jest jedną z laboratoryjnych metod badania układu krzepnięcia krwi, w której z szybkości wytrącania się fibryny wnioskuje się o zawartości w badanym osoczu protrombiny, przeistaczanej (w trakcie próby) za pomocą tromboplastyny w aktywną trombinę. Czas protrombinowy służy do oceniania zewnątrzpochodnego układu krzepnięcia. Jego wartość jest zależna od stężenia w osoczu krwi takich czynników krzepnięcia jak: czynnik II, czynnik V, czynnik VII, czynnik X i fibrynogenu. Metoda oznaczenia polega na dodaniu do osocza cytrynianowego preparatu czynnika tkankowego (TF) aby aktywować czynnik VII. Dzięki związaniu jonów wapnia przez kwas cytrynowy nie następuje aktywacja czynnika X przez VIIa (aktywowany czynnik VII), gdyż jony wapnia są potrzebne w tym etapie. Po inkubacji mierzy się czas od dodania jonów wapnia (co przy obecnym VIIa aktywuje czynnik X) do skrzepnięcia próbki.

</doc>
<doc id="73906" url="https://pl.wikipedia.org/wiki?curid=73906" title="Trombina">
Trombina

Trombina ("II czynnik krzepnięcia krwi") – enzym osocza krwi z grupy proteaz serynowych, które rozszczepiają w białkach wiązania peptydowe znajdujące się po karboksylowej stronie argininy. Powstaje z prekursora występującego we krwi – protrombiny – przez działanie aktywnego czynnika X. Produkowana jest z protrombiny osocza pod wpływem tromboplastyny i aktywatorów. Trombina doprowadza do powstania nierozpuszczalnej fibryny z rozpuszczalnego fibrynogenu umożliwiając krzepnięcie krwi. Jest jednym ze składników przychłonki.
Budowa trombiny.
Ludzka trombina jest zbudowana z dwóch polipeptydowych łańcuchów: mniejszego łańcucha A złożonego z 36 aminokwasów, nie posiadającego udokumentowanej biologicznej roli, oraz łańcucha B złożonego z 259 aminokwasów. Łańcuchy te połączone są ze sobą kowalencyjnym wiązaniem dwusiarczkowym. Trombina ma zdolność do proteolitycznego cięcia wielu różnych białek. Do substratów trawionych przez trombinę należą oprócz fibrynogenu przede wszystkim receptory PAR, inhibitor fibrynolizy aktywowany trombiną (TAFI), białko C i czynniki krzepnięcia: V, VIII, XI, XIII.
Inhibitory generowania trombiny.
Zaburzone mechanizmy kontrolujące tworzenie i aktywność trombiny przyczyniają się do powstawania i rozwoju wielu chorób układu krążenia, nowotworowych, a także chorób neurodegeneracyjnych. Do kontroli tych mechanizmów stosowane są inhibitory generowania trombiny, które wykorzystywane są w terapii przeciwzakrzepowej.
Inhibitory pochodzenia naturalnego (heparyna, hirudyna) były stosowane od wielu lat. Obecnie stosowane są syntetyczne, niskocząsteczkowe inhibitory naśladujące strukturę tripeptydu -Phe-Pro-Arg, czyli sekwencję, w której dochodzi do proteolizy łańcucha Aα fibrynogenu.
Do inhibitorów generowania trombiny zalicza się:
– inhibitor zewnątrzpochodnego szlaku krzepnięcia (TFPI), który hamuje wytwarzanie trombiny na szlaku zależnym od czynnika tkankowego,  
– aktywne białko C (APC), które przez częściową proteolizę powoduje rozpad kompleksów tenazy i protrombinazy,
– antytrombina III (ATIII), która neutralizuje aktywne czynniki krzepnięcia: XIa, IXa, VIIa, Xa i samą trombinę,
– kofaktor heparyny II, który jest inhibitorem czynnika IIa (HC-II).
Rola trombiny w krzepnięciu krwi.
Krzepnięcie krwi zapoczątkowuje uwolnienie z obumarłej tkanki tromboplastyny, lipoproteidu, który reaguje z jonami wapniowymi, czynnikiem płytkowym 3 i kilkoma białkami osocza (proakceleryną i prokonwertyną) i wytwarza protrombinazę, enzym katalizujący pierwszy etap krzepnięcia krwi. Katalizuje reakcję, w której nieaktywna protrombina, globulina osocza powstała w wątrobie, zostaje rozdzielona na kilka elementów – jednym z nich jest trombina. Reakcja ta wymaga również kationów wapniowych. Ostatecznie trombina działa jako enzym proteolityczny i odszczepia dwa peptydy z białka fibrynogenu. W wyniku tej reakcji powstają monomery fibryny, które polimeryzują w długie, nierozpuszczalne włókienka, czyli fibryny. Tworzą one sieć, która zatrzymuje erytrocyty leukocyty oraz płytki krwi (trombocyty), tworząc skrzep.
Proces przekształcania nieaktywnych prekursorów białkowych w aktywne enzymatycznie czynniki krzepnięcia jest podobny do aktywacji enzymów trawiennych, która również polega na usunięciu fragmentów peptydów. Sekwencja aminokwasowa trombiny jest homologiczna do sekwencji aminokwasowych hydrolaz peptydowych (proteinaz) trzustki, co może wskazywać, iż geny kodujące sekwencję aminokwasową trombiny pochodzą z duplikacji genów, które sterują syntezą enzymów trawiennych trzustki.
Jedną z laboratoryjnych metod badania układu krzepnięcia krwi jest tzw. próba Quicka, w której z szybkości wytrącania się fibryny wnioskuje się o zawartości w badanym osoczu protrombiny, przeistaczanej (w trakcie próby) za pomocą tromboplastyny w aktywną trombinę. Czas protrombinowy służy do oceniania zewnątrzpochodnego układu krzepnięcia. Jego wartość jest zależna od stężenia w osoczu krwi takich czynników krzepnięcia jak: czynnik II, czynnik V, czynnik VII, czynnik X i fibrynogenu. Metoda oznaczenia polega na dodaniu do osocza cytrynianowego preparatu czynnika tkankowego (TF) aby aktywować czynnik VII. Dzięki związaniu jonów wapnia przez kwas cytrynowy nie następuje aktywacja czynnika X przez VIIa (aktywowany czynnik VII), gdyż jony wapnia są potrzebne w tym etapie. Po inkubacji mierzy się czas od dodania jonów wapnia (co przy obecnym VIIa aktywuje czynnik X) do skrzepnięcia próbki.
Znaczenie witaminy K w krzepnięciu krwi.
Synteza protrombiny i prokonwertyny w wątrobie wymaga odpowiedniego zaopatrzenia organizmu w witaminę K (głównie filochinonu). Niedobór tej witaminy w organizmie powoduje zaburzenia w krzepliwości krwi, łatwość powstawania krwotoków wewnętrznych i zewnętrznych oraz problemy z gojeniem się ran.
Główne znaczenie biochemiczne witamin K polega na udziale w procesach posttranslacyjnej γ-karboksylacji białek PIVKA, a konkretniej reszt kwasu glutaminowego w tych białkach w pozycji γ. Witamina K uczestniczy w tej reakcji jako kofaktor γ-karboksylazy. Warunkuje to utrzymanie prawidłowego stężenia czynników krzepnięcia: II, VII, IX, X, a także osteokalcyny, osteopontyny, osteonektyny. Witaminy K zapewniają prawidłowe krzepnięcie krwi i powodują zatrzymanie krwawienia. Odgrywają rolę w gospodarce wapniowej, która również ma wpływ na sprawność procesu krzepnięcia krwi.

</doc>
<doc id="73907" url="https://pl.wikipedia.org/wiki?curid=73907" title="Fibryna">
Fibryna

Fibryna, włóknik – proste białko fibrylarne, wytrącające się z osocza krwi podczas procesu jej krzepnięcia. Tworzy rusztowanie skrzepu. Powstaje z fibrynogenu w wyniku działania trombiny.
Szczególna rola fibryny w krzepnięciu krwi.
Krzepnięcie krwi zapoczątkowuje uwolnienie z obumarłej tkanki tromboplastyny, lipoproteidu, który reaguje z jonami wapniowymi, czynnikiem płytkowym 3 i kilku białkami osocza (proakceleryną i prokonwertyną) i wytwarza protrombinazę, enzym katalizujący pierwszy etap krzepnięcia krwi. Katalizuje reakcję, w której nieaktywna protrombina, globulina osocza powstała w wątrobie, zostaje rozdzielona na kilka elementów – jednym z nich jest trombina. Reakcja ta wymaga również kationów wapniowych. Ostatecznie trombina działa jako enzym proteolityczny i odszczepia dwa peptydy z białka fibrynogenu. W wyniku tej reakcji powstają monomery fibryny, które polimeryzują w długie, nierozpuszczalne włókienka, czyli fibryny. Tworzą one sieć, która zatrzymuje erytrocyty, leukocyty oraz trombocyty, tworząc zrąb tak zwanego skrzepu włóknikowego.
Fibryna może ulegać enzymatycznemu rozkładowi (fibrynolizie), prowadzącemu do jej upłynnienia. Fibrynoliza przebiega przy udziale fibrynolizyn, enzymów wytwarzanych przez organizmy zwierzęce i niektóre bakterie (np. paciorkowce).

</doc>
<doc id="73908" url="https://pl.wikipedia.org/wiki?curid=73908" title="Włóknik">
Włóknik



</doc>
<doc id="73909" url="https://pl.wikipedia.org/wiki?curid=73909" title="Fibrynogen">
Fibrynogen

Fibrynogen ("I czynnik krzepnięcia") – białko osocza krwi wytwarzane w wątrobie, biorące udział w końcowej fazie procesu krzepnięcia i przekształcane w białko fibrylarne – fibrynę (włóknik), współtworzącą skrzep krwi. Fibrynogen łącząc się z receptorami GpIIb/IIIa powoduje agregację aktywowanych trombocytów. Jest zaliczany do białek ostrej fazy.
Budowa cząsteczki.
Z punktu widzenia chemicznego fibrynogen jest dimerem, obie podjednostki składają się z łańcuchów polipeptydowych αA – 610 aminokwasów, βB – 73 tys. – i γ z 411 aminokwasami. Monomery połączone są wiązaniami dwusiarczkowymi. Cała cząsteczka ma masę 340 kDa. Za syntezę łańcuchów białka w hepatocytach odpowiadają 3 geny ulokowane na chromosomie 4.
Udział w procesie krzepnięcia.
Pod wpływem trombiny (czynnik krzepnięcia IIa) dochodzi do odszczepienia krótkich fragmentów podjednostek α i β (fibrynopeptydów A i B), spontanicznej polimeryzacji i wytworzenia fibryny labilnej (czynnik Ia), która pod wpływem czynnika XIIIa i jonów Ca2+ przechodzi w usieciowaną, nierozpuszczalną fibrynę stabilną (czynnik Ib). Ta ostatnia wraz z czopem trombocytarnym, erytrocytami i leukocytami formuje skrzep krwi.
Proces odwrotny, czyli fizjologiczne rozpuszczanie skrzepu to fibrynoliza.
Znaczenie kliniczne.
Za fizjologiczne stężenie fibrynogenu we krwi przyjmuje się wartości od 1,5 do 3,5 g/l (150–350 mg/dl).
Niedobór fibrynogenu.
Niedobór predysponuje do wystąpienia krwawień. Może być spowodowany zmniejszoną syntezą (np. w przebiegu marskości wątroby, afibrynogenemii czy hipofibrynogenemii) bądź nadmiernym zużyciem (np. w zespole rozsianego krzepnięcia wewnątrznaczyniowego DIC).
Nadmiar fibrynogenu.
Wartości podwyższone, którym towarzyszy zwiększone ryzyko zakrzepicy, obserwowane są po urazach (w tym operacjach), w ostrych stanach zapalnych, chorobie wieńcowej, zespole nerczycowym, w kolagenozach, w niektórych nowotworach, w zawale mięśnia sercowego i w udarach, ale także fizjologicznie podczas ciąży.
Wrodzony niedobór fibrynogenu.
Wrodzony niedobór fibrynogenu zdarza się rzadko (1-2/1.000.000). Dziedziczony jest prawdopodobnie jako cecha autosomalna recesywna. Obejmuje on stany w których stężenie fibrynogenu jest nieoznaczalnie niskie ("afibrynogenemia"), obniżone ale z zachowaną prawidłową budową cząsteczki ("hipofibrynogenemia"), lub syntetyzowane białko jest dysfunkcyjne ("dysfibrynogenemia"). Możliwy jest też wariant mieszany – "hipodysfibrynogenemia".
W przypadku afibrynogenemii krew pozbawiona jest możliwości krzepnięcia, możliwe są trudne do zahamowania krwotoki, jednakże u niektórych osób objawy są zaskakująco skąpe. Afibrynogenemia i hipofibrynogenemia mogą być diagnozowane już u noworodków (nadmierne krwawienia z pępowiny). Często występują krwawienia z nosa i dziąseł oraz łatwe siniaczenie, natomiast krwawienia dostawowe (w przeciwieństwie do hemofilii) są dość rzadkie.
Dysfibrynogenemia w około połowie przypadków przebiega bezobjawowo, u 1/4 osób z tendencją do krwawień i w podobnym odsetku do tworzenia zakrzepów (z krwawieniami bądź bez nich).
Leczenie polega na podawaniu krioprecypitatu, świeżo mrożonego osocza (FFP) lub koncentratu czynnika I.

</doc>
<doc id="73910" url="https://pl.wikipedia.org/wiki?curid=73910" title="Egida">
Egida

Egida (gr. "aigís" ‘kozia skóra’, łac. "aegis") – w mitologii greckiej tarcza boga Zeusa i bogini Ateny.
Została wykuta przez Hefajstosa (w innej wersji: zrobiona ze skóry kozy Amaltei). Była ona atrybutem boga nieba i piorunów. Dała (jeszcze wtedy młodemu) Zeusowi zwycięstwo nad jego ojcem Kronosem, który wcześniej pożarł swoje dzieci – starsze rodzeństwo Zeusa.
We współczesnym języku polskim funkcjonuje związek frazeologiczny „pod egidą” oznaczający "pod opieką, przewodnictwem, auspicjami, patronatem, protektoratem", (przest.)" osłoną, puklerzem".

</doc>
<doc id="73913" url="https://pl.wikipedia.org/wiki?curid=73913" title="Globuliny">
Globuliny

Globuliny – frakcja białek osocza krwi.
Globuliny są odpowiedzialne za mechanizmy odpornościowe oraz wiążą tłuszcze i glukozę. Są białkami dobrze rozpuszczalnymi w rozcieńczonych roztworach soli, nie rozpuszczają się w czystej wodzie. Ulegają wytrąceniu już przy 50% wysycenia roztworu siarczanem amonu. Skład aminokwasowy globulin obejmuje zazwyczaj od 18 do 20 podstawowych aminokwasów. Globuliny są rozpowszechnione w komórkach i tkankach wszystkich organizmów. Stanowią one istotny składnik cytoplazmy wszystkich komórek. U roślin znaczne ilości globulin nagromadzają się w nasionach, u zwierząt występują one szczególnie obficie w płynach ustrojowych, takich jak osocze krwi czy mleko, oraz tkance mięśniowej.
Na podstawie rozkładu elektroforetycznego dzielimy je na:
Immunoglobuliny wchodzące w skład γ-globulin (gamma) dzielą się na pięć klas:

</doc>
<doc id="73914" url="https://pl.wikipedia.org/wiki?curid=73914" title="Thorbjørn Jagland">
Thorbjørn Jagland

Thorbjørn Jagland (ur. 5 listopada 1950 w Drammen) – norweski polityk, długoletni lider Partii Pracy, w latach 1996–1997 premier Norwegii, od 2009 do 2019 sekretarz generalny Rady Europy, przewodniczący Norweskiego Komitetu Noblowskiego (2009–2015).
Życiorys.
W 1969 zdał egzamin maturalny, w 1975 ukończył ekonomię na Uniwersytecie w Oslo. Był etatowym działaczem organizacji młodzieżowej laburzystów (w tym w latach 1977–1981 przewodniczącym), a następnie samej Partii Pracy. Od 1986 pełnił funkcję sekretarza generalnego, następnie w okresie 1992–2002 stał na czele tego ugrupowania.
Był radnym okręgu Buskerud, funkcję tę pełnił w latach 1975–1983. W 1993 po raz pierwszy uzyskał mandat posła do Stortingu. Reelekcję uzyskiwał trzykrotnie, w norweskim parlamencie zasiadał nieprzerwanie do 2009, reprezentując okręg Buskerud. Od 1993 do 1996 i od 1997 do 2000 był przewodniczącym frakcji laburzystów. W kadencji 2005–2009 sprawował urząd przewodniczącego Stortingu. Gdy w październiku 1996 Gro Harlem Brundtland ustąpiła z funkcji premiera, Thorbjørn Jagland stanął na czele rządu. Urząd ten sprawował do października 1997, kiedy to władzę przejęła centroprawicowa koalicja skupiona wokół Kjella Magne Bondevika. Od marca 2000 do października 2001 zajmował urząd ministra spraw zagranicznych w pierwszym gabinecie Jensa Stoltenberga.
1 października 2009 objął urząd sekretarza generalnego Rady Europy. 24 czerwca 2014 został wybrany na kolejną pięcioletnią kadencję. Zakończył urzędowanie we wrześniu 2019.

</doc>
<doc id="73917" url="https://pl.wikipedia.org/wiki?curid=73917" title="Max Stirner">
Max Stirner

Max Stirner, właśc. Johann Kaspar Schmidt (ur. 25 października 1806 w Bayreuth, zm. 25 czerwca 1856 w Berlinie) – filozof niemiecki, główny teoretyk indywidualizmu, twórca egoizmu stirnerowskiego, wpłynął na rozwój anarchoindywidualizmu oraz anarchoegoizmu (mimo że anarchistą się samemu nigdy nie nazwał, a swoich myśli nie określał jako anarchistyczne), autor książki "Jedyny i jego własność".
Życie i twórczość.
Stirner urodził się jako jedyne dziecko luterańskiej rodziny mieszkającej w Bayreuth.
"Stirner" to przezwisko, utworzone od dużego czoła i wykorzystane przez Schmidta jako pseudonim literacki, a potem także jako nazwisko. Jego ojciec zmarł, gdy Stirner miał 6 miesięcy. Chłopak był wychowywany przez matkę, a następnie przez ciotkę, która zajęła się nim, gdy matka ponownie wyszła za mąż i wyjechała z Bayreuth do Chełmna, gdzie mieszkał do 12 roku życia. Stirner skończył studia bez żadnego tytułu, tylko z wyróżnieniem naukowym na uniwersytetach w Berlinie, Erlangen i Królewcu. W Berlinie uczęszczał na trzy wykłady Hegla: filozofia religii, historia filozofii i filozofia subiektywnego ducha (która dotyczyła struktur poznawczych i procesów indywidualnego umysłu).
Pod koniec studiów Stirner poświęcił swój czas sprawom rodzinnym w związku z chorobą psychiczną matki. W 1832 roku wrócił wraz z matką do Berlina, gdzie szukał pracy jako nauczyciel (w 1837 matkę Stirnera przyjęto do szpitala psychiatrycznego, gdzie zmarła 3 lata po jego śmierci). W końcu znalazł pracę w prywatnej szkole jako nauczyciel łaciny. W tym czasie poślubił Agnes Butz (1815–1838), nieślubną córkę właścicielki mieszkania, które wynajmował. W sierpniu 1838 roku Agnes zmarła podczas porodu.
W latach 1839–1844 Stirner mieszkał w Berlinie. Otrzymał pracę w prywatnej szkole dla dziewcząt i spędził pięć lat ucząc historii i literatury. Poza nauczaniem, Stirner zaczął uczęszczać do kawiarenek, w których spotykali się intelektualiści w Berlinie. Bywał w czytelni imienia Willibald Alexisa, popołudnia spędzał w Cafe Stehely, a od 1841 był regularnym gościem w winiarni Hippel przy ulicy Friedrichstrasse. Było to miejsce spotkań wolnomyślicielskiego kółka młodoheglistów, skupionych wokół Bruno Bauera. Do grupy należała także Marie Dähnhard, która została drugą żoną Stirnera (jej dedykowany jest "Jedyny i jego własność"). W tym środowisku pomimo niewielkiej siły przebicia, Stirner zyskał szacunek dla swoich poglądów: wrogości do religii, nietolerancji umiarkowania i zdolności do wywoływania zagorzałych kłótni. Przez krótki czas pojawiali się u Hippla Marks i Engels, a rysunek Engelsa jest jedynym istniejącym portretem Stirnera.
W okresie berlińskim Stirner zaczął publikować. Kilka jego tekstów typowo dziennikarskich ukazało się w lokalnych gazetach wychodzących w Berlinie: "Rheinische Zeitung" i "Leipziger Allgemeine Zeitung". Napisał recenzję "Trąby Sądu Ostatecznego" (1842) Bruno Bauera, gdzie ten ostatni atakuje Hegla, i artykuł o pedagogice "Fałszywe zasady naszej edukacji" (1842). Pisma te szkicowały pogląd na jego późniejszą pracę. W tym okresie Stirner wspominał już, że pracuje nad książką, ale niewielu jego znajomych brało to poważnie. "Jedyny i jego własność" ukazał się w 1844 w Lipsku, wydany w nakładzie 1000 egzemplarzy.
Książka odniosła sukces wśród krytyków. Przyciągnęła uwagę takich osób jak Bettina von Arnim, "the doyenne of the Berlin literati" i Kuno Fischer, wywołała też oddźwięk u lewicowych heglistów takich jak: Bruno Bauer, Ludwig Feuerbach, Mojżesz Hess i Arnold Ruge, którzy polemizowali ze Stirnerem. Mimo to "Jedyny i jego własność" nie był sukcesem finansowym ani literackim. Stirner, który przestał nauczać zanim książka została wydana, a wcześniej wydał majątek swojej żony i musiał prosić o pożyczkę na łamach "Vossische Zeitung". Marie Dähnhardt zostawiła go pod koniec 1846 roku. Wiele lat później biograf Stirnera John Henry Mackay odnalazł ją w angielskiej społeczności rzymskokatolickiej. Odmówiła spotkania osobiście, ale napisała do niego opisując Stirnera jako chytrego człowieka, którego ani nie szanowała, ani nie kochała, a ich związek jako tylko wspólne życie, ale nie małżeństwo.
Od 1847 Stirner prowadził spokojne życie, coraz bardziej determinowane przez biedę. Był odcięty od ówczesnych wydarzeń (np. zignorował rewolucję w 1848). Kontynuował pisarstwo z przerwami, tłumaczył na niemiecki książki ekonomiczne Jean-Baptiste Saya i Adama Smitha oraz pisał dla "Oesterreichischen des Journal Lloyd". Głównym problemem Stirnera było w tym okresie unikanie wierzycieli, zmieniał często miejsce pobytu. Nie udało mu się jednak uniknąć dwukrotnego pobytu w więzieniu za długi w 1853 i 1854.
W maju 1856 znalazł się w Berlinie, będąc nadal w kłopotach finansowych. Ukąszony przez owada zapadł w gorączkę i po osłabieniu zmarł 25 czerwca.

</doc>
<doc id="73921" url="https://pl.wikipedia.org/wiki?curid=73921" title="Polska na letnich igrzyskach olimpijskich">
Polska na letnich igrzyskach olimpijskich

Polska na letnich igrzyskach olimpijskich – dokonania polskich sportowców uczestniczących w letnich igrzyskach olimpijskich.
Historia.
Oficjalnie Polacy uczestniczą w letnich igrzyskach olimpijskich od roku 1924, choć już wcześniej pojawiali się w ekipach państw zaborczych. W tym okresie Polskę reprezentowało w 25 dyscyplinach olimpijskich 1914 sportowców, z czego 1534 mężczyzn i 375 kobiet
Pierwsze medale olimpijskie dla niepodległej Polski 27 lipca 1924 roku, w Paryżu, wywalczyła czwórka kolarzy torowych w składzie Franciszek Szymczyk, Jan Łazarski, Józef Lange i Tomasz Stankiewicz – medal srebrny. Kilkanaście minut później medal brązowy w jeździeckim konkursie skoków zdobył indywidualnie Adam Królikiewicz na koniu Picador.
Pierwszy złoty medal zdobyła dyskobolka Halina Konopacka w 1928.
Pierwszym polskim sportowcem, który na jednych igrzyskach olimpijskich wywalczył dwa medale dla niepodległej Polski był jeździec Michał Antoniewicz, 1928 r. – srebro w konkursie skoków na koniu Readgledt i brąz we Wszechstronnym Konkursie Konia Wierzchowego na klaczy Moja Miła.
Trzy medale jako pierwsza zdobyła w 1964 r. lekkoatletka Irena Szewińska – złoty w sztafecie 4x100 m oraz srebrne w biegu na 200 m i skoku w dal. Trzej polscy sportowcy zdobyli na jednych igrzyskach po dwa złote medale: Witold Woyda w indywidualnym i drużynowym turnieju florecistów w 1972 r., Arkadiusz Skrzypaszek w 1992 r. w pięcioboju nowoczesnym – indywidualnie i drużynowo oraz Robert Korzeniowski w chodzie na 20 i 50 km w 2000 r.
Najwięcej medali (32) Polska zdobyła na Igrzyskach w Moskwie w 1980, zaś najwięcej złotych medali (7) przywozili Polacy czterokrotnie z igrzysk w: Tokio, Monachium, Montrealu, oraz Atlancie.
Polska po odzyskaniu niepodległości nie brała udziału w igrzyskach dwukrotnie - w 1920 z powodu udziału w wojnie polsko-bolszewickiej, a w 1984 Polska, podobnie jak większość krajów bloku wschodniego, zbojkotowała Igrzyska w Los Angeles.
Od roku 2000 polscy medaliści olimpijscy otrzymują po zakończeniu kariery świadczenie pieniężne zwane emeryturą olimpijską.

</doc>
<doc id="73925" url="https://pl.wikipedia.org/wiki?curid=73925" title="Sekcja krytyczna">
Sekcja krytyczna

Sekcja krytyczna – fragment kodu programu, w którym korzysta się z zasobu dzielonego, a co za tym idzie, w danej chwili może być wykorzystywany przez co najwyżej jeden wątek. System operacyjny dba o synchronizację, jeśli więcej wątków żąda wykonania kodu sekcji krytycznej, dopuszczany jest tylko jeden wątek, pozostałe są wstrzymywane. Dąży się do tego, aby kod sekcji krytycznej był krótki – wykonywał się szybko.
Poprzez ostrożne kontrolowanie, które zmienne są modyfikowane wewnątrz i poza sekcją krytyczną (zwykle poprzez uzyskiwanie dostępu do istotnego stanu tylko z zewnątrz), zapobiega się współbieżnemu dostępowi do tego stanu. Sekcja krytyczna jest zwykle używana, kiedy program wielowątkowy musi uaktualnić wiele powiązanych zmiennych, tak żeby inny wątek nie dokonał szkodliwych zmian tych danych. W odnośnej sytuacji, sekcja krytyczna może być użyta, żeby zagwarantować, że wspólny zasób – np. drukarka – jest używana tylko przez jeden proces w określonym czasie.
Sposób implementacji sekcji krytycznych jest zależny od systemu operacyjnego.
Najprostszą metodą jest zapobieżenie jakiejkolwiek zmianie kontroli procesora w obrębie sekcji krytycznej. W systemach z jednym procesorem może to zostać zrealizowane poprzez uniemożliwienie przerwań na wejściu do sekcji krytycznej, unikanie wywołań systemowych, które mogą spowodować przełączanie kontekstu w obrębie sekcji i przywracanie przerwań do ich poprzedniego stanu na wyjściu. Każdy wątek egzekucji wchodzący do dowolnej sekcji krytycznej gdziekolwiek w systemie, dzięki tej implementacji, uniemożliwi jakiemukolwiek innemu wątkowi, włącznie z przerwaniem, uzyskanie dostępu do procesora, a co za tym idzie, wejście do jakiejkolwiek innej sekcji krytycznej (a nawet dostęp do jakiegokolwiek kodu), dopóki oryginalny wątek nie opuści sekcji krytycznej.
Takie siłowe podejście może zostać rozwinięte przez użycie semaforów. Aby wejść do sekcji krytycznej, wątek musi zdobyć semafor, który uwalnia opuszczając sekcję. Inne wątki nie mogą wejść do sekcji krytycznej w tym samym czasie co oryginalny wątek, ale mogą uzyskać kontrolę nad procesorem i wykonać inny kod, włącznie z innymi sekcjami krytycznymi, które są chronione przez inne semafory.
Istnieją w literaturze pewne niejasności co do relacji pomiędzy różnymi sekcjami krytycznymi w tym samym programie. Zasadniczo, zasób, który musi być chroniony przed współbieżnym dostępem, może być dostępny z różnych fragmentów kodu. Każdy fragment musi być chroniony przez wspólny semafor. Czy teraz każdy fragment stanowi sekcję krytyczną, czy też wszystkie fragmenty chronione przez ten sam semafor stanowią jedną sekcję krytyczną? Ta niejasność jest widoczna w definicjach sekcji krytycznej takich jak „...fragment kodu, który może być wykonywany tylko przez jeden proces lub wątek jednocześnie.” Ta definicja jest prawdziwa tylko wtedy, gdy cały dostęp do chronionego zasobu jest zawarty w jednym fragmencie kodu, co wymaga albo definicji fragmentu kodu, albo tego, by sam kod był poniekąd sztuczny.
Sekcje krytyczne realizuje się np. z wykorzystaniem muteksów lub semaforów. Ponadto systemy operacyjne posiadają zwykle specjalne obiekty do tego rodzaju synchronizacji w obrębie wątków jednego procesu.
Brak wzajemnego wykluczania się wykonywania sekcji krytycznych może spowodować błędy wykonania, np. dwukrotne zapisanie danej albo niepoprawna modyfikacja zasobu (patrz poniższy przykład).
Konsekwencja braku synchronizacji.
Rozpatrzmy dwa procesy (P1, P2), które po wykonaniu zadania zwiększają pewien globalny licznik. Ponadto każdy proces dysponuje swoją lokalną pamięcią, niedostępną dla pozostałych.
Zwiększenie licznika jest realizowane w trzech krokach:
Program, który to wykonuje, składa się z następujących kroków:
 1: x = licznik
 2: x = x + 1
 3: licznik = x
Poszczególne kroki jako takie są niepodzielne (atomowe), lecz wykonanie składającego się z nich programu może być w dowolnej chwili przerwane.
Powód błędu: oba procesy posługują się aktualną wartością licznika przy obliczeniach, nie uwzględniono sytuacji (która w tym przykładzie zaistniała), że zawartość licznika zmienia się w trakcie obliczeń.
Przy prawidłowym wykonywaniu tego kodu, to znaczy zagwarantowaniu sekcją krytyczną, że te trzy instrukcje wykonają się w całości wyłącznie w kontekście jednego procesu, końcową wartością licznika byłoby spodziewane 3.
Sekcje krytyczne poziomu aplikacji.
Sekcje krytyczne poziomu aplikacji rezydują w zakresie pamięci procesu i są zwykle modyfikowalne przez sam proces. Nazywa się to obiektem przestrzeni użytkownika, ponieważ program uruchamiany przez użytkownika (w przeciwieństwie do jądra) może modyfikować obiekt i wchodzić z nim w interakcję. Jednakże wywołane funkcje mogą przeskoczyć do przestrzeni jądra aby zarejestrować w nim obiekt przestrzeni użytkownika.
Przykładowy kod sekcji krytycznych z wykorzystaniem POSIXowej biblioteki pthread
/* Przykład C/C++, Unix/Linux */
/* To jest obiekt sekcji krytycznej (statycznie zaalokowany) */
static pthread_mutex_t cs_mutex = PTHREAD_MUTEX_INITIALIZER;
void f()
 /* Wejdź do sekcji krytycznej – inne wątki są zablokowane*/
 pthread_mutex_lock( &amp;cs_mutex );
 /* Wykonaj trochę bezpiecznego przetwarzania*/
 /*Opuść sekcję krytyczną – inne wątki mogą teraz pthread_mutex_lock() */
 pthread_mutex_unlock( &amp;cs_mutex );
Przykładowy kod sekcji krytycznych z API Win32
/* Przykład C/C++, Windows, link do kernel32.dll */
static CRITICAL_SECTION cs; /* To jest obiekt sekcji krytycznej – raz zainicjalizowany nie może być przesunięty w pamięci*/
 /* Jeżeli programujesz w językach obiektowych, zadeklaruj to jako niestatyczną składową twojej klasy */
/* Zainicjalizuj sekcję krytyczną przed wejściem do wielowątkowego kontekstu */
InitializeCriticalSection(&amp;cs);
void f()
 /* Wejdź do sekcji krytycznej – inne wątki są zablokowane */
 EnterCriticalSection(&amp;cs);
 /* Wykonaj trochę bezpiecznego przetwarzania*/
 /*Opuść sekcję krytyczną – inne wątki mogą teraz EnterCriticalSection() */
 LeaveCriticalSection(&amp;cs);
/* Uwolnij obiekt systemowy po zakończeniu wszystkiego – zwykle na końcu kodu czyszczącego */
DeleteCriticalSection(&amp;cs);
Należy zauważyć, że w Windowsie NT (nie 9x/ME), funkcja TryEnterCriticalSection() może być użyta do podjęcia próby wejścia do sekcji krytycznej. Ta funkcja zwraca wynik natychmiast, tak że wątek może robić inne rzeczy, jeśli nie uda mu się dostać do sekcji krytycznej (zwykle ze względu na to, że inny wątek ją zablokował). W bibliotece pthreads odpowiadającą funkcją jest pthread_mutex_trylock(). Należy zauważyć, że użycie CriticalSection nie jest tym samym co Mutex w Win32, który jest obiektem używanym do "międzyprocesowej" synchronizacji. CriticalSection w Win32 służy do "wewnątrzprocesowej" synchronizacji (i jest znacznie szybszy, jeśli chodzi o czasy blokowania), ale nie może być dzielony pomiędzy procesami.

</doc>
<doc id="73931" url="https://pl.wikipedia.org/wiki?curid=73931" title="Koń trojański (informatyka)">
Koń trojański (informatyka)

Koń trojański, trojan – określenie oprogramowania, które podszywając się pod przydatne lub ciekawe dla użytkownika aplikacje, dodatkowo implementuje niepożądane, ukryte przed użytkownikiem różne funkcje (oprogramowanie wymuszające okup – , szpiegujące – , bomby logiczne, furtki umożliwiające przejęcie kontroli nad systemem przez nieuprawnione osoby itp.). Nazwa pochodzi od mitologicznego konia trojańskiego.
Zagrożenia.
Do typowych działań wykonywanych przez konie trojańskie należą:
Niektóre trojany mają dodatkowe funkcje, takie jak wyłączanie przez atakującego monitora, wysuwanie tacki napędu CD/DVD, otwieranie wybranych stron internetowych.
Profilaktyka.
Podstawową metodą obrony przed tego typu szkodliwymi programami powinna być profilaktyka:
Trojan zdalnego dostępu (ang. Remote Access Trojan).
Narzędzia typu Remote Access Tool pozwalają na zdalny dostęp i zarządzanie systemem na którym zainstaluje się moduł takiej aplikacji. W samych programach tego rodzaju nie ma wiele złego. Korzystają z nich administratorzy systemów czy też na przykład dział wsparcia w jakiejś firmie. Dzięki oprogramowaniu typu Remote Access Tool wspomniany dział wsparcia technicznego może połączyć się z komputerem danego użytkownika i zdalnie pomóc mu rozwiązać problem, który występuje na jego urządzeniu. Skrót RAT rozumiany najczęściej jako Remote Access Tool posiada również drugie rozwinięcie: Remote Access Trojan, czyli koń trojański zdalnego dostępu. Jest to złośliwa odmiana tego typu programów często używana do celów przestępczych.
Bardzo często konie trojańskie są to zaawansowane narzędzia, które pozwalają między innymi na:
Należy pamiętać, że programy typu Remote Access Trojan dają ogromne możliwości kontroli. Można nawet rzec, że pozwalają wykonać każdą czynność w systemie, zupełnie jakby się było fizycznie przy danym urządzeniu. Stwarza to ogromne zagrożenie.

</doc>
<doc id="73934" url="https://pl.wikipedia.org/wiki?curid=73934" title="Irena Kirszenstein">
Irena Kirszenstein



</doc>
<doc id="73935" url="https://pl.wikipedia.org/wiki?curid=73935" title="Irena Szewińska">
Irena Szewińska

Irena Kirszenstein-Szewińska (ur. 24 maja 1946 w Leningradzie, zm. 29 czerwca 2018 w Warszawie) – polska lekkoatletka specjalizująca się w biegach sprinterskich i skoku w dal, a po zakończeniu kariery działaczka krajowych i międzynarodowych organizacji sportowych; dama Orderu Orła Białego.
Należała do najbardziej utytułowanych polskich sportowców i najwybitniejszych lekkoatletek w historii: stawała na podium na czterech kolejnych igrzyskach olimpijskich.
Siedmiokrotna medalistka igrzysk olimpijskich (3 medale złote, 2 srebrne i 2 brązowe) oraz szesnastokrotna medalistka mistrzostw Europy (10 medali na otwartym stadionie i 6 w hali). Wielokrotna reprezentantka Polski w meczach międzypaństwowych i Pucharze Europy. W latach 1965–1979 zdobyła 24 medale mistrzostw Polski w biegu na 100 metrów, 200 metrów, 400 metrów, w sztafecie 4 × 100 metrów oraz w skoku w dal.
W 1974 agencja prasowa United Press International wybrała ją najlepszą sportsmenką na świecie. Czterokrotnie wybierana na najlepszego sportowca Polski w plebiscycie „Przeglądu Sportowego” (w 1965, 1966, 1974 i 1976). W 2021 w specjalnym plebiscycie „Przeglądu Sportowego” została uznana za polskiego sportowca stulecia.
Życiorys.
Pochodzenie i wykształcenie.
Urodziła się jako Irena Kirszenstein w rodzinie żydowskiej, 24 maja 1946 w Leningradzie (ówczesna nazwa Petersburga). Jej ojciec, Jakub Gustaw Kirszenstein (1919−2002) był inżynierem akustykiem i pochodził z Warszawy, natomiast matka, Eugenia z domu Rafalska (1922−1996), z Kijowa. Rodzice poznali się w Uzbekistanie, dokąd w 1941 ewakuowano kijowskie zakłady, w których pracowała matka Ireny, a także leningradzki instytut, w którym studiował jej ojciec. W 1947 Kirszensteinowie wraz z córką osiedlili się w Warszawie. W 1953 jej rodzice rozwiedli się, a Irena zamieszkała z matką przy al. Świerczewskiego (obecnie al. „Solidarności”) w Warszawie.
Była absolwentką XXXVII Liceum Ogólnokształcącego im. Jarosława Dąbrowskiego w Warszawie oraz Wydziału Nauk Społecznych Uniwersytetu Warszawskiego (1970, specjalizacja: ekonomia transportu).
Kariera sportowa.
Lekkoatletykę zaczęła uprawiać jesienią 1960, mając 14 lat, w grupie uczniów Szkoły Podstawowej nr 37 w Warszawie, której trenerem był dawny oszczepnik, finalista igrzysk olimpijskich z Melbourne (1956), Jan Kopyto. Od początku kariery startowała w barwach warszawskiej Polonii. Początkowo występowała m.in. w czwartkach lekkoatletycznych. W 1962 zdobyła w Łodzi pierwsze medale mistrzostw Polski młodzików.
Pierwsze międzynarodowe sukcesy odniosła już w 1964 – podczas rozgrywanych w Warszawie europejskich igrzysk juniorów (późniejsze mistrzostwa Europy juniorów) zdobyła trzy złote medale wygrywając bieg na 200 metrów i skok w dal oraz wraz z koleżankami w biegu rozstawnym na 4 × 100 metrów. Miesiąc później na igrzyskach olimpijskich w Tokio wywalczyła srebrne medale w skoku w dal i biegu na 200 metrów, a wraz z Teresą Ciepły, Haliną Górecką i Ewą Kłobukowską poprawiając rekord świata (czasem 43,69) zdobyła złoto w sztafecie sprinterskiej. Rok później zdobyła w Budapeszcie trzy medale uniwersjady, a w 1966 także w stolicy Węgier wywalczyła cztery (w tym trzy złote) krążki mistrzostw Europy. W 1968 w Meksyku podczas igrzysk olimpijskich zwyciężyła w biegu na 200 metrów poprawiając czasem 22,58 rekord świata oraz zdobyła brąz na dystansie 100 metrów. W biegu rozstawnym 4 × 100 metrów Polki zgubiły pałeczkę (ostatecznie dobiegły do mety, nie awansując do finału) – w efekcie manipulacji medialnych i wydarzeń związanych z Marcem 1968 roku Szewińska stała się w związku z tym wydarzeniem obiektem ataków antysemickich. Wstawił się za nią w „Ekspresie Wieczornym” znany felietonista Wiech. Zimą 1969 zdobyła w Belgradzie trzy medale lekkoatletycznych europejskich igrzysk halowych.
W związku z ciążą opuściła sezon letni 1969, a w 1970 po urodzeniu syna Andrzeja wystartowała w uniwersjadzie w Turynie, odpadając już w półfinale biegu na 100 metrów. Zimą 1971 stanęła na podium halowych mistrzostw Europy w skoku w dal. Latem 1971 na mistrzostwach Europy w Helsinkach zdobyła brązowy medal w biegu na 200 metrów. W sylwestra z 1971 na 1972, podczas zgrupowania w Zakopanem, doznała kontuzji (skręcenie kostki lewej nogi), przez co musiała zrezygnować ze startów w skoku w dal. Podczas igrzysk olimpijskich w Monachium zdobyła brązowy medal w biegu na 200 metrów i dotarła do półfinałów rywalizacji na dystansie 100 metrów. Tuż za podium, na czwartym miejscu, zakończyła start w biegu na 60 metrów podczas halowych mistrzostw Europy w Rotterdamie, a rok później na halowym czempionacie zdobyła brąz w biegu na 60 metrów. Od jesieni 1973 rozpoczęła starty w biegu na 400 metrów. W sezonie letnim 1974 trzy medale (w tym dwa złote w biegach na 100 i 200 metrów) podczas mistrzostw Europy w Rzymie. Na początku marca w Katowicach rozegrano halowe mistrzostwa Europy, w których Szewińska zdobyła brązowy medal w biegu na 60 metrów. Na igrzyskach olimpijskich w Montrealu w 1976 zdobyła złoty medal na dystanie 400 m, ustanawiając czasem 49,29 nowy rekord świata. Dwukrotnie zdobywała brązowe medale mistrzostw Europy w Pradze (1978). Podczas swojego ostatniego olimpijskiego startu – na igrzyskach olimpijskich w Moskwie w 1980 – dotarła do półfinału biegu na 400 metrów.
Po zakończeniu kariery sportowej.
Po zakończeniu w 1980 kariery sportowej rozpoczęła działalność w szeregu organizacji. Od 1980 do 2009 zasiadała w Zarządzie Polskiego Związku Lekkiej Atletyki (w latach 1997–2009 była prezesem PZLA). W latach 1982–1989 była członkiem Patriotycznego Ruchu Odrodzenia Narodowego. W 1984 została wybrana do Komitetu Kobiecego International Association of Athletics Federations (IAAF), w 1995 do Rady European Athletics Association. Od 2005 do 2009 i ponownie od 2011 zasiadała w Radzie IAAF (Międzynarodowego Stowarzyszenia Federacji Lekkoatletycznych). Była wiceprezesem Polskiego Komitetu Olimpijskiego, a od 1998 również członkiem Międzynarodowego Komitetu Olimpijskiego. W 2005 była członkiem wyborczego Komitetu Honorowego Lecha Kaczyńskiego. Po aferze finansowej w 2009, nie ubiegała się o reelekcję na stanowisku Prezesa Polskiego Związku Lekkiej Atletyki.
Jako przedstawiciel Międzynarodowego Komitetu Olimpijskiego była członkiem Komisji Koordynacyjnej sprawdzającej stan przygotowań do igrzysk olimpijskich w Atenach (2004), Londynie (2012) oraz Tokio (2020).
Była członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015 roku.
Życie prywatne.
W 1967 wyszła za mąż za Sławomira Szewińskiego (znanego również pod imieniem Janusz), także sportowca – biegającego na 400 metrów przez płotki, jej trenera i fotografa. Ich synami są:
Zmarła 29 czerwca 2018 po długiej walce z chorobą nowotworową.
5 lipca 2018 w katedrze polowej Wojska Polskiego odbyła się msza święta pogrzebowa, której przewodniczył biskup Marian Florczyk. Uroczystości miały charakter państwowy i odbyły się w asyście kompanii reprezentacyjnej Wojska Polskiego. Uczestniczyli w nich, m.in. prezydent RP Andrzej Duda wraz z małżonką, premier Mateusz Morawiecki, minister sportu Witold Bańka, szef MKOl Thomas Bach, szef IAAF Sebastian Coe, szef PKOl Andrzej Kraśnicki oraz wielu sportowców, w tym m.in. Tomasz Majewski, Anita Włodarczyk, Czesław Lang, Władysław Kozakiewicz, Robert Korzeniowski czy Andrzej Person. Irena Szewińska spoczęła w Alei Zasłużonych Cmentarza Wojskowego na Powązkach w Warszawie (kwatera G-tuje-39).
Nagrody i wyróżnienia.
W 1974 została wybrana w plebiscycie agencji prasowej United Press International najlepszą sportsmenką świata, wygrała wówczas także doroczny plebiscyt Track &amp; Field Athlete of the Year. Czterokrotnie wygrywała plebiscyt „Przeglądu Sportowego” na 10 Najlepszych Sportowców Polski (łącznie dziewięciokrotnie w dziesiątce), siedmiokrotnie triumfowała w rankingu Złote Kolce. W 1981 została wybrana do International Jewish Sports Hall of Fame – międzynarodowej galerii sław sportowców pochodzenia żydowskiego. W 1984 otrzymała tytuł „Sportowiec 40-lecia PRL”. W plebiscycie „Polityki”, „Przeglądu Sportowego” i „Tempa” została uznana w 1998 za postać numer 1 w polskim sporcie XX wieku.
29 września 2007 została uhonorowana doktoratem honoris causa przez Akademię Wychowania Fizycznego i Sportu w Gdańsku.
W 1994 otrzymała Medal Kalos Kagathos przyznawany wybitnym sportowcom, którzy odnieśli sukces również poza sportem. W 2009 nadano jej tytuł Honorowego Prezesa Polskiego Związku Lekkiej Atletyki oraz w plebiscycie z okazji 90-lecia PZLA wybrano ją najlepszą polską lekkoatletką w biegach na 200 i 400 metrów. W 2012 została włączona do IAAF Hall of Fame.
W Pułtusku znajduje się publiczna szkoła podstawowa jej imienia.
Od 15.10.2018 roku Irena Szewińska jest także patronką Szkoły Podstawowej nr 2 z Oddziałami Dwujęzycznymi w Łomiankach-Dąbrowie Leśnej, gdzie mieszkała wraz z rodziną i aktywnie wspierała rozwój sportu w gminie Łomianki.
W 2005 Rada Miasta Bydgoszczy nadała jej tytuł honorowego obywatela Bydgoszczy. 10 września 2014 została honorową obywatelką Sopotu, 20 września 2014 Pułtuska, a 26 marca 2015 Zgierza. W czerwcu 2018 została uhonorowana Medalem Prezydenta Miasta Torunia Thorunium.
W 2018 Międzynarodowa Federacja Lekkoatletyczna postanowiła upamiętnić 12 najwybitniejszych postaci w historii lekkiej atletyki tablicami pamiątkowymi (m.in. Emila Zatopka, Paavo Nurmi, Jesse Owensa, Abebe Bikili i Fanny Blankers-Koen). Wśród nich znajdzie się tablica poświęcona Irenie Szewińskiej, która umieszczona zostanie na stadionie Zawiszy w Bydgoszczy, gdzie pobiła rekord świata w biegu na 400 metrów podczas Grand Prix Brdy w 1976 roku.
Rekordy.
Rekordy świata.
W czasie swojej kariery Irena Szewińska 10 razy poprawiała rekordy świata.
Rekordy życiowe.
Poniższa tabela prezentuje rekordy życiowe Ireny Szewińskiej w konkurencjach stadionowych.

</doc>
<doc id="73936" url="https://pl.wikipedia.org/wiki?curid=73936" title="Drogi żółciowe">
Drogi żółciowe

Drogi żółciowe – zespół przewodów odprowadzających żółć z wątroby do dwunastnicy. Nadmiar żółci jest magazynowany w pęcherzyku żółciowym. Rozróżnia się drogi żółciowe wewnątrzwątrobowe oraz zewnątrzwątrobowe.
Drogi żółciowe wewnątrzwątrobowe.
Rozpoczynają się w wątrobie kanalikami żółciowymi włosowatymi (międzykomórkowymi), które łącząc się tworzą przewodziki międzyzrazikowe (łac. "ductuli interlobulares"). Żółć jest produkowana w komórkach wątroby (hepatocytach). Przewodziki międzyzrazikowe łączą się w przewodziki żółciowe (łac. "ductuli biliferi"). Następnie kierują się one do wnęki wątrobowej tworząc przewód wątrobowy prawy oraz przewód wątrobowy lewy, które we wnęce łączą się w przewód wątrobowy wspólny (łac. "ductus hepaticus communis").
Początkowe odcinki przewodzików międzyzrazikowych wysłane są nabłonkiem sześciennym. Ich dalsze części oraz większe przewody wysłane są nabłonkiem walcowatym. 
Przewód wątrobowy prawy zbiera żółć z płata prawego i płata czworobocznego wątroby.
Przewód wątrobowy lewy zbiera żółć z płata lewego i płata ogoniastego wątroby.
Drogi żółciowe zewnątrzwątrobowe.
Przewód wątrobowy wspólny (łac. "ductus hepaticus communis") – średnica około 4 mm; długość zmienna osobniczo (od 2 do 6 cm). Biegnie w więzadle wątrobowo-dwunastniczym ("łac. ligamentum hepatoduodenale"). Sąsiaduje z przewodem pęcherzykowym od strony prawej.
Pęcherzyk żółciowy (łac. "vesica fellea") – narząd mający na celu magazynowanie i zagęszczanie żółci w przerwie pomiędzy okresami trawienia. Od strony trzewnej pokryty jest otrzewną. Pęcherzyk dzielimy na trzy części:
Przewód pęcherzykowy (łac. "ductus cysticus") doprowadza i odprowadza żółć z pęcherzyka żółciowego. Stanowi jego część. Ściana przewodu pęcherzyka żółciowego jest pofałdowana. Błona śluzowa przewodu tworzy fałd spiralny (łac. "plica spiralis"), składający się z wielu wpukleń obejmujących od 1/3 do 2/3 obwodu. W normalnych warunkach, przewód jest drożny w obie strony. Na skutek skurczu mięśniówki przewodu przepływ żółci może zostać zahamowany. 
Przewód żółciowy wspólny (łac. "ductus choledochus") – średnica 5 mm; długość około 7 cm. Powstaje z połączenia przewodu pęcherzykowego i przewodu wątrobowego wspólnego. Dzieli się na cztery części: 
Schorzenia dróg żółciowych i pęcherzyka żółciowego.
Zablokowanie przepływu żółci w drogach żółciowych może spowodować żółtaczkę mechaniczną.

</doc>
<doc id="73940" url="https://pl.wikipedia.org/wiki?curid=73940" title="Wzw">
Wzw



</doc>
<doc id="73941" url="https://pl.wikipedia.org/wiki?curid=73941" title="Flaga Andrychowa">
Flaga Andrychowa



</doc>
<doc id="73942" url="https://pl.wikipedia.org/wiki?curid=73942" title="Wirusowe zapalenie wątroby">
Wirusowe zapalenie wątroby

Wirusowe zapalenie wątroby, WZW () – choroba wątroby wywołana zakażeniem wirusowym. Często potocznie nazywana „żółtaczką”, jest to jednak określenie nieprawidłowe i niemedyczne (w medycynie termin ten oznacza jedynie objaw zażółcenia powłok skórnych) oraz nieścisłe, z uwagi na różnorodny przebieg wirusowych zapaleń wątroby (które mogą przebiegać także bez zażółcenia skóry).
Czynniki etiologiczne.
Wśród wirusów hepatotropowych możemy rozróżnić:
Inne wirusy, pierwotnie niehepatotropowe, mogące wywołać wirusowe zapalenie wątroby:
Często u chorych na WZW wykrywany jest bardzo powszechny wirus Torque Teno (TTV). Jego obecność nie ma wpływu na przebieg naturalny oraz nie przypisano mu znaczącego udziału w wywoływaniu jakiejkolwiek choroby.
Wyróżnione zostało także wirusowe zapalenie wątroby typu nie-A, nie-B, nie-C, nie-D, nie-E, którego przyczyna nie jest znana, a u pacjentów nie można wykryć żadnych wirusów hepatotropowych. Na podstawie badań na zwierzętach wywnioskowano, że okres wylegania tej postaci WZW wynosi około od 3 do 9 tygodni.

</doc>
<doc id="73944" url="https://pl.wikipedia.org/wiki?curid=73944" title="Związki zawodowe">
Związki zawodowe



</doc>
<doc id="73951" url="https://pl.wikipedia.org/wiki?curid=73951" title="Thomas Kuhn">
Thomas Kuhn

Thomas Samuel Kuhn (ur. 18 lipca 1922 w Cincinnati, zm. 17 czerwca 1996 w Cambridge) – amerykański fizyk, historyk i filozof nauki, twórca pojęcia paradygmatu naukowego.
Kariera zawodowa.
Studiował fizykę na Uniwersytecie Harvarda, uzyskał stopień doktora w jej zakresie w 1949 roku. Na prośbę rektora uczelni, w latach 1948–1956 jako adiunkt (assistant professor) prowadził kurs z historii nauki, trwale przenosząc swoje zainteresowania na tę dyscyplinę.
W 1956 Kuhn podjął pracę na Uniwersytecie Kalifornijskim w Berkeley, na którym otrzymał tytuł profesora zwyczajnego historii nauki. W 1964 otrzymał imienny tytuł profesora M. Taylora Pyne′a w dziedzinie filozofia i historii nauki na Uniwersytecie Princeton. 
Obowiązki profesora filozofii i historii nauki pełnił również w Massachusetts Institute of Technology, od powrotu w 1979 do Bostonu. W 1983 otrzymał w MIT imienny tytuł profesora L. S. Rockefellera w dziedzinie filozofii. 
W 1954 otrzymał stypendium Guggenheima, w roku 1982 został nagrodzony medalem Historii Nauki, posiadał liczne doktoraty honoris causa, m.in. Uniwersytetu Columbia, Uniwersytetu Notre Dame w South Bend, uniwersytetu w Padwie i Atenach.
Koncepcje i publikacje.
Spośród pięciu książek i licznych opublikowanych artykułów najbardziej znaną pracą Kuhna jest "The Structure of Scientific Revolutions". Napisał ją jako absolwent fizyki teoretycznej na Harvardzie. Praca ta była początkowo opublikowana jako monografia w "Międzynarodowej Encyklopedii Jedności Nauki" ("International Encyclopedia of Unified Science") 1962, a następnie w 1963 wydawnictwo University of Chicago Press wydało ją w postaci książkowej. 
Tytuł ten ukazał się w 16 językach i jest obowiązkowym materiałem na kierunkach studiów takich jak filozofia i historia nauki, a także pedagogika, historia, psychologia. "Struktura" wywołała wiele kontrowersji, a idee Kuhna były kwestionowane, m.in. przez Stevena Weinberga.
Publikacja "Droga po Strukturze" dopełnia dzieło Kuhna o problematykę, którą włączył do sfery swoich zainteresowań pod koniec życia. Kuhn skupia się w niej na społecznej naturze badań naukowych, analizuje związek między postępem naukowym a ewolucją oraz rozwija koncepcję niewspółmierności rozumianej jako stosunek zachodzący między strukturami językowymi. Ten ostatni temat staje się wiodącym motywem "Drogi po Strukturze". Książkę dopełnia obszerny wywiad przeprowadzony z Kuhnem w 1993 roku.

</doc>
<doc id="73952" url="https://pl.wikipedia.org/wiki?curid=73952" title="Abundita">
Abundita



</doc>
<doc id="73953" url="https://pl.wikipedia.org/wiki?curid=73953" title="Abundantia">
Abundantia



</doc>
<doc id="73954" url="https://pl.wikipedia.org/wiki?curid=73954" title="MAS">
MAS



</doc>
<doc id="73955" url="https://pl.wikipedia.org/wiki?curid=73955" title="Polscy medaliści igrzysk olimpijskich">
Polscy medaliści igrzysk olimpijskich

Zobacz też:

</doc>
<doc id="73958" url="https://pl.wikipedia.org/wiki?curid=73958" title="Aelia Flavia Flacilla">
Aelia Flavia Flacilla



</doc>
<doc id="73959" url="https://pl.wikipedia.org/wiki?curid=73959" title="Flavius Arcadius">
Flavius Arcadius



</doc>
<doc id="73960" url="https://pl.wikipedia.org/wiki?curid=73960" title="Honoriusz (cesarz)">
Honoriusz (cesarz)

Flavius Augustus Honorius (ur. 9 września 384, zm. 15 sierpnia 423 w Rawennie) – cesarz rzymski od 395 do 423 roku.
Syn Teodozjusza I Wielkiego i jego pierwszej żony – Flacylli. Brat cesarza Arkadiusza i przyrodni brat Galli Placydii.
Honoriusz w wieku 2 lat został mianowany konsulem rzymskim. 23 stycznia 393 otrzymał tytuł augusta i tym samym został współwładcą cesarstwa. Cesarzem został w wieku 10 lat i razem z bratem Arkadiuszem podzielili cesarstwo na część zachodnią i wschodnią. Opiekunem Honoriusza został wódz Stylichon, który z czasem zyskał ogromne wpływy na dworze. Honoriusz ożenił się z córką Stylichona – Marią, a następnie młodszą – Termancją, ale z żadną nie doczekał się potomstwa. Stylichon popadł w niełaskę i został zamordowany w 408, a Honoriusz rozwiódł się ze swoją drugą żoną.
W 402 Honoriusz przeniósł stolicę Zachodniego Cesarstwa do Rawenny. Prowadził wojny z licznymi uzurpatorami do tytułu cesarza. Za jego panowania, w 410 roku, miasto Rzym po raz pierwszy od 800 lat zostało najechane i zdobyte przez barbarzyńców pod wodzą Alaryka. Honoriusz zawarł pokój z następcą Alaryka – Ataulfem i wydał za niego swoją siostrę.
Zmarł w 423 roku, prawdopodobnie na cukrzycę, zostawiając cesarstwo o wiele słabsze i mniejsze (m.in. zrezygnował z obrony Brytanii). Opinię starożytnych o Honoriuszu oddaje anegdota przytoczona przez Prokopiusza z Cezarei, według której cesarz był zapalonym hodowcą drobiu. Ulubionego koguta nazwał Rzym. Gdy poinformowano go, że Rzym został najechany przez Alaryka, cesarz rozpłakał się, gdyż myślał, że chodzi o jego pupilka.

</doc>
<doc id="73965" url="https://pl.wikipedia.org/wiki?curid=73965" title="Wirusowe zapalenie wątroby typu A">
Wirusowe zapalenie wątroby typu A



</doc>
<doc id="73966" url="https://pl.wikipedia.org/wiki?curid=73966" title="Cube">
Cube



</doc>
<doc id="73969" url="https://pl.wikipedia.org/wiki?curid=73969" title="Lista kierowców Formuły 1">
Lista kierowców Formuły 1

Według definicji ciała zarządzającego sportami motorowymi na świecie – Fédération Internationale de l’Automobile (FIA), Formuła 1 (F1) jest najwyższą klasą wyścigów samochodów jednomiejscowych. Słowo „formuła” w nazwie odnosi się do zbioru zasad, których muszą przestrzegać wszyscy uczestnicy i z którymi muszą być zgodne wszystkie samochody. Sezon mistrzostw świata Formuły 1 składa się z serii wyścigów, znanych jako Grand Prix, które odbywają się na przeznaczonych do tego celu torach wyścigowych, a czasem na zamkniętych ulicach miast. Najbardziej znanym Grand Prix jest Grand Prix Monako, odbywające się w Monte Carlo. Na podstawie wyników każdego wyścigu przyznaje się punkty zarówno dla kierowców, jak i konstruktorów. Punkty te decydują o tym, któremu kierowcy i konstruktorowi przysługuje mistrzostwo po każdym sezonie. Pierwszym Grand Prix Formuły 1 było Grand Prix Wielkiej Brytanii 1950. Od tamtego czasu rozegrano 72 sezony Formuły 1, do których zaliczano 1079 Grand Prix.
Lista kierowców Formuły 1.
Łącznie, w Grand Prix Formuły 1 udział brało 915. kierowców. Każdy z nich został wystawiony do co najmniej jednego Grand Prix, ale niektórzy z nich nie brali udziału w żadnym wyścigu, zazwyczaj z powodu niezakwalifikowania się do niego. Najwięcej zgłoszeń ma na swoim koncie Fernando Alonso (356), najwięcej zwycięstw (103) i pole positions (103) Lewis Hamilton, zaś najwięcej najszybszych okrążeń ustanowił Michael Schumacher (76). Michael Schumacher i Lewis Hamilton zdobyli po 7 tytułów mistrza świata i od 2020 roku mają wspólny rekord pod względem zdobytych tytułów mistrzowskich. Juan Manuel Fangio ma ich na koncie 5, a Alain Prost i Sebastian Vettel 4. Pierwszym mistrzem świata został Giuseppe „Nino” Farina, zaś obecnie broni tego tytułu Max Verstappen.
Aż do sezonu 1990 nie wszystkie punkty zdobyte przez kierowców były liczone do ich łącznego dorobku w klasyfikacji mistrzostw (por. Lista systemów punktacji Formuły 1). Na tej liście uwzględnione są tylko te, które wliczano do klasyfikacji mistrzostw.
Lista nie uwzględnia kierowców, którzy uczestniczyli w piątkowych treningach, zgodnie z przepisami wprowadzonymi w sezonie 2004.
Lista.
"Stan po Grand Prix Meksyku 2022"
Narodowości.
"Stan po Grand Prix Meksyku 2022"

</doc>
<doc id="73972" url="https://pl.wikipedia.org/wiki?curid=73972" title="Lista torów Formuły 1">
Lista torów Formuły 1

Sezon mistrzostw świata Formuły 1 składa się z serii Grand Prix, które odbywają się na przeznaczonych do tego celu torach wyścigowych, a czasem na zamkniętych ulicach miast. Wyniki wszystkich wyścigów w danym sezonie pozwalają wyłonić mistrza w dwóch kategoriach – wśród kierowców i konstruktorów.
Pierwsze Grand Prix Mistrzostw Świata Formuły 1 odbyło się w 1950 roku na brytyjskim Silverstone Circuit. Zwycięzcą został Giuseppe „Nino” Farina, startujący w Alfie Romeo. W początkowych latach wyścigi rozgrywane były głównie na torach europejskich, jednak Formuła 1 stała się serią o zasięgu globalnym. Z 19 torów używanych w sezonie 2014, 6 to obiekty powstałe w XXI wieku, a wszystkie z nich (z wyjątkiem Sochi Autodrom) znajdują się poza Europą.
Torem, na którym zorganizowano najwięcej wyścigów Formuły 1, jest Autodromo Nazionale di Monza. Włoski tor używany był we wszystkich edycjach Grand Prix Włoch Formuły 1 poza sezonem 1980, kiedy to wyścig rozegrano na Autodromo Enzo e Dino Ferrari. Najkrótszym torem wykorzystywanym w Formule 1 był Zeltweg Airfield w Austrii o długości 3,200 km, natomiast najdłuższym – Pescara Circuit we Włoszech (25,579 km), gdzie rozegrano jedyne wliczane do wyników, Grand Prix Pescara 1957.
Przez lata tory poddawano przebudowom lub korzystano z różnych ich konfiguracji. Lista przedstawia ostatnie wykorzystywane warianty torów.
Tory według państw.
Od 1950 roku Grand Prix Formuły 1 zorganizowano na 75 torach zlokalizowanych w 34 państwach świata, na wszystkich kontynentach poza Antarktydą. W Stanach Zjednoczonych używano aż dziesięciu obiektów (w 2022 roku dołączy jedenasty obiekt, a w 2023 dwunasty). Na siedmiu trasach ścigano się we Francji, a na sześciu w Hiszpanii.

</doc>
<doc id="73975" url="https://pl.wikipedia.org/wiki?curid=73975" title="Hugh E. Blair">
Hugh E. Blair

Hugh Edward Blair (ur. 23 maja 1909, zm. 28 stycznia 1967) – amerykański interlingwista, współautor "Interlingua Grammar".
Asystent Alice Vanderbilt Morris, fundatorki International Auxiliary Language Association. Członek ekipy lingwistycznej IALA, bliski współpracownik Alexandra Gode, razem z którym opracował drugie (obok Interlingua-English Dictionary) fundamentalne dzieło języka interlingua – "Interlingua Grammar" (1951). Po zakończeniu działalności IALA (31 marca 1953) współpracownik "Division de Interlingua" w "Science Service". Współredagował magazyn "Novas de Interlingua", powstały po zamknięciu "Novas de IALA", potem był sekretarzem "American Interlingua Society" i redaktorem magazynu "Interlingua at Work".

</doc>
<doc id="73976" url="https://pl.wikipedia.org/wiki?curid=73976" title="Lista Grand Prix Formuły 1">
Lista Grand Prix Formuły 1

Lista Grand Prix Formuły 1, która znajduje się poniżej zawiera wszystkie eliminacje, które były i są zaliczane do Mistrzostw Świata Formuły 1 od jego początku, czyli od sezonu 1950.
Grand Prix Wielkiej Brytanii i Grand Prix Włoch są najdłużej organizowanymi wyścigami Grand Prix Formuły 1 – obie eliminacje odbywają się nieprzerwanie od 1950 roku. Zaś najwięcej wyścigów na jednym torze gościł tor Autodromo Nazionale di Monza, na którym zorganizowano 72 wyścigi. Drugie miejsce pod tym względem zajmuje Circuit de Monaco (z 68 wyścigami), a tuż za nim znajduje się tor Silverstone (na którym zorganizowano 57 wyścigów). Austria, Bahrajn, Niemcy, Francja, Włochy, Japonia, Hiszpania, Wielka Brytania i Stany Zjednoczone organizowały dwa Grand Prix w różnych sezonach, natomiast Stany Zjednoczone i Włochy są jedynymi krajami, w których organizowano trzy Grand Prix w jednym sezonie. Ostatnim krajem, który gościł swoje pierwsze Grand Prix, była Arabia Saudyjska w sezonie 2021.
Przepisy dotyczące dystansu wyścigu Grand Prix zmieniały się w historii Formuły 1. W sezonach 1950–1957 wyścigi miały długość ponad 300 km (190 mil) lub trwały trzy godziny. W 1958 długość wyścigu została ustalona między 300 kilometrów lub dwie godziny (minimum) do 500 kilometrów (maksymalnie). Od 1966, dystans wyścigu wynosił między 300 a 400 kilometrów, zaś w 1971 ustalono maksymalną długość wyścigu na 321,87 km. W sezonach 1973–1980 runda miała mieć 321,87 km lub miała trwać dwie godziny, w zależności od tego, co nastąpi wcześniej. Od 1981 do 1984 dystans wyścigu wynosił między 250 a 320 kilometrów, lub trwał dwie godziny. W 1984, maksymalna długość została zmieniona na 300 kilometrów wraz z okrążeniem formującym, zaś w 1989 roku ujednolicono długość do 305 kilometrów. Wyjątkiem jest wyścig o Grand Prix Monako, które ma długość co najmniej 260 kilometrów.
Wyścig nie może trwać dłużej niż dwie godziny, jeśli nie zostanie zatrzymany. Od 2012 roku, maksymalny czas wyścigu, w tym prawdopodobne zatrzymania, wynosił cztery godziny, zaś od 2021 skrócono to do trzech godzin.
Po Grand Prix São Paulo 2022, w sumie odbyło się 1078 wyścigów, włączając w to jedenaście wyścigów Indianapolis 500, które były częścią Mistrzostw Świata Formuły 1 w sezonach 1950–1960.

</doc>
<doc id="73977" url="https://pl.wikipedia.org/wiki?curid=73977" title="Lista konstruktorów Formuły 1">
Lista konstruktorów Formuły 1

Lista konstruktorów, którzy uczestniczyli w Mistrzostwach Świata Formuły 1.
Terminologia.
W Formule 1 terminy „konstruktor” i „zespół” nie są równoważne. Zespół zgłasza samochód i kierowcę do wyścigu i jest odpowiedzialny za przygotowanie i utrzymanie tegoż samochodu podczas weekendu wyścigowego. Natomiast zgodnie z art. 6.3 regulaminu FIA Formuły 1 konstruktor to osoba (prawna lub nieposiadająca osobowości prawnej), która projektuje części określone w osobnym załączniku. Według regulaminu „marka silnika lub podwozia to nazwa nadana przez jego konstruktora”. Od początku lat 80. każdy zespół musi posiadać prawa intelektualne do używanych przez siebie samochodów, stąd też obecnie terminy „konstruktor” i „zespół” są synonimami, z pewnymi wyjątkami, jak zespół BMS Scuderia Italia, który nigdy nie zbudował własnego samochodu, a korzystał z podwozi Dallary i Loli. Z kolei Boro czy Pearce nominowali się jako konstruktorzy, mimo że korzystali z samochodów wyprodukowanych przez inne firmy.
Do lat 70. konstruktorzy, produkujący samochody Formuły 1, poza wystawianiem zespołów fabrycznych, mogli dowolnie sprzedawać i wynajmować swoje pojazdy innym zespołom. Tacy producenci jak Brabham czy Lotus wynajmowali swoje samochody szerokim rzeszom klientów rywalizującym w Formule 1. Rob Walker Racing Team, wynajmujący samochody od różnych firm, odniósł pierwsze zwycięstwa dla Coopera i Lotusa jako konstruktorów.
Lista konstruktorów.
Lista obejmuje konstruktorów rywalizujących w Grand Prix Formuły 1. Nie obejmuje konstruktorów rywalizujących wyłącznie w nieoficjalnych wyścigach Formuły 1.
Legenda: GP = Liczba Grand Prix, w których uczestniczył konstruktor; Kier. = Liczba kierowców; Zgł. = Łączna liczba zgłoszeń; Zw. = Liczba wygranych Grand Prix; Pkt. = Liczba zdobytych punktów; PP = Liczba pole position; NO = Liczba najszybszych okrążeń; Pod. = Liczba podiów; WCC = Liczba zdobytych tytułów w klasyfikacji konstruktorów; WDC = Liczba zdobytych tytułów w klasyfikacji kierowców.
Na różowo zaznaczono konstruktorów występujących wyłącznie w Indianapolis 500, a na niebiesko konstruktorów zgłoszonych do sezonu 2022 Formuły 1.
Zmiany nazw.
Zmiany nazw konstruktorów wynikały zazwyczaj ze zmiany ich właścicieli. Zmiana nazwy konstruktora jest możliwa po zakończeniu sezonu.
Wyścigi nieoficjalne.
Poniższa lista przedstawia konstruktorów, którzy uczestniczyli w nieoficjalnych wyścigach Formuły 1 (tj. niewliczanych do Mistrzostw Świata wyścigach według przepisów Formuły 1), ale nigdy nie uczestniczyli w Mistrzostwach Świata Formuły 1. Ostatni nieoficjalny wyścig Formuły 1 odbył się w 1983 roku.
Niedoszłe projekty.
Poniższa lista przedstawia konstruktorów, którzy bez powodzenia planowali wystartować w wyścigach Formuły 1. Niektórzy z tych konstruktorów wybudowali samochody, które jednak nigdy nie ścigały się w Formule 1, ale mogły uczestniczyć w innych seriach wyścigowych. Na liście znajdują się jedynie ci konstruktorzy, o których wiadomo, że przynajmniej zaprojektowali samochód Formuły 1.

</doc>
<doc id="73979" url="https://pl.wikipedia.org/wiki?curid=73979" title="Lista mistrzów Formuły 1">
Lista mistrzów Formuły 1



</doc>
<doc id="73981" url="https://pl.wikipedia.org/wiki?curid=73981" title="Demokratyczna Republika Konga">
Demokratyczna Republika Konga

Demokratyczna Republika Konga () – drugie pod względem powierzchni, trzecie pod względem liczby ludności państwo Afryki, położone w jej środkowej części, w dorzeczu rzeki Kongo, u której ujścia posiada 37 km dostępu do Oceanu Atlantyckiego. Nazwa, oznaczająca "myśliwy", pochodzi od ludu Bakongo. W okresie kolonialnym DR Konga występowała jako Wolne Państwo Kongo (do 1908) i Kongo Belgijskie (do 1960), a po uzyskaniu niepodległości w latach 1971–1997 jako Zair. Dla odróżnienia od sąsiadującej Republiki Konga ("Kongo, Kongo-Brazzaville"), DR Konga występowała również jako "Kongo-Léopoldville", a obecnie po zmianie nazwy stolicy, jako "Kongo-Kinszasa".
Największe miasta kraju: Kinszasa, Lubumbashi, Mbuji-Mayi, Kisangani, Kananga. Kraj zamieszkuje 250 grup etnicznych. Największe to Kongo, Luba i Mongo.
Etymologia.
Nazwa kraju pochodzi od rzeki Kongo, której większa część przepływa przez terytorium kraju. Nazwa rzeki pochodzi zaś od nazwy jednego z ludów Bantu, Bakongo (co znaczy myśliwi), które zamieszkiwało ujście rzeki, gdy zostało ono odkryte przez Portugalczyków w XV wieku.
Geografia.
Demokratyczna Republika Konga jest 11. największym państwem na świecie pod względem powierzchni.
Ukształtowanie powierzchni.
Dżungla pokrywa większość rozległej, nisko położonej kotliny, która obniża się w kierunku Atlantyku na zachodzie. Obszar ten otoczony płaskowyżami łączy się z sawannami na południu i południowym zachodzie, górami na zachodzie i stepami przekraczającymi na północy rzekę Kongo. Wysokie góry są na wschodnim krańcu kraju.
Klimat.
Dominuje klimat tropikalny. W równikowej zlewni rzeki Kongo jest gorący i wilgotny. Chłodniejszy i suchszy – na wyżej położonych terenach południowych. Chłodniejszy i wilgotniejszy na górskich terenach na wschodzie.
Na północy od równika pora wilgotna trwa od kwietnia do października, a sucha od grudnia do lutego. Na południe od równika: pora wilgotna trwa od listopada do marca, a sucha od kwietnia do października.
Budowa geologiczna.
Na terenie kraju, w obrębie Wielkiej Doliny Ryftowej, występuje aktywność wulkaniczna. Za największe zagrożenie dla ludności uważane są wulkany Nyiragongo i Nyamuragira.
Historia.
Początki.
Pierwszymi mieszkańcami obecnej DR Konga były plemiona myśliwsko-zbierackie. Północ zamieszkiwali Pigmeje, południe plemiona spokrewnione z Buszmenami. W I tysiącleciu p.n.e. oraz I tysiącleciu n.e. napływały ludy Bantu, które zepchnęły Buszmenów na południe, a Pigmejów w głąb lasów. W średniowieczu pojawiły się niewielkie państwa. Ich podboje doprowadziły od unifikacji politycznej i kulturalnej południa obecnego DR Konga oraz północnej Angoli i Zambii. W XIV-XVI wieku powstały kolejne państwa – nad dolnym Kongiem Kongo, nad górnym Kasai Luanda, nad górną Lualabą Luba, a w XVII wieku Kuba nad środkowym Kasai. Pierwsze kontakty z Europejczykami notowane są w XV wieku. W 1491 roku kongijski władca Nzinga-a-Nkwu przyjął chrześcijaństwo i zainicjował ożywione relacje z Portugalią. W kolejnych wiekach obszar penetrowany był przez Hiszpanów, Arabów, Holendrów, Francuzów i Brytyjczyków. Niewielkie państwa sprzedawały przybyszom kość słoniową, miedź i niewolników. Handel niewolnikami z czasem doprowadził do wyludnienia kraju i degradacji relacji społecznych. Na skutek niekończących się konfliktów zbrojnych na przełomie XVIII i XIX wieku rozpadło się Kongo, z kolei Luba i Lunda w przeciągu wieku XIX.
Wolne Państwo Kongo.
Destabilizację regionu w ciągu XIX wieku ułatwiła inwazja europejska. Belgijski król Leopold II sfinansował wyprawę Henry’ego Mortona Stanleya wzdłuż rzeki Kongo, mającą na celu ustanowienie tam jego władzy. Podczas konferencji w Berlinie (1884–1885) uznano Leopolda suwerenem Wolnego Państwa Kongo. W kolejnych latach siły zbrojne złożone z Afrykanów pod dowództwem Belgów podbiły obszar współczesnej Katangi i wschodnich obszarów DR Konga. W 1908 Leopold scedował Kongo państwu belgijskiemu i od tego momentu stało się ono oficjalnie kolonią pod nazwą Kongo Belgijskie. W kolonii Belgowie prowadzili bezwzględny wyzysk tubylców przez kompanie koncesjonowane. Wyzysk prowadził do rebelii (powstania na wschodzie 1919–23, bunt wojskowych w Luluabourgu w 1944). Szacuje się, że represyjna polityka Belgów doprowadziła do zabicia lub doprowadzenia do śmierci od 5 do 15 milionów mieszkańców Konga. Rządy kolonialne przyczyniły się także do chrystianizacji kraju.
Po II wojnie światowej.
Po II wojnie światowej rozwijały się ruchy afrykańskie, powstały pierwsze tubylcze organizacje, związki zawodowe i partie polityczne. W 1959 Belgia metropolia zaczęła tracić kontrolę nad kolonią, paraliżowaną przez strajki i opór cywilny. W styczniu 1960 roku odbyła się belgijsko-kongijska konferencja okrągłego stołu, na której zdecydowano o nadaniu kraju niepodległości i przejęciu władzy przez Afrykanów. W czerwcu tego samego roku Afrykanie formalnie przejęli władzę. Wybory wyłoniły na premiera Patrice’a Lumumbę z Kongijskiego Ruchu Narodowego, a na prezydenta Josepha Kasavubu z ugrupowania ABAKO. Pierwsze dni niepodległości doprowadziły do wybuchu chaosu. Wybuchł bunt wojskowych, a w lipcu inspirowaną przez Belgów secesję Katangi (będącej najbogatszą prowincją) ogłosił tamtejszy lider Moïse Tshombe. W sierpniu w ślad za Katangą poszło Kasai Południowe. Premier Lumumba chcąc ustabilizować sytuację zwrócił się o pomoc wojskową do ONZ. Pomoc była niewystarczająca, przez co rząd zwrócił się do Związku Radzieckiego.
Rządy Mobutu Sese Seko.
We wrześniu doszło do sporu między prezydentem a premierem. Spór zakończył zamach stanu przeprowadzony przez pułkownika Josepha-Désiré Mobutu. Stronnicy obalonego Lumumby (który w grudniu został aresztowany, a następnie zabity) z Antoine Gizengą i Christophe Gbenye powołali w Stanleyville rząd Ludowej Republiki Kongo (uznany przez blok wschodni i niektóre kraje kontynentu). W lutym 1961 roku Mobutu przekazał rzeczywistą władzę prezydentowi Kasavubu. Dzięki działaniom militarnym i dyplomatycznym czasowo przywrócono jedność terytorialną. Rząd otrzymał znaczną pomoc od Belgii i USA. W 1962 roku aresztowano Gizengę i grupę jego współpracowników. Pozostali lumumbiści utworzyli w Brazzaville w październiku 1963 roku Narodowy Komitet Wyzwolenia a rok później wywołali antyrządowe powstanie przejmując kontrolę nad połową państwa. W lipcu 1964 roku prezydent Kasavubu powołał na premiera Moïse Tshombego z Katangi. We wrześniu tego samego roku siły rządowe z pomocą belgijską i amerykańską pokonały rebeliantów. Po zwycięstwie Kasavubu odwołał premiera Tshombe. W listopadzie 1965 roku Mobutu ponownie dokonał zamachu stanu przejmując w kraju dyktatorskie rządy.
Mobutu ogłosił się głową państwa (a w 1966 roku szefem rządu), zawiesił konstytucję, rozwiązał parlament i partie polityczne. Już w pierwszych latach wprowadził nieograniczone rządy oparte na monopolu monopartii, Ludowego Ruchu Rewolucji. Prowadził politykę afrykanizacji (polityka tzw. autentyczności afrykańskiej). W jej ramach zmieniał nazwy pochodzące z języków kolonialnych na afrykańskie. 27 października 1971 Mobutu zmienił nazwę państwa na Zair oraz własne nazwisko. O ile Zair rozwijał się i otrzymywał pomoc ze strony kapitału zagranicznego, to Mobutu pozostawał głównym beneficjentem przychodów. Rządy ściśle związane były z korupcją i defraudacją publicznych funduszy. Zair przypłacił to stając się w latach 80. jednym z najbiedniejszych państw świata, a gospodarka całkowicie załamała się.
W 1977 i 1978 rządom Mobutu zagroził zbrojnie Front Wyzwolenia Narodowego Konga (wspierany przez Angolę). Wystąpienia na osobistą prośbę prezydenta zostały stłumione poprzez interwencję wojsk francuskich, belgijskich i w mniejszym stopniu marokańskich.
W 1990 roku pod naciskiem międzynarodowym i opozycji zgodził się na nieznaczną demokratyzację. W 1994 roku wprowadzono nową tymczasową konstytucję. W połowie lat 90. ludność z plemienia Tutsi (pozostająca od dłuższego czasu w opozycji wobec Mobutu z powodu jego zdecydowanego poparcia dla plemienia Hutu uczestniczącego w ludobójstwie w sąsiedniej Rwandzie przy poparciu m.in. Francji) opanowała znaczną część wschodniego Zairu. Mobutu wydał polecenie usunięcia Tutsi poza granice Zairu. Wywołało to otwartą wojnę domową, w którą zaangażowali się inni opozycjoniści. 16 maja 1997 oddziały przeciwników Mobutu – występujące jako Sojusz Sił Demokratycznych na rzecz Wyzwolenia Konga – zdobyły Kinszasę. Nowym prezydentem został ogłoszony Laurent Kabila. Obalony Mobutu wyjechał z kraju (któremu przywrócono dawną nazwę Kongo).
Rządy Laurenta Kabili.
Laurent Kabila w swoich rękach skupił pełnię władzy wykonawczej, ustawodawczej i militarnej. Od 1998 roku zmagał się z drugą wojną domową i interwencjami wojsk Ugandy i Ruandy. W styczniu 2001 Kabila został postrzelony w zamachu dokonanym przez członka własnej ochrony. Wydarzenie to było częścią nieudanego zamachu stanu. Ranny Kabila został przetransportowany do szpitala w Zimbabwe, gdzie zmarł 18 stycznia. Urząd prezydenta objął syn Laurenta, Joseph Kabila. Nowy prezydent w grudniu 2002 roku podpisał z antyrządowymi rebeliantami umowę kończącą wojnę domową. Joseph Kabila zyskał prezydencką reelekcję w wyborach w latach 2006 i 2011.
Kolejne wybory powinny były odbyć się w listopadzie 2016, ale rząd Kabili opóźnił je na 30 grudnia 2018. Mimo że Kabila, zgodnie z konstytucją, nie mógł ubiegać się o trzecią kadencję. Decyzja o przesunięciu wyborów wznieciła wiele protestów i niepokojów społecznych, z zamieszkami na ulicach włącznie, szczególnie na wschodzie kraju. Wybory prezydenckie, parlamentarne i lokalne odbyły się na terenie DRK na przełomie roku 2018 i 2019. W miastach Beni i Butembo zostały odwołane z powodu wybuchu ognisk wirusa ebola. W Yumbi – z powodu ostrych zamieszek. Wyniki wyborów prezydenckich ogłoszono 10 stycznia 2019. Wygrał je kandydat opozycji, Félix Tshisekedi. Urząd objął dwa tygodnie później. Było to pierwsze przekazanie władzy między opozycyjnymi kandydatami bez większej przemocy lub zamachu stanu, od czasu uzyskania niepodległości przez DRK.
Kraj, szczególnie na wschodzie, nadal zmaga się z agresją ponad setki grup zbrojnych, takich jak Sojusz Sił Demokratycznych, Demokratyczne Siły Wyzwolenia Rwandy, czy milicje Mai Mai. W Kongo od 1999 działa misja stabilizacyjna Narodów Zjednoczonych MONUSCO. Jest to największa i najkosztowniejsza misja ONZ w historii.
Demografia.
Ludność skupia się na płaskowyżach, na sawannie, przy rzekach i jeziorach, natomiast porośnięte tropikalną dżunglą północ i centrum kraju są prawie niezamieszkane. Exodus ludności wiejskiej zwiększył populację miast, a przede wszystkim stolicy.
Wielkie aglomeracje to Kinszasa (8 milionów mieszkańców), Lubumbashi, Kisangani, Mbuji-Mayi, Kananga, Mbandaka i Bukavu. W miastach mieszka ok. 46% populacji.
Mimo posiadania żyznych gleb, dużego potencjału hydroenergetycznego, i bogatych zasobów naturalnych, Demokratyczna Republika Konga zmaga się z wieloma problemami socjoekonomicznymi, w tym m.in., wysoką śmiertelnością noworodków (58,4 zgonu/1000 żywych urodzeń w 2020) i matek (473 zgony/100 000 żywych urodzeń w 2020), wysoką (5,77 dziecka na kobietę w 2020; 3. najwyższa na świecie) i wczesną dzietnością (średni wiek kobiety w pierwszej ciąży to niecałe 20 lat), niedożywieniem (30% dzieci do 5 r. życia), słabą wyszczepialnością, słabym dostępem do wody pitnej i sanitariatów.
Z przyrostem naturalnym 3,18% (2020) DRK znajduje się w pierwszej dziesiątce krajów na świecie. Liczba urodzin wynosi 41/1000 mieszkańców, a zgonów 8,4/1000 mieszkańców. Średnia oczekiwana długość życia wynosi 61 lat (59 dla mężczyzn, 63 dla kobiet).
DRK jest zarówno źródłem, jak i gospodarzem uchodźców. W latach 2012–2014 do kraju powróciło ponad 119 tys. Kongijczyków, ale ponad 0,5 miliona nadal pozostawało za granicą (2015). Do największych grup uchodźców przebywających w 2020 w DRK należeli mieszkańcy:
W 2018 roku około 3,1 miliona mieszkańców było uchodźcami wewnętrznymi (z uwagi na wcześniejsze wojny domowe i trwający od 2016 roku konflikt w prowincji Kasai). Poziom migracji szacowany był w 2020 na -0,9 migranta na 1000 mieszkańców (ubytek ludności).
Struktura wiekowa.
DRK jest krajem z 6. najmłodszą populacją na świecie, z medianą wieku 16,7 roku. Połowa mieszkańców nie skończyła 15 roku życia. Szacunkowa struktura wiekowa w 2020:
Przewaga mężczyzn nad kobietami występuje przy urodzeniach i utrzymuje się do 25 roku życia. Powyżej 55 roku życia występuje przewaga kobiet. W grupie powyżej 65 r. życia jest znaczna (0,76:1).
Struktura etniczna.
Ludność DRK tworzy ponad 200 grup etnicznych, głównie bantu i chamickie (razem ok. 45% populacji). Językiem urzędowym jest francuski. W kontaktach handlowych dominuje język lingala. Popularnym językami są: kingwana (dialekt suahili), kikongo i tshiluba (z rodziny bantu).
Religia.
Struktura religijna Demokratycznej Republiki Konga w 2020 roku według The ARDA:
Miasta Demokratycznej Republiki Konga.
Poniższa lista przedstawia największe miasta Demokratycznej Republiki Konga:
Ustrój polityczny.
Demokratyczna Republika Kongo jest republiką parlamentarną z systemem semiprezydenckim.
Konstytucja.
Obowiązująca konstytucja została przyjęta 13 maja 2005, zaaprobowana w referendum 18–19 grudnia 2005 i ogłoszona 18 lutego 2006.
Poprawki do ustawy zasadniczej mogą zgłaszać: prezydent, rząd, izba parlamentu, lub obywatele (poprzez petycję). Treść poprawki musi zostać uzgodniona przy absolutnej większości w obu izbach. Poprawka wymaga dodatkowo przyjęcia w referendum jeśli na wspólnym posiedzeniu obu izb nie przyjęły one poprawki większością 3/5. Poprawkom nie podlegają: forma rządów, prawa wyborcze, niezależność sądownictwa, pluralizm polityczny, wolności osobiste.
Władza wykonawcza.
Prezydent wybierany zwykłą większością głosów w bezpośrednich wyborach powszechnych, na nie więcej niż dwie kadencje. Prezydent mianuje premiera.
Władza ustawodawcza.
Stanowiona przez dwuizbowy parlament wybierany na 5-letnią kadencję:
Najważniejsze partie polityczne:
Partie ECiDé, MLC, Razem dla Zmiany, CNB i Nouvel Elan, tworzą koalicję Lamuka.
Władza sądownicza.
Sądami najwyższymi są:
Sądy niższego szczebla i powszechne:
System prawny.
Prawo cywilne bazuje na prawodawstwie belgijskim. Obowiązują również prawa zwyczajowe i plemienne.
Polityka zagraniczna.
Od 2011 roku DRK i Angola współpracują na morzu w ramach "wspólnej strefy interesów", w celu obopólnego wykorzystania zasobów przybrzeżnych.
Kraj akceptuje jurysdykcję Międzynarodowego Trybunału Sprawiedliwości (z ograniczeniami) i Międzynarodowego Trybunału Karnego.
Kraj jest stroną, m.in.:
DRK podpisały, ale nie ratyfikowały, konwencję o zakazie używania technicznych środków oddziaływania na środowisko.
Kraj jest członkiem wielu organizacji międzynarodowych: AfDB, AKP, CEMAC, COMESA, EITI (kraj zgodny z), FAO, G24, G-77, IAEA, IBRD, ICAO, ICRM, IDA, IFAD, IFC, IFRCS, IHO, ILO, IMF, IMO, Interpol, IOM, IPU, ISO, ITSO, ITU, ITUC (poprzez NGO-sy), MIGA, MKOL, NAM, ONZ, OIF, OPCW, PCA, SADC, Unia Afrykańska, UNCTAD, UNESCO, UNHCR, UNIDO, UNWTO, UPU, WCO, WFTU (poprzez NGO-sy), WHO, WIPO, WMO, WTO.
Siły zbrojne.
Demokratyczna Republika Konga dysponuje trzema rodzajami sił zbrojnych: wojskami lądowymi ("Forces d’Armees de la Republique Democratique du Congo", FARDC), marynarką wojenną ("La Marine Nationale") oraz siłami powietrznymi ("Force Aerienne Congolaise", FAC). Ochroną prezydenta i rządu zajmuje się Gwardia Republikańska.
Uzbrojenie sił lądowych Demokratycznej Republiki Konga składało się w 2022 roku m.in. z: 212 czołgów, 201 opancerzonych pojazdów bojowych, 125 zestawów artylerii holowanej, 16 artylerii samobieżnej, oraz 55 wieloprowadnicowych wyrzutni rakietowych. Marynarka wojenna dysponowała w 2022 roku szesnastoma okrętami obrony przybrzeża. Siły powietrzne z kolei posiadały w 2022 roku uzbrojenie w postaci m.in. pięciu myśliwców, 8 samolotów transportowych, 32 śmigłowców oraz ośmiu śmigłowców szturmowych.
Wojska Demokratycznej Republiki Konga w 2022 roku liczyły 100 tys. żołnierzy zawodowych oraz 10,0 tys. rezerwistów. Służba ma charakter mieszany: ochotniczo-poborowy.
Według rankingu "Global Firepower" (2022) siły zbrojne Demokratycznej Republiki Konga stanowią 76. siłę militarną na świecie, z rocznym budżetem na cele obronne w wysokości 299 mln dolarów (USD).
Podział administracyjny.
Formalnie od 9 stycznia 2015 roku kraj dzieli się na 26 prowincji, w tym prowincję stołeczną:
Wcześniej, 1997-2015, obowiązywał podział na 11 prowincji:
Nowa konstytucja z lutego 2006 roku wprowadza podział kraju na 25 prowincji oraz rejon stołeczny. Zgodnie z konstytucją miał on zacząć obowiązywać w ciągu trzech lat, tj. od 2009 roku, jednak nie wszedł on w życie. Po dalszych debatach i zmianach został zaakceptowany przez parlament 9 stycznia 2015 z rocznym okresem wdrożenia zmian.
Gospodarka.
Gospodarka Demokratycznej Republiki Konga jest jedną z najmniej rozwiniętych na świecie – w 2014 roku ok. 63% ludności żyło poniżej granicy ubóstwa. Pod względem PKB na mieszkańca plasuje się na 3. miejscu od końca. Jednocześnie kraj posiada bogate i zróżnicowane zasoby naturalne, szacowane na 24 biliony USD. Od uzyskania niepodległości kraj zmaga się z systemową korupcją i niestabilnością. W latach 90. XX wieku doszły do tego konflikty wewnętrzne. Czynniki te stale zmniejszają możliwości gospodarki, obniżają dochody państwa i stymulują wzrost zadłużenia.
W latach 60. DRK była drugim najbardziej uprzemysłowionym państwem afrykańskim po Republice Południowej Afryki, z dobrze prosperującym przemysłem górniczym oraz względnie wydajnym rolnictwem.
Pierwsza (lata 90. XX wieku) oraz druga wojna domowa w Kongu (zakończona w 2003) doprowadziły do znacznego spadku produkcji oraz zysków państwa, spowodowały zwiększenie długu zewnętrznego.
Sytuacja poprawiła się po 2003 roku – po zakończeniu wojny, ogłoszeniu nowej konstytucji i zmianie władzy. Rząd zaczął wprowadzać reformy oraz otworzył się na relacje z międzynarodowymi instytucjami finansowymi i darczyńcami. Postęp jest jednak powolny – hamowany przez korupcję, niestabilności, niewydolność urzędów, czy niechęć inwestorów. Wznowienie wydobycia pozwoliło na wzrost przychodów państwa i PKB do 2015, ale jednocześnie zaczęła rosnąć inflacja i postępowała deprecjacja waluty. Duża część gospodarki działa w szarej i czarnej strefie.
Od 2010 spadła również cena miedzi, jednego z głównych towarów eksportowych DRK, co odbiło się na przychodach państwa i rezerwach walutowych. W połowie 2017 roku inflacja sięgała 50%.
W 2012 roku bezrobocie wynosiło 8,7% (niższe u kobiet, 6,8%, niż u mężczyzn – 11,3%). Siła robocza kraju szacowana jest na 31,36 mln. (w 2017).
Struktura gospodarki w 2017:
Wykorzystanie gruntów w 2011:
W 2012 roku 110 km² gruntów było sztucznie nawadniane.
W roku 2017 budżet DRK wykazywał, szacunkowo, 4,634 mld. USD przychodów i 5,009 mld. USD rozchodów. Deficyt wynosił 0,9% PKB. Inflacja wynosiła 41,5%. Rezerwy walutowe i złotowe: 457,5 mln USD. Dług zewnętrzny: 4,963 mld USD.
Eksport wyniósł 10,98 mld. USD (Chiny 41,4%, Zambia 22,7%, Korea Południowa 7,2%, Finlandia 6,2%). Import wyniósł 10,82 mld. USD (Chiny 19,9%, RPA 18%, Zambia 10,4%, Belgia 9,1%, Indie 4,3%, Tanzania 4,2%).
Przemysł wydobywczy.
Gospodarka DRK opiera się w większości na przemyśle wydobywczym. Na jej terenie znajdują się zasoby: kobaltu, miedzi, niobu, tantalu, ropy naftowej, diamentów, złota, srebra, cynku, magnezu, cyny, uranu, węgla kamiennego.
Największe kopalnie są zlokalizowane w Katandze na południu kraju. Kongo jest największym na świecie producentem kobaltu oraz znaczącym producentem miedzi i diamentów. Złoża diamentów są zlokalizowane w prowincji Kasai w zachodniej części kraju i stanowią 30% zasobów światowych. Państwo posiada również 70% światowych zasobów koltanu, który jest głównym źródłem tantalu, używanego powszechnie w elektronice dla potrzeb przemysłu komputerowego oraz telekomunikacyjnego. W 2002 we wschodniej części DRK odkryto złoża cyny, jak dotąd wydobywane jedynie na małą skalę. Przemyt oraz zyski z handlu minerałami przyczyniły się do podsycania i finansowania działań wojennych między plemionami i grupami etnicznymi. Przemysł wydobywczy jest w większości kontrolowany przez korporacje krajów zachodnich, które często oskarżane były o politykę sprzyjającą rozwojowi konfliktów etnicznych oraz o działalność rabunkową. Katanga Mining jest szwajcarską korporacją, która posiada na terenie DRK kombinat metalurgiczny Luilu, zdolny przerobić 176 tys. ton miedzi oraz 8 tys. ton kobaltu rocznie, czyniąc go największą tego typu instalacją na świecie.
Analiza sektora wydobywczego – połowa światowych zasobów kobaltu znajduje się w Demokratycznej Republice Konga
Demokratyczna Republika Konga posiada około połowy światowych zasobów kobaltu (cena za 1 tonę kobaltu na giełdzie metali w Londynie wynosi w kwietniu 2015 roku 26 700 dolarów, czyli około 100 000 złotych). Według danych Ministerstwa Spraw Wewnętrznych USA na świecie znajduje się około 25 000 000 ton kobaltu. W 2014 roku wydobycie na świecie kobaltu wyniosło 112 000 ton przy czym 56 000 ton pochodziło z Demokratycznej Republiki Konga, drugi kraj Chiny dostarczył 7200 ton, trzecia Kanada wydobyła około 7000 ton kobaltu. W 2014 roku, przyjmując cenę z giełdy w Londynie, Demokratyczna Republika Konga wydobyła kobalt za kwotę 1.5 miliarda dolarów (około 5.5 miliarda złotych).
Handel zagraniczny.
Na podstawie danych Eximcon Group głównymi produktami, jakie Demokratyczna Republika Konga eksportowała w 2014 roku zasoby naturalne: miedź (udział 62% w całym eksporcie), kobalt (19%), ropa (9%; 20 000 baryłek dziennie 2015).
Produkty, które były importowane w największej ilości, to: maszyny (12% udziału w całym imporcie), pojazdy (6%), produkty ze stali lub żelaza (5%).
Rolnictwo.
Ważnym działem gospodarki jest rolnictwo, które w 1996 zatrudniało 66% siły roboczej państwa i w 1997 stanowiło 57,9% PKB. Najważniejszymi produktami przeznaczonymi na eksport są kawa, olej palmowy, guma, bawełna, cukier, herbata oraz kakao. Uprawia się także maniok, banany, kukurydzę, ryż z przeznaczeniem na rynek rodzimy.
Leśnictwo.
Lasy pokrywają 60% powierzchni kraju, stanowiąc ogromne bogactwo naturalne dla kraju. W 2003 przeznaczono na eksport drewno o wartości 25,7 mln USD. Intensywna gospodarka leśna stanowi zagrożenie dla ogromnej bioróżnorodności lasów równikowych oraz ludności zamieszkującej na terenach masowych wycinek leśnych.
Rybołówstwo.
Rozwinięty system hydrologiczny kraju pozwala na intensywne prowadzenie rybołówstwa. W 1997 łączna produkcja z wód morskich oraz rzek i jezior jest szacowana na 162 961 ton. Większość połowów pochodzi z jezior Wielkiego Rowu Afrykańskiego oraz rzek Kotliny Konga. Połowy morskie stanowią jedynie 2% łącznej produkcji.
Demokratyczna Republika Konga oczekuje na przyjęcie do Organizacji dla Harmonizacji Prawa Afrykańskiego. Jest członkiem Wspólnoty Rozwoju Afryki.
Rzeka Kongo i jej dopływy stanowią szkielet gospodarki, w tym transportu. Na rzece Kongo powstał zespół 2 hydroelektrowni Inga, która zasila południową, przemysłową, część kraju poprzez linię HVDC Inga-Shaba.
Infrastruktura i transport.
Prawie połowa mieszkańców kraju (2/3 mieszkańców wsi) ma dostęp jedynie do improwizowanych lub naturalnych zbiorników wody pitnej. Tylko 29% mieszkańców ma dostęp do sanitariatów z kanalizacją lub szambem.
W 2016 roku DRK była eksporterem netto energii elektrycznej. Mimo tego, ok. 69 milionów mieszkańców nie miało dostępu do energii elektrycznej. Elektryfikacja terenów miejskich wynosiła 47%, a wiejskich jedynie 0,4%.
Telefonia stacjonarna w kraju jest rzadkością (&lt;1 linia/100 mieszkańców). Dużo bardziej rozwinięta jest telefonia komórkowa. W 2018 roku w DRK było prawie 36,5 mln abonentów (38/100 mieszkańców). W 2016 roku niecałe 4% mieszkańców miał dostęp do internetu (mniej niż 1% do łączy szerokopasmowych).
W 2012 roku DRK zamówiło w Chinach satelitę telekomunikacyjnego, ale projekt zawieszono w 2016 z powodów finansowych.
W 2013 roku w kraju istniało 62 km gazociągów, 77 km ropociągów, i 756 km rurociągów dla produktów ropopochodnych.
Transport drogowy.
W 2015 roku w kraju istniało 152 373 km dróg, w tym:
Transport kolejowy.
W 2014 roku w kraju istniało 4007 km linii kolejowych, w tym 3882 km o rozstawie 1067 mm (858 km zelektryfikowane) i 125 km o rozstawie 1000 mm.
Transport wodny.
Dzięki rzecze Kongo i jej dopływom kraj posiada bogatą, 8. na świecie pod względem długości, sieć dróg wodnych, wynoszącą 15 000 km.
Głównym portem morskim jest Banana. Znaczącymi portami rzecznymi lub na jeziorach są
Transport lotniczy.
W 2015 roku w kraju zarejestrowanych było 8 przewoźników lotniczych, dysponujących 13 samolotami. Ruch pasażerski wyniósł 476 352 osób. Ruch towarowy: 85 mln. ton.
W 2017 roku w DRK było 198 lotnisk i lądowisk, 1 heliport, w tym z pasami startowymi:
Oświata i nauka.
W 2017 roku wydatki na edukację wyniosły 1,5% PKB. Współczynnik alfabetyzacji wynosił 77%, i był znacznie wyższy u mężczyzn (88%) niż u kobiet (66%). Oczekiwana długość kształcenia wynosiła w 2013 roku 11 lat dla chłopców i 9 lat dla dziewczynek.
Bezpieczeństwo publiczne.
DRK jest notowany przez Departament Stanu USA jako kraj kategorii II ze względu na przemyt ludzi, tj. kraj niewypełniający minimalnych standardów zapobiegania i zwalczania handlu i przemytu ludzi, ale który czyni postępy w tym kierunku.
Opieka zdrowotna.
W kraju występuje bardzo wysokie ryzyko przenoszenia chorób zakaźnych. Często występuje WZA A i tyfus. Spotykana jest malaria, denga, śpiączka afrykańska i wścieklizna. W 2013 roku na 10 000 mieszkańców przypadało 0,9 lekarza.
W 2013 roku ok. 23% dzieci poniżej 5 r. życia cierpiało na niedożywienie. Około 7% dorosłych było otyłych (BMI&gt;30).
W 2018 roku około 0,8% populacji jest nosicielami HIV lub choruje na AIDS (ok. 450 000). Umieralność z tego powodu wynosiła ok. 13 000.
Kongo w literaturze.
Joseph Conrad był kapitanem parowca pływającego w służbie króla belgijskiego Leopolda II po rzece Kongo w roku 1890. Będąc pod wrażeniem zaobserwowanych tam okrucieństw napisał powieść "Jądro ciemności".

</doc>
<doc id="73982" url="https://pl.wikipedia.org/wiki?curid=73982" title="Layne Staley">
Layne Staley

Layne Thomas Staley (wym. [], właśc. Layne Rutherford Staley; ur. 22 sierpnia 1967 w Bellevue, zm. 5 kwietnia 2002 w Seattle) – amerykański muzyk, kompozytor, wokalista i autor tekstów. Członek zespołu Alice in Chains oraz supergrupy Mad Season.
Przygodę z muzyką zaczynał od gry na perkusji w licealnym cover bandzie. W połowie lat 80. XX wieku pełnił rolę wokalisty w amatorskim zespole glammetalowym Sleze, przekształconym w 1986 na Alice N’ Chains. Rok później dołączył do nowo utworzonego zespołu Alice in Chains, jednego z najbardziej wpływowych rockowych wykonawców ze sceny Seattle w historii, z którym w latach 1987–2002 zrealizował trzy albumy studyjne. Największy rozgłos grupie przyniosła płyta "Dirt" (1992), wypełniona szczerymi tekstami Staleya o jego walce z nałogiem narkotykowym. W 1994 dołączył do supergrupy Mad Season, złożonej z muzyków Pearl Jamu i Screaming Trees. Nagrał z nią album "Above" (1995). Od tego czasu, z uwagi na pogłębiające się wieloletnie uzależnienie od heroiny, Staley ograniczał aktywność muzyczną. W 1998 wziął udział w ostatnim w swej karierze efemerycznym projekcie Class of ’99. Problemy zdrowotne, będące następstwem nasilającego się nałogu narkotykowego, powodowały coraz większą izolację muzyka, uniemożliwiając dalszą kontynuację działalności muzycznej. Sporadycznie współpracował z innymi artystami, występując gościnnie na ich wydawnictwach.
Znany z szerokiej skali głosu, wynoszącej 4 oktawy, Staley uznawany jest za jednego z najbardziej wpływowych wokalistów muzyki rockowej swojego pokolenia. W 2006 „Hit Parader” sklasyfikował go na 27. miejscu w rankingu „100 najlepszych metalowych wokalistów wszech czasów”. W uznaniu za jego dorobek artystyczny, proklamacją burmistrz Seattle, 22 sierpnia 2019 ogłoszono w mieście „dniem Layne’a Staleya”.
Życiorys.
Rodzina i młodość.
Layne Rutherford Staley urodził się 22 sierpnia 1967 w Overlake Hospital Medical Center w Bellevue w stanie Waszyngton, jako jedyny syn 29-letniego Philipa „Phila” Blaira Staleya i 19-letniej Nancy Elizabeth (z domu Layne). Dorastał i wychowywał się w położonym wzdłuż wschodniego wybrzeża jeziora Washington Kirkland na przedmieściach Seattle. Jego rodzice pobrali się miesiąc po zaręczynach w lutym 1967 podczas prywatnej ceremonii, której przewodniczył pastor. Świadkami na ślubie byli Paul R. Staley, brat pana młodego, i Margaret Ann Layne, siostra panny młodej. Nancy Elizabeth Layne, najstarsza z trzech córek Roberta L. Layne’a i Ann J. Becker, studiowała na Cornish College of the Arts w Seattle. W 1966, będąc Miss Bellevue, startowała w konkursie na Miss stanu Waszyngton. Jej rodzice byli absolwentami Uniwersytetu Waszyngtońskiego, gdzie udzielali się na scenie kampusu w tamtejszej wspólnocie studenckiej. Philip Blair Staley, najstarszy z czterech synów Earla R. Staleya i Audrey Staley, kształcił się na Uniwersytecie w Denver w stanie Kolorado i był członkiem miejscowego bractwa Sigma Chi. W późniejszych latach, podobnie jak jego ojciec i dziadek Earl B. Staley (ur. 1884), prowadził biznes samochodowy. Przyszły muzyk miał młodszą siostrę Elizabeth „Liz” Audreyann Staley (ur. 1970), z którą łączyła go silna więź.
W kwietniu 1975, gdy Staley miał 7 lat, jego rodzice rozwiedli się po siedmiu latach bycia razem. Dwa miesiące później, 13 czerwca Nancy Elizabeth Layne wyszła za mąż za rzeczoznawcę bankowego Jamesa „Jima” Kennetha Elmera (1945–2017), który miał syna Kena (ur. 1968) z pierwszego małżeństwa. Staley, odnosząc się do rozwodu rodziców, wspominał: „Nie ma w tym głębokich, mrocznych tajemnic. Pamiętam, że czasami zastanawiałem się, gdzie jest mój tata, ale przez większą część czasu byłem zbyt zajęty bieganiem i zabawą”. Decyzją rodziny, za zgodą Philipa Staleya, Elmer formalnie adoptował Elizabeth „Liz” Audreyann jako swoją córkę. Przyszły muzyk – w przeciwieństwie do młodszej siostry – nie chciał być adoptowany, licząc na to, że biologiczny ojciec wróci do rodziny. Nigdy też formalnie nie zmienił nazwiska, mimo że w okresie nauki w szkole średniej przedstawiał się jako Layne Elmer. Prócz przybranego brata, miał też siostrę Jamie Brooke Elmer (ur. 1978).
Edukacja i zainteresowanie muzyką.
Od wczesnego dzieciństwa wykazywał skłonność do kreatywności. Jego pierwszym wspomnieniem była muzyczna karuzela wisząca nad kołyską. Często rysował oraz układał klocki Lego lub Tinkertoy, wykazując przy tym pełne skupienie. W okresie edukacji nie udzielał się w zajęciach sportowych. Zamiast tego lubił obróbkę drewna oraz jazdę na deskorolce. Jak przyznawał, nienawidził szkoły i nie był zbyt lubiany.
Według słów matki, Staley od najmłodszych lat przejawiał zainteresowanie muzyką; gdy miał 2 lata jego ulubionym utworem był „Raindrops Keep Fallin’ on My Head” z repertuaru B.J. Thomasa, który próbował śpiewać, nie znając słów. W wieku 2 lub 3 lat udzielał się w małym dziecięcym zespole rytmicznym w Bellevue, prowadzonym przez panią Graham. Z kolei mając 9 lat napisał we własnym egzemplarzu książki "All About Me" Dr. Seussa, że pragnie zostać piosenkarzem. Po tym jak w czwartej klasie szkoły podstawowej podjął decyzję o tworzeniu muzyki jako sposobie na zarabianie pieniędzy, pożyczył od wujka Boba trąbkę i chciał zostać trębaczem, wzorując się na Herbie Alpercie. Grał również na klarnecie oraz słuchał ulubionych wykonawców rockowych, mając założone słuchawki i starając się ich naśladować.
W październiku 1975, razem z ojczymem, wziął udział w swoim pierwszym koncercie, którym był występ Eltona Johna w Seattle Center Coliseum. Mając 10 lub 12 lat, udał się wraz z grupą kolegów z sąsiedztwa na koncert Van Halen, który wywarł na nim silne wrażenie. W wieku 12 lat zaczął grać na pożyczonej do przyjaciela rodziny perkusji, lecz nie miał wystarczającego grona przyjaciół, z którym mógłby założyć zespół. Na przełomie lat 70. i 80. słuchał m.in. glam metalu i takich artystów, jak Ozzy Osbourne, Scorpions czy Twisted Sister. Gusta Staleya nie ograniczały się w owym czasie jedynie do hard rocka i heavy metalu. Wśród cenionych przez niego albumów były "Rumours" (1977) Fleetwood Mac i "Glass Houses" (1980) Billy’ego Joela.
8 września 1981 zaczął uczęszczać do Meadowdale High School w Lynnwood w stanie Waszyngton. Początkowo był jednym z najniższych chłopców w klasie, przez co niejednokrotnie mu dokuczano. W wyniku licznych konfliktów z rówieśnikami, stawał się zamknięty w sobie; zaczynał większą uwagę zwracać na muzykę i narkotyki. Wdawał się również w bójki. Sytuacje te powodowały, że rozważał zakończenie edukacji. Kiedy w krótkim czasie szybko urósł do sześciu stóp (183 cm), zmienił decyzję i postanowił kontynuować naukę, argumentując: „dziewczyny zaczęły mnie zauważać”. Nauczyciel Rick Throm, dostrzegając zamiłowanie Staleya do zajęć z przemysłowej obróbki drewna, zatrudnił go w swoim warsztacie za minimalną płacę, gdzie po szkole wykonywał różne prace, m.in. malował szopę.
Edukację zakończył 5 czerwca 1985, lecz nie uzyskał świadectwa ze szkoły średniej (wśród powodów wymieniano niezaliczenie jednego z przedmiotów lub brak jednego punktu). 4 grudnia 1985 dokumenty Staleya przesłano do Chrysalis School w Woodinville w stanie Waszyngton – gdzie zapisały się jego siostry – aby tam mógł uzyskać świadectwo. Zdaniem ojczyma nie podjął on tej próby, wobec czego formalnie naukę zakończył na poziomie Meadowdale High School.
Początki kariery muzycznej.
W okresie nauki w szkole średniej Staley, razem z kilkoma rówieśnikami, występował w amatorskim cover bandzie. Mając 15 lat postanowił, że chce śpiewać. Decyzja o przejściu z perkusji na wokal była – zdaniem Davida de Soli, autora biografii "" (2015) – jedną z mających najważniejsze konsekwencje w jego życiu. Po odbytej kłótni z wokalistą cover bandu, który odmówił mu możliwości zaśpiewania jednego z utworów, opuścił szeregi zespołu. Zamienił swój zestaw perkusyjny w sklepie na efekt "delay", mikrofon i przewód, po czym zaczął ćwiczyć w pokoju, który dzielił razem ze swoim przyrodnim bratem Kenem. Obydwaj przepisywali teksty utworów z repertuaru Scorpions, Twisted Sister i Van Halen, a następnie je śpiewali. Jak wspominał, „na początku byłem okropny, ale znalazłem swój instrument”. Staley – w okresie gdy zaczynał śpiewać – słuchał również takich artystów, jak Black Sabbath, Exodus, King Diamond, Metal Church, Metallica, Queensrÿche, Slayer oraz Venom. Jako swoje młodzieńcze inspiracje powoływał się na Iana Gillana z Deep Purple, Osbourne’a i swoją matkę, która jako jedyna z rodziny miała kontakt z muzyką.
W tym samym czasie pracował dorywczo w charakterze pomocnika kelnera i pomywacza we włoskiej restauracji, znajdującej się nieopodal domu. W wolnych chwilach kontynuował ćwiczenie śpiewu.
Działalność artystyczna.
Sleze, Alice N’ Chains.
W 1984, pomimo wątpliwości, zgłosił się za namową Elmera na przesłuchanie do roli wokalisty w amatorskim zespole Sleze, w którym występowali uczniowie Shorewood High School z Shoreline – Byron Hansen, James Bergstrom, Johnny Bacolas i Zoli Semanate. Według źródeł pierwszym utworem zaśpiewanym przez Staleya na próbie była kompozycja „Looks That Kill” z repertuaru Mötley Crüe lub „L.O.V.E. Machine” W.A.S.P. Dodatkowo wykonał na perkusji wstęp do „Red Hot” Mötley Crüe z albumu "Shout at the Devil" (1983). Zrobiwszy swoim śpiewem i grą wrażenie na pozostałych członkach, został zaangażowany na stanowisko wokalisty. Koledzy z zespołu Sleze porównywali umiejętności nastoletniego Staleya do Vince’a Neila, choć w ocenie de Soli „jego głos był wciąż w surowej, nierozwiniętej formie, a on śpiewał w tym momencie tylko covery, wobec czego nie można było porównać jego brzmienia z wokalistami z przeszłości lub współczesnymi”.
Rozwijając styl wokalny, za namową Semanate, zakupił cyfrowe opóźnienie (ang. "digital delay line"), tworzące efekt echa na wokalu, i ćwiczył utwory „Metal Thrashing Mad” zespołu Anthrax, a także „Rod of Iron” Lizzy Borden. W późniejszych latach wspomniany efekt stał się częścią jego stylu wokalnego. Pierwszy koncert Sleze odbył się 4 lutego 1985 w Student Activities Center w Shorewood High School i zawierał covery, w tym m.in. „False Alarm” Armored Saint, „Looks That Kill” Mötley Crüe, „Black Magic” Slayera, „Countess Bathory” Venom, „L.O.V.E. Machine” W.A.S.P. i „Stakk Attakk” Wrathchild. W ciągu następnych miesięcy muzycy kontynuowali występy, biorąc m.in. udział w konkursie "Battle of the Bands" na torze w Lynnwood (podczas którego Staley zmagał się z problemami gardłowymi, powodowanymi przez anginę) i uczestnicząc w pokazie talentów w Lakeside School w Seattle oraz w Shorecrest High School w Shoreline.
Ukończywszy 18 lat i będąc fanem Tommy’ego Lee, drogą urzędową zmienił swoje drugie imię, przedstawiając się od tego czasu jako Layne Thomas Staley (choć według de Soli do zmiany drugiego imienia mogło dojść wcześniej). Jesienią 1985 Staley wziął udział w jednym z odcinków telewizyjnego talk-show "Town Meeting", lokalnej stacji KOMO, w którym omawiano kontrowersyjny temat poruszania w tekstach seksistowskich i okultystycznych treści. W swej wypowiedzi wokalista stwierdził: „Nasze teksty są pozytywne – nie używamy wulgarnego języka ani nie śpiewamy o narkotykach i seksie – ale chcę tylko swobody w pisaniu o tym, o czym chcę”. Jego występ odnotował „The Seattle Times”. Był to pierwszy raz, gdy pojawił się w telewizji i był cytowany w prasie. Wyprowadziwszy się pod koniec roku z rodzinnego domu, wynajął mały pokoik, pełniący rolę schowka na miotły, w kompleksie Music Bank w Seattle, w którym czasowo zamieszkał i odbywał próby ze Sleze aż do momentu, gdy zwolnił się większy pokój.
W 1986, przy pomocy producenta Tima Branoma, muzycy Sleze zarejestrowali w London Bridge Studio w Seattle demo, w skład którego weszły trzy utwory (materiał ukazał się na kasecie w styczniu 1987 w niespełna stu kopiach, rozdanych przez członków zespołu rodzinie i znajomym). Latem, wraz z gitarzystą Nickiem Pollockiem, który dołączył do zespołu w 1985, Staley pracował w fabryce Lancs Industries w Kirkland, zajmującej się produkcją urządzeń do wskazywania poziomu promieniowania. W tym samym roku zespół wystąpił w niskobudżetowym telewizyjnym filmie fabularnym "Father Rock" (reż. Thad Byrd), w którym wykonał dwa utwory, a Staley otrzymał drobną rolę, wypowiadając kilka kwestii w jednej ze scen.
Jesienią lub zimą 1986 Sleze zmieniło nazwę na Alice N’ Chains, a skład formacji stanowili: Staley (śpiew), Bacolas (gitara basowa), Pollock (gitara elektryczna) i Bergstrom (perkusja). Kwartet prezentował styl określony w późniejszym czasie przez Staleya jako „mieszanka glam i thrash metalu”, inspirowana w znacznej mierze dokonaniami Duran Duran, Mötley Crüe i Poison. Na koncertach muzycy często parodiowali występy Poison. Jeff Gilbert, dziennikarz lokalnej sceny, pozytywnie wyrażał się o zespole, podkreślając ich umiejętność do pisania i aranżowania utworów.
Na początku 1987 wokalista dostał pracę w Music Bank; pełnił funkcję zarządcy oraz był odpowiedzialny za nocne dyżury. W wolnych chwilach ćwiczył swój głos, wykonując między innymi utwór „You Spin Me Round (Like a Record)” z repertuaru Dead or Alive, oraz naśladował styl wokalny Jeffa L’Heureux z zespołu Mistrust. Późnym latem lub jesienią 1987 formacja Alice N’ Chains zagrała ostatni koncert w Ballard, północno-zachodniej dzielnicy Seattle, po czym rozpadła się. Istotny wpływ na decyzję o zakończeniu działalności miał fakt coraz większego zainteresowania narkotykami przez Staleya.
40 Years of Hate.
W sierpniu 1987 Pollock poznał ze sobą Staleya i gitarzystę Jerry’ego Cantrella. Muzyk zaprosił Cantrella, który w owym czasie nie miał stałego miejsca do mieszkania, by przeprowadził się do kompleksu Music Bank, którym zarządzał. „Poznałem Jerry’ego zupełnie niespodziewanie […] Nie miał rodziny w okolicy, więc trochę zmagał się z trudnościami. Nie miał pieniędzy, miejsca na nocleg ani niczego. A ja, będąc kompletnie pijanym, zaoferowałem zupełnie obcej osobie miejsce na nocleg, ubrania, jedzenie i instrumenty muzyczne” – wspominał.
Po rozwiązaniu Alice N’ Chains, Staley (śpiew), Bergstrom (perkusja akustyczna) oraz Dave Martin (perkusja elektryczna) dołączyli do efemerycznego projektu 40 Years of Hate, którego inicjatorem był Ron Holt (gitara basowa). Mimo że Holt wyrażał krytyczną ocenę na temat działalności poprzedniej formacji Staleya, a jego samego uważał za „zbyt zielonego”, to był pod wrażeniem wykonania przez wokalistę kompozycji „Party People”, której był autorem, podczas jednej z prób. Bergstrom opisywał muzykę zespołu jako „pół-industrialny rodzaj hard funku, kombinacja ciężkiego rocka”. Z kolei Holt postrzegał ją jako „pedalską nowofalową bzdurę”, a sam materiał porównywał do albumu "The Land of Rape and Honey" (1988) zespołu Ministry. Styl 40 Years of Hate obejmował również elementy elektroniczne, a muzycy korzystali z syntezatorów.
Jesienią 1987 Cantrell postanowił utworzyć nowy zespół. Skład uzupełnili basista Mike Starr i perkusista Sean Kinney. Na mocy wypracowanego porozumienia Staley, będąc zaangażowanym w działalność 40 Years of Hate, jammował z nowym projektem Cantrella, który z kolei grał na gitarze w formacji Holta. Zespół 40 Years of Hate miał opracowanych tuzin utworów, z czego cztery znalazły się na demie "1988 Full of Pain, Full of Hate", nagranym jesienią 1987. Formacja uległa rozwiązaniu na początku 1988, a Staley na stałe dołączył do zespołu Cantrella.
Alice in Chains.
Pierwszy koncert grupy Alice in Chains (występującej w owym czasie pod nazwą Diamond Lie) miał miejsce 15 stycznia 1988 w Kane Hall na Uniwersytecie Waszyngtońskim. Następnie muzycy nagrali w Issaquah w stanie Waszyngton demo "The Treehouse Tapes", po czym zaczęli koncertować w lokalnych klubach. Latem grupa oficjalnie zmieniła nazwę z Diamond Lie na Alice in Chains i zarejestrowała w Seattle drugie demo, którego proces produkcji wykonał Rick Parashar. Utwory zespołu były prezentowane w lokalnej rozgłośni KISW w audycji "New Music Hour". 11 września 1989 grupa podpisała kontrakt z wytwórnią Columbia, i to jej nakładem opublikowała latem 1990 debiutancki minialbum "We Die Young". 21 sierpnia na rynku ukazał się pierwszy album studyjny Alice in Chains – "Facelift", wyprodukowany przez Dave’a Jerdena. Krytycy charakteryzowali go jako „głośną, brutalną, wyciskającą godzinę rocka, pochłoniętą metalem, opartą na bluesie spod znaku Black Sabbath, Deep Purple i Motörhead”, a także jako „jeden z najważniejszych albumów w gatunku grunge’u i rocka alternatywnego, łączący przy tym fanów hard rocka i heavy metalu”.
W ramach promocji zespół Alice in Chains intensywnie koncertował, m.in. pełniąc rolę supportu przed takimi artystami jak Extreme czy Iggy Pop w Ameryce Północnej oraz przed The Almighty i Megadeth w Europie. Wiosną i latem 1991 grupa otwierała koncerty dla thrashmetalowych zespołów Anthrax, Megadeth i Slayer w ramach amerykańskiej części trasy Clash of the Titans. W trakcie jej trwania wielokrotnie dochodziło do słownych potyczek między Staleyem, a nieprzychylną częścią publiki. 6 lipca "Facelift" uplasował się na 42. pozycji w zestawieniu Billboard 200, a dwa miesiące później – 11 września – jako pierwszy grunge’owy album z Seattle, uzyskał certyfikat złotej płyty, za sprzedaż 500 tys. egzemplarzy w Stanach Zjednoczonych. Do sukcesu "Facelift" przyczynił się singel „Man in the Box”; napisany przez Staleya utwór, w którym wokalista poruszył temat cenzury medialnej, zapewnił grupie ogólnokrajowy rozgłos, a teledysk uzyskał regularną rotację w MTV. Zespół stał się pierwszym wykonawcą, kojarzonym z nurtem grunge’owym, który osiągnął sukces radiowy. Od sierpnia do stycznia 1992 Alice in Chains brali udział w tournée For Unlawful Carnal Knowledge Tour, otwierając koncerty dla Van Halen w Ameryce Północnej.
Na fali pozytywnego przyjęcia "Facelift", Staley odczuwał pierwsze oznaki rozpoznawalności i rosnące zainteresowanie jego osobą, którego nie znosił. „To mnie przeraża. Ludzie traktują mnie jak obiekt. Nie jestem już człowiekiem. Jestem tylko towarem, który ma zostać sprzedany. Ludzie tak naprawdę nie wiedzą kim jestem” – wspominał. Jerden porównywał to przez co przechodził muzyk z beatlemanią. Alice in Chains, razem z Nirvaną, Pearl Jamem i Soundgarden, przyczynili się do spopularyzowania grunge’u, który w szybkim tempie przebił się do mainstreamu, osiągając szczyt zainteresowania, a wspomniane zespoły regularnie gościły w programach na antenach MTV, grały wyprzedane koncerty również poza Stanami Zjednoczonymi oraz osiągały wielomilionowe nakłady sprzedaży swoich płyt.
Narastający problem z uzależnieniem od heroiny spowodował, że na przełomie roku Staley był zmuszony udać się na leczenie odwykowe. 4 lutego 1992 zespół opublikował utrzymany w stylistyce muzyki akustycznej minialbum "Sap", wyprodukowany przez Parashara. 29 września miała miejsce premiera drugiego albumu studyjnego Alice in Chains – "Dirt", uznawanego za "opus magnum" wydane w złotym okresie subkultury grunge’owej, a także arcydzieło w dorobku zespołu. Płytę pilotował singel z utworem „Would?”, który ukazał się latem i promował ścieżkę dźwiękową do filmu "Samotnicy" (1992, reż. Cameron Crowe). Tworząc warstwę liryczną wokalista postanowił wykorzystać własne doświadczenie z walki z uzależnieniem od narkotyków; w utworach „Sickman” i „Junkhead” w dobitny sposób opisał zmagania z nałogiem. „Płyta prowadzi nas utwór po utworze od gloryfikacji narkotyków po zupełne przygnębienie i podważenie sensu czegoś, co kiedyś mi pomagało. Pod koniec widać wyraźnie, że nie wyszło tak dobrze, jak się spodziewałem” – argumentował. Zdaniem de Soli Staley „napisał na tym albumie ponure, brutalnie szczere obrazy uzależnienia od narkotyków”. Powrót do nałogu przez wokalistę w trakcie sesji miał bezpośrednie przełożenie na jego relacje z Jerdenem, który ponownie zajął się produkcją.
17 października "Dirt" zadebiutował na 6. miejscu w zestawieniu Billboard 200 oraz zapewnił zespołowi sukces komercyjny. Uzależnienie Staleya było często pojawiającym się tematem w wywiadach prasowych i telewizyjnych, a także miało bezpośredni wpływ na występy zespołu; podczas wykonywania utworu „God Smack” w Dallas w stanie Teksas muzyk „dźgał” się mikrofonem w ramię, symulując w ten sposób zażywanie narkotyków za pomocą igły. Grupa rozpoczęła trasę promocyjną jeszcze przed premierą albumu, a jesienią poprzedzała koncerty Ozzy’ego Osbourne’a w ramach No More Tours w Ameryce Północnej. W wyniku doznanego złamania lewej stopy w trakcie jazdy quadem, podczas części koncertów Staley występował na scenie o kulach i na wózku inwalidzkim.
Po dwóch koncertach na kontynencie południowoamerykańskim, w styczniu 1993 w zespole doszło do zmiany personalnej; miejsce Starra zajął Mike Inez, współpracujący z Osbourne’em. Grupa kontynuowała trasę promującą, koncertując w Ameryce Północnej i Europie. W trakcie występu w sztokholmskim klubie Cirkus 8 lutego, Staley dwukrotnie uderzył w twarz jednego z uczestników koncertu, wykonującego nazistowskie gesty. Powróciwszy do Stanów Zjednoczonych muzycy zagrali w kwietniu krótką trasę. Od czerwca do sierpnia występowali, m.in. obok Babes in Toyland, Front 242, Primusa, Rage Against the Machine i Toola, jako jeden z "headlinerów" na głównej scenie w ramach festiwalu Lollapalooza. Podczas wybranych koncertów Staley śpiewał gościnnie z Front 242 i Toolem. Kontynuację tournée stanowiły występy w Europie oraz po raz pierwszy w Japonii i Australii. Była to ostatnia tak duża trasa, w której brał udział.
25 stycznia 1994 grupa opublikowała akustyczny minialbum "Jar of Flies". Promujący go singel „No Excuses” jako pierwszy w dorobku zespołu dotarł na szczyt notowania Mainstream Rock Songs „Billboardu”. 12 lutego minialbum zadebiutował na 1. miejscu w zestawieniu Billboard 200, przechodząc do historii jako pierwszy album wydany w formacie EP, który tego dokonał. 28 maja Staley wystąpił gościnnie na koncercie Toola w ramach wydarzenia Rockstock w Kitsap County Fairgrounds w Bremerton w stanie Waszyngton, wykonując partie wokalu w kompozycji „Opiate”. Jak relacjonował „Seattle Post-Intelligencer”, muzyk „wyglądał chorowicie i nosił wełnianą maskę narciarską, aby ukryć twarz”. Pogłębiające się uzależnienie Staleya od heroiny miało bezpośredni wpływ na dalszą działalność Alice in Chains; po tym jak wokalista pojawił się na próbie pod wpływem narkotyków, Kinney odmówił dalszej chęci grania z nim, przez co zespół był zmuszony odwołać letnią trasę z Metalliką i występ na festiwalu w Woodstock w Saugerties w stanie Nowy Jork. Podczas przerwy od Alice in Chains Staley podejmował kolejne próby rzucenia heroiny oraz znalazł inne ujście dla swojej muzycznej kreatywności.
Mad Season.
W drugiej połowie 1994 gitarzysta Pearl Jamu, Mike McCready oraz basista John Baker Saunders zaczęli pracować nad nowym projektem muzycznym. Do udziału w nim zaprosili perkusistę Screaming Trees, Barretta Martina. Jako ostatni skład uzupełnił Staley, którego muzycy odwiedzali w domu. Odbywszy wspólnie dwie lub trzy próby 8 października zorganizowali w lokalnym klubie Crocodile Cafe pierwszy koncert, występując na nim jako Gacy Bunch. Pierwotnie McCready planował realizację dema, lecz Staley opowiadał się za nagraniem pełnometrażowego albumu studyjnego. Zmieniwszy nazwę na Mad Season, członkowie supergrupy przystąpili do prac nad nowym materiałem – czego efektem była płyta "Above", opublikowana 14 marca 1995 nakładem wytwórni Columbia. Jej produkcją zajął się dźwiękowiec Pearl Jamu, Brett Eliason. Album promował singel „River of Deceit”, do którego Staley napisał tekst inspirując się powieścią "Prorok" Khalila Gibrana z 1923. Utwór odniósł umiarkowany sukces w radiu, docierając do 2. pozycji na liście Mainstream Rock Songs „Billboardu”.
Nasilający się problem Staleya z uzależnieniem miał wpływ na nagrywanie albumu; Eliason wspominał, że „byliśmy w swego rodzaju zmowie z jego współlokatorem [Bacolasem], który pomagał Layne’owi wstać z kanapy i kierował, gdzie trzeba”. Na pytanie producenta, czemu sobie to robi, muzyk odpowiadał: „Albo będę pił, albo brał. A picie jest dla mnie trudniejsze”. Frontman Mudhoney, Mark Arm, który spotkał Staleya przy okazji koncertu Mad Season w ramach audycji Eddiego Veddera "Self Pollution Radio", wspominał: „Pamiętam wchodzącego Layne’a – włosy miał ułożone w koka na czubku głowy. Był wychudzony i dosłownie zielonkawo-szary. Trudno mi było na niego spojrzeć. Nawet nie miałem odwagi aby z nim porozmawiać. Cała ta sytuacja sprawiła, że poczułem ból, który przypomniał mi o moich złych czasach”.
29 kwietnia 1995 zespół Mad Season zagrał koncert w Moore Theatre w Seattle. Jego zapis ukazał się na VHS "Live at The Moore" (1995). W latach 1994–1995 Staley wielokrotnie występował gościnnie podczas lokalnych koncertów grupy Bacolasa i Bergstroma Second Coming, wykonując partie wokalne w utworze „It’s Coming After”. Śpiewał również utwory Alice in Chains, w tym „Man in the Box”, „Would?” i „No Excuses” na koncertach cover bandu FTA (Second Coming występował pod taką nazwą w trakcie kilku koncertów). MTV News, otrzymawszy kasetę z nagraniem jednego z koncertów, opublikowało materiał na ten temat. Publiczne występy wokalisty w Seattle rodziły w prasie liczne spekulacje o rzeczywisty powód odwołania trasy przez Alice in Chains, ponieważ było to sprzeczne z treścią wydanego komunikatu prasowego, z którego wynikało, że Staley nie jest zdolny do występowania na scenie.
Powrót do Alice in Chains.
Latem 1995 wokalista powrócił do Alice in Chains, choć zdaniem jego matki, w latach 90. rozważał on możliwość wycofania się z zespołu, by móc skoncentrować się na własnych problemach zdrowotnych. 7 listopada na rynku ukazał się trzeci album studyjny grupy – "Alice in Chains", wyprodukowany przez Toby’ego Wrighta. Płytę promował singel „Grind” autorstwa Cantrella, będący odpowiedzią zespołu w stronę przedstawicieli prasy, rozsyłających nieprawdziwe informacje na temat Staleya i samej grupy; wokalista był w owym czasie obiektem zainteresowania mediów, przez co tworzyły się na jego temat różne spekulacje – wielokrotnie podawano, że muzyk miał amputowane palce u rąk i nóg z powodu zgorzeli oraz że choruje na AIDS lub nie żyje. Według Gillian G. Gaar, redaktorki „The Rocket”, tego rodzaju plotki były wynikiem „błędnego wyobrażenia” osób, które widziały wokalistę i niepokoiły się jego wyglądem oraz stanem zdrowia. W trakcie sesji nagraniowej Staleya do walki z nałogiem mobilizowała m.in. menedżerka zespołu Susan Silver, wspominając, że „sytuacja Layne’a łamała mi serce, raz po raz”.
25 listopada album, podobnie jak epka "Jar of Flies", zadebiutował na szczycie notowania Billboard 200. Jon Wiederhorn, dziennikarz „Rolling Stone’a”, otrzymawszy propozycję napisania artykułu o grupie, udał się do Seattle, gdzie przeprowadzał wywiady z każdym z muzyków. Podczas rozmowy Staley nie przyznał, że jego uzależnienie od heroiny stanowi problem, lecz wyrażał ubolewanie z powodu niezrozumienia przez fanów jego przesłania na temat narkotyków, mówiąc: „Nie chciałem, żeby moi fani myśleli, że heroina jest fajna. Ale zdarzały się sytuacje, kiedy podchodzili do mnie z kciukiem uniesionym do góry i mówili, że są naćpani. Dokładnie tego nie chciałem”. Gdy po wyjściu z łazienki zapomniał założyć rękawiczek, Wiederhorn dostrzegł u niego czerwone, okrągłe ślady nakłucia od nadgarstka do knykci lewej ręki.
Artykuł ukazał się w lutowym wydaniu magazynu. Okładka, którą zdobiło zdjęcie muzyka z podpisem "The Needle &amp; the Damage Done: Alice in Chains’ Layne Staley" (będące nawiązaniem do utworu Neila Younga z 1972, traktującego o heroinie), wzbudziła kontrowersje; wokalista poczuł się urażony, ponieważ artykuł w sposób wyraźny sugerował, że to on jako jedyny w zespole był uzależniony, podczas gdy w owym czasie każdy z pozostałych członków zmagał się z różnymi problemami.
Grupa zrezygnowała z trasy promującej płytę, ograniczając się do pojedynczych występów; 10 kwietnia 1996 muzycy zagrali w ramach cyklu MTV Unplugged w Majestic Theatre w Brooklyn Academy of Music w Nowym Jorku. Zapis nagrania wydano 30 lipca na albumie koncertowym "Unplugged", który 17 sierpnia zadebiutował na 3. miejscu w notowaniu Billboard 200. Na przełomie czerwca i lipca Alice in Chains poprzedzal w Stanach Zjednoczonych występy Kiss w ramach Alive/Worldwide Tour. Staley początkowo nie był przychylny powrotowi na scenę i odmówił, lecz ostatecznie zmienił zdanie. Po koncercie w Kemper Arena w Kansas City w stanie Missouri 3 lipca, trafił nieprzytomny do miejscowego szpitala w wyniku przedawkowania heroiny. Był to ostatni publiczny występ w jego karierze.
Współpraca i ścieżki dźwiękowe.
W listopadzie 1991, w trakcie sesji do drugiego minialbumu Alice in Chains – "Sap", wokalista, wraz z pozostałymi członkami zespołu, a także z Chrisem Cornellem z Soundgarden i Markiem Armem z Mudhoney, nagrał pod szyldem efemerycznego projektu Alice Mudgarden akustyczny utwór „Right Turn”, który znalazł się na wspomnianej epce.
W 1993 Staley wziął udział w nagraniach do jedenastego albumu studyjnego Heart – "Desire Walks On" (1993), wykonując partie wokalne w kompozycji „Ring Them Bells” z repertuaru Boba Dylana, oryginalnie pochodzącej z płyty "Oh Mercy" z 1989 (pierwotnie miał wystąpić Cornell, lecz A&amp;M nie wyraziło zgody na publikację). Jak wspominała Nancy Wilson: „Gdy Layne w końcu zgodził się zaśpiewać z nami ten numer, uznałyśmy, że wspaniale, że niech da nam chwilę i już idziemy, ale on powiedział, że nie, że nikogo nie może przy nim być, jak śpiewa. Że mamy sobie pójść. Był zbyt nieśmiały, żeby zaśpiewać przy słuchającej go Ann Wilson”. Zarejestrowawszy swoją partię Staley odmówił udziału we wspólnym odsłuchu, po czym opuścił studio. Inżynier zmiksował jego wokal ze śpiewem sióstr, a Ann Wilson przyznawała, że brzmiało to „idealnie”.
Rok później wystąpił na debiutanckim albumie studyjnym Second Coming – "L.O.V.Evil" (1994), gdzie zaśpiewał gościnnie w utworze „It’s Coming After” (powstał on w drugiej połowie lat 80., gdy muzyk występował w zespole 40 Years of Hate, lecz nie został w owym czasie wydany). Jak sam twierdził, była to jego ulubiona kompozycja do śpiewania. Nagrał również partie wokalne do refrenu w utworze „The Things You Do” dla projektu Despisley Brothers, który tworzył Jesse Holt, były wokalista i gitarzysta Second Coming; istnieją dwie wersje wspomnianej kompozycji – pierwsza zarejestrowana wiosną lub latem 1996, druga z 3 listopada 1997.
W 1998 Staley wziął udział w ostatnim w swojej karierze projekcie, dołączając do efemerycznej supergrupy Class of ’99, której skład stanowili: Tom Morello (gitara), Martyn LeNoble (gitara basowa), Matt Serletic (klawisze) i Stephen Perkins (perkusja). Muzycy nagrali cover „Another Brick in the Wall” (część 2) z repertuaru Pink Floyd, pochodzący z albumu koncepcyjnego "The Wall" (1979).
Jako członek Alice in Chains, Staley brał udział w nagraniach ścieżek dźwiękowych do filmów; w 1992 „Would?” promował soundtrack do komedii romantycznej "Samotnicy", a muzycy zespołu wystąpili, obok Pearl Jamu i Soundgarden, w roli cameo. Latem 1993 kompozycja „A Little Bitter” (do której tekst napisał Staley) trafiła, wraz z „What the Hell Have I”, na ścieżkę dźwiękową do filmu "Bohater ostatniej akcji" (reż. John McTiernan). W następnym roku „Got Me Wrong” zamieszczono na soundtracku do filmu "Clerks – Sprzedawcy" (reż. Kevin Smith). Kompozycja „Another Brick in the Wall” (część 2), z wokalami Staleya jako członka Class of ’99, trafiła na ścieżkę dźwiękową do horroru-science-fiction "Oni" (1998, reż. Robert Rodriguez). Utwór „The Things You Do” z partiami śpiewu Staleya znalazł się na ścieżce dźwiękowej do filmu "Od podstaw" (2012, reż. Stephen Gyllenhaal).
Ostatnie lata.
W kwietniu 1997 Staley przeprowadził się do dużego mieszkania w bloku mieszczącym się w University District, dzielnicy Seattle, w którym spędził pięć ostatnich lat swojego życia. Toby Wright pomógł wokaliście w urządzeniu domowego studia nagraniowego, na które składało się kilka magnetofonów ADAT, mały automat perkusyjny oraz mały mikser, umożliwiający rejestrowanie ścieżek gitar, instrumentów klawiszowych i wokali. Nie zachowały się żadne informacje dotyczące solowych nagrań Staleya z tego okresu. W tym samym roku Martin i McCready planowali realizację drugiego albumu studyjnego Mad Season, lecz wokalisty nie udało się namówić do ponownej współpracy. Na przeszkodzie stanęło uzależnienie Staleya.
Muzyk unikał wszelkich dużych uroczystości i spotkań. Wyjątkiem było bożonarodzeniowe przyjęcie, zorganizowane przez firmę menedżerską Susan Silver. Randy Biro, pełniący funkcję technicznego w zespole Alice in Chains, wspominał, że w pierwszym momencie nie poznał Staleya, który pojawił się w czapce baseballowej i okularach. Jak podkreślał, był on wychudzony i częściowo stracił uzębienie. „Na początku mnie to zszokowało. Wyglądało to na śmierć. To było obrzydliwe”. Ojczym wokalisty przypuszczał, że tracenie zębów było u Staleya procesem stopniowym i zaczęło się w 1995 lub 1996.
Pod koniec sierpnia 1998 Staley, Cantrell, Inez i Kinney powrócili na krótko do współpracy, aby nagrać dwa premierowe utwory pod szyldem Alice in Chains na potrzeby albumu kompilacyjnego. W pierwotnym założeniu sesja miała odbyć się w Los Angeles w stanie Kalifornia pod kierownictwem Jerdena. Inżynier dźwięku Bryan Carlstrom oraz asystent studia Elan Trujillo zwracali uwagę na niepokojący wygląd Staleya. „Layne pojawił się w studiu, a ja go nie rozpoznałem. Wyglądał jak osiemdziesięciolatek” – wspominał Carlstrom. Z kolei Trujillo przyznawał, że był zrozpaczony widokiem wyniszczonego przez nałóg wokalisty. W jego ocenie cierpiał on także na atrofię mięśni w nogach. Przed nagrywaniem wokali Staley poinformował personel, że musi wracać do Seattle na ślub siostry, co okazało się być nieprawdą. Sytuacja ta doprowadziła do konfliktu z Cantrellem.
Muzycy powrócili do Seattle, gdzie dokończyli sesję w Robert Lang Studios w Shoreline pod kierownictwem Wrighta (Staley odmówił kontynuacji współpracy z Jerdenem). Proces rejestrowania wokali był utrudniony z uwagi na utratę części zębów przez muzyka, co powodowało seplenienie. Utwory „Get Born Again” i „Died” były ostatnimi, nagranymi przez Staleya z Alice in Chains. 31 października wokalista pojawił się na solowym koncercie Cantrella w The Showbox w Seattle. Wykonane za kulisami zdjęcie jest ostatnim upublicznionym, na jakim widnieje.
19 lipca 1999, z okazji wydania kompilacji "", krajowe konsorcjum radiowe Rockline przeprowadziło wywiad z muzykami Alice in Chains. Staley, który nie był obecny w studiu, niespodziewanie zadzwonił do radia, dołączając się do rozmowy. Był to ostatni wywiad, jakiego udzielił.
W ostatnich latach życia wokalista, jak przyznawała Silver, „ekstremalnie się od wszystkich odizolował”. Nie odbierał telefonów i nie otwierał drzwi, a większość wolnego czasu spędzał we własnym domu, grając w gry wideo i zażywając narkotyki – według źródeł posiadał on czterech dilerów, a jednym z nich był Tom Hansen, były basista zespołu The Fartz. Muzykowi bezskutecznie próbowali pomóc między innymi Mark Lanegan, Mike Inez, Krist Novoselic (zostawiał mu pod drzwiami jego mieszkania jedzenie) i Silver. Kinney wspominał, że Staley był pogodzony z losem oraz miał świadomość czekającej go śmierci. Wykluczał również możliwość powrotu do aktywności muzycznej. Na prośbę matki muzyka, Bob Forrest, lider grupy Thelonious Monster, i gitarzysta John Frusciante próbowali pomóc wokaliście. Obydwaj odwiedzili go w mieszkaniu. Forrest twierdził, że „umysł Staleya wyraźnie wciąż pracuje, ale jest milion mil gdzieś indziej”, dodając, że jego skóra zaczęła zmieniać kolor, a waga nie przekraczała dziewięćdziesięciu funtów. Jak uważał, Staley „wszedł w końcową fazę gry”.
Dziennikarz Charles R. Cross przyznawał, że pod koniec lat 90. Joe Ehrbar, ówczesny redaktor naczelny „The Rocket”, miał przygotowany nekrolog z nazwiskiem wokalisty w gazecie. Cross relacjonował również, że w ostatnich latach Staley stracił większość zębów, jego ramiona pokrywały ropnie oraz miał niebezpieczną niedowagę (nieprzekraczającą stu funtów).
Morgen Gallagher, znajomy muzyka, spotkał go w styczniu 2001 na imprezie z okazji Super Bowl. Jak wspominał, planował on udać się na odwyk, a następnie na przesłuchanie do roli wokalisty w supergrupie Audioslave, lecz de Sola uważał jego zapowiedzi za mało wiarygodne. Nick Pollock, spotkawszy Staleya w sklepie, porównywał jego sylwetkę i ubiór do bezdomnego. „Wyglądał jak chodzący trup. Nie miał zębów, które mógłbym zapamiętać. Jego skóra była szara. Wyglądał jak osiemdziesięcioletni człowiek. Naprawdę wyglądał jak szkielet ze zwisającą z niego skórą”. Powróciwszy do domu Pollock rozpłakał się. Podobny obraz muzyka zapamiętał dziennikarz Jeff Gilbert po tym jak napotkał go pod koniec 2001 lub na początku 2002. Inne osoby twierdziły, że widywały wokalistę przesiadującego samotnie w barze o nazwie Rainbow Tavern, który znajdował się nieopodal jego domu. Wygląd Staleya określały mianem „upiornego”.
Jedynymi osobami, z którymi utrzymywał kontakt, była rodzina. Odwiedził ją w Bellevue w Boże Narodzenie w 2000 lub 2001, przywożąc ze sobą prezenty oraz projekty rękodzielnicze własnego autorstwa. W lutym 2002 Staley udał się do domu swojego ojczyma, by spotkać się z nowo narodzonym siostrzeńcem Oscarem. Pod koniec marca lub na początku kwietnia 2002 Toby Wright skontaktował się z wokalistą, w celu zaproponowania mu gościnnego występu w jednym z utworów zespołu Taproot na albumie "Welcome" (2002). Staley wyraził zgodę i był podekscytowany możliwością współpracy. Nagrania planowano zarejestrować w Robert Lang Studios, lecz wokalista nie zdążył ich zrealizować. Utwór „Spacey” nie znalazł się na albumie, ani żadnym z późniejszych wydawnictw zespołu. Muzycy Taproot wykonywali go na koncertach w oryginalnej, instrumentalnej wersji. W ostatnich miesiącach życia wokalista chorował na zapalenie wątroby typu C, prawdopodobnie na skutek dożylnego zażywania narkotyków.
4 kwietnia Staley spędził z byłym basistą Alice in Chains, Mikiem Starrem, który obchodził 36 urodziny. Zaniepokojony złym stanem zdrowia wokalisty, Starr chciał wezwać pogotowie, lecz Staley odmówił, grożąc mu zerwaniem ich przyjaźni. Po tym jak skarcił Starra za zażywanie benzodiazepinów, basista opuścił dom. „Jego ostatnie słowa, które do mnie powiedział, brzmiały «nie w taki sposób. Nie zostawiaj mnie w taki sposób». A ja go zostawiłem […] Nie chce mi się w to wszystko wierzyć. Strasznie mi wstyd” – wspominał.
Śmierć i pogrzeb.
19 kwietnia 2002 Silver została poinformowana, że od dwóch tygodni nie odnotowano na rachunku bankowym Staleya żadnych działań ani transakcji, a z nim samym nie można nawiązać kontaktu. Wraz z Laurie Davis, księgową firmy zajmującej się managementem, poinformowała o tym fakcie matkę i ojczyma wokalisty. Około godziny siedemnastej pięćdziesiąt czasu lokalnego Nancy McCallum udała się razem z dwoma funkcjonariuszami policji do mieszkania Staleya. Wyważywszy drzwi wejściowe, które były zaryglowane od środka, funkcjonariusze odkryli spoczywające na sofie zwłoki muzyka. W prawej ręce trzymał on naładowaną strzykawkę, a na stoliku były małe ilości kokainy oraz dwie lufki do palenia "cracku". Na podłodze znajdowało się kilka puszek farby w sprayu, a w pokoju grał telewizor. Kiedy policjanci przenieśli ciało, odkryli, że wokalista „siedział również na wielu innych strzykawkach”.
Według relacji uzyskanej przez „Seattle Weekly” ciało Staleya w chwili znalezienia ważyło osiemdziesiąt sześć funtów, a w jego organizmie wykryto kodeinę, kokainę i morfinę. Obecny na miejscu lekarz ocenił, że zwłoki są w stanie zaawansowanej dekompozycji. Opublikowany 6 maja raport toksykologiczny wykazał, że wokalista zmarł z powodu wstrzyknięcia mieszanki heroiny i kokainy, potocznie nazywanej "speedballem". Lekarz sądowy ocenił datę zgonu na 5 kwietnia (tego samego dnia osiem lat wcześniej zmarł frontman Nirvany, Kurt Cobain). W mieszkaniu Staleya policjanci znaleźli porozrzucane akcesoria związane z wstrzykiwaniem substancji narkotycznych i gotówkę, a na automatycznej sekretarce znajdowały się nagrania od osób, usiłujących nawiązać z nim kontakt. Staley miał 34 lata.
Ian Robinson z MTV News nazwał go „jednym z bardziej szczerych głosów w historii muzyki rockowej”. Jamie Brooke Elmer, przyrodnia siostra wokalisty, przyznawała, że spodziewała się telefonu o śmierci Staleya od kilku lat. „Wszyscy byliśmy oczywiście po prostu niesamowicie smutni i załamani, ale także odczuwaliśmy ulgę. Byliśmy świadomi, że Layne bardzo cierpiał, gdy widzieliśmy go chorego fizycznie. Powiedziałabym, że większość z nas na pewno poczuła ulgę, wiedząc, że on już nie cierpi”.
Nieformalne czuwanie odbyło się 20 kwietnia w Seattle Center przy International Fountain. Wśród dwustu osób przybyli również pozostali muzycy Alice in Chains oraz Chris Cornell, Eddie Vedder, Jeff Gilbert, Mike Starr i Susan Silver. Obecna na miejscu lokalna stacja radiowa nadawała muzykę artysty. Dwa dni później Cantrell, Inez i Kinney opublikowali oświadczenie, w którym pożegnali Staleya. Drugie czuwanie miało miejsce 26 kwietnia w Seattle Center, przy udziale czterystu osób. Rodzina muzyka wydała kolację dla najbliższych przyjaciół Staleya, członków Alice in Chains, Pearl Jamu, Soundgarden i managementu.
Szczątki Staleya poddano kremacji, a prochy oddano w posiadanie matki. Prywatne nabożeństwo żałobne, z udziałem najbliższej rodziny, przyjaciół, a także innych osobistości muzycznych, odbyło się 28 kwietnia w Kiana Lodge w Bainbridge Island w zatoce Puget Sound. Mowy pogrzebowe wygłosili siostra Elizabeth Audreyann Coats, ojczym James Elmer, matka Nancy McCallum i wielebny William Elmer – ojciec Elmera i pastor Kościoła Ewangelickiego w Ameryce Północnej. Przemawiali też Ann Wilson, Cantrell i Silver. Mowę pochwalną napisał Barrett Martin. Siostry Wilson z zespołu Heart wykonały utwór „Sand” oraz w duecie z Cornellem zaśpiewały „Wild Horses” The Rolling Stones (według innych źródeł był to utwór „Ring Them Bells” Boba Dylana).
Majątek Staleya oszacowano na około 500 tys. dolarów (w tym zobowiązania dłużne na mniej niż 100 tys. dolarów). Sąd współadministratorami spadku ustanowił biologicznych rodziców artysty.
Życie prywatne.
Osobowość, zainteresowania.
Layne Staley był z natury cichą i nieśmiałą osobą (w szkole uważano go za najcichszego ucznia w klasie). Ojczym James Elmer charakteryzował go jako „wrażliwego, mądrego chłopca, kochającego swoją mamę i siostrę”. W ocenie Kena Elmera, przyrodniego brata, Staley był „delikatnym i miłym dzieciakiem, sprytnym na swój sposób. Nie był szkolnym mądralą, ale z pewnością niesamowicie inteligentny, czego nauczyliśmy się w późniejszym życiu”. W latach edukacji nie interesowało go dorastanie w środowisku akademickim. „Był bardzo inteligentnym facetem. Po prostu nie miał czasu na pewne struktury, w których społeczeństwo nakazywało mu, że musi być jej częścią” – wspominał Ken Elmer. Staley miał dobre relacje ze swoim ojczymem, o którym nigdy nie mówił źle, i dwiema młodszymi siostrami.
W okresie dorastania często się buntował, co miało przełożenie na jego relacje z rodzicami, zwłaszcza z religijną matką (w młodości nosił kurtkę z pentagramem). Dwukrotnie też na krótko uciekał z domu. Gdy matka i ojczym odmówili odebrania go z posterunku policji w Lynnwood, wyznaczając w ten sposób granicę odpowiedzialności, zaprzestał ucieczek. Na skutek konfliktu z rodzicami – mających krytyczny stosunek do jego zainteresowania narkotykami – był zmuszony wyprowadzić się z domu (pomieszkiwał u znajomych).
Zdobywszy rozgłos z Alice in Chains, Staley – w ocenie bliskich przyjaciół i współpracowników – pozostał miłą, nieśmiałą i spokojną osobą z poczuciem humoru, choć uzależnienie od narkotyków sprawiało, że jego osobowość ulegała stopniowej zmianie; zdaniem Nicka Pollocka stawał się „melancholijny, zagubiony i znikający”. James Bergstrom uważał, że mogło mieć to związek z trudami tras oraz całym stylem życia. „Oczywiście z jego nałogiem to tylko sprzyjało smutkowi i nieszczęściu”. Z kolei Maureen Herman, basistka Babes in Toyland, wspominała: „Layne był tak spokojnym i łagodnym facetem, że naprawdę trudno było uwierzyć w to, że był wokalistą rockowym. On był jak dziecko, podczas gdy reszta członków jego zespołu była mężczyznami”.
Mimo statusu gwiazdy, nie znosił zainteresowania wokół własnej osoby. Swe wpływy, wynikające z rozpoznawalności, wykorzystywał do pomagania słabszym i uboższym; często rozdawał wejściówki na koncerty dzieciom, których nie było stać na ich zakup. W ocenie wokalistki Heart, Ann Wilson „Layne był zbyt wrażliwy dla tej ziemi”. Susan Silver uważała go za najbardziej nietypowego głównego wokalistę, jakiego kiedykolwiek spotkała lub słyszała. „Nie miał wobec nikogo złej woli. Miał to słodkie usposobienie i naprawdę czułe serce. I nikczemne poczucie humoru – po prostu przezabawne. On był taki dowcipny, zabawny, szybki”.
Będąc w szkole podstawowej grał w tee-ball, lecz w dorosłym życiu nie wykazywał większego zainteresowania sportem (gdy jego przyrodni brat i ojczym oglądali w telewizji mecze drużyny futbolu amerykańskiego Seattle Seahawks, znudzony wychodził z pokoju). Poza muzyką interesował się rysunkiem; na początku lat 90. zaczął tworzyć ilustracje, które porównywał do malowideł amerykańskich Indian. Jego pierwszym szkicem był obraz przedstawiający samego siebie trzymającego lustro i malującego swój portret. Projektował również tatuaże. Nick Pollock, oceniając prace artystyczne Staleya podczas Lollapaloozy w 1993, uważał, że były one „mroczne, introspektywne i dziwne”. Prócz rysunku wokalista pisał także poezję, eksperymentował z zestawami rzemieślniczymi do witraży, projektował tarcze dla zestawów zegarowych oraz tworzył z gliny "Sculpey Clay" anonimowe postacie i biżuterię. Wystawa rysunków Staleya odbyła się w lipcu 1994 w Sharp Wit Gallery w Seattle. Jeden z nich posłużył za okładkę albumu "Above" (1995) Mad Season, a część zamieszczono we wkładce płyty.
Na początku lat 90. zatrudnił księgowego, by pomagał mu w zarządzaniu finansami. Zgromadziwszy odpowiednią kwotę kupił samochód, gry wideo, a w 1994 mieszkanie. Znajdowało się ono w położonej na stromym wzgórzu dzielnicy Queen Anne w Seattle. Muzyka cechowała sumienność w kwestii utrzymywania porządku. Przed drzwiami wejściowymi miał zainstalowane kamery; w ocenie znajomych był on bardzo świadomy swojego bezpieczeństwa. W 1997 kupił anonimowo (pod fikcyjnym nazwiskiem Larusta Trust) za 262 tys. dolarów mieszkanie o łącznej powierzchni 1500 ft² (około 139 m²), znajdujące się na piątym piętrze w budynku w University District, dzielnicy Seattle. Miał kotkę Sadie, którą adoptował w 1994 (po jego śmierci opiekę nad nią przejął Cantrell).
Związki.
Uczęszczając do szkoły średniej, spotykał się z młodszą siostrą Matta Vaughana (późniejszego właściciela sklepu Easy Street Records w Seattle i menedżera grupy Gruntruck). W 1986 umawiał się z Chrissy Chacos, którą poznał za pośrednictwem jej siostry. Wolny czas para spędzała na przesiadywaniu w kompleksie Music Bank lub uczęszczając na koncerty. Chacos pożyczyła mu fioletowy strój Prince’a, który nabyła w Minnesocie (Staley wystąpił w nim na ostatnim koncercie Sleze). W jej opinii muzyk był „niesamowitym, totalnym komikiem, który zawsze miał dobry humor”. Po rozstaniu pozostali w przyjacielskich relacjach; Chacos urodziła drugie dziecko 19 kwietnia 2002, w tym samym dniu, w którym policja odkryła zwłoki wokalisty.
Wiosną 1988 poznał Demri Larę Parrott. W ocenie matki wokalisty, para stanowiła zupełne przeciwieństwo; „[Layne] był bardzo nieśmiały, a ona błyskotliwa, lśniąca mała gwiazdka przemykająca wokół”. Parrott od najmłodszych lat wykazywała zainteresowanie sztuką – szczególnie muzyką i sztukami scenicznymi. W wieku 15 lub 16 lat została przyjęta, jako jedna z trzystu kandydatów, do Performing Arts School w Jacksonville na Florydzie, jednak po kilku miesiącach porzuciła naukę. Aspirowała też do bycia aktorką lub modelką – brała udział w licznych przesłuchaniach, w tym do śpiewania w musicalu "Cinderella Rock". Pierwsze doświadczenia z grzybami psylocybinowymi i marihuaną miała w liceum. Z uwagi na jej niski wzrost (150 cm), w Music Bank żartowano, że „Layne znalazł kobietę swoich marzeń z ciałem dwunastoletniego chłopca”.
Para zaręczyła się w 1990 lub 1991. Staley kupił Parrott pierścień Claddagh i w towarzystwie swoich rodzin zjedli zaręczynową kolację. Obydwoje planowali ślub, a jako miejsce zawarcia związku małżeńskiego wybrali Kiana Lodge na Bainbridge Island. Na tę okazję Parrott zakupiła suknię ślubną w sklepie z odzieżą "vintage" w dzielnicy Seattle, Pioneer Square. Do ceremonii zaślubin, z niewiadomych przyczyn, nie doszło. Rosnąca rozpoznawalność Alice in Chains miała przełożenie zarówno na Parrott, jak i Staleya. „[Demri] zaczęła tracić swoją tożsamość na rzecz Layne’a […] Z drugiej strony Layne zaczął tracić swoją tożsamość na rzecz zespołu” – wspominała matka dziewczyny. Według źródeł para utrzymywała typ relacji związku otwartego; w 1990 lub 1991 Parrott spotykała się z wokalistą The Derelicts (z którym zażywała narkotyki), z kolei Staley miewał krótkotrwałe romanse podczas trasy Alice in Chains. Zarówno Parrott, jak i Staley brali wspólnie narkotyki.
Latem 1993, w trakcie Lollapaloozy, muzyk nawiązał bliższą znajomość z Kat Bjelland, wokalistką i gitarzystką grupy Babes in Toyland. Istnieją sprzeczne wersje na temat relacji łączącej muzyków; w ocenie de Soli i perkusistki Lori Barbero byli „kumplami od narkotyków”, z kolei basistka Maureen Herman uważała, że „Kat i on naprawdę dobrze się bawili i dogadywali, co ostatecznie przekształciło się w związek podczas trasy”. Randy Biro, członek obsługi technicznej Alice in Chains, wspominał, że „Kat była pod pewnymi względami w jego typie dziewczyny, z wyjątkiem tego, że była wulgarną wersją tego, co lubił. Była bardzo podobna do popieprzonej wersji Demri”.
Kiedy Staley stracił zainteresowanie Bjelland i przestał odwiedzać obóz Babes in Toyland, wokalistka, w reakcji na odrzucenie, przedawkowała heroinę. Po tym jak muzyk odmówił jej przejażdżki swoim autokarem, w momencie gdy ruszył, rzuciła się na przednią maskę i zerwała pióro od wycieraczki. Niestabilne zachowanie Bjelland doprowadziło do tego, że pozostali muzycy Alice in Chains podejmowali próby uniemożliwiania jej spotkań ze Staleyem. Sama wokalistka zaprzeczała, że byli parą, a jedynie zadurzyli się w sobie. Staleya określała mianem „bratniej duszy”. Następnie muzyk przez krótki czas umawiał się z afroamerykańską dziewczyną.
Późną wiosną lub latem 1994 poznał mieszkającą nieopodal niego Michelle Ahern-Crane (w 1992 wystąpiła jako statystka w filmie "Samotnicy"). Według jej relacji wygląd wokalisty budził niepokój; zapuścił on włosy, a na rękach nosił medyczną gazę, którą częściowo zakrywały rękawiczki-mitenki. Zaczęli regularnie rozmawiać przez telefon i spędzać czas, m.in. oglądając filmy lub chodząc na koncerty Second Coming. Jak wspominała, nigdy nie doszło między nimi do pocałunku ani zbliżenia. Ahern-Crane była przekonana na początku, że jej obecność i rozmowy mogą pomóc muzykowi w walce z narkotykami, chociaż jego zapowiedzi dotyczące chęci posiadania rodziny traktowała z dystansem. „W całej tej chorobie był piękną osobą. Ale nie miałam urojeń i nie miałam zamiaru wyrażać mu tych myśli, ponieważ chyba dość szybko zdecydowałam, że «nadzieja» oznacza «rozczarowanie się»” – argumentowała.
W połowie września Ahern-Crane zaprosiła Staleya na swe 25 urodziny, będąc przekonaną, że muzyk nie przyjdzie. Gdy się zjawił, wręczył jej odręcznie napisany list: „Nigdy nie czułem się lepiej ani bardziej akceptowany i kochany przez kogoś, jak ja w twoim liście, w tym momencie i za każdym razem, gdy to czytam, czuję ten sam cudowny moment”. Po tym jak Ahern-Crane usiłowała wytłumaczyć, że traktuje go jako przyjaciela, Staley, czując się urażonym, opuścił przyjęcie. Kiedy przybyła do jego mieszkania po swoje rzeczy, starała się uświadomić wokaliście, że jego życiu zagrażają narkotyki. Muzyk pozostał obojętny na jej troskę i zakończył znajomość.
Parrott i Staley zerwali zaręczyny najpóźniej w 1994 (dokładna data nie jest znana). Muzyk przyznawał, że jego rockandrollowy tryb życia w znaczącym stopniu przyczynił się do rozstania. Matka dziewczyny twierdziła, że głównym powodem była heroina. „Nie można nawiązać relacji zażywając narkotyki. Nikt nie może” (część obozu Alice in Chains obwiniała Parrott o problemy Staleya z uzależnieniem, z kolei osoby z otoczenia dziewczyny oskarżały wokalistę o jej problemy z narkotykami). Muzyk nie podzielał punktu widzenia ludzi związanych z zespołem i zabraniał ingerowania w ich życie osobiste. Para przynajmniej raz była wspólnie na odwyku w Exodus Recovery Center w Los Angeles (w tej samej placówce, w której na krótko przed śmiercią przebywał Kurt Cobain). W ocenie Biro Parrott sama zainicjowała ich rozstanie: „Przestała go odwiedzać. Próbowała od niego uciec, bo czuła, że zrujnuje mu życie. Był w niej zakochany. Wszyscy, którzy znali Layne’a, ciągle obwiniali ją o to gówno. Stale. A ludzie cały czas starali się ich rozdzielić. Miałem więc wrażenie, że próbowała od niego uciec, aby dać mu szansę na życie”.
Po rozstaniu Parrott wiodła życie narkomanki, a podejmowane próby leczenia odwykowego nie przynosiły oczekiwanych rezultatów. Odmawiała możliwości korzystania z pomocy finansowej Staleya, samodzielnie zdobywając gotówkę na narkotyki – według części źródeł w ostatnim okresie życia prostytuowała się. Uzależnienie miało znaczący wpływ na jej stan zdrowia, który w 1993 zaczął się gwałtownie pogarszać, wskutek czego była wielokrotnie hospitalizowana i musiała przejść dwie operacje na płucach oraz dwie na sercu (doznała infekcyjnego zapalenia wsierdzia i miała wymieniane zastawki serca). Mimo tego nie zrezygnowała z zażywania narkotyków, w tym z kokainy. Staley nadal troszczył się o Parrott, odwiedzając ją w Harborview Medical Center, dzięki przepustce pracującej tam matki dziewczyny, i czuwając całą noc u jej boku (opuszczał szpital anonimowo wczesnym rankiem). Parrott zmarła 29 października 1996 z powodu ostrego zatrucia spowodowanego połączeniem działania opiatów, meprobamatu i butalbitalu. Miała 27 lat.
Bliscy i znajomi z otoczenia Staleya podkreślali, że przedwczesna śmierć Parrott go spustoszyła i zdruzgotała oraz spowodowała, że już nigdy nie był taki sam. Wokalista obwiniał się za śmierć dziewczyny, żałując, że mimo możliwości finansowych, nie wyjechali wspólnie z Seattle. „Chociaż łączyła ich bardzo dynamiczna relacja, z pewnością troszczyli się o siebie nawzajem i kochali” – wspominał ojczym Staleya.
Uzależnienia.
Zainteresowanie alkoholem i narkotykami Staley zaczął wykazywać w młodości. Będąc nastolatkiem pierwszy raz zapalił marihuanę i spróbował suplementu diety na odchudzanie dexatrim. Mając 13 lub 14 lat eksperymentował z narkotykami. W 1986, pracując w fabryce Lancs Industries, regularnie pił alkohol, palił marihuanę oraz przez sześć tygodni zażywał LSD.
Rozwinięcie tolerancji na zażywanie narkotyków przez Staleya nastąpiło w czasie, gdy zarządzał on kompleksem Music Bank w drugiej połowie lat 80.; zdaniem de Soli ich branie było częścią życia w Music Bank; zwykle kokainy, LSD i marihuany. Jak wspominał przyjaciel wokalisty Darrell Vernon, gitarzysta zespołu Triathlon, w owym czasie Staley był przeciwnikiem zażywania heroiny. „Ironią było to, że uzależnił się od heroiny, ponieważ wtedy był jej bardzo przeciwny”. Branie narkotyków miało też negatywny wpływ na zachowanie wokalisty; znajdując się pod wpływem działania grzybów psylocybinowych (razem z Jamesem Bergstromem), został aresztowany w Seattle po tym, jak wdał się w kłótnię z funkcjonariuszką, która następnie spuściła za nim psy policyjne. Pollock przyznawał, że Staley „mógł dużo wypić, mógł zażywać dużo narkotyków i nie wydawało się to zbytnio go spowalniać”. Dodatkowo muzyk proponował mu zażywanie kokainy w postaci wolnej zasady (ang. "crack"). Coraz większe zainteresowanie narkotykami przez Staleya miało istotny wpływ na rozpad Alice N’ Chains w 1987.
Pierwszą styczność z heroiną wokalista miał mieć w trakcie trwania wspólnej trasy z Van Halen na przełomie 1991/1992. W rozmowie z Bacolasem przyznawał: „Johnny, kiedy wziąłem pierwszą dawkę, po raz pierwszy w życiu padłem na kolana i podziękowałem Bogu za dobre samopoczucie”. Ojciec Mike’a Starra, John, twierdził w rozmowie z biografem swojego syna, że to Parrott jako pierwsza zapoznała Staleya z heroiną. Matka dziewczyny, Kathleen Austin, nie zakwestionowała prawdziwości tych oskarżeń, mówiąc, że córka nigdy nie poinformowała jej o tym, kiedy pierwszy raz zażyła heroinę. Bacolas wspominał, że Staley miał mu wyznać, iż to Parrott pierwszy raz poczęstowała go heroiną, kiedy skończyła się im kokaina. Producent Dave Jerden zaprzeczał, jakoby wokalista zażywał heroinę w trakcie sesji do albumu "Facelift" (1990), lecz zgadzał się z opinią, że mogło to mieć miejsce podczas tournée z Van Halen; w jego ocenie Staley zachowywał się już wtedy inaczej. Począwszy od prac nad epką "Sap" (1992), wokalista miał w zwyczaju, w trakcie trwania sesji, zamykać się na dłuży czas w łazience studia i zażywać narkotyki.
Muzyk pierwszy raz udał się na leczenie odwykowe w drugiej połowie 1991 lub na początku 1992 po tym, gdy dostrzegając narastający problem, menedżerka Alice in Chains Susan Silver zorganizowała w biurze naradę z udziałem Staleya, jego rodziny i członków zespołu. Wokalista wyraził zgodę na leczenie i zameldował się w Valley General Hospital w Monroe w stanie Waszyngton, w tej samej placówce, do której w 1989 przyjęto Andrew Wooda. Mimo że nie skorzystał z programu "incognito", zależało mu na zachowaniu anonimowości. Jeden z pacjentów rozpoznał go i przyniósł do ośrodka kopię kasety "Live Facelift" (1991). „Layne był zdruzgotany. Zaczął płakać. Ponieważ od tego czasu nie był facetem z problemem uzależnienia, który chodził na leczenie, lecz był po prostu Alice in Chains” – wspominała Kathleen Austin.
Staley powrócił do nałogu w trakcie sesji do albumu "Dirt" (1992); kiedy w Los Angeles obowiązywała godzina policyjna (wprowadzona w związku z wybuchem zamieszek), wokalista potajemnie wymykał się ze studia, by móc zakupić narkotyki. Dochodziło też do sytuacji, w których sprowadzał dilera do studia, eskalując konflikt z producentem. Podczas trasy promującej Silver wynajęła ochroniarza, by uniemożliwić dilerom dostęp do niego.
W wywiadach z tego okresu przyznawał, że narkotyki miały destrukcyjny wpływ na jego kreatywność. „Nigdy niczego nie stworzyłem, kiedy byłem w takim stanie umysłu”. Jednocześnie zaznaczał, że początkowo najbardziej pociągające w heroinie było dla niego poczucie zagrożenia, które określał mianem „flirtu ze śmiercią”. Mimo podejmowanych prób wyjścia z nałogu, kontynuował zażywanie narkotyków w trakcie trasy promującej "Dirt".
Latem 1993, gdy Alice in Chains występowali na Lollapaloozie, Staley zmagał się z nadużywaniem alkoholu i narkotyków, choć w ocenie współpracowników starał się zachowywać trzeźwość; w tym celu otrzymał własny autokar (nazywany „czystym i trzeźwym”) ze studiem nagraniowym i osobistym ochroniarzem, który cały czas z nim podróżował. Towarzyszący mu na trzech koncertach ojczym wspominał, że muzyk nie ujawniał przed rodziną swojego problemu z uzależnieniem. Po premierze epki "Jar of Flies" (1994) podejmował kolejne wysiłki w walce z rzuceniem heroiny. Ron Holt, jego przyjaciel z lat 80., wspominał, że w 1994 wokalista zażywał do trzech gramów heroiny dziennie (co miało go kosztować od 250 do 400 dolarów). Latem udał się z Bacolasem i dwoma znajomymi na kemping do Winthrop w stanie Waszyngton, gdzie usiłował się detoksykować w otoczeniu natury. Staley źle znosił odstawienie heroiny, próbując sobie z tym poradzić za pomocą alkoholu. Zmagał się również z depresją oraz miewał myśli samobójcze (realnie rozważał możliwość skoczenia z mostu nieopodal kempingu). Bacolas, na prośbę muzyka, zgodził się z nim zamieszkać, mimo że ten kategorycznie odmawiał jakiejkolwiek ingerencji w jego problem z uzależnieniem. Po kilku miesiącach, za radą matki i ojczyma Staleya, Bacolas wyprowadził się, argumentując, że „trudno jest mieszkać z kimś, kogo w zasadzie się kocha i patrzeć na to jak popełnia samobójstwo na raty”.
W okresie działalności Mad Season Bacolas i McCready zdołali przekonać Staleya do kolejnej próby leczenia. Za ich namową wokalista udał się do Hazelton Clinic w Minnesocie (gdzie przebywał już wcześniej), lecz po dwóch lub trzech dniach zaniechał terapii i wrócił do Seattle. Jedną z osób, motywujących muzyka do walki z uzależnieniem podczas prac nad płytą "Alice in Chains" (1995) była Silver, która wspominała, że „przerażającym” było oglądanie go w takim stanie. Bliscy Staleya zgodnie podkreślali, że przestał on walczyć z nałogiem po śmierci Parrott w 1996, swej wieloletniej partnerki. Jeff Gilbert uważał parę za bratnie dusze, więc po jej śmierci był pewien, że nie skończy się to dobrze dla wokalisty. Z kolei Michelle Ahern-Crane wyrażała przekonanie, że Staley wykorzystał śmierć Parrott jako dobrą wymówkę do poddania się w walce z uzależnieniem.
Według matki i ojczyma muzyka na przestrzeni lat, dwunasto- lub trzynastokrotnie udawał się on na leczenie odwykowe (trzykrotnie przedawkowywał i trzykrotnie trafiał do szpitala).
Fundacja Layne’a Staleya.
W 2002 matka muzyka Nancy McCallum i doradca ds. uzależnień Jamie Richards z Emerald City Musician’s Network utworzyli fundację imienia Layne’a Staleya (ang. Layne Staley Fund). Organizacja non-profit zbiera fundusze na leczenie odwykowe i współpracuje z muzyczną wspólnotą Seattle. Jej głównym zadaniem jest zapewnienie edukacji dla osób zmagających się z uzależnieniem od heroiny, opieki zdrowotnej i świadomości. Zbiórka daniny i funduszy odbywa się podczas corocznych, charytatywnych koncertów, które mają miejsce 22 sierpnia (w dniu urodzin Staleya).
19 sierpnia 2017, w związku z przypadającą trzy dni później 50. rocznicą urodzin Staleya, w Moore Theatre w Seattle odbył się kolejny koncert charytatywny. Jego organizacją zajęła się rodzina wokalisty, członkowie fundacji oraz przyjaciele. W wydarzeniu udział wzięło wielu artystów lokalnej sceny. Prócz występów, zainteresowani mieli dostęp do terapeutycznych usług medycznych (ang. "Therapeutic Health Services"), programu sieci klinik zajmujących się problemem uzależnień i chorób psychicznych.
Instrumentarium.
Opracowano na podstawie materiału źródłowego:
Gitary:
Wzmacniacze:
Efekty gitarowe:
Styl wokalny i wizerunek sceniczny.
Layne Staley nie posiadał wykształcenia muzycznego. W wieku 6 lub 7 lat ćwiczył śpiewanie do płyt The Beatles i Black Sabbath (szczególnie cenił debiutancki album z 1970), które znalazł w kolekcji rodziców. Mając 15 lat postanowił zawodowo zająć się śpiewaniem, mimo początkowego sceptycyzmu przyrodniego brata Kena Elmera, uważającego, że nie ma on dobrego głosu. W drugiej połowie lat 80., będąc członkiem zespołu Sleze, Staley przez pół roku ćwiczył do kopii taśm z nagranymi lekcjami śpiewu, przygotowanymi przez Tima Branoma, odpowiedzialnego za produkcję dema formacji. Zaoszczędziwszy pieniądze pobierał lekcje u profesjonalnego trenera śpiewu z Seattle – maestro Dona Kyle’a, którego uczniami byli m.in. Ann Wilson, Chris Cornell, Geoff Tate i Ronny Munroe. Po kilku odbytych lekcjach porzucił ćwiczenia, tłumacząc to niechęcią do systematycznego trenowania, stratą czasu, a także własnym lenistwem (w późniejszych latach uchodził w opinii producentów i inżynierów za sprawnego wokalistę studyjnego, nagrywającego swoje partie w pierwszym lub drugim podejściu).
Nick Terzo, pełniący przez kilka lat funkcję A&amp;R w Alice in Chains, uważał, że „jako wokalista, Layne miał potężną moc”. Staley posiadał szeroki zakres wokalny, który obejmował 4 oktawy i mieścił się w przedziale od Eb2 do A6. Charakteryzowany jest według standardowej klasyfikacji jako tenor dramatyczny. Dziennikarz Kyle Anderson, autor książki "Accidental Revolution: The Story of Grunge" (2007), pisał, że jego „głos pełen bólu, paranoi i desperacji był dostosowany do brzmienia Alice in Chains”. Greg Prato – autor biografii artysty w serwisie AllMusic – uważał, że niewielu wokalistów rockowych stworzyło „tak upiorne i niesamowite dzieło”. W jego ocenie Staley wykreował oryginalny styl wokalny, czerpiąc inspirację z artystów heavymetalowych (Alice Cooper, Ozzy Osbourne) i łącząc go z klasycznymi rockowymi muzykami pokroju Jima Morrisona. Mocny wokal Staleya kontrastował z jego szczupłą sylwetką. Cantrell przyznawał, że gdy po raz pierwszy usłyszał go na żywo, „brzmiał jak 150-kilowy harleyowiec, a nie chudy, mały Layne”.
Charakterystyczny styl wokalny Staleya, który stał się jego znakiem rozpoznawczym, został wypracowany w trakcie sesji do albumu "Dirt" (1992). Muzyk samodzielnie nawarstwiał swoje partie poprzez rejestrowanie dwóch lub trzech ścieżek wokalu w wielu interwałach. Technika zwana spiętrzonymi wokalami (ang. "stacked vocals") była, zdaniem producenta Dave’a Jerdena, „całkowicie Layne’a – w utworze „Angry Chair” nagrał szesnaście ścieżek wokalu, które następnie potrojono zarówno dla śpiewu prowadzącego, jak i kilku pozostałych partii pomocniczych. Z kolei w kompozycji „God Smack” zastosował innowacyjne użycie swojego głosu jako instrumentu, śpiewając jeden z wersów w charakterystyczny „drżący” sposób, na wzór efektu "tremolo". Staley potrafił umiejętnie operować głosem w utworach o różnorodnej budowie; począwszy od cięższego „Man in the Box”, gdzie – jak pisał Anderson – „w górnych rejestrach brzmiał, jakby był egzorcyzmowany z demonów” (charakterystyczne „przeciąganie” jest dobrze słyszalne również w „Sludge Factory”), przez „Junkhead”, w którym efektywnie przechodził ze spokojnego oraz niskiego "vibrato" do potężnego krzyku, zachowując przy tym pełną kontrolę nad wokalem i precyzyjnie uderzając w nuty, po spokojny „Nutshell”, prezentując uduchowione wykonanie, odzwierciedlające jego ból i nawiedzającą medytację o samotności i śmierci.
W pierwszych latach kariery muzycznej Staley – wraz z pozostałymi członkami Sleze, a następnie Alice N’ Chains – naśladował artystów kojarzonych z glam metalem, w szczególności Poison. Na koncertach muzycy korzystali z kredek do oczu i różu na policzkach. Jako frontman Sleze, Staley nosił na scenie elementy garderoby, które pożyczał od swej znajomej Lisy Ahern Rammell, w tym m.in. bezrękawniki, koronkowe rękawiczki, naszyjniki, szaliki i różowo-czarne spodnie ze spandexu. Ubierał również kapelusz kowbojski i kowbojki w trakcie wykonywania „Queen of the Rodeo” oraz wjeżdżał na scenę na trójkołowcu (nazywanym "The Laynemobile"), parodiując Roba Halforda z Judas Priest. Rammell, będąc fryzjerką, układała muzykom włosy i uczyła ich nakładania makijażu. Kompozycja „Glamorous Girls”, jak wspominał Staley, odnosiła się do fetyszu noszenia damskich ubrań.
Dołączywszy do Alice in Chains, zmienił wizerunek, ubierając razem z pozostałymi kolegami z zespołu – na wzór członków Soundgarden – koszule flanelowe i martensy. Był znany z noszenia biżuterii i kolczyków oraz częstego farbowania i zmieniania fryzur. Posiadał również dwa tatuaże – uśmiechniętą czaszkę w okularach przeciwsłonecznych i z fryzurą na wzór Elvisa Presleya na lewym ramieniu oraz wizerunek Jezusa z zszytymi powiekami (nawiązujący do postaci z wideoklipu „Man in the Box”) na plecach. Podobnie jak inni artyści, utożsamiani z nurtem grunge’owym, lubił nosić tanie ubrania, proste dżinsy i koszule flanelowe.
Podczas pierwszych koncertów Alice in Chains Staley zmagał się z tremą na scenie. Brian Brandes Brinkerhoff, recenzując za pośrednictwem branżowego „Kerrang!” występ zespołu przed Van Halen z września 1991, zwracał uwagę na zdystansowane zachowanie muzyka, pisząc, że „wokalista Layne Staley wydawał się żałować, że nie jest gdzie indziej. Podczas gdy Starr i Cantrell machali głowami i biczowali swoje włosy, Staley siedział z głową schowaną między ramionami, kiedy nie śpiewał”. Podczas koncertów wokalista nie miał w zwyczaju biegać po scenie; zamiast tego najczęściej stał przy mikrofonie i poruszał głową w rytm muzyki, bądź też wchodził na głośnik lub monitory podłogowe, kucał i pochylał się w stronę publiczności, przyjmując pozycję gargulca. „Layne Staley stał się prawdziwym bóstwem rock and rolla, chociaż jedynie stał na scenie, wyglądał na szczupłego i całkowicie naćpanego, ale śpiewał po prostu świetnie. To było wszystko, czego od niego wymagano, nic więcej i było to cholernie ekscytujące” – pisał Mörat w lutym 1993. Katherine Turman uważała, że wykorzystywał on swoją intensywną i wycofaną osobowość sceniczną, aby dodać jeszcze więcej mocy do słuchowych eksploracji wyobcowania i bólu Alice in Chains.
Spuścizna.
Layne Staley uznawany jest za jednego z najbardziej wpływowych wokalistów swojego pokolenia. John Hill z czasopisma branżowego „Revolver” oceniał, że był on nieskończoną ilość razy naśladowany, jednak nikt nie był mu w stanie dorównać, co – zdaniem autora – czyni go jednym z największych wokalistów współczesnego rocka. Pomimo upływu lat, osoba Staleya wciąż stanowi inspirację dla nowego pokolenia artystów muzycznych oraz fanów. Kyle Anderson pisał, że „jak każdy wielki autor piosenek, Staley był w stanie wyrazić pełen zakres swojego życia wewnętrznego, zachowując jednocześnie podstawową estetykę. Jedynym innym facetem, który mógł przejść od zagłady do błogości, do melancholii i z powrotem, tak jak zrobił to Staley, był Kurt [Cobain]”.
W 2006 został on sklasyfikowany na 27. miejscu w rankingu „100 najlepszych metalowych wokalistów wszech czasów”, przygotowanym przez „Hit Parader”. Trzy lata później „Classic Rock” zamieścił nazwisko muzyka na 19. lokacie w zestawieniu „50 najlepszych wokalistów rockowych”. W 2012 redakcja nowojorskiego magazynu „Complex” zamieściła Staleya na 42. miejscu w rankingu „50 najlepszych wokalistów wszech czasów”. W 2016 branżowe czasopismo on-line Loudwire zestawiło go na 39. pozycji w rankingu „66 najlepszych hardrockowych i metalowych frontmanów wszech czasów”. W uzasadnieniu pisano, że „Staley zainspirował niezliczoną ilość wokalistów i przekroczył dość dzielące granice, które istniały wówczas między dwoma gatunkami [grunge’em i metalem]”. W 2020 Lauryn Schaffner z Loudwire uznała Staleya za „najbardziej wpływową ikonę grunge’u wszech czasów”. Swój wybór argumentowała tym, że artysta, lepiej niż ktokolwiek inny, potrafił sprawić, by słuchacze poczuli emocje tkwiące w mrocznej muzyce Seattle z tamtego okresu, dzięki jego osobistym doświadczeniom oraz uduchowionemu wykonaniu. Schaffner przyznała, że mimo iż Alice in Chains nadal kontynuuje swoją działalność, jej dziedzictwo zawsze będzie związane ze Staleyem i jego „ryczącym głosem”.
Po śmierci Staleya pamiątki należące do niego – w tym teksty i rysunki – wyceniano na sumy rzędu kilku tysięcy dolarów, z kolei dzienniki na dziesiątki tysięcy dolarów. Oryginalny rysunek, wykorzystany jako główna okładka albumu "Above" (1995) Mad Season, wraz z odręcznymi listami Staleya do wytwórni płytowej, został sprzedany na aukcji, która odbyła się w londyńskim Christie’s, za więcej niż 10 tys. dolarów.
Al Jourgensen, wokalista Ministry, uważał Staleya za „utalentowanego dzieciaka”. Anders Fridén, frontman In Flames, przyznawał: „Layne Staley był wielką inspiracją dla mnie na początku. Myślałem, że jego teksty są bardzo mroczne, ale były bardzo piękne i smutne”. Billy Corgan, lider The Smashing Pumpkins, wymieniał Staleya jako ulubionego wokalistę lat 90., dodając: „Layne miał niesamowity głos, który miał w sobie tak piękną, smutną, urzekającą jakość. Był inny, bo jego ciężkość była właśnie w tym głosie. Widziałem Alice in Chains podczas jednego z ich ostatnich występów, gdy otwierali koncert Kiss na Tiger Stadium. Grali na zewnątrz w pełnym słońcu i byli niezwykli. Wydaje mi się, że to właściwy sposób zapamiętania kogoś, kogo jest i będzie nam brakować”. Eddie Vedder, wokalista Pearl Jamu, wyznał: „Layne, kiedy grał muzykę, był jej częścią. W pewnym sensie to było to, co pozwoliło jego prawdziwej osobowości być miłym i niewinnym”.
Wokalista i gitarzysta Metalliki, James Hetfield, w rozmowie z dwutygodnikiem „Rolling Stone” przyznawał: „Wciąż nie wiem, dlaczego on wybrał tę drogę… gość z takim talentem”. Kirk Hammett wymieniał Staleya jako jedną z głównych inspiracji do nagrania i nazwy albumu studyjnego "Death Magnetic" (2008). „Przyniosłem któregoś dnia zdjęcie Layne’a do studia. To zdjęcie było przez długi czas. Myślę, że wpłynęło na psychikę Jamesa”. Otep Shamaya, wokalistka zespołu Otep, wspomniała, że „Layne był wyjątkową istotą. Od potężnego głosu, przez liryczne mistrzostwo, po namiętne występy, był ikoną i legendą na długo przed odejściem z tej śmiertelnej spirali”. Tom Morello, będący dobrym przyjacielem Staleya od czasów Lollapaloozy w 1993, opisywał go jako „bystrego, zabawnego i niesamowicie utalentowanego piosenkarza, który stawał tam każdego gorącego letniego dnia we wspaniałym garniturze i śpiewał jak wściekły anioł”. Pozytywne opinie na temat talentu muzyka wyrażali również inni artyści, w tym Aaron Lewis, Corey Taylor, David Draiman, Ivan Moody, Mark Lanegan, Sammy Hagar i Sully Erna.
W 10. rocznicę śmierci Staleya, amerykański miesięcznik „The Atlantic Monthly” opublikował artykuł autorstwa Davida de Soli, w którym dziennikarz pisał:
Scena muzyczna Seattle przemieniła muzykę rockową w pierwszej połowie lat 90. XX wieku, za sprawą czterech wspaniałych wokalistów. Mimo iż wywodzili się z jednego nurtu, reprezentowali odmienne style wokalne. Cechą charakterystyczną Kurta Cobaina było łączenie dynamiki i krzykliwego stylu z melodyjnymi utworami. Chris Cornell dysponował wysokim wokalem, pozwalającym na umieszczenie go w czasach Roberta Planta czy też Freddiego Mercury’ego. Eddie Vedder połączył naturalny baryton z punkową żywiołowością, coś spod znaku Jima Morrisona. Ale Staley brzmiał jak nikt inny. Jego zdolność do projekcji siły, jak i również wyjątkowe umiejętności tworzenia zharmonizowanych linii wokalnych z gitarzystą Jerrym Cantrellem, stały się inspiracją dla wielu muzyków, a także jedną z głównych marek Alice in Chains.
Upamiętnienie.
W 1995 ukazał się czwarty album studyjny Mudhoney – "My Brother the Cow", w którym Staley stał się pierwowzorem dla Stana w utworze „Into Your Shtik”, zmarnowanej gwiazdy rocka, uciekającej z odwyku.
Drugi solowy album studyjny Cantrella – "Degradation Trip" (2002) – został w całości poświęcony pamięci Staleya. Zespół Cold nagrał utwór „The Day Seattle Died”, zawarty na albumie "Year of the Spider" z 2003, jako wyraz hołdu dla Staleya i Cobaina, jednych z głównych przedstawicieli grunge’u. Pamięci wokalisty grupa Staind napisała utwór „Layne”, zamieszczony na albumie studyjnym "14 Shades of Grey" (2003). Eddie Vedder jako jeden z pierwszych zareagował na śmierć Staleya i skomponował utwór „4/20/02” (tytuł wziął się od daty, w której muzyk dowiedział się o zgonie Staleya i czasie kiedy ją napisał). Kompozycja znalazła się na kompilacji Pearl Jamu "Lost Dogs" (2003) w postaci ukrytego utworu.
Frontman Black Label Society, Zakk Wylde, nagrał z zespołem utwór „Layne”, który ukazał się na albumie studyjnym "Hangover Music Vol. VI" (2004). Wokalistka Babes in Toyland, Kat Bjelland, napisała w hołdzie dla Staleya kompozycję „Layne to Rest”, zawartą na albumie formacji Katastrophy Wife – "All Kneel" (2004). Zespół Theory of a Deadman skomponował utwór „Shadow”, poświęcony wokaliście. Kompozycja „Bleeding the Orchid” The Smashing Pumpkins z albumu "Zeitgeist" (2007), została zainspirowana śmiercią Staleya. Metallica, ku jego pamięci, napisała utwór „Shine” – przemianowany na „Just a Bullet Away” lub „Rebel of Babylon” trafił na minialbum "Beyond Magnetic" (2011). Piosenkarz Hank Williams III, wnuk Hanka Williamsa, pamięci muzyka zadedykował album "Attention Deficit Domination" (2011). 
Również muzycy Alice in Chains oddali cześć wokaliście, nagrywając przy gościnnym udziale Eltona Johna akustyczną balladę „Black Gives Way to Blue” na album o tej samej nazwie (2009). Kompozycję „Never Fade” z albumu "Rainier Fog" (2018) Alice in Chains – którego motyw przewodni opiera się na scenie grunge’owej i wspomnieniu zmarłych artystów, w tym Cornella, Staleya i Starra – William DuVall napisał w hołdzie dla swojej babci, Cornella oraz Staleya. Również tytułowy singel nawiązuje do zmarłych członków Alice in Chains – Staleya i Starra. Nancy Wilson, gitarzystka Heart, pod koniec lat 90. napisała utwór „The Dragon”, argumentując: „Wciąż był z nami, gdy to pisałam, ale wszyscy wiedzieli, że ta chwila się zbliża […] To była przestroga: «Nie idź tam, Layne! Przestań!»”. W 2017 znalazł się on na debiutanckiej płycie "First Things First" zespołu Wilson – Roadcase Royale, natomiast w 2021 przerobiona wersja trafiła na solowy album artystki – "You and Me".
Gliniane figurki przedstawiające Staleya i pozostałych muzyków Alice in Chains (wykorzystane w teledysku do singla „I Stay Away” z 1994), mieszczą się w siedzibie Rock and Roll Hall of Fame w Cleveland w stanie Ohio. Pamiątkowy mural z wizerunkiem wokalisty znajduje się m.in. w Doboj w Bośni i Hercegowinie. Artysta Desmond Hansen stworzył na sygnalizatorach drogowych rozmieszczonych w Seattle portrety, będące hołdem dla ważnych ikon związanych z miastem, w tym Bruce’a Lee, Chrisa Cornella, Jimiego Hendrixa, Kurta Cobaina i Staleya.
Proklamacją burmistrz Seattle, Jenny Durkan, 22 sierpnia 2019 (52. rocznica urodzin muzyka) ogłoszono w mieście „dniem Layne’a Staleya”, aby przypomnieć jego wkład w świat muzyki oraz zwrócić uwagę na fundację imienia wokalisty, która pomaga ludziom w walce z nałogiem narkotykowym i zapewnia im opiekę.
Kontrowersje.
W kwietniu 2000 argentyńska dziennikarka Adriana Rubio udała się do Seattle z zamiarem odnalezienia wokalisty i napisania książki o nim. Po nieudanej próbie, we wrześniu ponowiła podróż, spotykając się z matką Staleya, Nancy McCallum, i jego siostrą „Liz” Coats. Muzyk, dowiedziawszy się o tym, nie był zadowolony z faktu nawiązania przez rodzinę współpracy z pisarką i odmówił udziału w przedsięwzięciu. W czerwcu 2001 Rubio po raz drugi spotykała się z McCallum i Coats na kilkudniowych wywiadach w Seattle i w Haines na Alasce, gdzie matka artysty mieszkała w owym czasie. Książka "Layne Staley: Angry Chair – A Look Inside the Heart and Soul of an Incredible Musician" ukazała się w czerwcu 2003 i zawierała m.in. zapis wywiadu, jakiego muzyk miał udzielić autorce 3 lutego 2002 przez telefon. David de Sola, przeanalizowawszy książkę Rubio i jej zaktualizowaną drugą część "Layne Staley: Get Born Again" (2006), twierdził, że wspomniany wywiad nigdy nie miał miejsca, a był jedynie wymysłem Rubio. Prowadząc badania, analizował on m.in. długość samego wywiadu, zapoznawał się w archiwalnych wywiadach ze stylem mówienia i doborem słów przez Staleya oraz rodzajem tematów, które podejmował w dyskusji. Rodzina wokalisty wyparła się książki Rubio po publikacji.
Rubio i John Brandon planowali realizację filmu biograficznego "Layne Staley: Get Born Again". Produkcję przerwała interwencja kancelarii prawnej reprezentującej zespół Alice in Chains, żądając wstrzymania prac ponieważ „dzieło literackie, na którym opierał się projekt, zawierało wprowadzające w błąd informacje o naszych klientach i przedstawiało ich w negatywnym i fałszywym świetle”.

</doc>
<doc id="73983" url="https://pl.wikipedia.org/wiki?curid=73983" title="Alice V. Morris">
Alice V. Morris

Alice Vanderbilt Shepard Morris (ur. 7 grudnia 1874, zm. 15 sierpnia 1950) – fundatorka International Auxiliary Language Association, określana mianem „matki interlingwy”.
Pochodziła z bogatej rodziny przemysłowców amerykańskich – córka Elliota Fitch Sheparda i Margaret Louisy Vanderbilt, dziadkiem był Cornelius Vanderbilt, amerykański „król” kolei. Absolwentka Harvard University. W 1895 roku wyszła za mąż za Dave’a Hennena Morrisa, późniejszego ambasadora USA w Belgii.
W 1924 roku wraz z mężem była założycielką i fundatorką IALA – organizacji lingwistycznej, która opracowała język interlingua. Była jej honorowym sekretarzem i kierownikiem wydziału badań lingwistycznych, a także stałym sponsorem, asygnując w ciągu 26 lat 3 mln ówczesnych franków szwajcarskich. Za zasługi w dziedzinie lingwistyki otrzymała doktorat honoris causa Uniwersytetu Syracuse oraz honorowe członkostwo stowarzyszenia Phi Beta Kappa. Była także wiceprzewodniczącą World Service Council amerykańskiej filii Young Women’s Christian Association.
Alice V. Morris była esperantystką, ale w okresie ćwierćwiecza prac IALA zachowywała pełną bezstronność i nie ingerowała w przebieg prac nawet wtedy, gdy IALA przyjęła ostatecznie kurs na język naturalistyczny, sprzeczny z zasadami przyświecającymi schematycznej konstrukcji esperanta.

</doc>
<doc id="73985" url="https://pl.wikipedia.org/wiki?curid=73985" title="YWCA">
YWCA

Young Women's Christian Association (ang. "Chrześcijańskie Stowarzyszenie Młodych Kobiet", nazwa skrócona: YWCA) – światowa organizacja kobieca założona w 1855 roku w Wielkiej Brytanii, zrzeszająca kobiety na całym świecie w duchu samopomocy i samoorganizacji kobiet w celu promocji ich zaangażowania społecznego, wzmacniania ich działalności przedsiębiorczej, promocji zdrowia i edukacji. Męski odpowiednik to YMCA.
Jest to najstarsza i największa światowa organizacja kobieca. Grupuje 25 mln kobiet i dziewcząt w 125 krajach, zorganizowanych w 100 afiliowanych, autonomicznych organizacjach YWCA. Światowy ruch YWCA składa się z 125 narodowych Stowarzyszeń YWCA, oraz tzw. Światowej YWCA - World YWCA z biurem w Genewie.
Działalność.
YWCA jest organizacją ekumeniczną, działającą na rzecz kobiet poprzez: promocję ich zaangażowania społecznego i gospodarczego, promocję praw kobiet, działalność na rzecz ochrony zdrowia, zapobiegania i przeciwdziałania zakażeniom HIV, działania na rzecz promocji zrównoważonego rozwoju gospodarczego, promocję równouprawnienia kobiet i mężczyzn, organizowanie samopomocy kobiet w mniejszych miejscowościach na terenie krajów.
Organizacja włączyła się w działalność Globalnego Forum Chrześcijańskiego.
Polska YWCA.
Polska YWCA powstała dzięki zaangażowaniu środowisk Polonii Amerykańskiej, które od 1918 roku finansowały sanitarno-społeczne szkolenie ponad 200 młodych ochotniczek, tzw. Szarych Samarytanek, z których 30 przyjechało do pracy w niepodległej Polsce. Kształceniu, a następnie działalności Błękitnych Klubów patronowały Laura Turczynowicz i premierowa Helena Paderewska. Polska YWCA zarejestrowana została pod nazwą Chrześcijańskie Stowarzyszenie Młodych Kobiet 18 września 1922 roku. W latach 90. XX w. miało miejsce wznowienie działalności Polskiej YWCA po okresie zawieszenia działalności ze względów ideologicznych w okresie PRL.
Obecnie Polska YWCA posiada 6 kół terenowych: Białystok, Czeremcha, Hajnówka, Wrocław, Gliwice i Warszawa.

</doc>
<doc id="73999" url="https://pl.wikipedia.org/wiki?curid=73999" title="Kod bajtowy">
Kod bajtowy

Kod bajtowy (ang. "bytecode") – nazwa reprezentacji kodu używanej przez maszyny wirtualne oraz przez niektóre kompilatory. Kod składa się z ciągu instrukcji (których kody operacji mają zwykle długość jednego bajta, stąd nazwa), które nie odpowiadają bezpośrednio instrukcjom procesora i mogą zawierać instrukcje wysokiego poziomu (takie jak np. stwórz obiekt klasy X, połącz dwa łańcuchy itd.), jednak w przeciwieństwie do kodu źródłowego wymagają analizy tylko pojedynczych poszczególnych operacji.
W przeciwieństwie do maszyn fizycznych, które prawie zawsze są maszynami rejestrowymi, większość (choć nie wszystkie) maszyn wirtualnych to maszyny stosowe.
Języki i środowiska wykorzystujące kod pośredni.
Do najbardziej znanych języków programowania wykorzystujących kod pośredni zaliczyć można:
oraz urządzenia z systemem Android, które wykorzystywały do wersji 4.4 KitKat maszynę wirtualną Dalvik 
Przykład.
Python.
»&gt; import dis #"dis" - Disassembler of Python byte code into mnemonics.
»&gt; dis.dis('print("Hello, World!")')
 1 0 LOAD_NAME 0 (print)
 2 LOAD_CONST 0 ('Hello, World!')
 4 CALL_FUNCTION 1
 6 RETURN_VALUE
Perl.
Przykład kodu bajtowego Perla, źródło:
sub hello
 print "Hello, ", $_[0], "\n"
$x = "world!";
hello($x)
generuje kod pośredniczący funkcji głównej:
 OP (0x815e2b0) enter
 COP (0x8168838) nextstate
 SVOP (0x81c9e20) const [5] PV (0x8165508) "world!"
 PADOP (0x8168950) gvsv GV (0x814ccd4) *x
 BINOP (0x8168810) sassign
 COP (0x81688b8) nextstate
 OP (0x815e270) pushmark
 PADOP (0x81697f8) gvsv GV (0x814ccd4) *x
 PADOP (0x8168d80) gv GV (0x814cce0) *hello
 UNOP (0x815e290) entersub [4]
 LISTOP (0x8150990) leave [1]
oraz procedury hello:
 COP (0x8150958) nextstate
 OP (0x81508a8) pushmark
 SVOP (0x8150998) const [3] PV (0x81654f8) "Hello, "
 PADOP (0x8168a00) aelemfast GV (0x814cbc0) *_
 SVOP (0x8150900) const [4] PV (0x816551c) "\n"
 LISTOP (0x8168a58) print
 UNOP (0x81687b0) leavesub [1]
Java.
Przykład kodu w Javie, źródło:
outer:
for (int i = 2; i &lt; 1000; i++) {
 for (int j = 2; j &lt; i; j++) {
 if (i % j == 0)
 continue outer;
 System.out.println (i);
Kompilator Javy generuje następujący kod bajtowy:
 0: iconst_2
 1: istore_1
 2: iload_1
 3: sipush 1000
 6: if_icmpge 44
 9: iconst_2
 10: istore_2
 11: iload_2
 12: iload_1
 13: if_icmpge 31
 16: iload_1
 17: iload_2
 18: irem
 19: ifne 25
 22: goto 38
 25: iinc 2, 1
 28: goto 11
 31: getstatic #84; //Field java/lang/System.out:Ljava/io/PrintStream;
 34: iload_1
 35: invokevirtual #85; //Method java/io/PrintStream.println:(I)V
 38: iinc 1, 1
 41: goto 2
 44: return

</doc>
<doc id="74002" url="https://pl.wikipedia.org/wiki?curid=74002" title="Krzyż Jerzego">
Krzyż Jerzego

Krzyż Jerzego (ang. "George Cross", skr. „GC” lub „G.C.”) – najwyższe cywilne odznaczenie państwowe Zjednoczonego Królestwa, nadawane za czyny najwybitniejszej odwagi. Drugie odznaczenie w hierarchii odznaczeń brytyjskich, bezpośrednio po Krzyżu Wiktorii, którego jest cywilnym odpowiednikiem. Krzyż może być nadany wielokrotnie, a także pośmiertnie.
Został ustanowiony przez króla Jerzego VI (ang. George VI) 24 września 1940. Nadawany jest za akty największego bohaterstwa lub najbardziej wyróżniającej się odwagi w warunkach skrajnego niebezpieczeństwa (ang: "act of the greatest heroism or of the most conspicuous courage in circumstances of extreme danger").
Opis.
Krzyż Jerzego jest wykonany ze srebra i zbudowany na podstawie krzyża równoramiennego. Wewnątrz krzyża znajduje się okrąg z wizerunkiem św. Jerzego na koniu walczącego ze smokiem, otoczonym napisem: „FOR GALLANTRY” (ang. „ZA DZIELNOŚĆ”). Wokół okręgu z napisem, na łączeniu ramion, umieszczone są cztery litery "G" z wpisanymi w nie cyframi "VI" będące inicjałami króla Jerzego VI. Na odwrocie krzyża znajdują się imię i nazwisko odznaczonego oraz data nadania odznaczenia.
Krzyż jest zawieszony na ciemnobłękitnej wstążce, przy nadaniach dla kobiet upiętej w kokardę.
Kolejne nadanie odznaczenia jest oznaczane poprzez nałożenie na wstążkę srebrnego okucia – belki.
Baretka jest ciemnobłękitna z nałożoną miniaturką krzyża.
Kolejne nadanie odznaczenia jest na baretce oznaczane, poprzez umieszczenie na niej dodatkowej miniaturki. Nikt do tej pory nie został dwukrotnie odznaczony Krzyżem Jerzego.
Krzyż Jerzego bywa w języku polskim nazywany mylnie Krzyżem św. Jerzego. Krzyż św. Jerzego jest odznaczeniem rosyjskim, znajduje się również na fladze Gruzji.
Odznaczeni.
Do końca 2014 roku krzyż nadano 405 osobom, w tym czterem kobietom, z czego trzy (Odette Sansom, Violette Szabo i Noor Inayat Khan) były agentkami Special Operations Executive służącymi podczas II wojny światowej.
Najmłodszym odznaczonym został 15-letni górnik John Bamford w 1952, a najstarszym był 57-letni maszynista John Axon, odznaczony w 1957.
Najbardziej znanym nadaniem Krzyża Jerzego jest odznaczenie nim mieszkańców Malty za odwagę w czasie II wojny światowej (obrona Malty). Jego wizerunek znajduje się na fladze Malty. Jest to też jeden z trzech przypadków zbiorowego nadania krzyża, drugim jest przyznanie go Royal Ulster Constabulary (Królewskiej Policji Ulsteru) w 1999 roku. Trzeci miał miejsce w 2021 roku, odznaczeni zostali pracownicy Narodowej Służby Zdrowia Wielkiej Brytanii. 
Po zniesieniu i zakończeniu nadawania Medalu Imperium za Dzielność (E.G.M.) w 1940, Medalu Alberta (A.M.) w 1971 i Medalu Edwarda (E.M.) także w 1971, żyjący odznaczeni tymi medalami mieli prawo do ich wymiany na Krzyż Jerzego.

</doc>
<doc id="74003" url="https://pl.wikipedia.org/wiki?curid=74003" title="Pańska Góra (Beskid Mały)">
Pańska Góra (Beskid Mały)

Pańska Góra (432 m) – najbardziej na północ wysunięte wzniesienie w Beskidzie Andrychowskim (wschodnia część Beskidu Małego). Znajduje się w Paśmie Bliźniaków ciągnącym się od doliny Wieprzówki na zachodzie, po dolinę Skawy na wschodzie. Pańska Góra znajduje się w Andrychowie i jest najbardziej na zachód wysuniętym wzniesieniem w tym paśmie. Od następnego na wschód wzniesienia Czuby (Kobylicy) oddziela ją Przełęcz Pańska (380 m).
Pańska Góra jest porośnięta lasem mającym status parku miejskiego. Prowadzi przez nią szlak turystyczny, a także szlaki rowerowe i ścieżki dydaktyczne. Z pól otaczających las roztaczają się widoki na Kobylicę, Susfatową Górę, główny grzbiet Beskidu Małego od Gancarza po Łamaną Skałę, na Potrójną, Jawornicę, Pabisiową Górę.
Góra należała do właścicieli Andrychowa, którzy założyli tutaj m.in. park i sad owocowy. To dlatego okoliczni mieszkańcy nazywali szczyt Pańską Górą.
Na północnych stokach znaleziono porwak, zawierający wśród wapiennych skał osadowych z okresu górnej kredy znacznie starsze skały metamorficzne pochodzące z dewonu.

</doc>
<doc id="74004" url="https://pl.wikipedia.org/wiki?curid=74004" title="Maszyna rejestrowa">
Maszyna rejestrowa

Maszyna rejestrowa – maszyna (procesor bądź maszyna wirtualna), w której podstawowe operacje prowadzi się na niewielkiej grupie rejestrów, nie zaś na stosie.
Maszyny rejestrowe dysponują też stosem – dostępnym jawnie (instrukcjami dodawania do stosu push i zdejmowania ze stosu pop) bądź emulowanym (program modyfikuje rejestr bądź zmienną będącą wskaźnikiem do stosu), ale jest on używany do przechowywania i przekazywania danych, nie do obliczeń.
Liczenie pierwiastków równania kwadratowego na przykładowej maszynie rejestrowej (pomijając sprawdzenie czy w ogóle istnieją pierwiastki rzeczywiste):
Argumenty znajdują się w komórkach pamięci A, B i C.
Wyniki znajduje się w komórkach pamięci X1 i X2.
Porównaj z tym samym algorytmem na maszynie stosowej.
Większość procesorów to maszyny rejestrowe. Do wirtualnych maszyn rejestrowych należy Parrot.

</doc>
<doc id="74007" url="https://pl.wikipedia.org/wiki?curid=74007" title="Herb Czechosłowacji">
Herb Czechosłowacji

Herb Czechosłowacji – jeden z symboli państwowych państwa czechosłowackiego istniejącego latach 1918–1992, kilkukrotnie zmieniany wraz z przemianami ustrojowymi i politycznymi.
Lata międzywojenne.
Pierwszy herb Czechosłowacji, jako tymczasowy został ustanowiony 19 maja 1919 r. będący dotychczasowym herbem Królestwa Czech. Przedstawiał w polu czerwonym dwuogonowego lwa w skoku, zwróconego w prawo z językiem, pazurami i koroną złotymi
Herb Czechosłowacji używany był w trzech wersjach: herbu małego, średniego i wielkiego. Został ustanowiony 30 marca 1920 r. Projektował go Alfons Mucha.
"Mały herb" przedstawia historycznego czeskiego lwa z dwoma ogonami, ze słowackim herbem na piersiach. Słowacki symbol przedstawia góry z krzyżem Cyryla i Metodego.
"Średni herb" jest na tarczy czterodzielnej w krzyż, z tarczą sercową. W polu pierwszym czerwonym, srebrny krzyż lotaryński na błękitnym trójwzgórzu (herb Słowacji); w polu drugim dwudzielnym w słup, z prawej (heraldycznie) na błękitnym trzy złote pasy, z lewej na srebrnym tle czerwony wspięty niedźwiedź (herb Zakarpacia); w trzecim polu błękitnym orzeł w szachownicę srebrno-czerwoną, dziób i szpony złote (herb Moraw); w czwartym, złotym, czarny orzeł ze srebrną przepaską z krzyżem na piersi, szpony i dziób czerwone (herb Śląska). W tarczy sercowej, czerwonej srebrny lew wspięty, o podwójnym ogonie oraz złotej koronie i języku (herb Czech).
Ruś Podkarpacka nigdy nie była historyczną krainą i nigdy nie posiadała herbu, więc herb zawiera symbolikę obu narodów tu żyjących, jakimi są ukraińskie kolory i czerwony niedźwiedź. Herb Rusi Podkarpackiej ustanowiono w 1920 r., niedźwiedź został wzięty z herbów miast Zakarpacia w których często występuje.
"Herb wielki" zawiera symbole wszystkich ziem historycznych, z których składała się Czechosłowacja: w tarczy siedmiopolowej z tarczą sercową, w polach 1, 2, 3 i 4 herby jak w herbie średnim; w polu 5, błękitnym złoty orzeł (Ziemia cieszyńska); pole 6, dwudzielne w słup z lewej srebrne, z prawej czerwone (Ziemia opawska), pole 7; dwudzielne w słup łączy z prawej herb ziemi cieszyńskiej, z lewej opawskiej (Ziemia raciborska). W tarczy sercowej czerwonej, srebrny lew o podwójnym ogonie, korona i język złote (Czechy). Tarcza podtrzymywana jest przez dwa złote lwy, stojące na gałązkach lipy, oplecionych wstęgą z dewizą – "Pravda vítězí" (czes. "Prawda zwycięża").
Dewiza herbowa (czasem podawana w formie łacińskiej "Veritas vincit") pochodzi z listów Jana Husa do Jana z Rejštejnu z 1413 i 1415 roku, który z kolei zaczerpnął je z apokryficznej "Trzeciej Księgi Ezdrasza".
II wojna światowa.
Protektorat Czech i Moraw.
Obowiązywał w latach 1939–1945 na terenie okupowanych przez nazistów terenów dawnej Czechosłowacji, czyli Protektoratu Czech i Moraw. Został ustanowiony 10 sierpnia 1939 r.
Herb wielki był czwórdzielny w krzyż. W polu pierwszym i czwartym znajdowało się historyczne godło Czech – biały lew na czerwonym tle. W polu drugim i trzecim znajdował się herb Moraw – orzeł w szachownicę srebrno-czerwoną na niebieskim tle.
Częściej w użyciu był herb mały – przedstawiał historycznego lwa czeskiego na czerwonym tle. Był podobny do przedwojennego małego herbu Czechosłowacji, nie posiadał jednak na piersi herbu Słowacji. Był to przywrócony herb tymczasowy z 1919 r.
Okręg Rzeszy Kraj Sudetów.
Obowiązywał w latach 1940-1945 na terenie okupowanych przez nazistów terenów dawnej Czechosłowacji, czyli Okręgu Rzeszy Kraj Sudetów (1938-1945). Został ustanowiony 9 września 1940 r.
W polu pierwszym znajdował się na czerwonym tle czarny orzeł przemyślidzki (orzeł świętowacławski – dawny herb Czech aż do połowy XIII wieku), w polu drugim dwudzielnym w słup orzeł morawsko-śląski, z prawej (heraldycznie) na srebrnym tle połowa orła czarnego z białą przepaską w kształcie półksiężyca (herb Śląska Sudeckiego), z lewej na czarnym tle połowa orła w szachownicę srebrno-czerwoną (herb Moraw). W polu dolnym znajdowała się na czerwonym tle krata srebrna – fragment herbu Wolnego Miasta Rzeszy – Chebu (Eger) jako symbol Ziemi Chebskiej (Egerlandu).
Republika Słowacka.
Obowiązywał w latach 1939-1945 na terenie pierwszej Republiki Słowackiej.
Po II wojnie światowej: 1945–1960.
Po II wojnie światowej Ruś Podkarpacka została wcielona do ZSRR. Z pewnymi zastrzeżeniami powrócono do używania herbu przedwojennego, jednak średniego herbu przestano używać, chociaż formalnie nie został usunięty. Dużego herbu wciąż używał parlament i prezydent. W innych przypadkach stosowano mały herb przedwojenny.
Po utwierdzeniu władzy komunistycznej: 1960–1990.
W 1960 roku Centralny Komitet KPCz uznał okres budowy fundamentów komunizmu w Czechosłowacji za zakończony, w związku z czym uznano, że potrzeba nowych symboli państwowych. Do urzędowej nazwy państwa dodano określenie „socjalistyczna”. Flaga pozostała bez zmian, ale zaczął obowiązywać nowy i jedyny herb. Wbrew heraldycznym zasadom zmieniono jego kształt: przyjęto kształt pawęży husyckiej piechoty, która według komunistycznej propagandy była ówczesnym postępowym proletariatem, walczącym przeciw reakcjonistycznym siłom: feudałom i Kościołowi. Lew utracił królewską koronę i otrzymał komunistyczną pięcioramienną gwiazdę. Słowacki symbol na piersiach lwa przedstawiał palący się duży ogień (po słowacku "vatra") na narodowej górze Krywań, co symbolizowało Słowackie Powstanie Narodowe w 1944 roku.
Po upadku komunizmu 1990–1992.
Tarczę herbu podzielono na cztery części. Z lewej strony na górze i z prawej na dole znalazł się czeski lew, w pozostałych częściach słowacki podwójny krzyż lotaryński na trzech wzgórzach, symbolizujących Tatry, Fatrę i Matrę.
Herb w takiej postaci przyjęto 20 kwietnia 1990 r..
Herb na fladze prezydenckiej.
Oprócz flagi państwowej istniała jeszcze flaga prezydencka, która zawierała herb i motto "Pravda vítězí" (Prawda zwycięża). Motto od 1990 r. zapisywane było w języku łacińskim ("Veritas vincit").

</doc>
<doc id="74009" url="https://pl.wikipedia.org/wiki?curid=74009" title="Anin">
Anin

Anin – osiedle i obszar MSI w dzielnicy Wawer w Warszawie.
Historia.
Anin powstał na dawnych terenach dóbr wilanowskich hrabiego Ksawerego Branickiego, rozparcelowanych częściowo jeszcze przed I wojną światową. Nazwa osiedla pochodzi od imienia żony Branickiego – Anny. Dobra wilanowskie położone po prawej stronie Wisły obejmowały między innymi lesisty teren stanowiący resztkę borów mazowieckich. Był to las wysokopienny, z przewagą dębów i sosny, obok których rosły również lipy i czarne brzozy. Las obfitował w grzyby i jagody oraz zwierzynę: lisy, sarny i dziki. Ponad 300 hektarów tego lasu stało się rezerwatem przyrody im. Króla Jana Sobieskiego.
Zaletą lasów była kryniczna woda, cisza i powietrze, uzdrawiające chorych, dodatnio wpływające na zdrowie dzieci. Zachodnim skrajem lasu biegła linia kolejowa z Warszawy do Lublina, a szosa brzeska przecinała go na dwie części na wysokości Wawra. W klinie powstałym z przecięcia szosy i torów w latach 1909–1910 wytyczono pierwsze parcele budowlane. Ich nabywcami byli pracownicy kolei i urzędnicy: Borowski, Jezierski, Orłowski, Pawlikowski, Szafrański, Wojciechowski, Zdanowicz i inni. Pierwsze domy zaczęły powstawać przy uliczkach wytyczonych prostopadle do torów i stacji kolejowej w Wawrze, zamkniętych od północy szosą brzeską, a na wschodzie ul. Królewską (dzisiaj Kajki). Osiedle korzystało ze stacji kolejowej Wawer oraz kolejki dojazdowej, mającej przystanek koło dworca. Anin wchodził w skład gminy Wawer, obsługiwała go poczta w Starej Miłośnie, parafia w Zerzniu i sąd pokoju w Wawrze.
Osiedle początkowo spełniało rolę letniska. Życie pulsowało tu latem, ale zimą prawie zupełnie zamierało.
Zabudowa najstarszej części Anina była ograniczona sąsiedztwem fortu wawerskiego, należącego do całego systemu fortecznego okalającego Warszawę. Pas umocnień fortecznych rozciągał się 5–6 km od miasta i ograniczał zarówno rozwój przedmieść, jak i osad podmiejskich, gdyż w pasie tym nie wolno było wznosić budynków murowanych, a jedynie parterowe, drewniane, na niskich podmurówkach. Zezwoleń na budowę domów udzielały władze wojskowe. Zabudowa była chaotyczna, a wąskie uliczki nie spełniały należycie funkcji komunikacyjnej. Do wybuchu I wojny światowej w Aninie wydzielono 200 działek budowlanych, z których 8 przeznaczono na park osiedlowy, gdyż sąsiedni las był niedostępny dla mieszkańców i oddzielono go wysokim płotem.
I wojna światowa.
W czasie I wojny światowej rozwój Anina został zahamowany. Przez osiedle przeciągały wojska rosyjskie, następnie niemieckie. Lasy zostały przetrzebione. Do Anina przeprowadziła się spora grupa mieszkańców Warszawy, w której zaczęło brakować żywności i opału. Wśród osiadających było sporo młodzieży, która musiała się uczyć. Dojazd do Warszawy był męczący, powstał więc pomysł uruchomienia szkoły na miejscu. Polska Macierz Szkolna utworzyła pierwsze ogniska oświatowe, m.in. Czteroletnią Szkołę Średnią typu gimnazjalnego, czyli Progimnazjum. Uczęszczało do niej ok. 150 uczniów – mieszkańców Anina, Wawra i kilku sąsiednich osiedli. Pierwszym kierownikiem szkoły był Andrzej Lipka, potem Bolesław Sierzputowski, a potem Stanisława de Courriere, która wprowadziła program nauki państwowej szkoły ogólnokształcącej. Pomimo wielu trudności finansowych, szkoła doczekała odzyskania przez Polskę niepodległości i dopiero w 1923 r. została zlikwidowana. Młodsze dzieci mieszkańców Anina uczęszczały do szkół powszechnych w Wawrze lub w Międzylesiu.
W 1916 roku przyłączono do Warszawy Grochów i Gocławek – osady dotąd należące do Wawra. W osadach tych, a także w innych przyległych do Warszawy (Kawęczyn, Zastów, Miłosna, Zerzeń), przeprowadzono akcję odwadniania podmokłych gruntów. Podniosło to znacznie walory klimatu w Aninie.
Po I wojnie światowej Anin zaczął się szybko rozwijać. Złożyło się na to wiele czynników. Warszawa zaczęła przyciągać rzesze ludzi z całej Polski. Powstające urzędy, instytucje, szkoły, sądy, teatry i inne ściągają do stolicy polityków, artystów i specjalistów z różnych dziedzin. W ciasnej Warszawie zaczęło brakować mieszkań. Ludzie ci często zatrzymywali się w osadach podmiejskich. Z czasem nabywali niewielkie parcele budowlane i osiedlali się na stałe. Zagęszczenie ludności w Warszawie zmusiło wielu jej mieszkańców do poszukiwania przestrzeni, lepszych warunków do życia i wypoczynku po pracy. Nastąpił duży rozwój letnisk wzdłuż linii dojazdowych do stolicy. Wiele rodzin postanowiło wybudować własny domek w takim osiedlu. Pozwalało to na korzystanie z dobrodziejstw klimatu o wiele dłużej niż trwał sezon letni. Byli i tacy, którzy ze względu na stan zdrowia lub charakter pracy wymagający ciszy i spokoju, porzucali mury stolicy i osiedlali się na stałe w okolicach podwarszawskich. Po prawej stronie Wisły czołowe miejsce zajął Anin. Powstało wtedy wiele letniskowych domków dostosowanych do całorocznych potrzeb stałych lokatorów. Wybudowano też wiele nowych domów i willi, zwłaszcza że cena działek była niska i można było je nabywać na dogodnych warunkach. Poprawiła się również komunikacja ze stolicą. Obok kolei i kolejki dojazdowej docierać zaczynają autobusy, a wreszcie zbliża się do osiedla tramwaj, przedłużenie linii do pętli na Gocławku.
W Aninie szuka wytchnienia, bądź na stałe osiedla się przeważnie inteligencja pracująca w stolicy. Mieszkali tu w okresie międzywojennym sławni artyści, m.in. Mieczysława Ćwiklińska, Felicja z Krywultów Tomaszewska, Maria Malicka, Zbigniew Sawan, Zdzisław Karczewski. Przebywało tu także wielu artystów plastyków, takich jak: Jerzy Zaruba, Henryk Zientarski, Zofia Jaworska, Edward Deręgowski, Wacław Piotrowski, Ostankiewicz i inni. Mieszkali tu również poeci i literaci – Konstanty Ildefons Gałczyński, Julian Tuwim, Ferdynand Ossendowski, Juliusz German, Zygmunt Kawecki, i wreszcie muzycy i kompozytorzy: Zdzisław Górzyński, Stanisław Kazuro, Wiktoria Kawecka, Feliks Rybicki, Władysław Walentynowicz, Roman Chojnacki, Eugeniusz Morawski-Dąbrowa, Walerian Bierdiajew, dyrygent Nowiński i inni. Anin od 1924 r. był częścią letniskowej gminy Falenica, lecz faktycznie należy zdecydowanie do stolicy, a na co dzień, w sprawach zaopatrzenia w żywność i artykuły przemysłowe, związany jest z Wawrem, osadą starszą, większą i gospodarczo ruchliwą, od której dzieli go tylko wąska linia torów kolejowych.
Parafia.
Anin od początku starał się stworzyć kaplicę. W warunkach niewoli miało to również znaczenie jako działalność patriotyczna i narodowa. Już w 1911 r. Antoni Szalla przystąpił do opracowania planu i kosztorysu budowy kaplicy, inny mieszkaniec, Jakub Pawlikowski przeznaczył plac pod budowę, nadleśnictwo wilanowskie dostarczyło drzewa, a mieszkańcy Anina i Nowego Wawra pokryli koszty budowy. Wybuch wojny światowej odwlókł nieco budowę kaplicy, przez co dopiero w 1916 r. oddano ją do użytku. W 1929 r. kaplica została powiększona i dobudowano do niej wieżę o wysokości 18 m, na której zawieszono dzwony. Pomimo rozbudowy, świątynia nie wystarczała ciągle rosnącej liczbie wiernych. Powstał więc projekt zbudowania nowego, dużego kościoła, który miał być jednocześnie pomnikiem bohaterów poległych w bitwach wawerskich w czasie powstania listopadowego. Miała to być monumentalna budowla – jedna z trzech, jakie projektowano wznieść w setną rocznicę powstania. Zaczęto gromadzić na ten cel fundusze, lecz wybuch wojny zniweczył te plany. Władze kościelne podjęły jednak w 1942 r. decyzję o powołaniu parafii w Aninie. 1 czerwca 1942 r. uroczystego erygowania parafii Matki Bożej Królowej Polski dokonał ks. abp Stanisław Gall, a pierwszym proboszczem został ks. Piotr Pieniążek. Wkrótce po wojnie przystąpił do dalszej rozbudowy kościoła. W 1948 r. dobudowano prezbiterium i zakrystię, w 1949 r. boczne nawy kościoła. Rozpoczęto budowę domu parafialnego, który miał stać się ośrodkiem życia kulturalnego Anina. Gdy w 1951 r. budynek był już ukończony w stanie surowym, władze komunistyczne zarekwirowały go, przekazując w przymusową dzierżawę Zarządowi Kin. W okresie od października 1975 do maja 1978 r. w parafii pełnił posługę wikariusza Jerzy Popiełuszko. W 1976 r. rozpoczęła się budowa nowego kościoła według projektu Zygmunta Stępińskiego. Kościół ukończono w ciągu 4 lat i 13 grudnia 1980 r. Abp Bronisław Dąbrowski dokonał przeniesienia Najświętszego Sakramentu do nowego budynku. Stary drewniany kościółek, dzięki staraniom księdza proboszcza, został przeniesiony do nowej parafii w Tarchominie–Porajach. Nowy kościół aniński ozdobił ołtarz przedstawiający „krzew gorejący”, dzieło artysty rzeźbiarza Władysława Trojana, oraz witraże z pracowni Teresy Reklewskiej. W 1989 r. parafii zwrócono budynek po byłym kinie „Wrzos”, które już wcześniej z powodów finansowych zakończyło swą działalność. Po generalnym remoncie budynku odbywają się w nim zebrania społeczne, imprezy kulturalne i ważne uroczystości religijne. 13 czerwca 1992 r., Prymas Polski ks. kardynał Józef Glemp, w obecności pierwszego ordynariusza diecezji warszawsko-praskiej ks. bp Kazimierza Romaniuka i gospodarza parafii, księdza kanonika Wiesława Kalisiaka, dokonał uroczystej konsekracji nowego kościoła pod wezwaniem Matki Bożej Królowej Polski.
Proboszczowie parafii:
Obecnym proboszczem parafii jest ks. kanonik Marek Doszko.
Organizacje.
Wraz z rozbudową Anina i wzrostem liczby stałych jego mieszkańców zaczęło rozwijać się życie organizacyjne. Została wskrzeszona działalność Towarzystwa Przyjaciół Anina, którego działalność w czasie wojny zamarła. Towarzystwo podjęło starania o zelektryfikowanie osiedla i wybudowanie budynku poczty.
W 1932 roku z inicjatywy P. Stefańskiego zostało powołane Zrzeszenie Właścicieli Nieruchomości, mające na celu obronę interesów zrzeszonych i wzrost gospodarczy Anina. W tym samym roku powstał Związek Obywatelski Pracy Kobiet, który roztaczał opiekę nad matką i dzieckiem, organizował w szkole dożywianie biednych dzieci itd. Wznowiła swą działalność Polska Macierz Szkolna, zakładając ochronkę, czytelnię, świetlicę i kursy dla analfabetów.
Działała „Caritas”, Związek Strzelecki i Anińskie Towarzystwo Ogródków Jordanowskich dla dzieci od lat 3 do 14.
W latach 1935–1939 obszar Anina znacznie powiększył się poprzez rozparcelowanie dalszych terenów. Dzielnicę tę nazwano Nowym Aninem. Były to tereny leżące na wschód od ul. Królewskiej. Zabudową tych terenów kierował inż. Muszyński – ten sam, który przed wojną budował Dworzec Główny. W odróżnieniu od starego Anina, gdzie przeważnie wznoszono domki drewniane, tu domy i wille były wyłącznie murowane. Nowa dzielnica podzielona została na regularne prostokąty, a ulice otrzymały nazwy historyczne np. Grunwaldzka (dziś ul. Zalipie), Jagiellońska (Szoferska), Bałtycka (Alpejska), Legionów (Homera), Odsieczy Wiednia itp.
Na terenach Nowego Anina osiedlali się głównie przedstawiciele finansjery przemysłowej, sfer urzędniczych, wojskowi i intelektualiści. W środowisku tym powstał projekt stworzenia w osiedlu „Kasyna”, jako ośrodka życia kulturalnego. Zebrano potrzebne fundusze na budowę budynku, w którym obok pokoi na zebrania różnych organizacji była sala teatralna, czytelnia z biblioteką, kawiarnia i restauracja. Kasyno było wykorzystywane bardzo intensywnie. Stanisław Kazuro organizował bezpłatne koncerty chóru filharmonii i sławnych kapel ludowych. W grudniu 1937 urządzono wystawę obrazów (ponad 200 dzieł), głównie artystów mieszkających w Aninie, Wawrze i okolicy. W tym samym roku Koło Młodych Polskiej Macierzy Szkolnej wystawiło sztukę Władysława Fodora „Matura”, „Sublokatorkę” Adama Grzymały-Siedleckiego.
Stopniowo liczba stałych mieszkańców Anina rosła, przez co osiedle zaczęło zmieniać się z letniska w osiedle mieszkaniowe. Wzmocniło ono swoją pozycję w powiecie warszawskim. W marcu 1936 pojawiła się "Kolka anińska" – czasopismo humorystyczne, które, jak czytamy w tytule „kłuje jednorazowo bez bólu za 40 gr”. Redaktorami tego pisma byli Antoni Osławski i Romuald Słowikowski, a ilustratorem Jerzy Zaruba. Od stycznia 1937 Włodzimierz Ławrynowicz zaczął wydawać miesięcznik społeczno-gospodarczy Wawra, Anina i okolicy „Na straży”. Po niedługim czasie funkcję redaktora naczelnego objął Marian Albiński. Zabiegał on zarówno o interesujące artykuły, jak i o fundusze na druk. Pismo ukazywało się aż do momentu wybuchu wojny. Szybko znalazło czytelników, wyzwalało inicjatywę społeczną, informowało o wydarzeniach, osiągnięciach i potrzebach gminy. Okupacja niemiecka przerwała działalność redakcji i edycję czasopisma.
Tuż przed wojną Anin liczył około 3 tys. stałych mieszkańców (i około tysiąca sezonowych) i posiadał m.in. szkołę powszechną, prywatną szkołę powszechną Osowskiej, urząd pocztowo- telegraficzny, kaplicę (w 1942 r. przekształconą w kościół parafialny), ubezpieczalnię (ośrodek zdrowia), przystanek kolei elektrycznej, prewentoria, sanatoria, kasyno. Brak mu natomiast było sklepów zdolnych zaspokoić potrzeby mieszkańców. Brak tu również chodników, twardych nawierzchni i oświetlenia ulic.
Wiosną 1939 r. Anin wydzielony został z wiejskiej i letniskowej gminy Falenica i przyłączony do gminy Wawer, której wójtem został właśnie wybrany Stanisław Krupka. Anin szybko się rozwijał, dzięki ofiarnej pracy licznych działaczy społecznych i walorom klimatycznym. Duży wkład w rozwój Anina miała działalność Zarządu Stowarzyszenia Właścicieli Nieruchomości. Snuł on ambitne plany uczynienia z Anina wzorowego osiedla, widząc z jednej strony masowy napływ letników i niedzielnych wycieczkowiczów, a z drugiej ogrodzony i niedostępny piękny las (własność hrabiów Branickich). Powstał plan stworzenia w osiedlu dużego parku, który zaspokoiłby potrzeby ludzi łaknących spokoju, ciszy i zdrowego, czystego powietrza. Starania Zarządu odniosły efekt w postaci darowizny hrabiego Adama Branickiego obejmującej obszar 8 mórg lasu położonego przy ul. Królewskiej. Wybuch wojny przerwał rozpoczęte prace i zniweczył plany.
Zarząd Stowarzyszenia Właścicieli Nieruchomości w trosce o utrzymanie dotychczasowego charakteru osiedla opracował plany zagospodarowania i w piśmie do starosty powiatowego domagał się, aby:
Anin przeznaczony był wyłącznie pod zabudowę willową, budynki nie mogły mieć więcej niż dwie kondygnacje.
We wrześniu 1937 r. na zebraniu Rady Gromadzkiej Anina na pierwszy plan wysunęła się sprawa budowy szkoły powszechnej. Dotychczas szkoła funkcjonowała w wynajętych pomieszczeniach w willi „Dąbrówka”. Jej dyrektorem był Ryszard Siewierski. Opracowano projekt budynku szkolnego, zebrano fundusze i wiosną 1938 r. przystąpiono do zakładania fundamentów przy ul. II Poprzecznej. Wybuch wojny przerwał pracę, a fundamenty zostały przez Niemców użyte do budowy okopów. W latach 1930–1939 Anin miał również prywatne przedszkole, do którego uczęszczało ok. 30 dzieci. Opłata roczna wynosiła 250 zł.
Wrzesień 1939 r. stał się datą przełomową w historii i życiu regionu wawerskiego, a zwłaszcza samego Anina. Pierwszym i głównym następstwem klęski militarnej i okupacji kraju było zatarcie się różnic w układzie społecznym i w warunkach bytowania mieszkańców.
Linia otwocka ze wszystkimi osiedlami stała się formalnym hotelem Warszawy. Brak mieszkań w zniszczonej Warszawie, nieustanne aresztowania, a następnie łapanki spowodowały, że liczba mieszkańców osiedli podstołecznych stale wzrastała. Gościnny Anin, Wawer i wszystkie inne osiedla przygarniały wszystkich, dla których z uwagi na szalejący terror wroga, stolica stała się niebezpieczna. Wiele rodzin stałych mieszkańców tych osiedli znalazło się rychło bez środków do życia. Na pomoc społeczną nie bardzo można było liczyć i dotknięci wojną ludzie sami musieli troszczyć się o zapewnienie sobie warunków egzystencji. Rozpoczęło się wyprzedawanie rzeczy zbędnych, następnie kosztowności, później zaś handlowano już wszystkim i ze wszystkimi. Liczne rodziny, których mieszkania w Warszawie uległy zniszczeniu i wiele pojedynczych osób w obliczu groźby aresztowania – nieraz tylko z walizką w ręku – przybywało na nowy teren do znajomych i przyjaciół, a często nawet do ludzi obcych, aby tutaj jakoś przetrwać zimę czy niebezpieczny czas.
Wawer od kilku zaledwie miesięcy stanowił samodzielną jednostkę administracyjną. Referat Opieki Społecznej musiał sprostać stale wzrastającym obowiązkom. W biurach Zarządu Gminy Wawer istniał cały sztab ludzi zaufanych, uczciwych i bezinteresownych, produkujących fałszywe dokumenty dla osób poszukiwanych przez gestapo czy żandarmerię. Ogromną odwagą i pomysłowością w tej działalności wykazał się wójt gminy Stanisław Krupka.
II wojna światowa.
Walki wrześniowe wokół stolicy i okupacja mocno doświadczyły mieszkańców Wawra, Anina i okolicy. W trakcie samych walk w Aninie, Wawrze, Gocławku, Marysinie Wawerskim i Wygodzie poległa pewna liczba żołnierzy polskich, pochowanych na miejscu walki. Urządzono dla nich Cmentarz Ofiar Wojny Przy ul. Dębowej (późniejsza nazwa ulicy to Śnieżki, obecnie ul. Kościuszkowców). Projekt i urządzenie cmentarza opracowali Józef Tarnas i Aleksander Zdanowicz. Sam plan otwarcia tego cmentarza w warunkach okupacji niemieckiej był aktem wielkiej odwagi. Zrealizowany został przez ludzi takich jak Stanisław Krupka, Marian Albiński, Klemens Goryc, Stefan Grochulski, Juliusz Ludwig, Stanisław Szydłowicz i Aleksander Zdanowicz. Uroczyste otwarcie nowego cmentarza nastąpiło w drugą niedzielę listopada 1939 r.
W ostatnich dniach grudnia 1939 r. Wawer i Anin przeżyły wstrząsające chwile grozy i wielkiej tragedii. Wieczorem, 26 grudnia, w restauracji Antoniego Bartoszka w Wawrze dwaj bandyci – Marian Prasuła i Stanisław Dąbek zabili dwóch Niemców. W odwecie dowództwo niemieckie skierowało do Wawra karną ekspedycję, kierowaną przez majora Fryderyka Wilhelma Wenzla. Zarządził on obławę na mężczyzn na terenie Nowego Wawra i Anina. Patrole wchodziły kolejno do wszystkich domów, wyciągały z łóżek mężczyzn w wieku 16–70 lat. Wszystkich 114 aresztowanych skazano na śmierć. Była godzina 5 rano 27 grudnia 1939 r., gdy przystąpiono do egzekucji. Ogółem rozstrzelano tego dnia 106 osób oraz powieszono właściciela restauracji, Bartoszka. W liczbie zamordowanych było 62 mieszkańców Wawra, 27 Anina, 7 z Warszawy (święta spędzali u krewnych lub znajomych) oraz 11 osób z różnych miejscowości, byli to mężczyźni zabrani z dworca kolejowego.
Okolice Anina i Wawra były stale patrolowane i niejednokrotnie urządzano tam obławy. W lutym 1942 r. Niemcy wyśledzili w Aninie bliżej nieznaną organizację bojową młodzieży i postanowili ją zlikwidować. Nocą 26 lutego otoczyli teren przy ul. VIII Poprzecznej, gdzie miała kwaterować część oddziału i rozpoczęli obławę. Zaskoczeni bojownicy obrzucili Niemców granatami i wycofali się do lasu. W walce zginęło 3 Niemców. Zamordowano 19-letniego Leszka Kopalińskiego oraz jego matkę. Na Anin padł śmiertelny strach. Widmo zbiorowej odpowiedzialności za pomoc organizacji podziemnej spowodowało, że ludzie zaczęli masowo uciekać. Niemcy nie zdecydowali się na powtórzenie masakry z 1939 r., niemniej gubernator warszawski Ludwig Fischer rozkazał za karę rozstrzelać 100 więźniów z Pawiaka.
W lipcu 1942 r. Aninem wstrząsnęła następna tragedia. Tym razem masakra dotyczyła ludności żydowskiej. Na ul. Królewskiej Niemcy zamordowali 45 osób z transportu do getta. Zwłoki kazano zakopać na miejscu, na skraju lasu. Dziś stoją na tym miejscu piaskowcowe tablice pamiątkowe projektu Karola Tchorka.
Specjalnym rozdziałem w pracy opiekuńczej gminy Wawer była pomoc dla ludności żydowskiej. Jeszcze przed wojną Towarzystwo „Pomoc dla sierot” – założone i kierowane przez Janusza Korczaka, nabyło przy ul. Klasztornej obiekt z ogrodem, w którym co roku w sezonie wiosenno-letnim przebywały żydowskie dzieci. Po wybuchu wojny dr Korczak nadal prowadził swój ośrodek, przy dużej pomocy władz gminy. To także było bardzo niebezpieczne. Za pomoc Żydom groziła kara śmierci. Akcja zaopatrywania ośrodka w żywność trwała do momentu likwidacji kolonii i przejścia dzieci do getta w Warszawie. Kiedy nastąpił tragiczny moment likwidacji ośrodka, dr Korczakowi proponowano różne formy ocalenia. On jednak odmówił słowami: "„Niestety, p. wójcie Krupka, trzeba dać pokrycie na to co w ciągu mego życia wyznawałem i głosiłem, to jest wierność dziecku – człowiekowi”".
Gmina udzielała pomocy i opieki licznym rodzinom żydowskim. Nierzadko zrozpaczone matki – zdając sobie sprawę z nadchodzącej zagłady ludności żydowskiej – zwracały się do gminy o pomoc i ratunek. W tych ciężkich momentach z pomocą przychodziły siostry zakonne prowadzące sierocińce w Międzylesiu, Aninie i Wawrze.
Ruch oporu na terenie gminy powstał wkrótce po kapitulacji Warszawy. Powstała tu „Grupa Batury”, która gromadziła broń i amunicję i szukała powiązań z innymi podobnymi organizacjami. Zorganizowane w Międzylesiu, Aninie i Wawrze kompanie AK razem z oddziałami z Falenicy, Wiązowny i Otwocka tworzyły duży i dobrze zorganizowany rejon IV AK w Otwocku. Nosił on początkowo kryptonim „Koralewo”, a później „Fromczyn”, organizacyjnie wchodził w skład Obwodu VII – „Obroża”, obejmującego cały powiat warszawski. Społeczeństwo miejscowe zdecydowanie popierało działalność konspiracyjną i udzielało działaczom ruchu oporu potrzebnych lokali kontaktowych. Wymienić można tu dom w Aninie przy ul. I Poprzecznej 22. Właściciele domu, znani działacze harcerstwa, Janina i Jerzy Mateccy, stale dawali pomieszczenie dla jednej z klas konspiracyjnej szkoły podchorążych AK z Warszawy. Mieszkanie było też lokalem tajnego nauczania, punktem odbioru prasy konspiracyjnej i magazynem dla przechowywania broni batalionu „Zośka” z Warszawy.
Ważniejsze akcje dywersyjne na terenie gminy Wawer to zerwanie torów kolejowych w Aninie (8/9 października 1942 r.) i zamach na gubernatora Ludwiga Fischera (8 stycznia 1944 r.). Gubernator uratował się tylko dzięki szybkości jazdy i przytomności szofera.
Gmina Wawer prowadziła szeroko zakrojoną akcję tajnego nauczania. W Aninie tajne komplety z zakresu gimnazjum podporządkowane były szkole im. Władysława IV. Osobami bardzo zaangażowanymi w nauczanie byli: Zofia Niewirewiczowa, Władysław Nowiński, Zofia Drewnowska, Roman Hampel, Stefania Baczyńska – matka Krzysztofa Kamila Baczyńskiego, największego poety konspiracji, który zginął w powstaniu warszawskim. Inną organizacyjnie placówką była szkoła sióstr Felicjanek w Wawrze. Rozwiązane przez Niemców żeńskie gimnazjum przekształcono w Szkołę Gospodarstwa Domowego, w której obok przedmiotów zawodowych, tajnie przerabiano kurs średniej szkoły ogólnokształcącej. Szkołą kierowała Maria Kalasancja Fuja, przy poparciu przełożonej klasztoru Matki Symplicyty Nehring. W podziemiach klasztoru często odbywały się odczyty i przedstawienia teatralne. Uroczyście obchodzono tu święta narodowe. Imprezy skupiały wielu widzów, pomimo ryzyka, jakie niosły. Przy ich organizacji pomagali wybitni artyści: Aleksander Zelwerowicz, Mieczysława Ćwiklińska, Elżbieta Barszczewska.
1 sierpnia 1944 r. wybuchło powstanie warszawskie. Decyzja o rozpoczęciu powstania zapadła w momencie, gdy rejony prawobrzeżnej Warszawy znajdowały się na samej linii frontu i nasycone były dużą ilością jednostek Wehrmachtu. Pomimo to, teren nie pozostał głuchy na wezwanie. W przeddzień wybuchu powstania Wojskowa Służba Ochrony Powstania AK rozbroiła posterunek policji granatowej w Wawrze, zdobywając 20 karabinów i pistolet typu Vis. W dniu wybuchu powstania, dowódca zgrupowania „Wiktor” zebrał członków AK na cmentarzu w Zerzniu, lecz Niemcy otoczyli zebranych, kilkunastu aresztowali, a 2 zabili. Byli to Zygmunt Ostrowski i Bogdan Szkopowiec.
Dla nielicznej pozostałej ludności gminy zaczęły się długie dni oczekiwania, dni pełne terroru, udręki i niedostatku graniczącego z nędzą. Dopiero w drugiej dekadzie września 1944 r. wojska I Frontu Białoruskiego rozpoczęły walkę o prawobrzeżną Warszawę. Lotnictwo radzieckie oraz polski pułk bombowców „Kraków” zbombardowały nieprzyjacielskie pozycje obronne w Aninie, Wawrze i okolicy. Wyzwolenie Pragi przypadło w udziale I Dywizji Piechoty im. Tadeusza Kościuszki. 310 ludzi z tej dywizji zginęło w tej kampanii, a ponad 1500 było rannych. Straty Niemców były znacznie większe: ok. 2000 zabitych, 106 wziętych do niewoli i wielu rannych.
Po II wojnie światowej.
W wyzwolonych osiedlach życie nie od razu mogło wrócić do normalnego trybu. Front utknął na Wiśle i przez następne cztery miesiące artyleria niemiecka ostrzeliwała wyzwolone obszary.
Smutny był wtedy widok Anina, Wawra i okolic. Większość budynków była uszkodzona, a prawie wszystkie zdewastowane i rozszabrowane. Prawie zupełny brak mężczyzn odbijał się fatalnie na warunkach życia ocalałych kobiet, dzieci i starców. W ślad za zwycięskim wojskiem podążała nowa władza. W Wawrze samorzutnie powstała Milicja Obywatelska. Jej komendantem był były oficer, Baranowski. W Aninie zorganizowany został Gminny Urząd Bezpieczeństwa Publicznego, pod kierownictwem Zygmunta Kustry.
Warunki życia w pierwszych tygodniach po wyzwoleniu były nadzwyczaj ciężkie. Mieszkańcy, którzy nie mieli zdolności handlowych lub nie znali się na rzemiośle, masowo zgłaszali się do pracy w tworzących się instytucjach. W pierwszym okresie praca nie była opłacana. Pracujący otrzymywali przydział chleba i gorącą zupę, albo tylko przydział prowiantu.
Lata powojenne to długa i mozolna droga wrastania regionu podstołecznego w struktury Warszawy. W 1951 r. Wawer stał się dzielnicą Warszawy. Nowa dzielnica objęła miejscowości wzdłuż linii kolejowej do Lublina (Wawer, Marysin, Anin, Międzylesie, Radość, Miedzeszyn, Falenica) oraz szereg dawnych wsi wzdłuż szosy miedzeszyńskiej (Zastów, Zbytki, Las, Zerzeń, Kuligów, Miedzeszyn, Wólka Zerzeńska, Julianów, Skrzypki, Zatrzebie i Błota). Przyłączenie do Warszawy wywołało silne naciski mieszkańców na wyrównanie poziomu i stopnia wyposażenia regionu w urządzenia miejskie. Powstają pierwsze plany inwestycji i rozbudowy. Dla szybszego i łatwiejszego opracowania planów teren podzielono na 3 rejony urbanistyczne:
Teren Anina przeznaczony został na cele mieszkalne i leśne. Przeprowadzono naprawę uszkodzonych nawierzchni ulic i rozpoczęto budowę dróg o twardej nawierzchni. Wybudowano lub przebudowano wówczas ulice: Korkową, Strusia, Powszechną, Skrzyneckiego, Błękitną, Trawiastą, Kajki, Żegańską. Przebudowa ulic pozwoliła na polepszenie komunikacji ze stolicą. Uruchomiono wtedy linię autobusową od ul. Wiatracznej do Wawra, przedłużoną następnie do Anina, a potem do Międzylesia.
W dalszym ciągu dotkliwie dawał się odczuć brak oświetlenia ulic. Niebrukowane ulice w czasie roztopów i deszczu zmieniały się w bajora trudne do przebycia. Braki te występują do dziś.
Z działalności kulturalnej wymienić należy otwarcie kina „Wrzos”, Domu Kultury i rozpoczęcie budowy stadionu w Międzylesiu. Duże zmiany zaszły w szkolnictwie. W 1954 r. w Aninie przy ul. Kajki wybudowano gmach szkolny. Umieszczono w nim Szkołę Ogólnokształcącą, która powstała z połączenia szkoły podstawowej i liceum ogólnokształcącego. Kierownikiem szkoły został Wacław Krauze.
W 1960 roku dzielnica Wawer została połączona z Pragą Południe. Spis powszechny z 6 grudnia 1960 r. w rejonie Wawra, Anina i Międzylesia wykazał liczbę 20 103 mieszkańców.
Stopniowo rozwija się budownictwo mieszkaniowe. W latach 1963–1967 powstało w Aninie osiedle mieszkaniowe dla pracowników Instytutu Badań Jądrowych w Otwocku-Świerku. Jeszcze większe osiedle powstaje w Marysinie Wawerskim. Nieco mniejsze osiedla powstały przy ul. I Poprzecznej i przy ul. Skrzyneckiego.
Sprzyjające warunki klimatyczne stymulują rozwój budownictwa domków jednorodzinnych. Przoduje tu ze swymi walorami Anin, gdzie zabudowano w tym okresie prawie wszystkie wolne place przy ul. Kajki i Rzeźbiarskiej.
W latach 1964–1965 oddano do użytku nowy budynek szkolny przy ulicy Alpejskiej. Przeniosło się tam Liceum Ogólnokształcące nr XXVI im. gen. Jankowskiego, a w budynku przy ul. Kajki została tylko szkoła podstawowa (Szkoła Podstawowa nr 218). Kiedyś w gmachu mieściło się również gimnazjum, zostało ono jednak przeniesione w 2003 r. ze względu na brak miejsca w placówce na ul. Żegańską w Międzylesiu (Gimnazjum nr 103 z oddziałami integracyjnymi w Warszawie), tuż obok budynku gminy Wawer i dawnych obiektów ZWAR, w tej chwili ABB ZWAR S.A. W 2012 r. 103 Gimnazjum zostało połączone z XXVI L.O. w Zespół Szkół nr 114 i przeniesione na ul. Alpejską. Znacznie zwiększyła się baza lecznictwa. W Międzylesiu przy ulicy Bursztynowej wybudowano Centralny Szpital Kolejowy, a w Marysinie Wawerskim przy ul. Strusia duży Ośrodek Zdrowia. Później powstały w regionie również Centrum Zdrowia Dziecka i Instytut Kardiologii.

</doc>
<doc id="74013" url="https://pl.wikipedia.org/wiki?curid=74013" title="Joginizm">
Joginizm



</doc>
<doc id="74014" url="https://pl.wikipedia.org/wiki?curid=74014" title="Maszyna stosowa">
Maszyna stosowa

Maszyna stosowa to maszyna (procesor bądź maszyna wirtualna), w której podstawowe operacje prowadzi się na stosie, nie zaś na rejestrach.
Liczenie pierwiastków równania kwadratowego na przykładowej maszynie stosowej (pomijając sprawdzenie czy w ogóle istnieją pierwiastki rzeczywiste):
Argument znajdują się w komórkach pamięci A, B i C. Wynik znajduje się w komórkach pamięci X1 i X2.
Porównaj z tym samym algorytmem na maszynie rejestrowej.
Większość maszyn wirtualnych to maszyny stosowe. Maszyną stosową był transputer oraz polski minikomputer Mera 400. Także rejestry koprocesorów arytmetycznych z serii x87 są zorganizowane w stos.

</doc>
<doc id="74017" url="https://pl.wikipedia.org/wiki?curid=74017" title="Głodówka lecznicza">
Głodówka lecznicza

Głodówka, głodówka lecznicza – metoda stosowana w medycynie alternatywnej polegająca na okresowym całkowitym zaprzestaniu spożywania pokarmów (przyjmuje się tylko płyny). Termin głodówka jest stosowany zamiennie z postem lub leczniczym postem.
Idea głodówek leczniczych prawdopodobnie pochodzi z XIX wieku, choć jej propagatorzy często powołują się na faktyczne zwyczaje żywieniowe z czasów antycznych czy przykłady postów zamieszczonych w Biblii. Pojawianie się zwiększonej zapadalności na niektóre choroby u osób przejadających się zostało zaobserwowane w Stanach Zjednoczonych w pierwszej połowie XIX wieku. Twórcą idei, według której rozwiązaniem tego problemu – czyli odnotowanego wzrostu zachorowań np. na nowotwór żołądka – jest okresowe głodowanie, był lekarz Henry S. Tanner. Opublikował on swoją propozycję w 1877 roku, jednak nie zyskała ona początkowo rozgłosu, aż do momentu gdy Tanner odbył publiczny 40-dniowy post w wynajętym teatrze Calderon Hall w Nowym Jorku. Kolejnym propagatorem idei postów leczniczych był Edward H. Dewey, który w wydanych w latach 1895–1904 (do śmierci autora) zalecał umiarkowanie w jedzeniu i spożywaniu alkoholu, rezygnację ze śniadań i okresowe długotrwałe głodowanie. Idea prozdrowotnego wpływu głodzenia na organizm ludzki była kwestionowana od 1910 roku. Dopiero jednak działania Lindy Hazzard, naturoterapeutki, która zagłodziła wielu swoich pacjentów na śmierć, doprowadziły do całkowitego odrzucenia głodówek leczniczych jako praktyki medycznej i funkcjonowania tej metody jedynie w nurcie pseudo-medycyny.
Głodówka w medycynie jest rozumiana inaczej, bo nie jako całkowite zaprzestanie spożywania pokarmu, a jako zastosowanie diety skrajnie ubogiej energetycznie. Była dawnej stosowana w medycynie jako element leczenia skutków otyłości lub element przygotowania osób otyłych do operacji. Przyjmuje się, że wartością graniczną czasu stosowania tego rodzaju diety jest 168 dni (24 tygodnie), jednak opisany został przypadek jej zastosowania przez 382 dni. Pojęciem szerszym, w którym zawiera się zarówno całkowite zaprzestanie przyjmowania pokarmów, jak i zastosowanie diety skrajnie ubogiej energetycznie, jest głodzenie, definiowane jako proces, w którym ilość dostarczanych składników odżywczych nie zaspokaja zapotrzebowania organizmu.
Współcześnie (od 2011) nie zaleca się stosowania głodówek przed operacjami. Zaleca się jedynie zastosowanie dopasowanej diety (w dłuższym okresie przed operacją) oraz niespożywanie pokarmów stałych w ciągu 6 godzin poprzedzających operację.
Organizm ludzki jest fizjologicznie przystosowany do okresowego przyjmowania posiłków i odstępy pomiędzy kolejnymi posiłkami wynoszące do około jednej doby (24 godziny) są zwykle uznawane za normę. Prawidłowo funkcjonujący organizm nie odczuwa ich skutków, choć jeśli wynika z tego redukcja ilości dostarczanych kalorii, może to przyczyniać się do zmniejszenia nadwagi, co przekłada się na redukcję ryzyka choroby wieńcowej serca.
Zaprzestanie spożywania posiłków na 24 godziny i więcej.
Zaprzestanie spożywania posiłków przez okres dłuższy niż ten, do którego organizm jest fizjologicznie przystosowany, uruchamia mechanizm adaptacyjny, który działa przez okres od dwóch do trzech tygodni. Działanie mechanizmu rozpoczyna się po czasie nie krótszym niż 16 godzin i nie dłuższym niż 3 dni od przyjęcia ostatniego posiłku (w zależności od budowy ciała, warunków środowiskowych i składu ostatniego posiłku; czas ten nie zależy od masy tkanki tłuszczowej). Po tym czasie zachodzące procesy, zwłaszcza pozyskiwanie przez organizm glukozy z białek, powodują nieodwracalne lub trudno odwracalne zmiany, a także powstaje ryzyko niewłaściwej reakcji organizmu na posiłek w momencie zakończenia głodówki. Analogiczna odpowiedź organizmu następuje w czasie drastycznego zmniejszenia podaży energetycznej, to jest wówczas, gdy z posiłkami dostarczanie jest mniej niż do 500 do 600 kcal w ciągu doby (wartość zależna od płci i budowy ciała).
W potocznym znaczeniu lub w znaczeniu medycyny niekonwencjonalnej głodówka zaczyna się po ostatnim posiłku, natomiast w znaczeniu medycznym głodówka zaczyna się po wyczerpaniu zapasu glikogenu w wątrobie i mięśniach (zapas wynosi od 400 do 450 gram, czyli na ok. 16 godzin). Następnie spalaniu ulegają białka. Organizm rozpoczyna syntezę glukozy na drodze glukoneogenezy, w której wykorzystywane są zgromadzone w organizmie aminokwasy. Na skutek przedłużającej się głodówki zwiększa się spalanie aminokwasów pochodzących z rozkładu białek krwi i tkanki mięśniowej. Zwiększa się znacznie ryzyko wystąpienia hipoglikemii, na którą szczególnie wrażliwa jest tkanka nerwowa.
Zwiększone spalanie tłuszczy nie jest bezpośrednim następstwem krótkotrwałej głodówki (szacunkowo do 2 tygodni), jednak w momencie zwiększonego wysiłku fizycznego lub konieczności utrzymania właściwej temperatury ciała równolegle do spalania białek następuje wykorzystanie zasobów energetycznych zmagazynowanych w tkance tłuszczowej. Tłuszcze ulegają procesowi spalaniu w procesie β-oksydacji. Zwiększony rozpad triacylogliceroli, wzrost stężenia wolnych kwasów tłuszczowych we krwi oraz nasilona ketogeneza prowadzą do wzrostu stężenia ciał ketonowych, konsekwencją czego może być kwasica ketonowa. Opisany mechanizm czerpania zasobów energetycznych z tłuszczy zostaje uruchomiony po czasie 2 tygodni do 3 tygodni od ostatniego posiłku, przy czym wartość ta jest szacunkowa, określona na podstawie badań wykonanych w czasie II wojny światowej zarówno w badaniach na głodujących ochotnikach, jak i badając osoby, które głodują na skutek działań wojennych.
Eksperymenty wykorzystujące głodówki i głodzenie nie są akceptowalne we współczesnej nauce. Obecnie uznaje się, że poziom ryzyka takich badań jest zbyt wysoki. Podstawą takiego podejścia była analiza następstw tak zwanej głodowej zimy, która miała miejsce w latach 1944–1945. Eksperymenty tego rodzaju zakazane są w Europie na podstawie "Konwencji O Ochronie Praw Człowieka i Godności Istoty Ludzkiej w Kontekście Zastosowań Biologii i Medycyny: Konwencja o Prawach Człowieka i Biomedycynie".
Szkodliwość stosowania głodówki jako metody terapeutycznej.
Mimo że współczesna medycyna wyklucza stosowanie głodówki ze względu na ryzyko wystąpienia gwałtownego pogorszenia stanu zdrowia, jej rzekome zalety są opisywane w publikacjach niemedycznych. Zaprzestanie spożywania posiłków na czas dłuższy niż okres, do którego człowiek jest przystosowany, stanowi zagrożenie dla zdrowia, a nawet życia głodującego, ponieważ prowadzi do zachwiania równowagi elektrolitycznej, spadku masy mięśniowej i może zwiększać ryzyko występowania dny moczanowej. Zgodnie z obecną wiedzą, groźnym powikłaniem po odbyciu głodówki jest zaburzenie perystaltyki jelit oraz zmiana pH środowiska układu pokarmowego (zaburzenie wydzielania żołądkowego), która prowadzi do dysbakteriozy przewodu pokarmowego. W efekcie tego możliwy jest częściowy zanik kosmków jelitowych. Częste lub długotrwałe stosowanie głodówek i diet głodowych doprowadzić może do awitaminozy, a w następstwie niedoboru witaminy B12 do anemii.
Zwolennicy alternatywnych metod leczenia sugerują, niezgodnie z wiedzą o fizjologii człowieka, natychmiastowe rozpoczęcie procesu trawienia tłuszczy po rozpoczęciu głodówki lub natychmiastowe rozpoczęcie innych procesów mających rzekomy korzystny wpływ na zdrowie człowieka. W rzeczywistości w początkowym okresie adaptacji do stanu zmniejszonej podaży składników energetycznych spalanie tłuszczy jest związane ze zwiększonym wysiłkiem fizycznym.
Na podstawie badania organizmów morskich uznaje się, że w tkance tłuszczowej magazynowane są także toksyny jak metylortęć, pestycydy lub Bisfenol A (BPA). Istnieje podejrzenie, że objawy długotrwałej głodówki, m.in. nudności, zawroty głowy, gorączka, a także zwiększone ryzyko chorób układu krążenia, są spowodowane uwalnianiem tych substancji z redukowanej tkanki tłuszczowej.
Wbrew wiedzy o fizjologii człowieka, której proces adaptacyjny do stanu głodowego zmniejsza wydalanie wszelkich substancji, propagatorzy głodówki leczniczej sugerują, że prowadzi do pewnego rodzaju oczyszczenia organizmu, nazywanego detoksykacją. Detoksykacja ma być rzekomo spowodowana tym, że następuje autofagia, w wyniku której rozłożeniu ulegają komórki zawierające toksyny i same toksyny. W rzeczywistości proces ten zachodzi stale w organizmie człowieka i może być nasilany m.in. przez niedobór substancji odżywczych, jednak nie prowadzi od ich wydalenia z organizmu, ponieważ produkty autofagii są zużywane do budowy nowych komórek.

</doc>
<doc id="74018" url="https://pl.wikipedia.org/wiki?curid=74018" title="Tom Petty and the Heartbreakers">
Tom Petty and the Heartbreakers

Tom Petty and the Heartbreakers – amerykańska grupa rockowa powstała w 1975 roku. Przez niektórych, choć nie do końca słusznie, uważana za solowe przedsięwzięcie jej lidera Toma Petty’ego.
Grupa zawiązała się, gdy Petty związany był kontraktem z wydawnictwem, przyjęła więc jego imię, by tenże kontrakt objął i ją. Okresem największej popularności grupy były lata osiemdziesiąte XX wieku, kiedy to sama grupa jak i jej lider zaliczani byli do czołówki amerykańskiego rocka. Choć w muzyce grupy słychać pewne wpływy modnej ówcześnie nowej fali, czerpała ona inspiracje z amerykańskiego hard rocka, południowego rocka i folk rocka. Wśród tych, którzy inspirowali grupę, najczęściej wymienia się Boba Dylana, Bruce’a Springsteena, a przede wszystkim grupę The Byrds, której wielkim fanem był Tom Petty. Największymi przebojami grupy są "Breakdown, American Girl, I Need to Know, Listen to Her Heart, Refugee, Even the Losers, Don’t Do Me Like That, Here Comes My Girl, Don’t Come Around Here No More, Mary Jane’s Last Dance" i wiele innych.
W 2002 r. grupa Tom Petty and the Heartbreakers została wprowadzona do "Rock and Roll Hall of Fame".
Dyskografia.
Źródło.

</doc>
<doc id="74019" url="https://pl.wikipedia.org/wiki?curid=74019" title="Tom Petty">
Tom Petty

Thomas Earl „Tom” Petty (ur. 20 października 1950 w Gainesville, zm. 2 października 2017 w Santa Monica) – amerykański muzyk southernrockowy, gitarzysta, wokalista, kompozytor i autor tekstów. Jeden z najpopularniejszych muzyków rockowych lat 80. XX wieku. W swojej twórczości przerzucał pomost pomiędzy rdzennie amerykańskim folk rockiem (zwłaszcza spod znaku Grateful Dead, Boba Dylana i The Byrds) a wchodzącym na scenę stylem nowa fala.
Petty występował w grupie Tom Petty and the Heartbreakers, supergrupie Traveling Wilburys oraz solo.
Życiorys.
Młodość.
Urodził i wychowywał się w Gainesville na Florydzie jako pierwszy z dwóch synów Kitty (Avery) i Earla Petty. Od młodości zainteresowany był muzyką rockową. Szczególnie bliska była mu muzyka folkrockowa i południowego rocka. Największy wpływ na niego wywierali Bob Dylan oraz popularna w latach 60. grupa The Byrds. Gdy Petty zaczął uczyć się gry na gitarze i śpiewać, za wzór wziął sobie brzmienie Davida Crosby’ego. W 1968 ukończył szkołę średnią Gainesville High School w Gainesville, a następnie poświęcił się karierze muzyka rockowego.
Kariera.
W latach 1969–1975 i 2008–2017 związał się z formacją Mudcrutch. Z czasem artysta wyrobił sobie markę, podpisał kontrakt płytowy z firmą fonograficzną i związał się z muzykami tworzącymi grupę The Heartbreakers. Grupa pod nazwą Tom Petty and the Heartbreakers przejęła kontrakt solisty i w 1976 wydała swój pierwszy album. Choć muzyka przez nią grana powstawała wysiłkiem zespołowym, przez wielu uważana jest za niemal solowe przedsięwzięcia jej lidera, a sam Tom Petty, mimo że wydał jedynie dwa własne albumy, za solowego artystę.
W 1986 i 1987 grupa Toma Petty’ego koncertowała wspólnie z Bobem Dylanem. Obaj artyści nawiązali przyjaźń, która zaowocowała przedsięwzięciem muzycznym, którym była supergrupa folkrockowa Traveling Wilburys. Muzyka Toma Petty’ego straciła na popularności w latach 90. XX wieku, a sam artysta pozostawał mało aktywny. Powrotem na estrady był interesujący ze względu na przesłanie, nagrany z grupą The Heartbreakers, album "The Last DJ", który spotkał się z mieszanym przyjęciem. W 2002 Tom Petty wraz ze swą grupą the Hearthbreakers został wprowadzony do Rock and Roll Hall of Fame.
W 2006 na rynku ukazał się kolejny, już trzeci solowy album Petty'ego zatytułowany "Highway Companion". Album nagrany został przy współpracy z gitarzystą Heartbreakers, Mike’a Campbella i Jeffem Lynne'em z Electric Light Orchestra. Petty współpracował z nim w Traveling Wilburys, a także na albumach "Full Moon Fever" oraz "Into the Great Wide Open". Jeden z utworów, pochodzący z Highway Companion zatytułowany „Square One”, znalazł się wcześniej na ścieżce dźwiękowej do filmu „Elisabethtown”.
Oprócz albumów solowych Petty skomponował utwory do filmu "Ta jedyna". Jego piosenki znalazły się także w takich filmach jak "Mr. Deeds – milioner z przypadku" (piosenka „You Don't Know How It Feels”), "Dziękuję, Zoe" (piosenka „Breakdown”) czy "Milczenie owiec" („American Girl”), z kolei utwór „Running Down a Dream” zagościł w ścieżce dźwiękowej do gry , utwór można usłyszeć w radiu K-DST.
W 2007 roku przywrócił do życia swój zespół z młodości zwany Mudcrutch, a w 2008 roku na rynku ukazał się debiutancki album grupy pod takim samym tytułem. Był to zespół, który swe korzenie bierze jeszcze przed erą the Heartbreakers w 1970 roku. Z powodu decyzji wytwórni został rozwiązany w 1975 roku, a na jego zgliszczach powstał zespół the Heartbreakers. W skład Mudcrutch wchodzili: Tom Petty (gitara basowa), Mike Cambell (gitara prowadząca, rytmiczna), Benmont Tench (klawisze), Tom Leadon (gitara prowadząca, rytmiczna), Randall Marsh (perkusja).
W czerwcu 2010 roku wydany został kolejny już w dorobku the Heartbreakers album studyjny zatytułowany Mojo. Przedstawia on zespół w niecodziennym bluesowym wydaniu czego doskonałym przykładem jest np. utwór Jefferson Jericho Blues. 1 czerwca zespół rozpoczął trasę koncertową Mojo Tour 2010 po Ameryce Północnej występem w Red Rocks Amphitheatre w Denver stan Kolorado.
26 marca 1974 poślubił Jane Benyo, z którą miał dwie córki: Adrię i Annę Kim. 9 września 1996 rozwiedli się. 3 czerwca 2001 ożenił się z Daną York, z którą był aż do swojej śmierci.
Zmarł 2 października 2017 roku w swoim domu w Kalifornii, w wyniku zawału mięśnia sercowego.

</doc>
<doc id="74022" url="https://pl.wikipedia.org/wiki?curid=74022" title="Znak interpunkcyjny">
Znak interpunkcyjny



</doc>
<doc id="74023" url="https://pl.wikipedia.org/wiki?curid=74023" title="Parrot">
Parrot

Parrot – maszyna wirtualna przeznaczona do języków dynamicznie typowanych, takich jak Perl, Ruby i Python.
Historia.
Nazwa Parrot pochodzi od primaaprilisowego żartu Simona Cozensa, który w 2001 roku napisał artykuł "Programming Parrot" na Perl.com (O'Reilly Network), pisząc o tym, iż Larry Wall i Guido van Rossum planują rzekomo połączenie języków Perl i Python. Wbrew burzy negatywnych komentarzy jakie wówczas wywołał, żart ów jak się później miało okazać zawierał więcej prawdy niż ktokolwiek mógł wtedy sądzić.
Języki programowania.
Projekt Parrot powstał na listach dyskusyjnych Perla jako maszyna wirtualna przeznaczona dla Perla 6 (do dziś lista dyskusyjna projektu Parrot nosi nazwę "perl6-internals", lecz wkrótce zmieniona zostanie na "parrot-internals", pozostając jednak na serwerach perl.org), jednak prawdopodobnie wcześniej będzie można wykonywać za jej pomocą programy w języku Python lub Perl 5 (projekt Pony) niż Perl 6 (projekt Rakudo). Poza nimi trwają już prace nad wykorzystaniem projektu Parrot dla języków BASIC, Befunge, Brainfuck, Cola, Forth, Jako, m4, Miniperl, Ook, OpenComal, PHP, Plot, Ruby, Scheme, Tcl, URM, LOLCODE i YAL. Wewnętrznymi językami dla projektu Parrot są PASM i IMC (PIR).
Duże zainteresowanie projektem przejawiają środowiska związane z Ruby, podczas gdy twórcy Pythona są bardziej zainteresowani pracami nad własnym projektem PyPy.
Zasady działania.
Parrot jest maszyną rejestrową z operacjami wysokiego poziomu, takimi jak (podobnie jak aktualny kod bajtowy Perla) operacje na całych łańcuchach.
Rejestry.
Parrot ma po 32 rejestry czterech typów:
W przeciwieństwie do kodu bajtowego Perla, natywne perlowe typy (skalar, tablica, hasz i inne) są tu traktowane jako obiekty, a maszyna wirtualna operuje na znacznie prostszych typach.

</doc>
<doc id="74024" url="https://pl.wikipedia.org/wiki?curid=74024" title="Eisenhüttenstadt">
Eisenhüttenstadt

Eisenhüttenstadt () – miasto we wschodnich Niemczech nad Odrą, w kraju związkowym Brandenburgia, w powiecie Oder-Spree. Nazwa dosłownie oznacza "Miasto Huty Żelaza". Przechodzi przez nie Kanał Odra-Sprewa łączący je drogą wodną z Berlinem.
Gospodarka.
W mieście rozwinął się przemysł spożywczy, hutniczy oraz cementowy.
Historia.
Miasto powstało w 1961 z połączenia trzech miejscowości: Fürstenberga (pol. "Przybrzeg"), Schönfließ ("Potoczna") oraz założonego w 1950 r. Stalinstadtu (osiedla robotniczego wybudowanego – tak jak polska Nowa Huta – dla pracowników nowo wybudowanej huty żelaza).
W czasach rozbicia dzielnicowego w Polsce obszar stanowił część ziemi lubuskiej. Leżał w granicach diecezji lubuskiej, po czym prawdopodobnie w ok. połowie XIII w. trafił pod administrację diecezji miśnieńskiej.
Eisenhüttenstadt (Fürstenberg) było dawniej połączone z drugim brzegiem Odry betonowym mostem. W 1945 roku broniące się i uciekające przed Armią Czerwoną (wraz z ludnością cywilną), wojska niemieckie wysadziły w powietrze połowę mostu. Obecnie druga połowa betonowego mostu w bardzo dobrym stanie (nadającym się do wykorzystania), znajduje się po stronie polskiej w miejscowości Kłopot (niem. Kloppitz), znanej jako „bociania wioska”. Mostu jednak nigdy nie odbudowano, chociaż miał służyć jako droga dostaw surowców z Katowic do niemieckiej huty. 
Kilka tysięcy poległych żołnierzy atakującej Armii Czerwonej pochowanych zostało na dwóch cmentarzach radzieckich w Cybince. W roku 2000 podczas prac przy wałach antypowodziowych w okolicach mostu odnaleziono szczątki niemieckiego żołnierza w pełnym umundurowaniu. Przez cały okres powojenny do lat 90. włącznie bezpośredni odcinek Odry przy zburzonym moście do Eisenhuttenstadt stanowił kluczowy element strategii obronnej PRL, dlatego w odległości trzech kilometrów, w pobliskiej w miejscowości Rąpice (niem. Rampitz), ulokowano jednostkę Ludowego Wojska Polskiego. W latach 90. XX w. zlikwidowano ją, a budynki sprzedano. Dziś budynki po koszarach są od wielu lat prywatnymi domami jednorodzinnymi.
Demografia.
Wykres zmian populacji w granicach z 2020 r. od 1875 r.:
Miasto charakteryzuje się jednym z największych spadków liczby ludności w Niemczech. Ludność miasta zmalała z 51 700 w 1987 r. do obecnego (31 grudnia 2013) stanu 27 205. Przyczyny to wysokie bezrobocie i migracje wewnętrzne.
Sport.
Swoją siedzibę ma tu klub piłkarski FC Stahl Eisenhüttenstädt.

</doc>
<doc id="74033" url="https://pl.wikipedia.org/wiki?curid=74033" title="Brzezinka (gmina Andrychów)">
Brzezinka (gmina Andrychów)

Brzezinka (od pocz. XX w. do 1965 "Brzezinka ad Andrychów") – wieś w Polsce położona w województwie małopolskim, w powiecie wadowickim, w gminie Andrychów, na stokach Złotej Góry. Należy do parafii w Targanicach.
W okresie I i II Rzeczypospolitej oraz w latach 1945–1975 miejscowość administracyjnie należała do województwa krakowskiego, a od 1975 do 1998 do województwa bielskiego.
Podział administracyjny.
Miejscowość znajduje się w granicach dwóch sołectw: Brzezinka – Brzezinka Dolna, oraz Targanice – Brzezinka Górna. W sołectwie Brzezinka znajdują się też Targanice Dolne.
Historia i zabytki.
Obszar dzisiejszej Brzezinki pierwotnie należał do szlacheckich Roczyn. Wieś Brzezinka została wydzielona w 1381.
We wsi znajduje się stara kapliczka, rzekomo wybudowana na zbiorowej mogile żołnierzy napoleońskich, którzy tędy uciekali spod Moskwy. W sąsiednich Targanicach znajduje się miejsce zwane „Francją” – to właśnie tam według legendy mieli obozować wycofujący się żołnierze.
W latach 1867–1918 Brzezinka znajdowała się w powiecie wadowickim Królestwa Galicji i Lodomerii, a w czasie II wojny światowej została włączona do pruskiego powiatu Bielitz.
27 listopada 1965 oficjalnie usunięto z nazwy człon "ad Andrychów"
Na terenie wsi znajduje się również prywatne muzeum Marii Magierowej.

</doc>
<doc id="74035" url="https://pl.wikipedia.org/wiki?curid=74035" title="Złota Góra (Beskid Mały)">
Złota Góra (Beskid Mały)

Złota Górka (t. Złota Góra; 757 m) – szczyt w Beskidzie Andrychowskim (wschodnia część Beskidu Małego). Jest to szczyt w masywie Porębskiego Gronia. Na północnym stoku istnieje siarczane źródło oraz odkrywki wapienia. 
Z nazwą szczytu wiąże się legenda (zanotowana w XIX wieku przez Jana Tarkotę). Mówi ona, że w jaskini Złotej Górki mieli swoją kryjówkę zbójnicy, chodzący na wyprawy na szczudłach, wzbudzając tym samym popłoch wśród miejscowej ludności. Podobno skarby zbójców do tej pory znajdują się w pieczarze na stokach Złotej Górki.

</doc>
<doc id="74037" url="https://pl.wikipedia.org/wiki?curid=74037" title="Rondel (ujednoznacznienie)">
Rondel (ujednoznacznienie)

rondel – naczynie kuchenne
Określenie rondel może też odnosić się do:

</doc>
<doc id="74045" url="https://pl.wikipedia.org/wiki?curid=74045" title="Jan Bierzin">
Jan Bierzin

Jan Karłowicz Bierzin, ros. Ян Карлович Берзин, łot. Jānis Bērziņš, właśc. Pēteris Ķuzis; (ur. w ujeździe ryskim guberni inflanckiej, zm. 29 lipca 1938 w Kommunarce) – komunista pochodzenia łotewskiego, szef wywiadu wojskowego (Razwiedupr Sztabu Armii Czerwonej) w latach 1924–1935 i w 1937, ostatecznie w stopniu armkoma 2 rangi, wojskowy doradca sowiecki w czasie hiszpańskiej wojny domowej.
Życiorys.
Pochodził z rodziny chłopskiej. W latach 1902–1905 uczył się w seminarium nauczycielskim, zamkniętym w ramach represji administracyjnych w czasie rewolucji 1905 roku. Od 1904 członek SDPRR, zwolennik frakcji bolszewików. W 1906 działał w oddziale partyzanckim „Leśnych Braci”, w starciu z policją ranny, schwytany, postawiony w 1907 przed sądem wojennym w Rewlu, skazany na śmierć za zabójstwo policjanta. Z uwagi na młodocianość karę zamieniono na 8 lat katorgi, z której odsiedział dwa lata. W 1911 ponownie aresztowany, zesłany do guberni irkuckiej, z zesłania zbiegł w 1914, wykorzystując dokumenty na nazwisko Jan Karłowicz Bierzin, którym od tej pory się posługiwał. 
W 1915 powołany do armii rosyjskiej, z której zdezerterował w 1916, przyjechał do Piotrogrodu, gdzie pracował jako ślusarz. Po rewolucji lutowej i obaleniu caratu redaktor łotewskiej gazety bolszewickiej. W czasie rewolucji październikowej członek komitetu SDPRR(b) dzielnicy wyborskiej Piotrogrodu i komitetu miejskiego Piotrogrodu. Był uczestnikiem zajęcia Pałacu Zimowego w listopadzie 1917. Zaciągnął się do nowo utworzonej Czeka. Od grudnia 1917 pracował w aparacie NKWD.
Zwolennik zaprowadzenia rządów komunistycznych na Łotwie, od stycznia do maja 1918 zastępca ludowego komisarza spraw wewnętrznych Łotwy sowieckiej. Uczestniczył następnie w tłumieniu powstania lewicowych eserowców i powstania w Jarosławiu w lipcu 1918.
Od lipca 1919 naczelnik wydziału politycznego 11 Dywizji Strzelców, od sierpnia 1919 naczelnik wydziału specjalnego (CzK) 15 Armii. Wziął udział w wojnie polsko-bolszewickiej. 
W grudniu 1920 przeniesiony do aparatu wywiadu wojskowego Registrupr, od 1921 Razwiedupr Armii Czerwonej. W nagrodę za sukcesy na Łotwie mianowany zastępcą ówczesnego szefa Razwiedupru Arvīdsa Zeibotsa. W 1924 mianowano go szefem Razwiedupru. Brał aktywny udział w przygotowaniach do nieudanego komunistycznego puczu w Estonii w 1924. Faktyczny organizator systemu wywiadu wojskowego Armii Czerwonej. Był inicjatorem nowoczesnego dekryptażu, strategicznego wywiadu radiowego, twórcą sieci zagranicznej agentury. Osobiście dobierał i weryfikował kadry. Do agentów zwerbowanych przez Bierzina należeli Richard Sorge i Leopold Trepper.
Od kwietnia 1935 do czerwca 1936 drugi zastępca dowódcy Specjalnej Armii Dalekowschodniej, marszałka ZSRR Wasilija Blüchera ds. wywiadu. Po wybuchu w lipcu 1936 hiszpańskiej wojny domowej i rozpoczętym jesienią 1936 zaangażowaniu ZSRR (i jego służb specjalnych) w ten konflikt, od października 1936 główny sowiecki doradca wojskowy przy armii Republiki Hiszpanii (ps. "Griszyn"). W końcu maja 1937 odwołany do ZSRR, awansowany do stopnia armkoma 2 rangi i mianowany ponownie szefem Razwiedupru, którym pozostawał do 1 sierpnia 1937. Po odwołaniu, dwukrotnie – 11 i 16 września spotkał się ze Stalinem, oczekując ponownego wysłania do Hiszpanii, później osadzony w areszcie domowym. Aresztowany przez NKWD w nocy z 27 na 28 listopada 1937 pod zarzutem „udziału w kontrrewolucyjnej organizacji terrorystycznej i szpiegostwie”. 29 lipca 1938 skazany przez Kolegium Wojskowe Sądu Najwyższego ZSRR na karę śmierci. Stracony tego samego dnia w miejscu egzekucji Kommunarka pod Moskwą i tam pochowany anonimowo.
Zrehabilitowany 28 lipca 1956 postanowieniem Kolegium Wojskowego SN ZSRR.

</doc>
<doc id="74049" url="https://pl.wikipedia.org/wiki?curid=74049" title="Tadeusz Ziółkowski">
Tadeusz Ziółkowski

Tadeusz Ziółkowski (ur. 5 czerwca 1886 w Wiskitnie k. Koronowa, zm. 11 stycznia lub 22 marca 1940 w Stutthofie) – polski kapitan żeglugi wielkiej, komandor pilotów portu gdańskiego, „Pierwszy żeglarz Rzeczypospolitej”.
Życiorys.
Po szkołach w rodzinnym Wiskitnie, a następnie w Bydgoszczy, jako szesnastolatek dostał się w Hamburgu na szkolny żaglowiec „Grossherzogin Elizabeth”. Następnie pływał jako marynarz na kilku innych żaglowcach. 1905-06 uczył się w szkole marynarki handlowej w Hamburgu i po kilkumiesięcznej praktyce na parowcu „Thekla Bohlen” zdał egzamin na sternika dalekiej żeglugi. Pływał jako oficer na kilku parowcach, a 7 lutego 1910 zdał egzaminy i uzyskał stopień kapitana żeglugi wielkiej. W latach 1910–1911 odbywał służbę wojskową na pancerniku „Pommern”. W 1914 otrzymał uprawnienia radiotelegrafisty II klasy i został przyjęty do korpusu oficerskiego na linii żeglugowej Hamburg – Ameryka Południowa. Podczas I wojny światowej wcielony do niemieckiej marynarki wojennej. W stopniu podporucznika marynarki służył na krążowniku pomocniczym (uzbrojonym transatlantyku) „Kronprinz Wilhelm” jako oficer wachtowy, był też dowódcą trzech zdobytych przez niego statków. Wraz z okrętem, wiosną 1915 został internowany w USA.
W październiku 1919 powrócił do Polski. 27 października 1920 powołany do Polskiej Marynarki Wojennej z przydziałem do Komendy Portu Wojennego w Pucku. 4 września 1921 został komendantem żaglowca szkolnego Marynarki Wojennej „Lwów”. W 1922 statek przekazano resortowi przemysłu i handlu, a Ziółkowski, który pozostał jego kapitanem, przeszedł do rezerwy w stopniu kapitana marynarki. W maju 1923 „Lwów” pod jego dowództwem wypłynął w swój pierwszy dalekomorski rejs do Brazylii. W trakcie rejsu żaglowiec, jako pierwsza w historii polska jednostka, 13 sierpnia 1923 r. przekroczył równik.
4 marca 1924 został wybrany na zastępcę komandora Urzędu Pilotów, podlegającego Radzie Portu i Dróg Wodnych w Gdańsku. W styczniu 1929 objął stanowisko komandora w związku z przejściem na emeryturę dotychczasowego komandora H. Wunderlicha. Zainicjował kampanię na rzecz wychowania morskiego wśród harcerzy i młodzieży akademickiej – od 1932 był kierownikiem sportowo-żeglarskim Polskiego Klubu Morskiego, doprowadził do udziału polskiej ekipy żeglarskiej na igrzyskach olimpijskich w 1936.
25 sierpnia 1939 podczas wchodzenia do portu gdańskiego pancernika „Schleswig-Holstein” komandor Ziółkowski wraz z kilkoma innymi polskimi pracownikami Rady Portu i Dróg Wodnych został aresztowany przez policję gdańską za odmowę wprowadzenia tego okrętu do portu zamiast anonsowanego wcześniej przez Niemców krążownika "Königsberg". Po kilku godzinach zwolniony i przywrócony na stanowisko, został ponownie aresztowany nad ranem 1 września 1939. Był więziony w obozie w Nowym Porcie, a następnie został osadzony w nowo powstałym obozie Stutthof. Zginął w jednej ze zbiorowych egzekucji działaczy polskich w Gdańsku – zdaniem Brunona Zwarry w dniu 11 stycznia, według większości innych autorów 22 marca 1940. Po ekshumacji, jego szczątki przeniesiono w 1947 na Cmentarz na Zaspie.
Upamiętnienie.
Imię Tadeusza Ziółkowskiego noszą Szkoła Podstawowa nr 67 w Gdańsku, Szkoła Podstawowa nr 39 w Bydgoszczy oraz Zespół Szkół w Wierzchucinie Królewskim. Tadeusz Ziółkowski jest jednym z patronów Szkoły Podstawowej nr 19 im. Zasłużonych Ludzi Morza w Gdańsku (dawniej: Zespołu Kształcenia Podstawowego i Gimnazjalnego nr 6 w im. Zasłużonych Ludzi Morza w Gdańsku). Jedno z nabrzeży w porcie gdańskim nosi nazwę „Nabrzeże Ziółkowskiego”. W 1963 statek Polskich Linii Oceanicznych otrzymał nazwę „Kapitan Ziółkowski”. W roku 1969 na domu przy ulicy Grunwaldzkiej 103 w Bydgoszczy zawieszono tablicę upamiętniającą miejsce zamieszkania Ziółkowskiego w latach 1890–1904. Na Targu Rybnym w Gdańsku znajduje się pomnik komandora Ziółkowskiego, wykonany przez artystę rzeźbiarza Stanisława Szwechowicza w 1989. W 2006 r. w 120. rocznicę urodzin kapitana ustawiono pamiątkowy obelisk na Nabrzeżu Ziółkowskiego w Gdańsku-Nowym Porcie. W budynku Kapitanatu Portu Gdańsk znajduje się tablica pamiątkowa zawieszona „w hołdzie Wielkiemu Polakowi” w roku 1998. W roku 2010 w rodzinnym Wiskitnie odsłonięto obelisk z tablicą upamiętniającą miejsce narodzin kapitana. Od roku 2011 kpt. ż.w. Tadeusz Ziółkowski ma swoją gwiazdę w Ogólnopolskiej Alei Zasłużonych Ludzi Morza w Rewie.

</doc>
<doc id="74051" url="https://pl.wikipedia.org/wiki?curid=74051" title="Koniunkcja (astronomia)">
Koniunkcja (astronomia)

Koniunkcja (z od "con-" „współ-” i "iugare" „łączyć”), złączenie – ustawienie ciał niebieskich i obserwatora w jednej linii.
Planety górne względem Ziemi mogą znajdować się w opozycji bądź koniunkcji. Samo określenie koniunkcji planety górnej oznacza, że znajduje się za Słońcem w jednej linii z Ziemią.
Natomiast koniunkcja planety dolnej dzieli się na dwa rodzaje:
Podczas koniunkcji dolnej istnieje możliwość wystąpienia zjawiska tranzytu (przejścia) ciała niebieskiego na tle tarczy Słońca.
Średni czas między koniunkcjami planet Układu Słonecznego względem Ziemi (por. synodyczny okres obiegu)
Wielkie koniunkcje.
Wielką koniunkcją nazywa się zjawisko, gdy dwie bardzo jasne planety (np.: Jowisz i Saturn) znajdą się na niebie najbliżej siebie. 
7 p.n.e.
Johannes Kepler badając wielką koniunkcję z 1603 roku rozważał, że wielka koniunkcja z 7 r. p.n.e może być tożsama z Gwiazdą Betlejemską.
1563.
Wielka koniunkcja Jowisza i Saturna była obserwowana w dniu 25 sierpnia 1563 roku przez astronomów z Akademii Krakowskiej (Jan Muscenius z Kurzelowa, Stanisław Jakobejusz z Kurzelowa, Piotr z Proboszczowic, Mikołaj z Szadka). Obserwacja ta posłużyła do porównania tablic alfonsyńskich (bazujących na modelu geocentrycznym) oraz tablic pruskich (bazujących na modelu heliocentrycznym Kopernika). Tablice pruskie poprawnie wskazały czas wielkiej koniunkcji Jowisza i Saturna na 25 sierpnia 1563 roku. Separacja kątowa pomiędzy obserwowanymi planetami wynosiła 6,8 minut łuku. Tablice alfonsyńskie wskazywały inną datę koniunkcji, dla której to daty separacja kątowa wynosiła 2 stopnie i 21 minut łuku. Profesorzy z Akademii Krakowskiej zasugerowali używanie obliczeń bazujących na modelu Kopernika jako bardziej dokładnych oraz wykładanie modelu heliocentrycznego podczas wykładów z astronomii. W latach 1578-80 model heliocentryczny Kopernika był trzykrotnie przedmiotem wykładów z astronomii Walentego Fontanusa .
2020.
Podczas koniunkcji 21 grudnia 2020 roku Jowisz i Saturn zbliżyły się na najmniejszą kątową odległość na niebie od 1623 roku. Separacja kątowa planet wyniosła maksymalnie 6,1 minut łuku i nastąpiła o godzinie 18:22 UTC. Jowisz i Saturn były widoczne na południowo-zachodnim horyzoncie tuż po zachodzie Słońca.

</doc>
<doc id="74052" url="https://pl.wikipedia.org/wiki?curid=74052" title="Hepatitis">
Hepatitis



</doc>
<doc id="74053" url="https://pl.wikipedia.org/wiki?curid=74053" title="Heitor Villa-Lobos">
Heitor Villa-Lobos

Hector Villa-Lobos (ur. 5 marca 1887 w Rio de Janeiro, zm. 17 listopada 1959 tamże) – brazylijski kompozytor, pianista samouk i znawca folkloru brazylijskiego.
W szóstym roku życia rozpoczął naukę gry na wiolonczeli pod kierunkiem ojca Raúla (pisarza, amatora-wiolonczelisty), nieco później próbował grać na fortepianie i klarnecie. Wbrew woli matki, w wieku 18 lat został wędrownym muzykiem. Zamieszkał u ciotki Zizinhi (Leopoldina do Amaral). Grywał zarobkowo w zespołach teatralnych, kawiarnianych i hotelowych, gdzie po raz pierwszy zetknął się z muzyką kompozytorów późnego romantyzmu. W latach 1905–1913 uczestniczył w wyprawach naukowych do różnych stanów Brazylii i Amazonii, gdzie studiował folklor muzyczny plemion indiańskich. W 1913 poślubił pianistkę Lucílię Guimarães
W 1922 udaje się do Paryża na stypendium rządowe (1922–1926). Twórczość Lobosa zyskuje tu uznanie i powodzenie. W 1927 odbywają się w Paryżu dwa festiwale jego muzyki, w 1929 – koncert kompozytorski. Zetknięcie z twórczością Milhauda i podróże do Europy w latach dwudziestych umocniły jego upodobania muzyczne.
Po powrocie do Brazylii w 1930 r. Villa Lobos poświęcił się aż do końca życia nauczaniu i intensywnemu komponowaniu.
W 1931 został naczelnym inspektorem i dyrektorem wychowania muzycznego w szkołach w Rio de Janeiro. W 1936 reprezentował Brazylię na Międzynarodowym Kongresie Szkolnictwa Muzycznego w Pradze. Położył wielkie zasługi w organizację brazylijskiego szkolnictwa muzycznego, zrewolucjonizował tam metodę nauczania muzyki, biorąc za podstawę edukacji własny zbiór opracowań brazylijskich i innych melodii ludowych.
W 1919 r. poznał pianistę Artura Rubinsteina, który został wielkim admiratorem i propagatorem jego muzyki na całym świecie. Villa-Lobos napisał dla niego swój najdłuższy i najbardziej złożony utwór fortepianowy pt. "Rudepoêma" (1921–1926), będący portretem osobowości wielkiego pianisty. Premiera utworu miała miejsce w Paryżu 1927.
Twórczość.
Villa-Lobos uprawiał niemal wszystkie znane gatunki muzyczne. Jego dorobek liczy ok. 2000 kompozycji. Do grupy bardziej udanych kompozycji należą przede wszystkim utwory fortepianowe: "Rudepoêma", "Cirandas" i "As Trés Marias" oraz orkiestrowe (m.in. symfonie i poematy symfoniczne). Był wielkim miłośnikiem muzyki J.S. Bacha, któremu złożył hołd cyklem dziewięciu suit "Bachianas Brasileiras" (1930–1944). Jednym z najbardziej oryginalnych dzieł Villi-Lobosa, nawiązującym do popularnej brazylijskiej muzyki instrumentalnej w typie serenadowym jest cykl czternastu utworów na rozmaite zestawy instrumentalno-wokalne pt. "Chôros" (1920–1929) ukazujący różne oblicza swojej ojczyzny. W ostatnim okresie twórczości poświęcił się muzyce wirtuozowskiej, pisanej na zamówienia wybitnych wykonawców. Komponował intensywnie aż do końca życia. 
Jest autorem szeregu zbiorów pieśni ludowych.
Jego najbardziej znanym utworem jest Aria-Cantilena z suity "Bachianas brasileiras nr 5."

</doc>
<doc id="74054" url="https://pl.wikipedia.org/wiki?curid=74054" title="Ogrodzieniec">
Ogrodzieniec

Ogrodzieniec – miasto w Polsce położone w województwie śląskim, w powiecie zawierciańskim, siedziba gminy miejsko-wiejskiej Ogrodzieniec.
Według danych z 31 grudnia 2010 r. miasto miało 4401 mieszkańców.
Położenie.
Miasto położone jest na obrzeżach Zagłębia Dąbrowskiego, w środkowej części Wyżyny Krakowsko-Częstochowskiej, na granicy dwóch mezoregionów: Wyżyny Częstochowskiej i Obniżenia Górnej Warty (Wyżyna Woźnicko-Wieluńska).
Według danych z 1 stycznia 2011 r. powierzchnia miasta wynosiła 28,56 km².
Położone na wysokości od 390 do 420 m n.p.m.
W centrum miasta krzyżują się drogi wojewódzkie nr 791 i nr 790. Od południa i zachodu do miasta przylega znaczny kompleks leśny, od północy złoża wapienne oraz nieczynny kamieniołom eksploatowany kiedyś przez cementownię Wiek, od północnego zachodu łąki przechodzące w dolinę Czarnej Przemszy, a od wschodu – pola uprawne. .
Historia.
Początki miasta sięgają prawdopodobnie XI w. Rozwijało się tu grodzisko rolników, myśliwych i smolarzy. W 1241 r. Ogrodzieniec został najechany przez Tatarów, którzy spalili miasto i zamek. Po najeździe drewniany dotąd zamek został odbudowany z kamienia.
Pierwsze zapiski historyczne o Ogrodzieńcu pochodzą z 1346 r. Pod koniec XIII w. wybudowano w mieście zajazd. Położenie Ogrodzieńca sprzyjało rozwojowi handlu, którym trudnili się przeważnie Żydzi. W XIII i XIV w. w puszczach ogrodzienieckich organizowano polowania na grubą zwierzynę. Pod rokiem 1385 Jan Długosz notuje podczaszego krakowskiego Włodka z Ogrodzieńca. Potem miejscowość należała do mieszczan krakowskich Salomonowiczów, a później Pileckich herbu Leliwa i ponownie przeszła w ręce Włodków. W 1540 dobra ogrodzieńskie odkupił od nich burgrabia i żupnik chęciński Jan Boner, który ok. 1540 przekazał majątek kasztelanowi sadeckiemu Sewerynowi Bonerowi. Następnie stało się własnością marszałka wielkiego koronnego Jana Firleja, który pojął za żonę Bonerównę.
W 1595 roku miasto położone w powiecie lelowskim województwa krakowskiego w Rzeczypospolitej Obojga Narodów. W 1629 roku właścicielem miasta był Mikołaj Firlej. W 1651 r. kościół został zamieniony na zbór braci polskich. W 1669 Firlej sprzedaje za 267 tysięcy złotych kasztelanowi krakowskiemu Stanisławowi Warszyckiemu wsie i dominia Ogrodzieniec, Bydlin, Włodowice, Kromołów, Zawiercie, wraz z górami srebrnymi obok Olkusza. Warszycki po uzyskaniu zamku Ogrodzieniec częściowo odbudował go (w latach 1669–1680) ze zniszczeń po potopie szwedzkim, podobnie jak miasta i wsie należące do jego posiadłości.
W 1784 r. król polski Stanisław August na prośbę właściciela Tomasza Jaklińskiego nadał Ogrodzieńcowi przywilej na organizację 12 jarmarków rocznie, które odbywały się 2 stycznia, 3 lutego, 1 marca, 24 kwietnia, 6 maja, 11 czerwca, 14 lica, 20 sierpnia, 23 września, 22 października, 17 listopada i 13 grudnia.
Zabory Polski.
W 1795 r. był w zaborze pruskim (Nowy Śląsk), a od 1815 r. w zaborze rosyjskim (Królestwo Polskie). W 1827 w miejscowości znajdowało się 102 domy zamieszkanych przez 780 mieszkańców. W 1886 r. były tu 162 domy (w tym 26 murowanych) i około 1000 mieszkańców (w tym 163 Żydów).
Miejscowość wymieniona została w XIX-wiecznym Słowniku geograficznym Królestwa Polskiego jako osiedle (przedtem miasteczko) leżące w powiecie olkuskim w gminie i parafii Ogrodzieniec. W 1883 znajdowało się w nim 120 domów w tym 15 murowanych zamieszkanych przez ok. 1000 mieszkańców. Miejscowość liczyła wówczas w sumie 1661 mórg. Znajdował się w niej parafialny, murowany kościół katolicki, dom schronienia dla starców i kalek, szkoła początkowa, kasa wkładowo-zaliczkowa, urząd gminny. Funkcjonowały również zakłady przemysłowe: browar, cegielnia, piece do wypalania wapna oraz młyn napędzany kołami wodnymi.
II wojna światowa.
Wojska niemieckie zajęły miejscowość 4 dni po rozpoczęciu II wojny światowej. 8 października 1939 r. ziemię ogrodzieniecką wcielono do III Rzeszy. Podczas okupacji hitlerowskiej planowano zniemczenie nazwy miejscowości na "Bonerburg" (od Bonerów – XVII-wiecznych właścicieli zamku Ogrodzieniec), ale zmiana ta nie weszła nigdy w życie.
Okres powojenny.
Miejscowość została wyzwolona spod okupacji niemieckich nazistów 18 stycznia 1945 roku przez oddziały 21 armii I Frontu Ukraińskiego.
Do 1956 r. miejscowość znajdowała się w powiecie olkuskim, do 1975 r. i od 1999 r. w powiecie zawierciańskim.
Przemysł.
Ważny ośrodek produkcji cegieł i materiałów budowlanych. W latach 1913–1999 działała tu cementownia „Wiek” – jeden z największych zakładów w regionie. Drugim ważnym budynkiem przemysłowym była zamknięta w 1998 r. fabryka „PMIB Izolacja Ogrodzieniec” produkująca materiały ociepleniowe z wykorzystaniem azbestu.
Demografia.
Piramida wieku mieszkańców Ogrodzieńca w 2014 r.:
Turystyka.
Ważny ośrodek turystyczny leżący na Szlaku Orlich Gniazd. Przez centrum miasta przebiega Szlak Warowni Jurajskich. Miejscowość nie obejmuje terenu zamku Ogrodzieniec,
który znajduje się w sąsiedniej wsi – Podzamcze.
Współpraca międzynarodowa.
Miasta i gminy partnerskie:

</doc>
<doc id="74055" url="https://pl.wikipedia.org/wiki?curid=74055" title="Wywoływacz fotograficzny">
Wywoływacz fotograficzny

Wywoływacz fotograficzny – mieszanina związków chemicznych, służąca do przekształcenia obrazu utajonego na naświetlonym materiale światłoczułym w obraz powstały z przetworzonej substancji światłoczułej. Proces ten nazywamy wywoływaniem i zachodzi on najczęściej w kąpieli fotograficznej sporządzonej jako roztwór wywoływacza. Istnieje wiele różnych wywoływaczy, służących do wywoływania różnorodnych materiałów światłoczułych, a także do uzyskiwania zróżnicowanych efektów w obrębie jednego materiału (np. określonego stopnia kontrastowości, ziarnistości lub akutancji).
W skład wywoływacza wchodzi podstawowa substancja wywołująca (redukująca) oraz szereg substancji przyspieszających, konserwujących i przeciwzadymiających. 
W srebrowej fotografii czarno-białej do najczęściej stosowanych substancji wywołujących należą metol, hydrochinon, fenidon, paraaminofenol (Rodinal). 
Kąpiele wywołujące mają zazwyczaj odczyn wyraźnie zasadowy. Głównymi parametrami odpowiedzialnymi za sposób działania danego wywoływacza, a przez to określającymi czas trwania kąpieli, są stężenie roztworu i temperatura. 

</doc>
<doc id="74056" url="https://pl.wikipedia.org/wiki?curid=74056" title="Utrwalacz fotograficzny">
Utrwalacz fotograficzny



</doc>
<doc id="74058" url="https://pl.wikipedia.org/wiki?curid=74058" title="Edmond Privat">
Edmond Privat

Edmond Privat (ur. 17 sierpnia 1889 w Genewie, zm. 28 sierpnia 1962) – szwajcarski dziennikarz, esperantysta francuskiego pochodzenia, doktor historii, profesor uniwersytecki, pisarz i dziennikarz. Rzecznik sprawy polskiej.
Biografia.
Po studiach na Sorbonie, gdzie otrzymał licencjat z języka i literatury angielskiej, został paryskim korespondentem Journal de Genève. Na początku I Wojny Światowej, kiedy „sprawa polska” wypłynęła jako temat, paryski dziennik Le Temps wysłał młodego Privata jako korespondenta do Polski i Austro-Węgier.
Rzecznik polskiej niepodległości.
Jego sympatia dla „sprawy polskiej” spotkała się z niechęcią rosyjskiego ambasadora urzędującego w Paryżu. Na skutek jego interwencji Privat został wezwany do Ministerstwa Spraw Zagranicznych Francji na pouczenie. W odpowiedzi Privat opublikował zbiór swoich reportaży w broszurze pt. "La Pologne sous la rafle" (Polska pod obławą). Od końca 1915 roku Privat opublikował - niekiedy pod pseudonimem - 17 artykułów w siedmiu paryskich gazetach, w tym w katolickiej La Liberté oraz w czasopismach lewicowych takich jak Le Radical i L'Humanité. Zmuszony przez cenzurę do milczenia, Privat zdecydował się na powrót do Szwajcarii, gdzie wydał, nakładem genewskiej oficyny Atar, kolejną książkę : "La Pologne attend – quelques articles pour rompre le silence" („Polska czeka – garść artykułów by przełamać milczenie”).
Na jesieni 1916 roku dziennik la Tribune de Genève zaproponował mu wykonanie nowej serii reportaży o Polsce. Privat udał się na kilka tygodni do Warszawy, gdzie spotkał się z szeregiem pierwszoplanowych postaci. Jego reportaże publikowane w Szwajcarii były tłumaczone i wydawane w Polsce, gdzie budziły entuzjazm. Po powrocie do Genewy, Privat wygłosił serię wykładów pod tytułem „Europa i Polska od czasów rozbiorów”. We Francji, mimo zmiany międzynarodowego kontekstu i zgody prezydenta Poincaré na utworzenie polskiej armii we Francji, władze nadal taktowały Privata jako „niebezpieczny element” i odmawiały mu wizy wjazdowej.
W czerwcu 1918 roku opublikował swą tezę doktorską, którą obronił na Uniwersytecie Genewskim, poświęconą zachodnim reakcjom na Powstanie Listopadowe. Wykazywał w niej kontrast pomiędzy pro-polskimi nastrojami europejskiego społeczeństwa a powściągliwością dyplomatów – temat ten nabierał wyjątkowej aktualności w roku 1918. W kolejnym dziele, zatytułowanym "L'Europe et l'Odyssée de la Pologne au XIXe siècle" (Europa i Odyseja Polski w XIX wieku), Privat zarzucał cywilizacji europejskiej jej obojętność wobec Polski. Lektura tej książki wywarła ogromne wrażenie na Romain Rollandzie. Obu autorów łączyła od tego czasu głęboka przyjaźń.
Esperanto.
E. Privat poznał esperanto w 1903 roku, razem ze swoim szkolnym kolegą, innym wybitnym esperantystą, Hectorem Hodlerem. Od 1912 roku był zastępcą członka i członkiem komitetu Universala Esperanto-Asocio (UEA) (po polsku Światowy Związek Esperantystów). Od 1924 do 1928 roku przewodniczącym tej organizacji – zrezygnował z tej funkcji po zamieszaniu go w skandal, z którego wyszedł jednak jako osoba niewinna. W latach 1920–1934 był redaktorem naczelnym oficjalnego organu prasowego ruchu esperanckiego, "Esperanto".
W latach 1923–1926 Privat był honorowym doradcą i zastępcą delegata Iranu w Lidze Narodów. Wykorzystał to do promowania języka na oficjalnych forach międzynarodowych, jak Liga Narodów czy Międzynarodowe Biuro Pracy. Organizował wiele konferencji poświęconych międzynarodowej komunikacji językowej i nauczaniu esperanta, m.in. Komerca kaj Turisma Konferenco w Wenecji (1923), Internacia Radio-Konferenco w Genewie (1924), Konferenco de Komerco kaj Industrio w Paryżu (1925), Konferenco Paco per lernejo w Pradze (1927), gdzie esperanto było jedynym językiem tłumaczeń.
Jego twórczość składa się z pisanych bezpośrednio po esperancku dramatów, poezji, opowiadań i książek o ruchu esperanckim. Szczególną rolę odegrały "Historio de Esperanto" i "Vivo de Zamenhof". Był autorem pracy lingwistycznej "Esprimo de sentoj en Esperanto". Będąc dobrym mówcą, otrzymał po śmierci Zamenhofa zadanie wygłaszania mowy inaugurującej na każdym dorocznym kongresie języka esperanto. Privat opublikował też książkę poświęconą Ludwikowi Zamenhofowi, którego poznał jeszcze w Polsce.
W roku 1945 został mianowany profesorem literatury anglosaskiej na Uniwersytecie Neuchâtel, gdzie wykładał aż do przejścia na emeryturę w 1959 r. 
Zmarł 28 sierpnia 1962 r. w Rolle w kantonie Vaud. 

</doc>
<doc id="74061" url="https://pl.wikipedia.org/wiki?curid=74061" title="Ścięcie (kara)">
Ścięcie (kara)

Ścięcie (lub dekapitacja) – metoda zadawania śmierci poprzez oddzielenie głowy od reszty ciała. Zazwyczaj jest to sposób wykonania wyroku śmierci lub morderstwa, choć znany jest przypadek z Wielkiej Brytanii (2003), gdy mężczyzna popełnił samobójstwo na własnoręcznie wykonanej domowej gilotynie.
W porównaniu do innych metod uśmiercania dekapitacja jest stosunkowo łagodna – ofiara, jeśli wyrok został wykonany poprawnie, ginie praktycznie nie czując bólu (co nie dotyczy choćby egzekucji Marii Stuart).
Ścięcie odbywa się za pomocą broni ręcznej (topór, miecz, maczeta) lub na gilotynie, bądź przy użyciu egzemplarzy pregilotyny.
Prawdopodobnie głowa po ścięciu przez 2-3 sekundy zachowuje świadomość; naukowcy obliczyli także, że we krwi znajdującej się w głowie znajduje się dostatecznie dużo tlenu, aby podtrzymywać metabolizm przez około 7 sekund. Śmierć mózgu z powodu niedotlenienia następuje prawdopodobnie około 60 sekund po egzekucji. Antoine Lavoisier podczas śmierci przeprowadził swój ostatni eksperyment – umówił się z asystentem, że po ścięciu będzie próbował mrugać oczami tak długo, jak to możliwe, według relacji asystenta mrugał przez 15-20 sekund, co jest jednak mało prawdopodobne.
Dekapitacje w historii.
Ameryka.
Nie odnotowano żadnego przypadku "legalnych" egzekucji przez dekapitację na terenie USA, choć gilotyna stosowana była m.in. w dawnej francuskiej Luizjanie. Po wielkim powstaniu w drugiej dekadzie XIX wieku wielu Murzynów zostało straconych, także przez ścięcie, ale nie były to sądowe egzekucje.
Przez pewien czas w Gwatemali w XIX wieku stosowano ścięcie maczetą.
Azja.
W dawnych Chinach, aż do czasu rewolucji komunistycznej, najbardziej rozpowszechnioną metodą wykonywania najwyższego wymiaru kary było ścięcie (mieczem, choć i zdarzało się, że na gilotynie). Ścięcie było karą w tym kraju hańbiącą, ponieważ wierzono, iż komu odcięto głowę, tego dusza się tułała po świecie i nie dostawała się do krainy umarłych.
W Japonii stosowano tę metodę do końca XIX wieku, kiedy zastąpiono je powieszeniem. Były odnotowane przypadki egzekucji jeńców przez ścięcie nawet w czasie II wojny światowej.
Ścięcie głowy było najpowszechniejszą metodą egzekucji w starożytnym Bliskim Wschodzie i została przejęta przez szariat. Dziś jedynym krajem na świecie, gdzie regularnie przeprowadza się ścięcia jest Arabia Saudyjska. Kara ta wymierzana jest w Arabii Saudyjskiej za zabójstwo, gwałt oraz handel narkotykami. Wyrok śmierci przez ścięcie wykonano w roku 2003 także w Iranie, jednakże był to pierwszy przypadek od bardzo wielu lat. Dekapitację przeprowadzają również członkowie al-Kaidy i Państwa Islamskiego.
Europa.
Ścięcie jako metoda wykonywania kary śmierci było stosowane od tysiącleci. Dawniej stosowano ją prawdopodobnie we wszystkich krajach Europy.
Wielka Brytania.
Do czasów inwazji normańskiej jedyną metodą egzekucji w Anglii było powieszenie. Wilhelm Zdobywca wprowadził też ścięcie. Ostatnia egzekucja przez ścięcie (toporem, choć np. Anna Boleyn została zgładzona mieczem) odbyła się w Tower of London w roku 1747.
Francja.
Ścięcie mieczem bądź toporem dla różnych klas społecznych stosowano do roku 1792, kiedy to wprowadzono gilotynę, która była stosowana aż do 1977. Formalnie najwyższy wymiar kary zniesiono w roku 1981.
Gilotyna funkcjonowała też w Belgii, Szwecji, Grecji, Wietnamie, innych koloniach francuskich, niektórych landach Niemiec i na Grenlandii.
Zobacz: Kara śmierci we Francji
Kraje skandynawskie.
W krajach skandynawskich najbardziej rozpowszechnioną metodą było ścięcie toporem. Ostatnią taką egzekucję wykonano w Norwegii w roku 1876, Danii w 1892, Finlandii w 1825, zaś Szwecji w 1903 (wtedy topór zastąpiła gilotyna, używana do roku 1910).
Zobacz: Kara śmierci w Danii
Niemcy.
W roku 1871 w zjednoczonej Rzeszy ustanowiono, że wszystkie egzekucje mają się odbywać przez ścięcie. Wykonywano je toporem (Prusy) lub na gilotynie (Bawaria, Saksonia, Wirtembergia, miasta hanzeatyckie itd.). Ścięcia wykonywano publicznie. Ostatnie ścięcie toporem wykonano w roku 1938. Od tej pory, dekretem Hitlera, obowiązywała gilotyna i szubienica. Ostatnie ścięcie na gilotynie w RFN wykonano w roku 1949 (dwa lata później zniesiono ostatecznie karę śmierci), a w NRD w 1966.
Zobacz: Kara śmierci w Niemczech

</doc>
<doc id="74062" url="https://pl.wikipedia.org/wiki?curid=74062" title="Akademio de Esperanto">
Akademio de Esperanto

Akademio de Esperanto („Akademia Esperanto”) – niezależna instytucja językowa, której zadaniem jest ochrona podstaw i kontrola rozwoju języka esperanto.
Poprzednikiem "Akademio de Esperanto" była instytucja "Lingva Komitato" („Komitet Językowy”), w której istniała specjalna komisja o nazwie "Akademio". W 1948 roku, w ramach generalnej reorganizacji, "Lingva Komitato" i "Akademio" zostały połączone i otrzymały dzisiejszą nazwę.

</doc>
<doc id="74064" url="https://pl.wikipedia.org/wiki?curid=74064" title="Alfred Tennyson">
Alfred Tennyson

Sir Alfred Tennyson (ur. 6 sierpnia 1809 w Somersby, zm. 6 października 1892 w Aldworth) – największy poeta postromantyzmu wiktoriańskiego, uhonorowany tytułem „poeta laureatus”.
Życiorys.
Urodził się we wsi hrabstwa Lincolnshire jako syn zubożałego duchownego. Wraz z jedenaściorgiem rodzeństwa od najmłodszych lat cierpiał z powodu pijaństwa ojca i jego niezrównoważenia psychicznego. Już mając kilkanaście lat, pisał poezje z dwoma starszymi braćmi, Charlesem i Frederickiem, i jako 17-latek opublikował z nimi wspólny tomik wierszy. Wszystkie utrzymane były w stylu bajronowskim.
Uczęszczał do szkoły w Louth, a następnie studiował w Trinity College w Cambridge. Tam też przyłączył się do tajnego stowarzyszenia refleksyjno-dyskusyjnego – Cambridge Apostles. Na studiach poznał swojego najlepszego przyjaciela, Arthura Henry’ego Hallama. Znajomość ta silnie oddziałała później na jego twórczość i życie prywatne.
W 1830 opublikował pierwszy wybór wyłącznie własnych poezji – "Poems Chiefly Lyrical". Znalazły się w nim m.in. poematy "Claribel" i "Mariana". Jakkolwiek wiersze zyskały liczne opinie krytyczne i miano zbyt sentymentalnych, przyniosły one młodemu twórcy także pewien rozgłos i zainteresowanie słynnego poety Coleridge’a.
W 1831 zmarł ojciec, George Clayton Tennyson, który wymógł na nim obietnicę opuszczenia college’u, co sprawiło, że Alfred zmuszony został do porzucenia studiów przed uzyskaniem dyplomu. Powrócił do rodzinnej wsi, by przez kolejnych 6 lat pomagać matce w opiece nad licznym rodzeństwem. W tym okresie Hallam zaręczył się z młodszą siostrą Tennysona – Emilią.
W 1833 roku Tennyson wydał kolejny zbiór poezji, zawierający najsłynniejszy poemat – balladę "Pani z Shalott" (w pierwszej wersji). Wywołał liczne bardzo krytyczne recenzje, co twórcę na dziesięciolecie zniechęciło do pisania. W tym samym roku zmarł na grypę Hallam, co ostatecznie pogrążyło poetę w rozpaczy. Wkrótce też przeprowadził się do Essex, gdzie stracił większość majątku, niefortunnie inwestując w produkcję rzeźb kościelnych.
W 1842 wydał dwa tomy poezji: jeden zawierający wiersze już wcześniej publikowane, drugi z zupełnie nowymi utworami. Tym razem krytycy byli mu przychylni. Szybko zyskał uznanie i sławę. Szczyt kariery osiągnął jednak dopiero w 1850 roku, kiedy to przyznano mu zaszczytną godność „poeta laureatus” ("Poet Laureate") – nadwornego poety brytyjskich monarchów. Piastował ją aż do śmierci. Wtedy także powstał "In Memoriam A. H. H." – uważana za jeden z najdoskonalszych utworów Tennysona elegia poświęcona zmarłemu Arthurowi Hallamowi. W tym samym roku poeta poślubił też dawną przyjaciółkę z dzieciństwa, Emily Sellwood, z którą miał dwóch synów – Hallama i Lionela (Hallam został drugim gubernatorem generalnym Australii).
Alfred Tennyson był obok Roberta Browninga najwybitniejszym twórcą monologów dramatycznych. Jego znane utwory z tego gatunku to "Ulisses", "Oenone" i "Święty Szymon Słupnik". Będąca admiratorką jego twórczości królowa Wiktoria nadała mu w 1884 roku – jako pierwszemu w historii poecie – tytuł szlachecki.
Tennyson kontynuował działalność twórczą niemal do końca życia. W ostatnim jego okresie powstały dramaty: "Queen Mary", "The Cup", "Harold" i "Becket", nie zaliczane jednak do szczególnie udanych w jego dorobku twórczym. Zmarł 6 października 1892. Pochowany jest w Westminster Abbey.

</doc>
<doc id="74069" url="https://pl.wikipedia.org/wiki?curid=74069" title="Joseph Heller">
Joseph Heller

Joseph Heller (ur. 1 maja 1923 w Nowym Jorku, zm. 12 grudnia 1999 w East Hampton) – amerykański pisarz, który zyskał sławę dzięki powieści "Paragraf 22".
Urodził się na Coney Island (Brooklyn w Nowym Jorku). Podczas II wojny światowej służył w lotnictwie, stacjonując w Afryce i Włoszech. W latach 1948–1950 studiował i zaczął pisać nowele. Pracował także jako wykładowca języka angielskiego oraz pisywał do czasopism "Time", "Look" i "McCall's".
W 1953 rozpoczął prace nad debiutanckim "Paragrafem 22" (początkowo miał on nosić tytuł "Paragraf 18"). Ta groteskowa powieść ukazała się w 1961 i zdobyła ogromną popularność (10 milionów sprzedanych egzemplarzy). Wkrótce Heller został wykładowcą pisarstwa i dramatopisarstwa na Uniwersytecie Yale i Uniwersytecie Pensylwanii. Napisał też kilka innych książek, jednak nie zostały one tak dobrze odebrane jak "Paragraf 22". 
W autobiografii "Nie ma się z czego śmiać" opisał historię swojej choroby (cierpiał na zespół Guillaina-Barrégo).
Kontrowersje dotyczące "Paragrafu 22".
W 1998 The Sunday Times of London opublikował list Lewisa Pollocka, który wskazał na podobieństwa między wspomnieniami Louisa Falsteina "Face of a Hero" (w Anglii "The Sky Is a Lonely Place") a, wydanym później, "Paragrafem 22". Ukazało się wiele artykułów na ten temat. Heller zaprzeczył, dodając, że sam Falstein nie wypowiedział się w tej sprawie.

</doc>
<doc id="74071" url="https://pl.wikipedia.org/wiki?curid=74071" title="Lwów - rejs do Brazylii">
Lwów - rejs do Brazylii



</doc>
<doc id="74072" url="https://pl.wikipedia.org/wiki?curid=74072" title="Namibia">
Namibia

Namibia, Republika Namibii (ang. "Republic of Namibia", afr. "Republiek van Namibië", niem. "Republik Namibia") – państwo w południowo-zachodniej Afryce, leżące nad Oceanem Atlantyckim (długość wybrzeża – 1572 km). Graniczy z Angolą (długość granicy 1376 km), Botswaną (1360 km), RPA (967 km) oraz Zambią (233 km). Do 1968 Namibia funkcjonowała pod nazwą Afryka Południowo-Zachodnia.
Geografia.
Większość powierzchni Namibii zajmuje rozległy wewnętrzny płaskowyż, położony na wysokości 700–1500 m n.p.m. Jego najwyższym punktem jest szczyt Brandberg 2574 m n.p.m. Płaskowyż opada na zachodzie stromym progiem ku wąskiej nadbrzeżnej nizinie, gdzie ciągnie się pustynia Namib. Na południu płaskowyż ogranicza dolina rzeki Oranje, a od wschodu kotlina Kalahari.
Klimat Namibii to klimat zwrotnikowy. Na wybrzeżu, gdzie zaznacza się wpływ chłodnego Prądu Benguelskiego, opady nie przekraczają 50 mm na rok. W głębi lądu wzrastają i dochodzą do 500 mm na rok we wschodniej części kraju. Z tego względu sieć rzeczna jest bardzo uboga, poza rzekami granicznymi: Oranje na południu, Kunene na północy oraz Okawango i Zambezi w północno-wschodniej części kraju, gdzie Namibia wcina się wąskim pasem zwanym Caprivi między terytoria Angoli, Zambii i Botswany.
Główne miasto kraju, stolica Windhoek, znajduje się w centrum kraju. Inne ważne miasta: Walvis Bay, Swakopmund, Luderitz (wszystkie położone na wybrzeżu), Rundu, Oshakati, Katima Mulilo, Rehoboth, Otjiwarongo, Grootfontein, Tsumeb i Keetmanshoop.
Historia.
Tereny współczesnej Namibii były pierwotnie zamieszkiwane przez Buszmenów. Plemiona te przybyły tu prawdopodobnie w I tysiącleciu p.n.e. W I tysiącleciu naszej ery osiedlił się tu pokrewny Buszmenom lud Sana. Z czasem Buszmeni zostali zepchnięci przez Khoikhoi. Przez wiele lat Namibia była pomijana przez europejskich badaczy i odkrywców z powodu trudno dostępnego wybrzeża oraz pustynnych i skalistych terenów. W XV wieku przybyli tu żeglarze portugalscy, a później Holendrzy. W latach 60. i 70. XVIII wieku ekspedycje holenderskie, podejmowane na zlecenie Holenderskiej Kompanii Wschodnioindyjskiej, torowały drogę myśliwym, kupcom i poszukiwaczom złota z Kolonii Przylądkowej. Pod koniec XVIII wieku Holendrzy opanowali Zatokę Wielorybią i wyspę Halifax, które wkrótce zostały im odebrane przez Brytyjczyków. Od drugiej połowy XVII wieku miał miejsce masowy napływ ludów Bantu (Owambo, Herero i inne). Na początku XIX wieku imigrował tu lud Orlam, władający bronią palną. W latach 60. XIX wieku wybuchły wojny plemienne. W XIX wieku rozpoczęła się też rywalizacja Niemców i Wielkiej Brytanii o panowanie nad wybrzeżem Namibii. W 1884 roku Niemcy ustanowili protektorat nad południową częścią kraju, a rok później nad północną. W 1886 roku utworzona została Niemiecka Afryka Południowo-Zachodnia.
Od 1882 roku miał miejsce napływ osadników niemieckich. Bezwzględne metody niemieckich kolonizatorów wywołały powstania tubylców w latach 1894, 1896, 1897 i 1904-07. Bunty były krwawo tłumione. W wyniku polityki kolonialnej liczba ludności Herero zmniejszyła się o około 75%. W 1908 roku odkryto tu złoża diamentów, co zwiększyło napływ ludności europejskiej. W 1915 roku w trakcie I wojny światowej nastąpiła okupacja kraju przez Związek Południowej Afryki. W 1920 roku kraj stał się terytorium mandatowym Ligi Narodów, który przypadł ZPA. W 1945 roku obszar został przekształcony w terytorium powiernicze ONZ. W 1949 roku doszło do faktycznej aneksji Namibii przez ZPA, które rozciągnęło na ten teren ustawodawstwo apartheidu.
W 1957 roku powstała pierwsza organizacja ludności afrykańskiej – Kongres Ludu Ovambo, przekształcony w 1960 roku w Organizację Ludu Afryki Południowo-Zachodniej (SWAPO). Na czele organizacji stanął Sam Nujoma. W 1966 roku SWAPO rozpoczęło wojnę o niepodległość, a w tym samym roku ONZ odebrała RPA mandat i ustanowiła urząd Komisarza ONZ do spraw Afryki Południowo-Zachodniej (1968 wprowadzono nazwę Namibia). Od 1968 władze RPA realizowały politykę tzw. bantustanizacji kraju – utworzono 10 autonomicznych jednostek plemiennych (na wzór bantustanów w RPA). W 1973 ONZ i Organizacja Jedności Afrykańskiej uznały SWAPO za jedynego przedstawiciela ludności Namibii. W 1975 RPA zapoczątkowała politykę porozumienia z afrykańską arystokracją plemienną i umiarkowanymi działaczami, dążąc do zachowania kontroli nad bogactwami naturalnymi kraju i zapewnienia decydującego wpływu białej mniejszości osadniczej na życie polityczne. Polityka ta doprowadziła do konferencji konstytucyjnej w Turnhalle bez udziału SWAPO i do założenia w 1977 Demokratycznego Sojuszu Turnhalle (DTA), centroprawicowej koalicji występującej przeciw SWAPO.
Od 1976 działała tzw. grupa kontaktowa Zachodu (USA, Wielka Brytania, Francja, RFN i Kanada) jako mediator między RPA, ONZ i SWAPO. SWAPO kontynuowała walkę zbrojną, korzystając z pomocy m.in. ZSRR i państw frontowych Afryki Południowej, zwłaszcza Angoli (bazy wojskowe). W odwecie wojska RPA dokonywały najazdów na terytorium Angoli. W 1978 roku odbyły się wybory parlamentarne, zbojkotowane przez najliczniejsze organizacje zrzeszające ludność tubylczą. W 1982 rząd RPA podjął bezpośrednie rokowania ze SWAPO, w wyniku których uzyskano zawieszenie broni między walczącymi stronami. Opracowano projekt rozwiązania konfliktu namibijskiego, przewidujący przeprowadzenie wyborów nadzorowanych przez ONZ. W 1985 roku w Namibii powołano nowe Zgromadzenie Narodowe, Radę Konstytucyjną i rząd tymczasowy.
W 1988 roku nastąpił przełom w rokowaniach. Zgodzono się na przeprowadzenie w 1989 roku wyborów powszechnych pod nadzorem ONZ. W nowo wybranym Zgromadzeniu Konstytucyjnym większość miejsc uzyskała SWAPO, następną pozycję zdobył DTA (opozycyjny wobec SWAPO). Utworzono rząd koalicyjny. W 1990 Zgromadzenie przyjęło konstytucję gwarantującą system wielopartyjny i wybrało Sama Nujomę na prezydenta (reelekcja w 1994 i 1999). 21 marca 1990 proklamował on niepodległą Republikę Namibii, a niepodległe państwo weszło do brytyjskiej Wspólnoty Narodów i ONZ. W 1992 Namibia zawarła z RPA porozumienie dotyczące wspólnej granicy, w wyniku czego RPA przekazała w 1994 kontrolę nad swoją enklawą, Walvis Bay. Na podstawie Rezolucji Rady Bezpieczeństwa ONZ nr 652 z 17 kwietnia 1990 Namibia została członkiem ONZ.
W 1994 roku powstała nieliczna Armia Wyzwoleńcza Caprivi – grupa separatystyczna dążąca do odłączenia od reszty kraju regionu Caprivi. W sierpniu 1999 roku oddziały separatystów dokonały ataków na posterunki policji i stanowiska wojskowe w Caprivi. Doprowadziło to do wprowadzenia na tych obszarach stanu wyjątkowego i wzmożonej akcji wojsk Namibii i Angoli (Angola włączyła się w kampanię, gdyż separatyści byli wspierani przez UNITA) przeciwko separatystom. Organizacja została rozbita do końca 1999 roku.
W wyborach w 1995 i 2000 Nujoma ponownie został wybrany prezydentem. Także wybory parlamentarne z 2002 i 2004 roku okazały się zwycięstwem SWAPO. Obserwatorzy nie zanotowali w trakcie ich trwania poważniejszych nadużyć. Od 2005 roku prezydentem był Hifikepunye Pohamba. W 2009 roku Pohamba uzyskał reelekcję w wyborach prezydenckich. Od 2015 roku prezydentem jest Hage Geingob.
Ustrój polityczny.
Namibia jest republiką, członkiem Wspólnoty Narodów. Zgodnie z konstytucją z 9 lutego 1990 głową państwa oraz szefem rządu jest prezydent wybierany w wyborach powszechnych na 5-letnią kadencję. Prezydent powołuje rząd z premierem na czele spośród członków niższej izby parlamentu – Zgromadzenia Narodowego.
Parlament jest dwuizbowy. W izbie wyższej – Radzie Narodowej zasiada 26 członków, po 2 z każdego regionu, wybieranych przez Rady Regionalne spośród swoich członków na 6-letnią kadencję.
W izbie niższej – Zgromadzeniu Narodowym, zasiada 72 członków, wybieranych w wyborach powszechnych na 5-letnią kadencję. Prezydent może delegować do 6 przedstawicieli do Zgromadzenia Narodowego, jednak mają oni jedynie status obserwatorów z głosem doradczym.
Podział administracyjny.
Namibia podzielona jest na 14 regionów: Erongo, Hardap, Karas, Khomas, Kunene, Ohangwena, Okawango Wschodnie, Okawango Zachodnie, Omaheke, Omusati, Oshana, Oshikoto i Otjozondjupa, Zambezi i 112 okręgów.
Demografia.
Namibia charakteryzuje się wysokim jak na Afrykę odsetkiem ludności białej – 6%, tyleż Mulatów.
Połowa obywateli Namibii należy do jednego z trzech Kościołów Ewangelicko-Luterańskich, będących obecnie w trakcie jednoczenia struktur kościelnych. Językami używanymi na co dzień przez białych są język afrikaans (ok. 70%) i język niemiecki (ok. 30%). Połowa ludności kraju posługuje się jako drugim afrikaans.
Języki.
Urzędowym językiem jest angielski. Do 1990 roku były nimi niemiecki oraz afrikaans. Na długo przed wyzwoleniem kraju spod władzy RPA, SWAPO zadecydowało, iż Namibia będzie jednojęzyczna, świadomie przedkładając tę drogę nad wybory sąsiadów, które postrzegało jako „zamierzoną politykę fragmentacji etnolingwistycznej”. Na tej podstawie angielski zyskał status języka oficjalnego, zaś niemiecki, afrikaans i ovambo języków regionalnych.
Językami z grupy owambo posługuje się 48% ludności, 11% używa języka nama, kolejne 11% mówi w afrikaans, 10% używa języka herero; angielski, oficjalny język republiki, jest mową ojczystą dla zaledwie 1% populacji. Wśród białych 60% używa afrikaans, 32% niemieckiego, 7% angielskiego i 1% portugalskiego.
Religia.
Struktura religijna kraju w 2020 roku według The ARDA:
Święta państwowe.
9 lutego będące w Namibii Świętem Konstytucji oraz 24 października będące Dniem ONZ nie są oficjalnymi świętami państwowymi, ale zwykle są obchodzone uroczyście.
Gospodarka.
Gospodarka Namibii jest ściśle powiązana z gospodarką RPA, co wynika ze wspólnej historii. Na całość składają się przede wszystkim zarobki z górnictwa (12,4% pkb w 2007 r.), rolnictwa (9,5%) oraz produkcji (15,4%). W kwestii przychodu, górnictwo jest głównym kontrybutorem, przynosząc 25% dochodu narodowego. Namibia jest czwartym eksporterem minerałów nieopałowych w Afryce oraz piątym na świecie producentem uranu. Dzięki pokaźnym inwestycjom w tej dziedzinie, Namibia ma w 2015 zostać największym eksporterem tego pierwiastka.
Kraj posiada także liczne aluwialne złoża diamentów, ołowiu, cynku, cyny, srebra oraz wolframu.
Namibia ma dość wysoką stopę bezrobocia, która wyniosła 20,2% w 2000 roku, 21,9% w 2004 i 29,4% w 2008. Około połowy społeczeństwa żyje poniżej poziomu nędzy (ok. 1,25$ dziennie). Namibia jest krajem o najwyższym współczynniku nierówności społecznej na świecie, sięgającym 70,7 według The World Factbook lub nawet 74,3 według raportu ONZ. Średnie dochody w grupie 10% najwięcej zarabiających są prawie 50 razy większe niż w grupie 10% najmniej zarabiających.
Transport.
Transport drogowy.
W Namibii istnieje dobrze rozbudowana sieć transportowa. W sumie, na terenie państwa znajduje się 44138 km dróg, w tym ok. 80% jest nieutwardzona, co stawia Namibię na 81. miejscu na świecie. Jedynie drogi krajowe, drogi główne i kilka głównych dróg miejskich (około 6700 km) są wybrukowane. W Namibii istnieje, podobnie jak we wszystkich krajach z nią sąsiadujących (z wyjątkiem Republiki Angoli) ruch lewostronny. Z maksymalną liczbą 700 ofiar śmiertelnych rocznie, Namibia znajduje się na pierwszym miejscu wśród krajów, w których ginie najwięcej osób w wypadkach na drogach w przeliczeniu na liczbę mieszkańców (45 osób na 100 tys. mieszkańców).
Transport kolejowy.
Przy budowie linii kolejowych w Namibii podobnie jak w innych krajach południowej Afryki zastosowano rozstaw przylądkowy wynoszący 1067 mm. Sieć w roku 2011 miała około 2626 km i łączyła wszystkie większe miejscowości Namibii. Większość szlaków nie była modernizowana od czasów kolonialnych, jednak obecnie kolejne trasy są poddawane modernizacji. Sieć kolejowa jest obsługiwana przez państwowego przewoźnika kolejowego TransNamib. Transport kolejowy odgrywa rolę zwłaszcza w przewozie towarów; transport pasażerski ma niewielkie znaczenie. Po każdej z obsługiwanych tras najwyżej raz dziennie uruchamiany jest pociąg pasażerski, a jego przejazd odbywa się zazwyczaj w nocy, zatem oferta szczególnie dla turystów nie jest zbyt atrakcyjna.
Transport lotniczy.
Namibia posiada dobrze rozwiniętą regionalną sieć połączeń lotniczych obsługiwanych przez państwowe linie lotnicze Air Namibia. Głównym portem lotniczym jest port lotniczy im. Hosea Kutako w Windhuk. Istnieje także jedno lotnicze połączenie do Europy (Frankfurt nad Menem) obsługiwane przez linie lotnicze Condor Airlines.
Transport wodny.
W Namibii istnieją dwa porty morskie w Walvis Bay i Lüderitz. Planowana jest budowa trzech nowych portów, również w Walvis Bay i Lüderitz oraz w Cape Fria.

</doc>
<doc id="74074" url="https://pl.wikipedia.org/wiki?curid=74074" title="Institute for Advanced Study">
Institute for Advanced Study

Institute for Advanced Study (Instytut Studiów Zaawansowanych, Instytut Badań Zaawansowanych), IAS – amerykańska prywatna placówka naukowa w Princeton w stanie New Jersey, prowadząca badania podstawowe w wielu dziedzinach nauki, założona w 1930 roku przez pedagoga i reformatora szkolnictwa wyższego Abrahama Flexnera (1866–1959) i filantropów: Louisa Bambergera (1855–1944) i jego siostrę Caroline Bamberger Fuld (1864–1944). Utworzony w okresie narodzin faszyzmu w Europie, instytut odegrał kluczową rolę w transferze kapitału intelektualnego z Europy do Ameryki.
Usytuowany jest na kampusie Olden Lane w południowo-zachodniej części miasta. Tworzą go budynki akademickie, dwie biblioteki, jadalnia, audytorium i budynki mieszkalne dla uczonych. Na instytut składają się: Szkoła Studiów Historycznych, Szkoła Matematyki, Szkoła Nauk Przyrodniczych, Szkoła Nauk Społecznych i Centrum Biologii Systemów.
Co roku 190 najwybitniejszych uczonych z całego świata jest wyróżnianych zaproszeniem do grona członków wizytujących ("visiting members"). W każdym roku reprezentują oni około stu instytucji naukowych i uczelni i przybywają do IAS z 20-30 krajów.
W Instytucie Studiów Zaawansowanych nie prowadzi się klasycznych zajęć dydaktycznych ani prac zleconych. Nie można w nim uzyskać stopnia naukowego ani tytułu zawodowego. Finanse na badania są przyjmowane od instytucji rządowych, firm i osób prywatnych pod warunkiem, że dawca nie stawia wymagań pod adresem instytutu.
Pracownicy.
Wśród około pięciu tysięcy byłych członków wizytujących jest ponad tuzin laureatów Nagrody Nobla, liczni zdobywcy Nagrody Wolfa, Nagrody MacArthurów i Medalu Fieldsa. Większość z nich to członkowie licznych akademii nauk. Przykłady:

</doc>
<doc id="74075" url="https://pl.wikipedia.org/wiki?curid=74075" title="Z dziennika marynarza – na pokładzie Lwowa z Gdańska do Rio de Janeiro i z powrotem">
Z dziennika marynarza – na pokładzie Lwowa z Gdańska do Rio de Janeiro i z powrotem

Z dziennika marynarza – na pokładzie Lwowa z Gdańska do Rio de Janeiro i z powrotem – książka Tadeusza Dębickiego, ucznia Szkoły Morskiej w Tczewie.
Opisuje rejs żaglowca Lwów z Gdańska do Brazylii w 1923 oraz drogę powrotną. Książka wydana w 1925 (Warszawa, Gebethner i Wolff), wznowiona w 1934 (tamże).
Załoga.
Załoga żaglowca składała się z około 175 osób. Należeli do niej między innymi:

</doc>
<doc id="74076" url="https://pl.wikipedia.org/wiki?curid=74076" title="Erik Ivar Fredholm">
Erik Ivar Fredholm

Erik Ivar Fredholm (ur. 7 kwietnia 1866 w Sztokholmie, zm. 17 sierpnia 1927 w Danderyd) – matematyk szwedzki, współtwórca teorii równań całkowych.

</doc>
<doc id="74082" url="https://pl.wikipedia.org/wiki?curid=74082" title="D66">
D66



</doc>
<doc id="74084" url="https://pl.wikipedia.org/wiki?curid=74084" title="Florian Krygier">
Florian Krygier

Florian Krygier (ur. 17 marca 1907 w Posługowie, zm. 31 marca 2006 w Szczecinie) – polski trener i działacz piłkarski, jeden z twórców Pogoni Szczecin.
Życiorys.
Ukończył Państwowe Gimnazjum im. Bolesława Chrobrego w Gnieźnie, gdzie w 1926 zdał maturę. Od 1 października 1928 rozpoczął studia w Studium Wychowania Fizycznego przy Uniwersytecie Adama Mickiewicza w Poznaniu, które ukończy w czerwcu 1932. Grał w piłkę w gimnazjalnych zespołach w Gnieźnie i Żninie. W 1925 roku był jednym z założycieli Klubu Sportowego w Janowcu Wielkopolskim, który istnieje do dzisiaj jako Ludowy Klub Sportowy Sparta Janowiec Wielkopolski.
Od 1 września 1932 pracował w Miejskim Gimnazjum w Żninie jako nauczyciel WF. 31 sierpnia 1934 przerwał pracę i do końca kwietnia 1935 studiował filologię klasyczną w Poznaniu. Studia przerwał ze względu na trudną sytuację materialną.
Od 1 maja 1935 do 31 marca 1939 pracował w Okręgowym Urzędzie Wychowania Fizycznego i PW w Toruniu jako referent ds. sportu. Pierwszego kwietnia został kierownikiem Okręgowego Ośrodka Wychowania Fizycznego w Toruniu, gdzie pracował do czasu mobilizacji (sierpień 1939).
W 1936 r. ukończył kursy instruktora i starszego instruktora (pod kierunkiem trenerów Otto i Spoidy) piłki nożnej, zorganizowane przez PZPN dla absolwentów kierunku wychowanie fizyczne. W 1939 ukończył kolejny kurs zorganizowany przy warszawskiej AWF, przeprowadzony przez Anglika o nazwisku James. W czasach toruńskich prowadził treningi w Cywilno-Wojskowym Klubie Sportowym Gryf Toruń, z którym zdobył mistrzostwo Pomorza. Przeprowadził też trzy kursy dla pracowników piłki nożnej oraz treningi z ramienia Pomorskiego OZPN i kursokonferencję z nauczycielami WF w szkołach średnich okręgu pomorskiego.
W trakcie kampanii wrześniowej służył w randze podporucznika rezerwy w Armii „Pomorze”. Dostał się do niemieckiej niewoli po bitwie nad Bzurą. Od września 1939 do 5 lutego 1945 przebywał w oflagu w Neubrandenburgu, a potem w Bornem Sulinowie. Organizował tam zaprawę fizyczną dla współwięźniów („gimnastyka poranna”), a nawet wydawał gazetkę ścienną pt. „Wychowanie Fizyczne”.
Po wyzwoleniu pracował w Dolnośląskim Urzędzie Wojewódzkim we Wrocławiu jako kierownik referatu wychowania fizycznego – do 10 grudnia 1945. 16 grudnia 1945 został zatrudniony przy eksporcie węgla w gdańskim porcie.
W 1948 roku założył przy Centrali Zbytu Węgla wielosekcyjny Klub Sportowy "Carbonia" (piłka nożna, siatkówka, koszykówka, zapasy). 1 stycznia 1950 został przeniesiony służbowo do Szczecina, gdzie otrzymał stanowisko kierownika dyspozycji Portu Szczecin. Od sierpnia 1954 do stycznia 1956 był kierownikiem sekcji piłkarskiej Koła Sportowego „Kolejarz”, gdzie pełnił też rolę trenera I drużyny juniorów. Z koła tego wywodzi się częściowo klub sportowy Pogoń Szczecin. 1 czerwca 1956 został trenerem seniorów Pogoni.
Od 1961 roku stworzył młodzieżowe zaplecze trampkarzy młodszych i starszych. Funkcję trenera młodzieży w szczecińskim klubie pełnił do przejścia na emeryturę w 1972 roku. Działał również społecznie w kierownictwie sekcji piłki nożnej i zarządzie klubu.
Za działalność sportową został odznaczony odznaczeniami państwowymi, resortowymi i sportowymi m.in. za pracę zawodową i społeczną otrzymał w 1971 Krzyż Kawalerski Orderu Odrodzenia Polski, za działalność sportową w 1998 Krzyż Oficerski Orderu Odrodzenia Polski, za pracę zawodową złotą, srebrną i brązową odznakę "Zasłużony Pracownik Morza"; otrzymał też wyróżnienia od Wojewody Szczecińskiego i Kuratora Okręgu Szkolnego w Szczecinie. W 1991 przyznano mu honorowe członkostwo Polskiego Związku Piłki Nożnej, a w 2004 z okazji 85-lecia Związku uhonorowany został Diamentową Odznaką Honorową PZPN.
Na sesji Rady Miasta Szczecina 26 lipca 2004, radni jednogłośnie przyjęli uchwałę o nadaniu jego imienia stadionowi przy ulicy Twardowskiego.
Był autorem kilku monografii klubu.
Zmarł 31 marca 2006 kilkanaście dni po swoich 99. urodzinach, z okazji których rozegrano tradycyjny młodzieżowy turniej piłkarski, którego jak zwykle był gościem honorowym. Pochowany został 6 kwietnia 2006 w kwaterze zasłużonych szczecińskiego Cmentarza Centralnego.
Od 13 marca 2015 roku w Szczecinie jego imieniem nazwano ulicę, wcześniej była to Autostrada Poznańska.

</doc>
<doc id="74085" url="https://pl.wikipedia.org/wiki?curid=74085" title="Sulwiusz">
Sulwiusz



</doc>
<doc id="74089" url="https://pl.wikipedia.org/wiki?curid=74089" title="Tux Racer">
Tux Racer

Tux Racer – gra komputerowa wydana na zasadach licencji GPL działająca w systemach GNU/Linux, Microsoft Windows oraz macOS. Silnik gry jest oparty na bibliotece OpenGL.
Opis gry.
W grze będziemy kierować pingwinem Tux, którego zadaniem jest zjedzenie jak największej liczby ryb podczas zjazdu ze stoku na własnym brzuchu. W grze liczy się również czas pokonania trasy.
Dostępne są dwa tryby gry: trening – tu są dostępne wszystkie mapy i możemy na nich jeździć do woli, i turniej – tu zaś na każdej mapie trzeba osiągnąć minimum, aby dostać "przepustkę" do następnej planszy. Jeśli tego nie osiągniemy, to powtarzamy planszę. W całym turnieju można tylko cztery razy powtórzyć planszę.
Dostępnych jest kilka dobrze zaprojektowanych plansz, na każdej jest wiele przeszkód i rozwidleń, dzięki czemu możemy – po części – sami wybrać trasę, jaką będziemy pędzić.
Jeżeli w chwili gdy pingwin leci w powietrzu naciśniemy klawisz "d", zacznie on wykonywać ewolucje powietrzne, którymi sterujemy za pomocą strzałek na klawiaturze.
Kontynuacje Tux Racera.
Ostatnią wersją dostępną na licencji GNU GPL jest 0.61, następne są wydawane pod tą samą nazwą, ale na zamkniętej licencji. Zgodnie z prawem, kod źródłowy Tux Racera 0.61 jest jednak nadal dostępny i posłużył jako baza dla projektów PPRacer ("PlanetPenguin Racer") oraz OpenRacer.
Mimo że Open Racer powstał wkrótce po zamknięciu źródeł oryginału (2001), długo nie był praktycznie aktywny. Znacznie od niego młodszy PPRacer (2004) nie tylko szybko wprowadził zmiany w kodzie, ale też, w przeciwieństwie do Open Racera, jest używalny.

</doc>
<doc id="74090" url="https://pl.wikipedia.org/wiki?curid=74090" title="FooBillard">
FooBillard

FooBillard – darmowa gra komputerowa symulująca bilard, wydana na licencji GPL, działająca w systemie GNU/Linux, MacOS X, MorphOS i Windows. Realistyczne (zgodne z zasadami fizyki) zachowanie bil, dopracowana sztuczna inteligencja komputera i oprawa graficzna pozwalają na określanie jej mianem symulatora.
Gracz ma do wyboru kilka odmian bilarda (ósemka, dziewiątka, snooker oraz karambol). Można grać z komputerem (kilka poziomów umiejętności), żywym przeciwnikiem (gra dwuosobowa) oraz przez sieć komputerową. Występuje również opcja treningu. 
Silnik gry jest oparty na bibliotece OpenGL.

</doc>
<doc id="74093" url="https://pl.wikipedia.org/wiki?curid=74093" title="Prezydent Czech">
Prezydent Czech

Prezydent Republiki Czeskiej (czes. "Prezident České republiky") – głowa państwa czeskiego i naczelny dowódca sił zbrojnych Czech. Obok premiera stanowi drugi organ władzy wykonawczej Czech.
Wybory prezydenckie.
1993–2013.
Do 2013 prezydent Czech był wybierany przez obie izby parlamentu, czyli Izbę Poselską (200 posłów) i Senat (81 senatorów) na wspólnym posiedzeniu. Wybory przeprowadzano w czasie ostatnich 30 dni kadencji urzędującej głowy państwa. W razie opróżnienia stanowiska wybory odbywały się w okresie 30 dni od zaistniałej sytuacji.
Kandydatem mógł zostać obywatel posiadający bierne prawo wyborcze do Senatu (to jest przekroczył 40. rok życia i miał czynne prawo wyborcze w wyborach do obu izb parlamentu). Nikt nie mógł być wybrany na więcej niż dwie 5-letnie kadencje z rzędu. Prawo do zgłoszenia kandydata na prezydenta miała grupa 10 posłów lub 10 senatorów.
Obie izby głosowały odrębnie. Kandydat zostawał wybrany na prezydenta, jeśli uzyskał bezwzględną większość głosów pełnego składu Izby Poselskiej (co najmniej 101) i bezwzględną większość głosów pełnego składu Senatu (co najmniej 41). Jeżeli pierwsza tura wyborów nie rozstrzygała wyniku wyborów, w ciągu kolejnych 14 dni przeprowadzano drugą turę głosowania.
W drugiej turze brał udział kandydat z największą liczbą głosów zdobytych w Izbie Poselskiej oraz kandydat, który zdobył największą liczbę głosów w Senacie (mogła to być ta sama osoba, co zdarzyło się w 1998). Jeżeli więcej niż jeden kandydat uzyskał taką samą największą liczbę głosów w Izbie Poselskiej lub taką samą największą liczbę głosów w Senacie, głosy obu izb sumowano i w drugiej turze brał udział kandydat, który uzyskał największą liczbę głosów w całym parlamencie. Aby zostać wybranym w tej turze, kandydat musiał uzyskać poparcie bezwzględnej większości obecnych na sali posłów i bezwzględnej większości obecnych na sali senatorów.
Jeżeli druga tura wyborów nie wyłoniła głowy państwa, w ciągu dalszych 14 dni przeprowadzano trzecią turę z udziałem tych samych kandydatów. Wygrywał w niej ten, który uzyskał bezwzględną większość głosów spośród wszystkich obecnych na sali posłów i senatorów. W przypadku braku rozstrzygnięcia trzeciej tury wybory przeprowadzano od początku.
Od 2013.
W 2013 po raz pierwszy prezydent został wybrany w bezpośrednich, powszechnych i równych wyborach w tajnym głosowaniu. Kandydatem obecnie może zostać każda osoba, która ma prawo wybieralności do Senatu, a wybrana może być na nie więcej niż dwie kadencje z rzędu. Na urząd prezydenta może kandydować każda osoba, która posiada czynne prawo wyborcze oraz ukończyła 40 lat. Aby kandydat został wybrany na prezydenta musi w pierwszej turze głosowania otrzymać więcej niż 50% ważnych głosów. Jeśli taka sytuacja nie zaistnieje, przeprowadza się drugą turę wyborów, w której bierze udział 2 kandydatów z największą liczbą głosów otrzymanych w pierwszej turze. Jeżeli kilku kandydatów otrzyma największą liczbę głosów, biorą oni udział w drugiej turze głosowania, a oprócz nich kandydat z drugim wynikiem. Jeżeli druga tura wyborów pozostanie nierozstrzygnięta (kandydaci z najwyższym wynikiem będą mieli taki sam wynik), nowe wybory zostają ogłoszone w ciągu 10 dni. Jeśli kandydat, który zakwalifikował się do drugiej tury wyborów, zrezygnuje po pierwszej turze wyborów, zastępuje go kolejna osoba z niższym wynikiem. Druga tura odbywa się nawet, gdy bierze w niej udział tylko jeden kandydat.
Każdy pełnoletni obywatel, który ma czynne prawo wyborcze, może zgłosić kandydata na prezydenta. Każdy taki wniosek musi być poparty 50 tys. podpisów innych osób mogących brać udział w głosowaniu. 20 posłów lub 10 senatorów może także zaproponować kandydata na prezydenta.
Wybory odbywają się w ciągu 60 ostatnich dni urzędującego prezydenta, jednak 30 dni przed zakończeniem jego kadencji. Jeśli urząd pozostaje opróżniony, wybory odbywają się w ciągu 90 dni.
Datę wyborów ogłasza przewodniczący Senatu najpóźniej 90 dni przed przeprowadzeniem wyborów. Jeżeli urząd pozostaje opróżniony, datę wyborów ogłasza się najpóźniej 10 dni przed głosowaniem i jednocześnie 80 dni przed wyborami. W przypadku opróżnienia urzędu przewodniczącego Senatu, datę wyborów ogłasza przewodniczący Izby Poselskiej.
Prezydent elekt składa przysięgę przed przewodniczącym Senatu na połączonym posiedzeniu obu izb Parlamentu. Prezydent elekt składa przysięgę następnego dnia po wygaśnięciu mandatu poprzedniego prezydenta. Oznacza to, że przez kilkanaście godzin (od północy do około godziny 14) urząd prezydenta jest nieobsadzony, a nad Hradem nie powiewa sztandar prezydencki, zamknięta jest Brama Gigantów. Przysięga ma następującą treść:
Po wypowiedzeniu słów ślubowania prezydent elekt składa podpis pod tekstem przysięgi. Z chwilą podpisania przejmuje urząd prezydenta.
Jeżeli prezydent elekt odmawia złożenia przysięgi lub składa ją z zastrzeżeniami, nie zostaje wybrany na ten urząd. Prezydent może złożyć dymisję na ręce przewodniczącego Senatu. W przypadku opróżnienia stanowiska (prezydent nie został jeszcze wybrany lub nie złożył jeszcze przysięgi) obowiązkami prezydenta dzielą się premier i przewodniczący Izby Poselskiej. W sytuacji, kiedy parlament jest rozwiązany, obowiązki prezydenta przejmuje przewodniczący Senatu.
Uprawnienia prezydenta.
Prezydent:
Odpowiedzialność karna.
Wobec prezydenta nie może być zastosowany areszt, nie może być pociągany do odpowiedzialności karnej i ścigany za przestępstwo czy wykroczenie administracyjne. Prezydent może być oskarżony o zdradę stanu przed Sądem Konstytucyjnym na wniosek Senatu. Jedyną karą, jaką można zastosować wobec prezydenta, jest pozbawienie stanowiska i dożywotni zakaz ubiegania się o urząd prezydenta. Prezydent nie może być sądzony w sprawie czynów karalnych, które popełnił w czasie trwania kadencji.
Prezydent nie ponosi odpowiedzialności za wykonywanie funkcji. Decyzje prezydenta wymagają kontrasygnaty premiera lub określonego ministra, którzy odpowiadają za decyzje podjęte przez prezydenta.

</doc>
<doc id="74094" url="https://pl.wikipedia.org/wiki?curid=74094" title="Prezydenci Czechosłowacji">
Prezydenci Czechosłowacji



</doc>
<doc id="74095" url="https://pl.wikipedia.org/wiki?curid=74095" title="Magna Carta">
Magna Carta



</doc>
<doc id="74099" url="https://pl.wikipedia.org/wiki?curid=74099" title="Avon (rzeka w Hampshire)">
Avon (rzeka w Hampshire)

Avon () – rzeka w południowej Anglii, przepływająca przez hrabstwa Wiltshire, Hampshire i Dorset. Wypływa na wschód od miasta Devizes (Wiltshire), przepływa m.in. przez Amesbury, Salisbury, Fordingbridge, Ringwood, Christchurch i uchodzi do kanału La Manche. Na części swojego biegu stanowi granicę pomiędzy hrabstwami Hampshire i Dorset.
Głównymi dopływami są rzeki Nadder i Bourne; obie uchodzą do Avon w mieście Salisbury.

</doc>
<doc id="74100" url="https://pl.wikipedia.org/wiki?curid=74100" title="Karta perforowana">
Karta perforowana



</doc>
<doc id="74103" url="https://pl.wikipedia.org/wiki?curid=74103" title="Żywienie optymalne">
Żywienie optymalne



</doc>
<doc id="74104" url="https://pl.wikipedia.org/wiki?curid=74104" title="Protonauka">
Protonauka

Protonauka – obszar badań, w którym nie rozwinęła się jeszcze ścisła praktyka naukowa typowa dla dziedzin o dłuższej tradycji.
Protonauka jest wysoce spekulatywna. Analogicznie jak paranauka, ma zazwyczaj tendencję do stabilizacji i wzrostu rygoru badań, przemieniając się w typową naukę.
Przykładem protonauki były alchemia i astrologia, które ewoluowały w chemię oraz astronomię. Współczesne praktykowanie alchemii czy astrologii jest już jednak uważane za pseudonaukę.
Z powodu braku oficjalnej klasyfikacji uznanie jakiegokolwiek obszaru badań za protonaukę jest sytuacją kontrowersyjną.

</doc>
<doc id="74107" url="https://pl.wikipedia.org/wiki?curid=74107" title="Utrakwista">
Utrakwista



</doc>
<doc id="74108" url="https://pl.wikipedia.org/wiki?curid=74108" title="Etykieta">
Etykieta



</doc>
<doc id="74111" url="https://pl.wikipedia.org/wiki?curid=74111" title="Savoir-vivre">
Savoir-vivre

Savoir-vivre ( – wiedzieć, "vivre" – żyć; „znajomość życia”) – ogłada, dobre maniery, "bon-ton", konwenans towarzyski, znajomość obowiązujących zwyczajów, form towarzyskich i reguł grzeczności funkcjonujących w danej grupie.
Wyrażenie "savoir-vivre" pochodzi z języka francuskiego i jest złożeniem dwóch czasowników w formie bezokolicznika. "Savoir" znaczy "wiedzieć", "vivre" znaczy "żyć". Stąd "savoir-vivre" przetłumaczyć można jako "sztuka życia". Ten splot słów można rozumieć jako znajomość obyczajów i form towarzyskich, reguł grzeczności oraz jako umiejętność postępowania w życiu i radzenia sobie w różnych trudnych sytuacjach.
Zasady savoir-vivre'u dotyczą przede wszystkim:
Savoir-vivre jest uwarunkowany kulturowo, a więc znacząco różni się w zależności od regionu świata. Znajomość międzykulturowych zasad określana jest mianem cross-cultural savoir-vivre. Znajomość zasad savoir-vivre jest jednym z wyznaczników kultury osobistej człowieka.

</doc>
<doc id="74113" url="https://pl.wikipedia.org/wiki?curid=74113" title="Gene Pitney">
Gene Pitney

Gene Francis Alan Pitney (ur. 17 lutego 1941 w Hartford, zm. 5 kwietnia 2006 w Cardiff) – amerykański piosenkarz pop-rockowy i kompozytor.
Życiorys.
Pochodził z regionu Nowa Anglia w stanie Connecticut, . Karierę muzyczną rozpoczął w połowie lat pięćdziesiątych jako nastolatek, lecz jej szczyt przypadł na lata sześćdziesiąte XX wieku, kiedy to zdobył olbrzymią popularność po obu stronach Atlantyku. Choć muzyką interesował się od dziecka, z wykształcenia był inżynierem elektrykiem. Ostatecznie wybrał jednak karierę muzyka. Początkowo dużo komponował dla innych artystów. Jego piosenki znalazły się w repertuarze takich gwiazd jak Del Shannon, Roy Orbison, Kalin Twins i Bobby Vee. Z początkiem lat sześćdziesiątych zaczął także nagrywać jako solista i koncertować. Pitney był niezwykle płodnym muzykiem i nagrywał po kilka albumów rocznie. Wszystkie jego albumy charakteryzowały się starannością nagraniową. Był pionierem overdubbingu, czyli dogrywania ścieżek.
W 1989, po latach nieobecności, nagrał nową wersję swojego przeboju z 1967 r. „Something’s Gotten Hold of My Heart” w duecie z Markiem Almondem, który na krótko zajął pierwsze miejsce na liście przebojów w Wielkiej Brytanii.
Do największych jego przebojów należały: „It Hurts to Be in Love”, „A Heartbreaker”, „I’m Gonna Be Strong”, „Town Without Pity”, „Every Breath I Take”, „(The Man Who Shot) Liberty Valance”, „Only Love Can Break a Heart”, „True Love Never Runs Smooth”, „24 Hours from Tulsa” oraz cover piosenki The Rolling Stones „That Girl Belongs to Yesterday”.
W 2002 Gene Pitney został wprowadzony do "Rock and Roll Hall of Fame".
W 2006 r., w trakcie trasy koncertowej po Wielkiej Brytanii menedżer Pitneya znalazł zwłoki piosenkarza w hotelu Hilton w Cardiff, artysta zmarł na zawał serca w wieku 66 lat. Pitney od wielu lat cierpiał na chorobę serca, nie zaprzestał jednak koncertowania. Jego ostatnia trasa została uznana za najlepszą w karierze.

</doc>
<doc id="74114" url="https://pl.wikipedia.org/wiki?curid=74114" title="Scenografia">
Scenografia

Scenografia – plastyczna oprawa filmu, sztuki teatralnej, widowiska operowego, baletowego lub telewizyjnego. Składa się z dekoracji, kostiumów, rekwizytów, charakteryzacji postaci i oświetlenia.
Jest to: sztuka kształtowania przestrzeni teatralnej oraz plastyczne oprawy przedstawień, filmów; wizualna oprawa widowiska teatralnego, filmowego, telewizyjnego, baletowego itd.
Najczęściej stanowi ją zabudowa sceny, składająca się ze zmiennych elementów malarskich, architektonicznych i świetlnych. Elementy te tworzą przestrzeń i tło dla akcji dramatu (filmu) lub występu scenicznego. Wykonuje się ją z lekkich materiałów, takich jak drewno, dykta, płyta pilśniowa, płótno, tektura, papier mâché.
Podział elementów scenograficznych.
Scenografia ze względu na swoją funkcję może budować relację scena – widownia oraz zwielokrotniać punkty widzenia np. przez inne umieszczenie sceny, widowni lub przez zmienne, ruchome punkty obserwacji widza, przechodzącego do różnych przestrzeni; jest dostosowana do koncepcji inscenizacji i ściśle współuczestniczy w tworzeniu spektaklu. W ogólniejszym sensie scenografia realizuje koncepcję przedstawienia środkami pozawerbalnymi, określa wzajemną relację znaków teatralnych zwłaszcza między obrazem a tekstem. Brak scenografii może być jej przewrotnym rodzajem.

</doc>
<doc id="74115" url="https://pl.wikipedia.org/wiki?curid=74115" title="Scenopis">
Scenopis

Scenopis – opracowywany na podstawie scenariusza techniczny plan realizacji filmu, sztuki teatralnej bądź serialu telewizyjnego, zawierający szczegółowy opis kolejnych scen, scenografii, ujęć kamery. Przy realizacji filmu jest podstawą konkretnych działań reżysera, operatora i scenografa. W praktyce filmowej, zwłaszcza w animacji, nazywany też "scenopisem opisowym". To podstawowa część filmu, na której jest opracowany.

</doc>
<doc id="74116" url="https://pl.wikipedia.org/wiki?curid=74116" title="Scenariusz">
Scenariusz

Scenariusz – materiał literacki będący podstawą realizacji fabuły. Scenariusz może sam w sobie stanowić utwór oryginalny, być przeróbką utworu dramatycznego zawierającego dialogi i odautorskie didaskalia, czy też przeróbką dzieła literackiego nie dramaturgicznego (adaptacja scenariuszowa opowiadania, powieści, noweli itp.). Scenariusz przystosowuje dramat, słuchowisko, utwór niedramatyczny itp. oraz składniki takiego utworu do wymagań sceny, filmu fabularnego, filmu dokumentalnego, spektaklu telewizyjnego czy nagrania radiowego. Scenariusz opierający się na specjalnie napisanym przez scenarzystę lub reżysera (film autorski), oryginalnym utworze dla filmu, zwany jest scenariuszem filmowym.
Scenariusz filmowy – z narracją w czasie teraźniejszym – zawiera dialogi, opis akcji, postaci, miejsc i czasu. Struktura jego podporządkowana jest sformalizowanym konwencjom, czyli tzw. formatowi scenariusza. Scenariusz telewizyjny, szczególnie w wypadku serialu, zawiera również szkic fabuły, charakterystykę postaci, oraz uwagi odautorskie.
Na podstawie scenariusza filmowego opracowywany jest scenopis – techniczny plan realizacji filmu.
Scenariusz bywa mylony z dramatem, zwłaszcza w wypadku dramatu radiowego – słuchowiska, którego scenariusz zazwyczaj powstaje na bieżąco tuż przed lub nawet w trakcie realizacji nagrania.
Format scenariusza.
Format scenariusza to zbiór konwencji, które pomagają scenarzyście przekazać producentowi możliwie jak najsilniejszy obraz filmu, jaki tylko słowo pisane może wyrazić. Stosowanie formatu ma na celu przede wszystkim zwiększenie przejrzystości i zrozumiałości scenariusza. Do formatu zalicza się wszystko to, co jest w scenariuszu sformalizowane, a więc nie należące do fabuły jako takiej. Pojęcie formatu obejmuje zatem trzy następujące zagadnienia: format fizyczny, układ graficzny, styl.
Format fizyczny.
W scenariuszach musi być zgodność czcionki, odstępów między liniami i wymiarów składu. Wynika z tego następująca zależność: jedna strona tekstu odpowiada jednej minucie projekcji filmu. W przeciwieństwie do standardu amerykańskiego, w którym obowiązuje czcionka Courier 12 i format papieru "US-letter", w Europie stosuje się format arkusza papieru A4, czcionka nie jest zaś jednolita.
Układ graficzny.
Układ graficzny, czyli layout jest to sposób wprowadzania elementów sceny (dialogu, nagłówków postaci, nagłówków scen, "parentheticals", "transitions" itp.). Współczesny layout scenariusza wywodzi się jeszcze z czasów narodzin filmu dźwiękowego. W studiach filmowych tworzono wówczas osobne działy zajmujące się opracowywaniem dialogu oraz scenariusza. Różniły się one pod względem tabularyzacji wprowadzanych elementów. Do dziś uwidacznia to aktorom kwestie mówione od czynności, jakie mają wykonać. Również pod względem layoutu system europejski nie jest jednolity. W niektórych krajach przyjmowana jest metoda amerykańska, w której każdy element sceny ma swoją ustaloną pozycję, gdzie indziej preferuje się wyrównywanie – szczególnie tytułów postaci i/ lub dialogu – do pionowego środka strony. We Włoszech scenariusz tradycyjnie pisany jest w dwóch pionowych kolumnach, obecnie jednak coraz częściej stosuje się format amerykański. Styl francuski (rzadziej używany), jednoczy metody włoską i amerykańską, zaś w Wielkiej Brytanii jedyna różnica w stosunku do layoutu amerykańskiego polega na pisaniu tytułów postaci wielkimi literami.
Styl.
Scenarzyści stosują charakterystyczną dla scenariusza gramatykę. Składają się na nią kolejne dwa aspekty:
Specyficznej gramatyki scenariusza używa się wprawdzie już tak długo, jak długo istnieją scenariusze, jednak w USA zyskała ona na znaczeniu dopiero wtedy, gdy scenarzyści stracili gwarancję sprzedaży swych prac wewnątrz systemu studyjnego. Obecnie, aby przyciągnąć klienta, obrazujący styl pisania stał się dla scenarzystów nieodzowny, skoro oferowany produkt musi atrakcyjnie przekazywać zarówno fabułę, jak i sposób jej opowiadania.
Scenariusz tworzony według formatu – który zachęca, a nawet zobowiązuje do pisania w ramach filmowych zasad – zawiera już rozwiązania filmowo-wizualne, a nie wyłącznie fabularne. W Polsce scenarzyści muszą praktykować obrazujący styl pisania, aby producenci czy sponsorzy na wolnym rynku mogli wyrobić sobie opinię na temat ich produktu.
Programy dla scenarzystów.
W celu poprawnego sformatowania scenariusza używa się specjalistycznych programów edytorskich (np. zagraniczny i najpopularniejszy Final Draft, a także Movie Outline, Celtx, czy polski Scenarius) lub nakładek na edytory tekstu (np. Screenwright). Używanie tych programów nie jest obligatoryjne, jednakże znacznie ułatwia pracę nad pisaniem scenariusza i jego wydrukiem.
Unikalną cechą wszystkich tych programów, jest ich zgodność z formatem scenariusza (np. ułożenie odpowiednich marginesów strony, zastosowanie odpowiedniego kroju czcionki), a także funkcja inteligentnych podpowiedzi, dzięki którym szybciej można sformatować i stworzyć scenariusz.

</doc>
<doc id="74117" url="https://pl.wikipedia.org/wiki?curid=74117" title="Atak brute-force">
Atak brute-force



</doc>
<doc id="74119" url="https://pl.wikipedia.org/wiki?curid=74119" title="Przedział ufności">
Przedział ufności

Przedział ufności – podstawowe narzędzie estymacji przedziałowej. Pojęcie to zostało wprowadzone do statystyki przez matematyka polskiego pochodzenia Jerzego Spławę-Neymana. Występuje w wielu wariantach, w klasycznym wąskim rozumieniu opiera się o błąd standardowy. Szczególny przypadek przedziału ufności w badaniach ankietowych jest zwyczajowo określany marginesem błędu.
Definicja.
Niech cecha formula_1 ma rozkład w populacji z nieznanym parametrem formula_2 Z populacji wybieramy próbę losową formula_3 Przedziałem ufności o współczynniku ufności formula_4 nazywamy taki przedział formula_5 który spełnia warunek:
gdzie formula_7 i formula_8 są funkcjami wyznaczonymi na podstawie próby losowej.
Podobnie jak w przypadku estymatorów definicja pozwala na dowolność wyboru funkcji z próby, jednak tutaj kryterium wyboru najlepszych funkcji narzuca się automatycznie – zazwyczaj będziemy poszukiwać przedziałów najkrótszych.
Współczynnik ufności formula_4 jest wielkością, którą można interpretować w następujący sposób: jest to prawdopodobieństwo wyznaczenia takiego przedziału, że rzeczywista wartość parametru formula_10 w populacji znajdzie się w tym przedziale. Im większa wartość tego współczynnika, tym szerszy przedział ufności, a więc mniejsza dokładność estymacji parametru. Im mniejsza wartość formula_11 tym większa dokładność estymacji, ale jednocześnie tym większe prawdopodobieństwo popełnienia błędu. Wybór odpowiedniego współczynnika jest więc kompromisem pomiędzy dokładnością estymacji a ryzykiem błędu. W praktyce przyjmuje się zazwyczaj wartości: 0,99; 0,95 lub 0,90, zależnie od parametru.
Interpretacja.
Przedziały ufności konstruowane w oparciu o paradygmat częstościowy weryfikacji hipotez statystycznych niosą ze sobą trudności interpretacyjne typowe dla tego podejścia. Metodologia ta nie była tworzona jako narzędzie służące do jednorazowego szacowania parametrów, lecz długoterminowej kontroli błędów, co jest z reguły kontrintuicyjne dla użytkowników. Zdaniem niektórych statystyków preferujących paradygmat bayesowski, jak Hoekstra i in., lub Gelman, prawidłowa interpretacja przedziałów ufności nie uprawnia w ścisłym sensie do przyjęcia, że z daną „ufnością” prawdziwa wartość parametru znajduje się w zaobserwowanym przedziale. Przy wielokrotnym powtarzaniu eksperymentu, 95% przedziałów ufności na poziomie 95% powinno w idealnych warunkach zawierać rzeczywistą wartość parametru, ale nie przekłada się to na równoważną pewność co do żadnego konkretnego przedziału, ani tym bardziej – średniej na której jest on skonstruowany. Do wniosków takich w pełni uprawniają na przykład metody bayesowskie.
Dla ilustracji, osoba, która kierowałaby się przedziałami ufności w grze hazardowej, w przypadku wielu rodzajów danych przegrywałaby statystycznie częściej, niż sugerują nominalne właściwości tych przedziałów. Według badań z 2004 r. większość naukowców jest przekonana, że średnie arytmetyczne uzyskane dla kolejnych prób losowych będą się zawierały w skonstruowanym 95% przedziale ufności z częstotliwością 95%. W rzeczywistości kolejne średnie z próbek zawierają się w skonstruowanym przedziale z prawdopodobieństwem ok. 83,4% dla próbek z rozkładu normalnego. W wielu przypadkach przedziały skonstruowane z użyciem statystyk odpornościowych są bardziej niezawodne, ale i w tym przypadku wykryto wyjątki.
Z przyjęciem tej nieintuicyjnej i zniuansowanej interpretacji ma jednak problem większość osób, nawet badaczy-praktyków. Dodatkowo, w praktyce dobór prób i pomiary nie są nigdy realizowane w idealnej zgodności z założeniami modeli statystycznych. Ogólnie rzecz biorąc, zaleca się traktowanie nominalnego poziomu ufności jako przeszacowującego epistemologiczną pewność wyników, oraz używanie statystyk bayesowskich do zastosowań ściśle epistemologicznych.
Przykłady przedziałów ufności.
Ponieważ szukamy jak najkrótszych przedziałów ufności, dlatego przy wyznaczaniu przedziału staramy się wykorzystać jak najwięcej dostępnych informacji o rozkładzie cechy w populacji. Jeśli np. cecha ma rozkład normalny z odchyleniem standardowym formula_12 to zastosowanie wzoru na przedział ufności dla nieznanego formula_13 również da poprawny wynik, jednak przedział otrzymany tą metodą będzie szerszy, czyli mniej dokładny. Z kolei wzory ogólniejsze, np. dla nieznanego rozkładu, często korzystają z rozkładów granicznych estymatorów i dlatego wymagają dużej liczebności próby.
Przedział ufności dla średniej.
Znane odchylenie standardowe.
Cecha ma w populacji rozkład normalny formula_14 przy czym odchylenie standardowe formula_13 jest znane. Przedział ufności dla parametru formula_16 tego rozkładu ma postać:
lub równoważnie
gdzie:
Nieznane odchylenie standardowe.
Cecha ma w populacji rozkład normalny formula_14 przy czym odchylenie standardowe formula_13 jest nieznane. Przedział ufności dla parametru formula_16 tego rozkładu ma postać:
gdzie:
Zwykle stosuje się ten wzór dla małej próby formula_35 Tak naprawdę działa on dla każdej wielkości próby, jednak dla dużych prób można przybliżyć rozkład t Studenta rozkładem normalnym, co jest łatwiejsze do wyliczenia a dające niemal takie same wartości (patrz niżej).
Nieznane odchylenie standardowe – duża próba (n &gt; 30).
Cecha ma w populacji rozkład normalny formula_14 przy czym odchylenie standardowe formula_13 jest nieznane, a próba jest duża (n&gt;30). Granica 30 jest czysto umowna, im formula_19 jest większe, tym wzór dokładniejszy. Przedział ufności dla parametru m tego rozkładu ma postać:
gdzie:
Przedział ufności dla wariancji.
Poniższy wzór pozwala wyznaczyć przedział ufności dla wariancji w populacji o rozkładzie normalnym formula_45
gdzie:
gdzie formula_53 ma rozkład chi-kwadrat z formula_34 stopniami swobody.
Podobnie jak poprzednio, zwykle stosuje się ten wzór dla małej próby (n &lt; 30), choć również działa on dla każdej wielkości próby.
Duża próba (n &gt; 30).
Poniższy wzór pozwala wyznaczyć przedział ufności dla wariancji w populacji o rozkładzie normalnym formula_45 dla dużej próby, czyli umownie dla formula_56
gdzie:
gdzie formula_62 jest zmienną losową o rozkładzie normalnym formula_24
Przedział ufności dla odsetka (wskaźnik struktury).
Poniższy wzór pozwala wyznaczyć przedział ufności dla odsetka w populacji o rozkładzie normalnym formula_45
gdzie:
Przedział ufności dla współczynnika korelacji.
Poniższy wzór pozwala wyznaczyć przedział ufności dla współczynnika korelacji w populacji o rozkładzie normalnym formula_72 Tak jak poprzednio, działa on dla dowolnej próby, choć jest zwykle stosowany tylko dla prób małych formula_35
gdzie:
Duża próba (n &gt; 30).
Poniższy wzór pozwala wyznaczyć przedział ufności dla współczynnika korelacji w populacji o rozkładzie normalnym formula_45
gdzie:
Przedział ufności dla współczynnika formula_90.
Poniższy wzór pozwala wyznaczyć przedział ufności dla współczynnika formula_90 w populacji o rozkładzie normalnym formula_45
gdzie:
Minimalna liczebność próby.
Jeśli chcemy oszacować parametr z określoną dokładnością formula_98 możemy – po odpowiednich przekształceniach wzorów na przedziały ufności – wyznaczyć liczebność próby losowej potrzebną do osiągnięcia zakładanej dokładności.
"Przykład": Wiemy, że wzrost wikipedystów ma rozkład normalny z odchyleniem standardowym 25,28 cm (dane chyba nieprawdziwe). Obliczmy, ilu wikipedystów wystarczy zmierzyć, aby z prawdopodobieństwem 95% wyznaczyć średni wzrost wikipedysty z dokładnością do 5 cm.
Jeśli chcemy uzyskać dokładność 5 cm, należy zadbać o to, aby połowa długości przedziału ufności była mniejsza lub równa niż 5 cm. Ze wzoru na przedział ufności dla rozkładu normalnego o znanym odchyleniu standardowym wynika, że dokładność estymacji powinna spełniać zależność:
Przekształcamy podaną nierówność, uzyskując pożądany wzór na liczebność próby:
Podstawiając do wzoru wartości formula_13 = 25,28; d = 5 cm; formula_60 = 1,96 (wartość obliczona na podstawie tablic rozkładu normalnego), uzyskujemy minimalną wielkość próby na poziomie 99 wikipedystów.

</doc>
<doc id="74120" url="https://pl.wikipedia.org/wiki?curid=74120" title="Office of Strategic Services">
Office of Strategic Services

Office of Strategic Services (OSS), ang. "Biuro Służb Strategicznych" – agencja wywiadowcza Stanów Zjednoczonych działająca w latach 1942–1946. Poprzednik CIA.
Utworzenie OSS.
13 czerwca 1942 roku prezydent Franklin Delano Roosevelt postanowił zlikwidować działającą dotychczas (od 11 lipca 1941) organizację "Koordynatora Informacji" ("Coordinator of Information – COI") i na jej miejsce utworzyć nową agencję wywiadowczą nazwaną "Biuro Służb Strategicznych" (Office of Strategic Services – OSS), podlegającą "Połączonemu Komitetowi Szefów Sztabów – JCS". Departamenty "COI" zostały przydzielone do innych instytucji wywiadowczych – "Służby Propagandowe" zostały przydzielone do także nowo utworzonego "Biura Informacji Wojennej", a pozostałość zlikwidowanej "COI" do Biura Służb Strategicznych – OSS.
Zadania OSS.
Zadaniem nowej agencji było m.in. gromadzenie i analiza materiału strategicznego dla "Komitetu Połączonych Szefów Sztabów" (Joint Chiefs of Staff – JCS) oraz planowanie operacji specjalnych potrzebnych "JCS" i kierowanie ich realizacją.
Personel OSS.
Personel Biura Służb Strategicznych składał się z oddelegowanych przedstawicieli wszystkich rodzajów sił zbrojnych, armii, lotnictwa działającego jeszcze wtedy jako U.S. Army Air Corps, piechoty morskiej, marynarki wojennej, dlatego też OSS podlegało pod Kolegium Połączonych Szefów Sztabów. Kierownictwo nad Biurem Służb Strategicznych sprawował William J. Donovan.
Organizacja OSS.
Office of Strategic Services (OSS) zorganizowany był na wzór "Kierownictwa Operacji Specjalnych" – (Special Operations Executive – "SOE"), agencji wywiadowczej utworzonej w Wielkiej Brytanii w czerwcu 1940 roku, głównie do prowadzenia sabotażu i wspierania ruchu oporu w okupowanej Europie.
Struktura organizacyjna Biura Służb Strategicznych.
Office of Strategic Services składał się z pięciu wydziałów:
Współpraca polsko - amerykańska: Project Eagle.
Powstała w 1942 sekcja polska OSS w Londynie, pod koniec II wojny światowej, przeprowadziła szereg tajnych operacji w ramach „Project Eagle” (pol. Projekt Orzeł). Jego istotą było, za zgodą rządu gen. Władysława Sikorskiego, przeszkolenie oraz zrzucenie ze spadochronem na teren Niemiec, jako agentów OSS, wybranych żołnierzy Samodzielnej Kompanii Grenadierów. Wybrano 32 Polaków ze Śląska, Pomorza oraz Poznańskiego, znakomicie mówiących po niemiecku. Zostali zrzuceni ze spadochronem w 16 dwuosobowych grupach (wywiadowca oraz radiotelegrafista), w celu pozyskania strategicznie istotnych informacji. Przez Amerykanów nazywani byli "Joes" (w amerykańskim żargonie wojskowym "Joe" oznacza agenta zrzuconego na teren wroga). Oprócz dwóch, wszyscy Polacy powrócili po wykonaniu zadania, większość została odznaczona przez Amerykanów .
Polscy spadochroniarze OSS.
Od marca do kwietnia 1945 w ramach „Project Eagle” zrzucono na teren Niemiec 32 polskich spadochroniarzy. Dane pochodzą z odtajnionego w 1984, przekazanego do Narodowego Archiwum w Waszyngtonie, przez William’a Casey’a, dyrektora CIA, zbioru dokumentów "OSS London: Special Operations Branch and Secret Intelligence Branch War Diaries" :
Likwidacja OSS.
Pod koniec wojny szef OSS, William J. Donovan, przedstawił prezydentowi Rooseveltowi propozycję utworzenia wzorowanej na OSS agencji wywiadowczej, przystosowanej do działań w czasie pokoju. Do realizacji nowego pomysłu Donovana nie doszło, gdyż prezydent Roosevelt zmarł nagle 12 kwietnia 1945. Jego następca, Harry Truman, rozwiązał Biuro Służb Strategicznych 1 października 1945. Mimo to OSS prowadziło swą działalność jeszcze do 12 stycznia 1946. Część pracowników cywilnych i wojskowych OSS, liczącą 1362 osoby, przeniesiono do "Tymczasowej Służby Badań i Wywiadu" podległej "Departamentowi Stanu", resztę personelu – 9028 osób, zatrudniono w nowo utworzonej "Jednostce Służby Strategicznej" – ("Strategic Service Unit – SSU"), która następnie przekształcona została w Centralną Agencję Wywiadowczą.

</doc>
<doc id="74121" url="https://pl.wikipedia.org/wiki?curid=74121" title="Kod bajtowy Perla">
Kod bajtowy Perla

Kod bajtowy Perla używany w Perlu 5 jest maszyną stosową z operacjami umiarkowanie wysokiego poziomu. Perl 6 używać będzie maszyny wirtualnej Parrot.
Wynikiem kompilacji:
 print "Hello, world!\n";
jest następujący bytecode:
 OP enter
 COP nextstate
 OP pushmark
 SVOP const PV "Hello, world!\n"
 LISTOP print
 LISTOP leave
Klasy opcodów.
Opcody są pogrupowane w kilka klas zależnie od tego na jakich argumentach działają. Klasy te to:
Stos.
Stos nie zawiera obiektów, a jedynie wskaźniki do nich.
Żeby wywołać operacje unarną lub binarną umieszczamy jej argumenty na stosie i wywołujemy ją.
Na przykład operacja unarna codice_1 pobierze najwyższy element ze stosu i wstawi na stos jego zanegowaną wartość, operacja binarna codice_2 pobierze dwa najwyższe elementy ze stosu i wstawi ich sumę.
Żeby wywołać operację wymagającą większej ilości argumentów:
Przykład wywołania codice_7:
 COP nextstate
 SVOP const PV "Hello, world!\n"
 PADOP gvsv GV *x
 BINOP sassign
Przykład wywołania codice_8:
 PADOP gvsv GV *y
 UNOP negate
 PADOP gvsv GV *x
 BINOP sassign
Przykład wywołania codice_9:
 PADOP gvsv GV *y
 PADOP gvsv GV *z
 BINOP add
 PADOP gvsv GV *x
 BINOP sassign
Przykład wywołania codice_10:
 OP pushmark
 SVOP const IV 1
 SVOP const IV 2
 SVOP const IV 3
 LISTOP print
Przykład wywołania codice_11:
 COP nextstate
 OP pushmark
 SVOP const IV 1
 SVOP const IV 2
 SVOP const IV 3
 PADOP gv GV *foo
 UNOP entersub
Operacje na zmiennych skalarnych.
Opcode codice_12 umieszcza na stosie adres zmiennej.
Opcode codice_13 umieszcza na stosie stałą.
Opcode codice_14 przypisuje zmiennej, odnośnik do której adres znajduje się na najwyższej pozycji stosu. Adres zostaje zdjęty ze stosu, ale wartość zostaje.
Przykład wywołania codice_15:
 PADOP gvsv GV *y
 PADOP gvsv GV *x
 BINOP sassign
Przykład wywołania codice_16:
 PADOP gvsv GV *z
 PADOP gvsv GV *y
 BINOP sassign
 PADOP gvsv GV *x
 BINOP sassign
Operacje na liczbach.
Podstawowe operacje arytmetyczne to:
Operatory codice_17 i codice_18 działają też na łańcuchach. Wersje pre- i post- różnią się tym, co zostaje na stosie.

</doc>
<doc id="74122" url="https://pl.wikipedia.org/wiki?curid=74122" title="Minimalna liczebność próby">
Minimalna liczebność próby



</doc>
<doc id="74123" url="https://pl.wikipedia.org/wiki?curid=74123" title="Zbiór zdarzeń elementarnych">
Zbiór zdarzeń elementarnych



</doc>
<doc id="74125" url="https://pl.wikipedia.org/wiki?curid=74125" title="Békéscsaba">
Békéscsaba

Békéscsaba – miasto (64,1 tys. mieszkańców - I 2011 r.) na Węgrzech, położone w południowo-wschodniej części Wielkiej Niziny Węgierskiej. Stolica komitatu Békés.
Pierwsze pisemne wzmianki w 1330 roku. Na początku XVIII wieku osiedlili się tu słowaccy luteranie. Prawa miejskie od 1841 roku. Duże skupisko mniejszości słowackiej. Miasto słynie z produkcji kiełbasy czabajskiej.
Historia.
Tereny te były zamieszkane od czasów starożytnych. W epoce żelaza podbijane kolejno przez Scytów, Celtów i Hunów. Po przybyciu Madziarów powstało na tych terenach wiele małych osad.
Pierwsza wzmianka o osadzie Csaba pochodzi z 1330 roku, jej nazwa (która jest także popularnym imieniem męskim) pochodzi z języka tureckiego. Oprócz tego na miejscu dzisiejszego miasta istniało wcześniej jeszcze 8 innych wsi. Kiedy Turcy podbili Węgry i kraj stał się częścią Imperium osmańskiego, miasto ocalało, ale podupadło w wyniku walk przeciwko najeźdźcom w XVII wieku.
W 1715 roku pojawia się wzmianka o Csabie jako o wymarłym mieście, ale już w rok później jest wymieniana jako miasto płacące podatki. Prawdopodobnie nowa Csaba została założona przez Jánosa Györga Harruckerna który zyskał poważanie i majątek za udział w walkach o wolność przeciwko Turkom i kupił tereny zwane krajem Békés. Przed rokiem 1847 miasto trafiło do grona dwudziestu największych miast Węgier, zamieszkane było przez 22 tysięcy ludzi. Niemniej jednak, Csaba była dalej raczej dużą wsią z brudnymi domami i zatłoczonymi ulicami.
W 1858 roku miasto zostało połączone linią kolejową. To spowodowało rozwój - zostały zbudowane nowe domy i fabryki. Miasto zaczęło prosperować. Jednak pod koniec XIX wieku bezrobocie spowodowało kryzys. W 1891 wybuchł bunt, stłumiony przez rumuńskich żołnierzy. Jedną z najważniejszych osób w polityce miasta był András L. Áchim, który ustanowił spotkanie chłopów i odniósł sukces w przekształceniu Békéscsaby w "miasto z radą".
I wojna światowa przyniosła miastu wiele zniszczeń. Między 1919 i 1920 rokiem Békéscsaba znajdowała się pod rumuńską okupacją. Po traktacie wersalskim Węgry straciły swoje ważne południowe miasta Arad i Wielki Waradyn. Wobec tego Békéscsaba przejęła ich rolę stając się najważniejszym miastem regionu.
W okresie międzywojennym recesja spowodowała biedę i bezrobocie. Powódź w roku 1925 także nie pomogła.
Podczas II wojny światowej bitwy nie toczyły się na tych terenach, ale dwa tragiczne wydarzenia zaszokowały miasto w 1944 roku: między 24 a 26 czerwca ponad 3000 Żydów zostało wywiezionych do Auschwitz-Birkenau. Natomiast 21 września Brytyjczycy i Amerykanie zbombardowali stację kolejową, zabijając ponad 100 osób. 6 października Békéscsaba znalazła się pod okupacją sowiecką.
W czasach komunistycznych Békéscsaba stała się stolicą regionu Békés w roku 1950 i zaczęła się rozwijać w jedno w najważniejszych centrów przemysłu spożywczego Węgier. Po zmianie ustroju w 1990 roku przemysł przeżył kryzys, a wiele ludzi straciło pracę. Dziś Békéscsaba znowu rozwija się i prosperuje.
Transport.
W mieście znajdują się dworzec kolejowy oraz dworzec autobusowy.
Sport.
W mieście działa klub piłkarski Békéscsaba 1912 Előre – zdobywca Pucharu Węgier z 1988 r.

</doc>
<doc id="74126" url="https://pl.wikipedia.org/wiki?curid=74126" title="Békécsaba">
Békécsaba



</doc>
<doc id="74127" url="https://pl.wikipedia.org/wiki?curid=74127" title="Bekescsaba">
Bekescsaba



</doc>
<doc id="74128" url="https://pl.wikipedia.org/wiki?curid=74128" title="Zagłębie Dąbrowskie">
Zagłębie Dąbrowskie

Zagłębie Dąbrowskie – region geograficzno-historyczny w zachodniej Małopolsce, na pograniczu z Górnym Śląskiem, zlokalizowany w widłach trzech rzek: Białej Przemszy, Czarnej Przemszy oraz Brynicy. Obecnie leży we wschodniej części województwa śląskiego i stanowi północno-wschodnią część Górnośląskiego Okręgu Przemysłowego.
Nazwa.
Przymiotnik „dąbrowskie” wziął się od jednego z najsilniejszych ośrodków przemysłowych regionu – Dąbrowy Górniczej. Nazwę „Zagłębie” wymyślił około 1850 r. Józef Cieszkowski, wówczas naczelny zawiadowca kopalni rządowych Zachodniego Okręgu Węglowego w Dąbrowie. W niemieckiej literaturze fachowej region nazywany był najczęściej jako "das Polnische Kohle(n)becken", czyli "Zagłębie Polskie" (w opozycji do Zagłębia na Górnym Śląsku), a przymiotnik Dąbrowski był używany w Polsce od lat 80. XIX wieku.
Granice.
Nie ma pełnej zgodności co do dokładnych granic regionu. Najwyraźniejsza jest zachodnia granica Zagłębia ze Śląskiem, która przebiega wzdłuż podziałów historyczno-kulturowych i opiera się na rzece Brynicy oraz Przemszy Czarnej i Białej. Południowa granica przebiega wzdłuż granic zaborów – rosyjskiego i austriackiego. Wschodnie i północne granice regionu są mało ostre.
W wąskim znaczeniu.
Granice w tym znaczeniu są oparte na dzisiejszych odczuciach i tożsamości mieszkańców. Obejmują one obszar Sosnowca, Dąbrowy Górniczej, Będzina, Czeladzi, Wojkowic i Sławkowa.
W szerokim znaczeniu.
W szerokim rozumieniu, biorąc pod uwagę historyczne związki i wspólnotę losów oraz etnografię, uznaje się, że Zagłębie Dąbrowskie obejmuje także powiat zawierciański, myszkowski, olkuski, będziński oraz gminę Ożarowice w powiecie tarnogórskim, choć im dalej na wschód, samoświadomość regionalna mieszkańców tych terenów staje się coraz bardziej dyskusyjna.
Historia.
Zagłębie Dąbrowskie jako region uformowało się w XIX wieku i dopiero od tego czasu można mówić o nim jako osobnym regionie. Do czasów rozbiorów Polski obszar ten (Będzin, Sławków) był częścią województwa krakowskiego. Część północno-zachodnia (Siewierz, Czeladź) stanowiła południową część dawnego księstwa siewierskiego.
Okres rozbiorów Polski.
Po III rozbiorze teren ten należał krótko (1795–1807) do Prus jako nowo utworzona prowincja pod nazwą Nowy Śląsk, a następnie do Księstwa Warszawskiego w departamencie krakowskim i Królestwa Kongresowego (1815–1914) – najpierw jako część województwa krakowskiego, później guberni radomskiej, a po powstaniu styczniowym guberni piotrkowskiej.
Industrializacja.
Od początku XIX wieku region ulegał znacznym przeobrażeniom i napływowi ludności związanym z odkryciem na jego terenie pokładów węgla. Główna Dyrekcja Górnicza w Kielcach utworzyła tu wówczas Dozorstwo Olkusko-Siewierskie, a w 1833 roku, gdy pieczę nad rozwojem rządowych kopalń i hut przejął Bank Polski, zostało ono włączone wraz z dozorstwem pankowskim do nowo powstałego Zachodniego Okręgu Górniczego ze stolicą w Dąbrowie Górniczej. W 1848 roku została ukończona linia kolejowa łącząca Warszawę z Sosnowcem tzw. Kolej Warszawsko-Wiedeńska.
Zrywy niepodległościowe.
Pod zaborem rosyjskim miały tu miejsce walki w trakcie powstania styczniowego. Bitwa o Sosnowiec, zakończona sukcesem, pozwoliła na krótki okres kontroli tego terenu przez władze Rządu Narodowego. Podobna sytuacja powtórzyła się w trakcie rewolucji 1905 roku, kiedy to powołano do istnienia Republikę Zagłębiowską.
II Rzeczpospolita.
W II Rzeczypospolitej obszar Zagłębia wraz z Częstochową i Kielcami jako stolicą wszedł w skład województwa kieleckiego. 1 stycznia 1927 roku powstał powiat zawierciański, a 12 kwietnia 1928 roku utworzony został powiat grodzki dla miasta Sosnowiec. Zagłębie Dąbrowskie stanowiło najbardziej zurbanizowany obszar województwa kieleckiego. W chwili powstania tego województwa Sosnowiec był największym jego miastem, później zaś drugim takowym, ustępując Częstochowie a wyprzedzając dalsze w kolejności Radom i Kielce. W stolicy województwa, Kielcach, znajdował się oddział wychodzącego w Sosnowcu wysokonakładowego dziennika Expres Zagłębia. W roku 1928 z Zagłębia Dąbrowskiego pochodziło ok. 18% polskiego wydobycia węgla kamiennego, w 1938 – 17%.
Do dzisiaj istnieją znaczne różnice kulturowe w porównaniu z sąsiednim Górnym Śląskiem. Granica między Śląskiem a Zagłębiem, mająca charakter historyczny, kulturowy i dialektowy, biegnie rzekami: Brynicą i Czarną Przemszą.

</doc>
<doc id="74129" url="https://pl.wikipedia.org/wiki?curid=74129" title="Martin Borman">
Martin Borman



</doc>
<doc id="74134" url="https://pl.wikipedia.org/wiki?curid=74134" title="Freikorps">
Freikorps

Freikorps (niem. "wolny korpus") – ochotnicze, nacjonalistyczne formacje paramilitarne działające w Niemczech w latach 1918–1922, założone przez zdemobilizowanych żołnierzy, uczestniczące w walkach z powstańcami polskimi (I powstanie śląskie, III powstanie śląskie), w tłumieniu rewolucji w Niemczech i w walkach o Rygę.
Wprowadzenie.
W 1813 w Rogau-Rosenau niemieccy studenci Uniwersytetu Wrocławskiego, pod dowództwem majora Adolfa Lützowa, utworzyli antynapoleońskie ugrupowanie militarne. Rozbite zostało w starciach z regularnymi wojskami napoleońskimi, ale dało impuls do szerszego oporu przeciwko Napoleonowi w Prusach. Od barw mundurowych jego oddziałów wywodzi się kolorystyka dzisiejszej flagi Niemiec.
Powtórnie Freikorpsy pojawiły się w 1918, kiedy zaczął tworzyć się cały system organizacji mających zahamować lewicowe przemiany. Dysponowały one bronią z magazynów wojskowych i dużą liczbą zdemobilizowanych żołnierzy.
W miastach powstała Bürgwehra, pilnująca bezpieczeństwa miast i koszar. Technische Nothilfe były to oficjalnie grupy pomocy technicznej, a nieoficjalnie organizacja zajmowała się działalnością terrorystyczną oraz zwalczaniem strajków robotniczych. W jej skład wchodziły Straż Komunikacyjna (Verkehrswehra), Straż Portowa (Küstenwehra), Straż Przemysłowa (Industriewehra). Kolejną organizacją była Straż Obywatelska (Einwohnerwehra). Jednak wszystkie te organizacje nie miały odpowiedniej siły i zdolności organizacyjnej, dlatego też powstała potrzeba utworzenia ochotniczych uderzeniowych jednostek wojskowych.
Powstanie Freikorpsów.
Krótko po I wojnie światowej powstały próbujące nawiązać do tradycji freikorpsów nacjonalistyczne niemieckie organizacje paramilitarne. Jedną z motywacji członków Freikorpsów była chęć walki z ruchem komunistycznym, który szerzył się w Niemczech po rosyjskiej rewolucji. Organizacje te zyskały wsparcie ze strony niemieckiego ministra obrony Gustava Noske, który wykorzystał je m.in. do zniszczenia Związku Spartakusa (śmierć ponieśli wtedy Karol Liebknecht i Róża Luksemburg).
Pierwszy Freikorps utworzył w Westfalii w grudniu 1918 gen. Georg Maercker. Oddział ten powstał na bazie dowodzonej przez niego dywizji, i przyjął nazwę "Freiwilliges Landesjägerkorps". Władzom wojskowym bardzo spodobała się ta inicjatywa, a rząd niemiecki zalegalizował je już 6 stycznia 1919. Formacje te zaczęły się szybko rozwijać, dochodząc pod koniec 1919 do ponad 100 jednostek.
Nowe jednostki nawiązywały do tradycji starych jednostek armii niemieckiej (3. Garde Infanterie Brigade, 2. Garde Dragoner Regiment) przejmując ich oznaczenia i barwy, lub były werbowane na nowo przez dowódców (Freikorps Hülsen, Baterie Schmidt, Freikorps Lichtschlag), albo też były organizowane według rodzaju broni.
Działalność.
Freikorpsy były finansowane przez rząd, armię, ziemiaństwo oraz przemysłowców. W połowie 1919 roku we Freikorpsach służyło prawie 400 000 żołnierzy.
Freikorpsy brały też udział w walce z Polakami w powstaniach śląskich, wówczas punktem ich koncentracji był Prudnik.
Do najbardziej znanych Freikorpsów należały:
Freikorpsy zostały rozwiązane w 1922. Ich członkami byli niektórzy przyszli czołowi działacze partii nazistowskiej, jak Ernst Röhm, przywódca SA oraz Rudolf Höss, komendant obozu koncentracyjnego Auschwitz.
Wielu członków Freikorpsów pozostało przez jakiś czas poza oficjalnymi strukturami III Rzeszy, a jego weterani – po przejęciu władzy przez Hitlera – powtarzali niekiedy: „Gdzie był Hitler w 1919 i 1920 roku, gdy walczyliśmy z komunistami?” Hermann Ehrhardt i jego zastępca Eberhard Kautter, przywódcy Ligi Wikingów odmówili poparcia Hitlera i Ludendorffa w puczu monachijskim i spiskowali przeciw nim. Następnie jednak przyłączyli się do nazistów.

</doc>
<doc id="74139" url="https://pl.wikipedia.org/wiki?curid=74139" title="Proza">
Proza

Proza – pojęcie z zakresu teorii literatury, mające różne znaczenia:

</doc>
<doc id="74141" url="https://pl.wikipedia.org/wiki?curid=74141" title="Wojna rosyjsko-szwedzka (1788–1790)">
Wojna rosyjsko-szwedzka (1788–1790)

Wojna rosyjsko-szwedzka miała miejsce w latach 1788–1790.
W 1788, w momencie gdy Rosja uwikłana była w wojnę z Turcją, król szwedzki Gustaw III, wspierany przez dyplomację Wielkiej Brytanii, Holandii i Prus zdecydował się na uderzenie na Rosję z Finlandii w kierunku Petersburga 27 czerwca 1788.
24 sierpnia 1789 Rosjanie pokonali flotę szwedzką w pierwszej bitwie pod Svensksund, niszcząc 33 okręty wroga. Po tej klęsce Szwedzi odbudowali flotę i już rok później w dniach 2–9 lipca doszło do drugiej bitwy pod Svensksund. W największej bitwie morskiej w historii Skandynawii (195 jednostek szwedzkich naprzeciwko 151 rosyjskich) Szwedom udał się rewanż za poprzedni rok. Rosjanie stracili 53 okręty i zdecydowali się zawrzeć pokój. W tym samym czasie Duńczycy sprzymierzeni z Rosją oblegli Göteborg. Jednak dzięki wstawiennictwu Wielkiej Brytanii zawarli oni w roku 1790 sojusz ze Szwecją. 
Pokój rosyjsko-szwedzki zawarto ostatecznie dnia 14 sierpnia 1790 w Värälä. Utrzymywał on dotychczasowe granice między państwami, przewidywał wymianę jeńców oraz zapewniał Szwecji pewne przywileje gospodarcze w rosyjskich portach. Ponadto Rosja wstrzymała się od ingerowania w sytuację wewnętrzną Szwecji.

</doc>
<doc id="74143" url="https://pl.wikipedia.org/wiki?curid=74143" title="Desmond Tutu">
Desmond Tutu

Desmond Mpilo Tutu (ur. 7 października 1931 w Klerksdorp, zm. 26 grudnia 2021 w Kapsztadzie) – południowoafrykański biskup anglikański, zwierzchnik tamtejszego Kościoła, od lat 70. XX w. aktywny przeciwnik apartheidu. Był pierwszym czarnoskórym arcybiskupem południowoafrykańskiego Kościoła anglikańskiego. W 1984 został laureatem Pokojowej Nagrody Nobla.
Życiorys.
W 1960 przyjął święcenia kapłańskie w Kościele anglikańskim. Ukończył studia teologiczne na Uniwersytecie Londyńskim. W latach 1975–78 był biskupem Lesotho, w 1985 został biskupem Johannesburga. W połowie lat 70. zaangażował się w działania przeciwko segregacji rasowej w RPA, stając się ważną postacią tego ruchu.
Przeforsował wprowadzenie do konstytucji RPA zakazu dyskryminacji. Najbardziej zasłużył się dla pojednania między białymi i czarnoskórymi, co uchroniło RPA przed chaosem konfliktu etnicznego. Obrońca osób LGBT, prześladowanych w Afryce, działacz na rzecz równouprawnienia osób homoseksualnych (m.in. popierał małżeństwa osób tej samej płci). Działacz na rzecz praw człowieka i czołowy przedstawiciel ruchu prewencji HIV/AIDS w Afryce.
18 listopada 2007 w wywiadzie dla BBC Radio 4 oskarżył Kościół anglikański o obsesję na punkcie homoseksualności, dodając: „Jeżeli Bóg, jak mówią, jest homofobiczny, nie oddawałbym mu uwielbienia”.
Życie prywatne.
2 lipca 1955 ożenił się z Leah Nomalizo Tutu, z którą miał czworo dzieci: Trevora Thamsanqa, Theresę Thandekę, Naomi Nontombi oraz Mpho Andreę.

</doc>
<doc id="74144" url="https://pl.wikipedia.org/wiki?curid=74144" title="Andriej Sacharow">
Andriej Sacharow

Andriej Dmitrijewicz Sacharow (, ur. 21 maja 1921 w Moskwie, zm. 14 grudnia 1989 tamże) – rosyjski fizyk jądrowy, twórca m.in. teorii indukowanej grawitacji, działacz polityczny, laureat Pokojowej Nagrody Nobla. Członek Akademii Nauk Związku Radzieckiego, deputowany na I Kongres Deputowanych Ludowych Związku Radzieckiego.
Życiorys.
W 1938 rozpoczął studia na Pedagogicznym Uniwersytecie Moskiewskim. Ukończył je w Aszchabadzie, ponieważ uczelnia musiała zostać ewakuowana w trakcie inwazji niemieckiej w 1941. Następnie zaczął pracę laboratoryjną w Uljanowsku. Powrócił do Moskwy w 1945, gdzie w 1947 uzyskał doktorat. Zajmował się m.in. promieniowaniem kosmicznym. W połowie 1948 trafił do zespołu Igora Kurczatowa, gdzie zaczął pracę w radzieckim programie jądrowym. Po śmierci Kurczatowa został szefem programu, stając się współtwórcą radzieckiej bomby wodorowej. Widząc skutki dokonywanych prób, odmówił dalszych badań, stając się dysydentem.
W 1964 podczas wyborów do Akademii Nauk zabrał głos atakując m.in. hołubionego przez władzę Trofima Łysenkę. Od tego czasu coraz częściej zabierał głos w sprawach społecznych i politycznych. W 1968 napisał długi esej "Rozmyślania o postępie, pokojowym współistnieniu i wolności intelektualnej". Wydano go w nakładzie 18 mln egzemplarzy, najpierw jako samizdat, a następnie za granicą. To spowodowało ostrą reakcję władz. Został wyrzucony z pracy w ośrodku badań jądrowych i pozbawiony wszelkich tytułów. Mimo to działał na rzecz rozbrojenia, ograniczenia potencjałów nuklearnych, demokracji i poszanowania praw człowieka. W 1975 r. otrzymał Pokojową Nagrodę Nobla. Krytykował ustrój sowiecki, określając go jako totalitarny i jego poczynania – m.in. Interwencję Związku Radzieckiego w Afganistanie, określając ją jako "agresję".
3 grudnia 1986 wrócił do Moskwy z miasta Gorki (obecnie Niżny Nowogród), dokąd został zesłany w 1980 za protesty przeciwko agresji Związku Radzieckiego na Afganistan.
Był żonaty z Jeleną Bonner.
Pochowany na Cmentarzu Wostriakowskim w Moskwie.
Odznaczenia, wyróżnienia i upamiętnienie.
W 1975 za działalność na rzecz praw człowieka otrzymał Pokojową Nagrodę Nobla, którą przeznaczył na cele charytatywne.
Upamiętnienie.
Od 1988 nagrodę jego imienia w uznaniu dla osób zasłużonych w walce na rzecz praw człowieka i wolności nadaje Parlament Europejski.
16 grudnia 2010 Rada m.st. Warszawy nadała jednej z ulic na terenie dzielnicy Bielany imię Andrieja Sacharowa. W Polsce naukowiec patronuje jeszcze ulicom w Łodzi i Krakowie.

</doc>
<doc id="74148" url="https://pl.wikipedia.org/wiki?curid=74148" title="SMART">
SMART



</doc>
<doc id="74152" url="https://pl.wikipedia.org/wiki?curid=74152" title="ESP">
ESP



</doc>
<doc id="74153" url="https://pl.wikipedia.org/wiki?curid=74153" title="Formuła 1">
Formuła 1

Formuła 1 (inaczej Mistrzostwa Świata Formuły 1, oficjalny skrót F1) – przeprowadzany regularnie (corocznie) od 1950 roku cykl najbardziej prestiżowych międzynarodowych wyścigów samochodowych, znany również jako wyścigi Grand Prix, a jednocześnie klasa biorących w nich udział jednomiejscowych samochodów wyścigowych o otwartym nadwoziu. Dyscyplina sportu zapoczątkowana w Europie, obecnie o zasięgu globalnym, organizowana w Europie, Ameryce Południowej, Ameryce Północnej, Azji i Australii. Podczas danego sezonu odbywa się od kilkunastu do dwudziestu kilku wyścigów, poszczególnych grand prix, na wydzielonych torach ulicznych i na specjalnie stworzonych do tego celu torach zamkniętych.
Zasady Formuły 1 regulowane są przez Fédération Internationale de l’Automobile (FIA), której prezesem jest Mohammed Bin Sulayem. Za stronę finansową i medialną Formuły 1 odpowiedzialna jest Liberty Media, której przedstawicielami są Chase Carey, Ross Brawn i Sean Bratches.
Historia.
Początek wyścigów (1950–1958).
Pierwszym Mistrzem Świata Formuły 1 był Włoch Giuseppe Farina z zespołu Alfa Romeo w 1950 roku. Farina miał wówczas 3 pkt przewagi nad argentyńskim partnerem z zespołu Juanem Manuelem Fangio, który zdobył tytuł w sezonach 1951, 1954, 1955, 1956 oraz 1957. Jego pasmo sukcesów było przerwane przez dwukrotnego mistrza świata Alberto Ascariego z Ferrari.
Ten okres był zdominowany przez zespoły fabryczne – Alfę Romeo, Ferrari, Mercedesa i Maserati – cała czwórka współzawodniczyła jeszcze przed II wojną światową. W pierwszych sezonach używano przedwojennych samochodów takich jak Alfa Romeo 158. Wyposażone były w wąskie bieżnikowane opony i montowane z przodu silniki: 1,5-litrowe turbodoładowane lub 4,5-litrowe bez doładowania. Sezony 1952 i 1953 były rozgrywane według specyfikacji Formuły 2, używano silników bez turbodoładowania o pojemności 2 litrów, lub 1,5-litrowych silników z turbodoładowaniem. W 1954 wprowadzono nowe przepisy, pojemność silników ograniczono do 2,5 litra, Mercedes-Benz wprowadził model W196, który miał wiele innowacyjnych rozwiązań. Mercedes wygrał klasyfikacje kierowców w sezonach 1954 i 1955, przed wycofaniem się ze sportu po wypadku w 24h Le Mans w 1955 roku.
Zespoły garażowe (1959–1980).
Pierwszą ważną technologiczną zmianą było umieszczenie silnika za kierowcą, przez zespół Cooper. Rozwiązanie to było stosowane przez ten zespół w Formule 3, w latach pięćdziesiątych. Australijczyk Jack Brabham, i jego tytuły mistrza świata w sezonach 1959, 1960 i 1966, udowodniły przewagę tego rozwiązania. W sezonie 1961, wszystkie regularnie startujące zespoły zaczęły stosować takie rozwiązanie.
Pierwszym brytyjskim mistrzem świata był Mike Hawthorn, zdobył on tytuł jeżdżąc Ferrari w sezonie 1958. Niemniej jednak po tym, jak Colin Chapman dołączył do F1 jako konstruktor płyt podłogowych i później jako założyciel Team Lotus, brytyjskie, zielone bolidy zaczęły dominować przez następną dekadę.
W sezonie 1962, Lotus wprowadził samochód ze skorupową karoserią, stworzoną z aluminiowej blachy. To rozwiązanie okazało się największą zmianą od wprowadzenia silników montowanych z tyłu samochodu. W sezonie 1968, Lotus wprowadził malowanie Imperial Tobacco, w ten sposób wprowadzono sponsoring do Formuły 1.
Docisk aerodynamiczny powoli zyskiwał znaczenie w konstrukcjach samochodów od pojawienia się profilu lotniczego w późnych latach sześćdziesiątych. W późnych latach 70. Lotus zastosował efekt przypowierzchniowy, który zapewnił ogromny docisk i bardzo zwiększył prędkości w zakrętach.
Późniejsze lata.
W latach 80. zapoczątkowana została era silników z turbodoładowaniem, które osiągały moc ponad 1000 koni mechanicznych (735,5 kW). Były to pojazdy o największej mocy jakie kiedykolwiek uczestniczyły w tych wyścigach.
W latach 80. zaczęto stosować wiele usprawnień, które konstruowane były z myślą aby zapewnić kierowcom łatwiejsze prowadzenie pojazdów. Te usprawnienia to m.in.: aktywne zawieszenie, automatyczne skrzynie biegów, sterowanie wszystkimi czterema kołami i system kontroli trakcji. Niektóre z tych usprawnień były zaczerpnięte ze zwykłych samochodów ulicznych, ale inne, np. aktywne zawieszenie czy hamulce tarczowe, były specjalnie zaprojektowane dla Formuły 1 a potem znalazły zastosowanie w samochodach ulicznych.
W latach 90. żaden z zespołów wyraźnie nie dominował, najwięcej tytułów zdobył Williams, siedmiu kierowców zdobyło tytuły mistrza świata.
Od roku 1984, wyścigi Formuły 1 są zdominowane przez trzy zespoły: McLaren, Ferrari i Williams. Tylko w dziewięciu sezonach od tego czasu mistrzostwa nie zdobywał kierowca z któregoś z tych zespołów (Michael Schumacher w sezonach 1994 i 1995 zdobył tytuły dla zespołu Benetton, w sezonach 2005 i 2006 Fernando Alonso dla Renault, w sezonie 2009 Jenson Button dla zespołu Brawn GP, oraz w sezonach 2010, 2011, 2012 i 2013 Sebastian Vettel z zespołu Red Bull Racing). W pierwszych latach XXI w. znaczącą przewagę uzyskało jednak Ferrari wraz z Michaelem Schumacherem, którzy od 1999 nieprzerwanie zdobywali tytuły mistrza konstruktorów, a od sezonu 2000 tytuły mistrza kierowców. Koniec ich dominacji przyniósł sezon 2005, gdy najmłodszym Mistrzem Świata w historii Formuły 1 został Alonso, który ponownie powtórzył swój sukces w następnym sezonie w 2006 roku.
W sezonie 2007 walkę o mistrzostwo stoczyły zespoły McLaren i Ferrari. Pierwszy z nich został zdyskwalifikowany w klasyfikacji konstruktorów w wyniku afery szpiegowskiej. Alonso i debiutujący Hamilton wydawali się jednak głównymi kandydatami do tytułu. Decydującym wyścigiem było ostatnie w sezonie Grand Prix Brazylii. Niespodziewanie nowym Mistrzem Świata został Kimi Räikkönen z Ferrari, który 2 wyścigi przed końcem sezonu tracił do lidera 17 punktów.
W sezonie 2008 największe znaczenie odgrywały trzy zespoły: Ferrari, McLaren i BMW Sauber, również w takiej kolejności prezentowała się pierwsza trójka klasyfikacji konstruktorów. W 59. sezonie F1 triumf odniósł Lewis Hamilton, który w końcowej klasyfikacji o punkt wyprzedził Felipe Massę. Czwarte miejsce wywalczył Polak, Robert Kubica, który zrównał się punktami z Räikkönenem, ale Kimi wygrał więcej wyścigów i to on zdobył trzecie miejsce. Do rywalizacji przystąpiło 22 kierowców w jedenastu zespołach, jednak po GP Hiszpanii z rywalizacji wycofał się zespół Super Aguri. W trakcie sezonu odbyło się 18 Grand Prix w 17 krajach.
Zmiany na sezon 2009, 2010 i 2011.
Rewolucyjne zmiany, jakie zostały wprowadzone na sezon 2009 przez FIA doprowadziły do ukształtowania się nowego rozkładu sił w Formule 1. Zespoły, które w sezonie 2008 były pochłonięte rywalizacją o najwyższe lokaty (McLaren, Scuderia Ferrari, BMW Sauber) zaczęły borykać się z problemem niezawodności i osiągania dobrych wyników, natomiast zespoły, które do tego czasu nie liczyły się w walce o tytuły (Red Bull Racing i Brawn GP) stały się pretendentami do zdobycia mistrzostwa. Głównym kierunkiem zmian było ograniczenie docisku generowanego przez kształt aerodynamiczny bolidu i próba wyrównania strat przez przywrócenie opon typu slick (które powróciły po 11 latach), które poprawiały docisk mechaniczny. Zabroniono używania jakichkolwiek lotek i innych elementów poprawiających aerodynamikę, natomiast poszerzono przednie skrzydło oraz zwężono i wyżej umieszczono tylne. Zmiany te miały doprowadzić do ułatwienia wyprzedzania podczas wyścigu, gdyż dotychczas kierowca jadący za innym bolidem tracił przyczepność, która generowana była głównie przez aerodynamikę pojazdu.
Kolejna ze zmian miała okazać się rewolucyjna, system KERS ( – system odzyskiwania energii kinetycznej) z założenia miał ułatwiać kierowcom wyprzedzanie, a zdaniem kierowców służy do obrony pozycji. System KERS jest zasilany energią uzyskiwaną podczas hamowania bolidu. Na sezon 2009 przyjęto normę wykorzystania około 83 KM przez 6 sekund na każdym okrążeniu. System ten jednak okazał się pożyteczny głównie jako obrona przy atakach innych kierowców, szczególnie przydatna na długich i prostych odcinkach. Ze względu jednak na koszty rozwijania tej technologii oraz problemy z prawidłowym zbalansowaniem masy auta (KERS waży około 30 kg) zespoły zrezygnowały ze stosowania KERSu na sezon 2010. System ten jest używany ponownie od sezonu 2011 oraz jest nieobowiązkowy podobnie jak w sezonie 2009.
Dodatkową nowinką od sezonu 2011 jest system DRS. System ten polega na uniesieniu górnej lotki skrzydła tak aby powietrze łatwiej opływało bolid, co oznacza zwiększenie prędkości maksymalnej auta w wyniku czego ułatwia wyprzedzanie na torach o długich prostych. Może być używany tylko w wyznaczonych do tego odcinkach toru.
Zmiany w Formule 1 dążą do ograniczenia budżetów poszczególnych zespołów. Konflikt na linii Międzynarodowa Federacja Samochodowa – Związek Zespołów Formuły 1 (FOTA) został wywołany sporem o wysokość budżetu na sezon 2010. Regulacja finansów to nie jedyna planowana wówczas zmiana. Od sezonu 2010 zmienione zostały reguły przeprowadzania kwalifikacji przed każdym wyścigiem. Zrezygnowano z tankowania bolidów w trzeciej części kwalifikacji taką ilością paliwa, z jaką wystartują do wyścigu. Zniesione zostało też całkowicie tankowanie aut podczas samego wyścigu, a także stosowanie zaawansowanych technologicznie (w związku z tym drogich) kołpaków mających na celu poprawienie chłodzenia hamulców.
Do zmian w sezonie 2010 dołączył również nakaz korzystania z ręcznych podnośników bolidu używanych podczas zmiany opon (redukcja kosztów rozwijania zaawansowanego sprzętu obsługi) oraz zmiana szerokości przednich opon, co miało przywrócić odpowiedni balans samochodu po rewolucyjnych zmianach dotyczących aerodynamiki.
Era hybrydowa.
Od sezonu 2014 wprowadzono nową generację silników napędzających bolidy Formuły 1. Są to turbodoładowane V6 o pojemności 1,6 litra wspierane przez układ elektryczny. Wycofano także system KERS, który mógł posiadać maksymalną moc 61 kW i dostarczać ją do kół tylko przez 7 sekund na okrążenie na rzecz układów odzyskiwania energii cieplnej (MGU-H) i odzyskiwania energii kinetycznej (MGU-K). Zrezygnowano jednocześnie z manualnego włączania układu przez kierowcę na rzecz sterowania komputerowego.
Samochody i technologia.
Nowoczesne samochody Formuły 1 to jednomiejscowe pojazdy o otwartym nadwoziu, kołach wystających poza ich obrys i skrzydłach zamontowanych z przodu i z tyłu. Konstrukcja bolidu musi być zgodna z precyzyjnymi przepisami wydawanymi przez FIA. Nie jest to jednak główną przyczyną braku widocznych głębokich różnic w wyglądzie współczesnych bolidów. Dobre rozwiązania szybko się rozpowszechniają wśród zespołów, w efekcie czego, bolidy zostają zbliżane do innych. Działa to na zasadzie podobnej do doboru naturalnego. Pracownicy zespołów i inni wypatrują nowe pomysły konkurencji. Mimo że przepisy Formuły 1 uniemożliwiają sprzedaż konstrukcji danego zespołu (konstruktora) innemu zespołowi, zdarza się, że powiązane ze sobą zespoły mają podobne bolidy.
Silnik umieszczany jest tuż za fotelem kierowcy i stanowi integralną część podwozia, co oznacza, że z przodu jest do niego podłączony kokpit, a z tyłu skrzynia biegów wraz z tylnym zawieszeniem. Są to jednostki turbodoładowane V6 o pojemności 1,6 litra. Ich moc wynosi około 1050 KM (stare jednostki V10 miały moc bliską 900 KM), a ich obroty są ograniczone do 15000 na minutę. Wysilony silnik produkuje ok. 1100 kW ciepła, które musi być odprowadzone do atmosfery. Większość wytworzonego ciepła odprowadzana jest wraz ze spalinami, reszta poprzez chłodnice, które umieszczone są po bokach samochodu.
Samochody Formuły 1 używają półautomatycznych, sekwencyjnych skrzyń biegów z maksymalnie ośmioma biegami do przodu i jednym do tyłu (obowiązkowym) oraz biegu neutralnego. Kierowca daje sygnał zmiany biegów używając łopatek umieszczonych za kierownicą. W zależności, z której strony łopatka zostanie pociągnięta, bieg zostaje zwiększony lub zredukowany. Dzięki takiemu rozwiązaniu kierowca ma możliwość zmiany biegów bez odrywania rąk od kierownicy.
Przepływ paliwa w bolidach jest ograniczony do poziomu 100 kilogramów na godzinę. Pomimo tak dużych ilości (w porównaniu do cywilnych aut), silniki te mają bardzo wysoką sprawność.
Dzięki coraz bardziej rozwiniętej technologii, bolidy Formuły 1 osiągają wyższe prędkości i lepsze przyspieszenia. Większość współczesnych bolidów ma następujące osiągi:
Mimo wprowadzenia ciągłych zmian w przepisach, konstruktorzy poprawiają osiągi swoich samochodów, zwiększając moc silników i efektywność aerodynamiki. Nowe przepisy na sezon 2005 zredukowały siłę docisku o ok. 28%, z czego prawie całą odzyskano poprzez poprawę innych elementów. Od 2011 roku jedynym dostawcą opon do bolidów jest firma Pirelli. Podczas wyścigu poszczególne opony typu slick, mogą nagrzewać się do 145 stopni Celsjusza.
Kombinezon kierowcy jest wykonany z Nomeksu i aby mógł być dopuszczony do użytku musi wytrzymać temperaturę 850 stopni przez 35 sekund. Kask kierowcy bolidu to ważąca 1,2 kg ochrona głowy. 17 warstw sklejonych ze spiekanych włókien węglowych. Wytrzymuje temperaturę 850 stopni. Wizjer wytrzymuje test pocisku wystrzeliwanego z prędkością 500 km/h. Specjalne otwory w kasku składające się na skomplikowany system cyrkulacji powietrza zapewniają jego przepływ (w trakcie poruszania się bolidu) na poziomie 10 l/s.
Od sezonu 2018 każdy bolid posiada tzw. system Halo. Jest to tytanowy pałąk, który ma ochronić głowę kierowcy np. przed zderzeniem z kołem, które odpadło od innego auta.
Konstruktorzy i kierowcy.
W sezonie 1950, który był pierwszym oficjalnym sezonem Formuły 1, do rywalizacji stanęło osiemnaście zespołów, jednak ze względu na rosnące koszty wiele z nich wycofało się bardzo szybko.
W sezonie 2020 rywalizuje dziesięć zespołów, każdy jest reprezentowany przez dwóch kierowców. Ferrari to najdłużej startujący zespół. Jest to zespół fabryczny – podobnie jak Mercedes oraz Alpine. Red Bull Racing i Scuderia Alpha Tauri są własnością austriackiego przedsiębiorstwa – firmy Red Bull. McLaren wchodzi w skład McLaren Group. Prywatnymi zespołami w stawce są Aston Martin, Williams, Alfa Romeo i Haas.
Grand Prix.
Ograniczenie liczby wyścigów.
Zgodnie z porozumieniem Concorde Agreement, które obowiązywało do końca 2007 roku, maksymalna liczba Grand Prix w sezonie wynosiła 17. Liczba ta była już kilkukrotnie przekroczona od sezonu 2004. Za każdy dodatkowy wyścig zespoły dostają rekompensatę, muszą także wyrazić zgodę na ich organizację. Nowe porozumienie (obowiązujące po 2007 roku) ogranicza liczbę GP do 20 – stosowny zapis znalazł się już w regulaminie sportowym FIA na sezon 2008. Bernie Ecclestone przewidywał, że limit ten zostanie osiągnięty do sezonu 2010. Poinformował jednocześnie, że pięć różnych krajów stara się o organizację swoich wyścigów.
W przypadku coraz większej liczby chętnych do zorganizowania Grand Prix, nawet zwiększenie limitu do 20 wyścigów na rok może okazać się niewystarczające. Problem stanowią także zespoły, które niechętnie zgodzą się na dużą liczbę wyścigów. Ecclestone zaproponował rozciągnięcie obecnych ram sezonu (marzec-listopad) nawet do grudnia. Dzięki takiemu rozwiązaniu zwiększyłyby się przerwy pomiędzy poszczególnymi wyścigami. W tym wypadku zespoły miałyby mniej czasu na testy przedsezonowe, ale problem ten został częściowo rozwiązany wprowadzaniem pojedynczego dostawcy opon i ograniczenia możliwego do przejechania dystansu podczas testów do 30 tys. km rocznie.
Z powodu wprowadzania w kolejnych krajach europejskich zakazów reklam wyrobów tytoniowych, coraz bardziej atrakcyjne staje się organizowanie Grand Prix poza starym kontynentem. Przykładem takiej tendencji mogą być Grand Prix Bahrajnu i Grand Prix Chin.
Problemy związane z kosztami.
Oświadczenie firmy Ford (byłego właściciela zespołu Jaguar Racing – obecnie Red Bull Racing) o wycofaniu się z Formuły 1 było traktowane jako dowód na potrzebę ograniczenia ponoszonych kosztów związanych z rywalizacją. Niektóre zespoły dysponują budżetami przekraczającymi 400 mln dolarów rocznie. Stawia to w trudnej sytuacji mniejsze zespoły, niemające tak dużego zaplecza technologicznego i finansowego. FIA postanowiła więc obniżyć koszty poprzez wprowadzenie kilku zmian w regulaminie.
W sezonach 2005–2008 jedna jednostka napędowa miała wystarczać na dwa kolejne weekendy Grand Prix, od sezonu 2009 zaś każdy kierowca ma do dyspozycji 8 jednostek na cały sezon, które może dowolnie rozdysponować. Od sezonu 2008 skrzynia biegów musi wytrzymać 4 kolejne wyścigi. Dodatkowo, od sezonu 2006 wprowadzone zostały jednostki napędowe V8 o pojemności mniejszej niż do tej pory – 2,4 litra. Ograniczano liczbę testów w ciągu sezonu, by w końcu w sezonie 2009 całkowicie z nich zrezygnować.

</doc>
<doc id="74154" url="https://pl.wikipedia.org/wiki?curid=74154" title="ESP (rower)">
ESP (rower)

ESP – system indeksacji biegów i konstrukcji manetek oraz przerzutek tylnych. ESP został po raz pierwszy pokazany na targach rowerowych w Tajpej w 1995 roku. System jest stosowany wyłącznie przez firmę SRAM, która wprowadziła go na rynek i nie jest kompatybilny z innymi rozwiązaniami indeksacji biegów.
System ESP 1:1 teoretycznie oznacza, że 1 mm linki wyciąganej przez manetkę równa się przesunięciu wózka tylnej przerzutki o 1 mm w poziomie. Dzięki temu napęd zgodny z ESP jest mniej podatny na niedokładną regulację oraz zanieczyszczone pancerze od SIS, czyli systemu indeksacji japońskiego producenta Shimano.
Obecnie stosowana w przerzutkach SRAM X0, X9, X7, X5, SX5, X4.

</doc>
<doc id="74157" url="https://pl.wikipedia.org/wiki?curid=74157" title="Abraham Stern (wynalazca)">
Abraham Stern (wynalazca)

Abraham Jakub Stern, inna pisownia Sztern (ur. pomiędzy 1762 a 1769 w Hrubieszowie, zm. 3 lutego 1842 w Warszawie) – polski Żyd, zegarmistrz, mechanik (samouk), konstruktor, uczony, wynalazca, uznawany za jednego z prekursorów cybernetyki. Wynalazca kilku maszyn liczących, dalmierza geodezyjnego, tartaku mechanicznego, młockarni oraz żniwiarki konnej.
Rodzina.
Był przodkiem Antoniego Słonimskiego i Nicolasa Slonimsky’ego, którzy byli jego prawnukami. Jego najmłodsza córka, Sara, wyszła w roku 1842 za Chaima Zeliga Słonimskiego, dziadka Antoniego Słonimskiego. Jego syn Izaak Stern był nauczycielem w Warszawskiej Szkole Rabinów.
Wynalazki.
Od 1810 Abraham Stern skonstruował serię maszyn liczących, które wykonywały cztery podstawowe działania arytmetyczne i potrafiły również wyciągać pierwiastki kwadratowe. Jako chłopiec terminował u zegarmistrza w Hrubieszowie. Tam zainteresował się nim Stanisław Staszic, który umożliwił mu przeprowadzkę do Warszawy oraz podjęcie tam studiów. Stern wykazywał niepospolite zdolności matematyczne i wynalazcze. Sporządził tak zwany "trianguł ruchomy" o dwóch celownikach, zastępujący stolik mierniczy.
Znany był też prosty "mechanizm Sterna", zabezpieczający powozy przed rozbieganiem się koni. Najwięcej czasu i wysiłku poświęcił skonstruowaniu „machiny rachunkowej”, aby w końcu zaprezentować gotowe dzieło Staszicowi i dowieść, że nie zawiódł pokładanych w nim nadziei. Zademonstrowana na posiedzeniu Towarzystwa Przyjaciół Nauk „machina” wywołała sensację, wykonywała bowiem „sama przez się” wszystkie cztery działania.
Po czterech kolejnych latach pracy Stern zbudował nową maszynę służącą wyłącznie do wyciągania pierwiastków kwadratowych. Wreszcie 30 kwietnia 1817 zaprezentował maszynę stanowiącą niejako skojarzenie dwóch poprzednich, wykonywała bowiem wszystkie pięć działań. W jednym z modeli wystarczyło wprowadzić dane i operacja była wykonywana przez mechanizm zegarowy, bez ingerencji człowieka. Od 1830 był członkiem Towarzystwa Przyjaciół Nauk.
Członek Komisji Żydowskiej przy Warszawskiej Szkole Rabinów oraz jej rektor w latach 1826–1835.
Został pochowany na cmentarzu żydowskim na Bródnie w Warszawie.

</doc>
<doc id="74158" url="https://pl.wikipedia.org/wiki?curid=74158" title="Radiostacja gliwicka">
Radiostacja gliwicka

Radiostacja gliwicka – zespół radiostacji, na który składają się trzy budynki oraz drewniany maszt nadawczy, wzniesione w latach 1934–1936 w Gliwicach, wpisane do rejestru zabytków nieruchomych województwa śląskiego oraz na listę pomników historii.
Maszt, budowany od 20 maja do 9 października 1935 roku przez firmę Lorenz AG z Berlina, o wysokości 111 m daje mu status najwyższej istniejącej, zbudowanej w całości z drewna konstrukcji w Europie oraz najwyższej drewnianej wieży nadawczej na świecie.
Obecnie kompleks wieży i otaczających budynków tworzy oddział Muzeum w Gliwicach.
Informacje ogólne.
Wieża ma wysokość 111,1 m, ma cztery podesty usytuowane na wysokościach: 40,4, 55,3, 80,0 i 109,7 m, paraboloidalny kształt, rozmiar u podstawy 20 × 20 m i górnej platformy 213 × 213 cm, drabina wiodąca na szczyt ma 365 szczebli. Obiekt wybudowany jest z bali z nieimpregnowanego drewna modrzewiowego, łączonego przy pomocy 16 100 mosiężnych śrub. W konstrukcji nie ma ani jednego stalowego gwoździa. Według aktualnego stanu wiedzy na temat metod konserwacji drewna, żywotność wieży ocenia się jeszcze na około 15–20 lat.
Obecnie powierzchnia pod wieżą została wyrównana, więc dopiero nowe pomiary pozwolą dokładnie określić wysokość konstrukcji. Najwyższy podest jest położony na wysokości około 109,5 m, na nim stoi stół drewniany o wysokości 1,58 m, a wyżej jest jeszcze półmetrowy porcelanowy izolator i grzybek piorunochronu oraz pięciometrowy maszt stalowy, którego jednak nie zalicza się do wysokości całkowitej wieży.
Radiostacja jest wpisana do rejestru zabytków pod numerem 694/64.
Z wieży przy dobrej widoczności można dostrzec kominy Elektrowni w Dziećmorowicach, Górę Świętej Anny, zachodnie pasma Beskidów, leżące w Sudetach pasmo Jesioniki oraz Tatry.
Historia.
Pierwsza radiostacja w Gliwicach powstała w 1925 roku, by rozszerzyć zasięg wrocławskiej rozgłośni, Schlesische Funkstunde na wschodnie tereny niemieckiego Śląska, a zwłaszcza na zachodnie ziemie polskie, gdzie miała służyć celom propagandowym. Budynek na użytek radiostacji wzniesiono przy obecnej ul. Radiowej (dziś szpital). Była tam sala koncertowa, studia mikrofonowe, redakcja i obsługa, a także nadajnik Telefunken o mocy półtora kilowata, pracujący od 15 listopada 1925 roku na fali 253,4 m. Po trzech latach zastąpiono go nadajnikiem 5-kilowatowym, działającym do końca roku 1935. Nad budynkiem, między dwiema 75-metrowymi wieżami stalowymi, zawieszono teową antenę nadawczą. Sporą część programu dziennego wypełniała produkcja własna, ale tańsze było sprowadzanie audycji z Wrocławia, które w latach trzydziestych dominowały.
W celu zwiększenia mocy nadawania na trzyhektarowej działce przy ul. Tarnogórskiej 127–131 wzniesiono nową radiostację nadawczą, którą uruchomiono 22 grudnia 1935 roku. Od tego czasu pracował tam 8-kilowatowy nadajnik Lorenz na częstotliwości 1231 kHz, co odpowiadało fali o długości 243,7 m. Sygnał emitowała półfalowa antena pionowa, zawieszona wewnątrz zbudowanej w tym celu drewnianej wieży. Przy wieży znajdują się także dwa boczne budynki, tworzące wraz z radiostacją właściwą kompleks w kształcie litery ‘U’. Są to domy mieszkalne, zbudowane dla załogi. Nowa radiostacja nigdy nie miała dwóch wież. Wystarczała jedna, gdyż w środku zawieszono antenę pionową. Gdyby wieża była z żelaza, fale radiowe nie wydostałyby się na zewnątrz (klatka Faradaya).
W latach 1930–1935 zbudowano w Niemczech około 15 ponad stumetrowych drewnianych wież nadawczych. Umożliwiały one zawieszenie średniofalowej anteny pionowej o lepszych niż pozioma walorach emisyjnych. Najwyższa wieża, Sendeturm Mühlacker, miała 190 metrów wysokości; Wrocław miał wieżę 140-metrową. Obecnie w kategorii drewnianych wież pierwsze miejsce na świecie pod względem wysokości zajmuje 111-metrowa wieża w Gliwicach.
Budulcem są różnej grubości belki modrzewiowe o przekroju prostokątnym, głównie kwadratowym, łączone śrubami i kołkami mosiężnymi (około 16 tysięcy śrub o różnych przekrojach i długościach). Przekrój poziomy wieży w każdym punkcie jest kwadratem, a przekrój pionowy – parabolą drugiego stopnia. Stopy wieży zakotwiczone są do czterech 87-tonowych fundamentów betonowych.
31 sierpnia 1939 roku Niemcy przeprowadzili w radiostacji tak zwaną prowokację gliwicką. W nowej radiostacji nie było studia mikrofonowego, o czym nie wiedzieli zleceniodawcy i wykonawcy prowokacji, dlatego operacja przebiegała z problemami.
Radiostacja działała do około 22 stycznia 1945 roku, kiedy to do miasta zaczęła wkraczać Armia Czerwona. 25 maja obiekt przekazano Polakom. Od 23 października 1945 roku nadawano stąd regularne audycje katowickie. W roku 1950 roku emisję programu katowickiego przejął nadajnik zlokalizowany na terenie dzisiejszego miasta Ruda Śląska, a Gliwice rozpoczęły zagłuszanie rozgłośni zagranicznych (głównie Radia Wolna Europa), kontynuowane do roku 1956.
Po przeniesieniu zagłuszarek do Czechosłowacji w budynku głównym produkowano nadajniki średniofalowe o mocy 30 i 50 kW dla rozgłośni regionalnych w Polsce, a wieża wykorzystywana była do prób emisyjnych (do 1967 roku). W kolejnych latach obiekt służył różnym celom produkcyjnym, zwłaszcza dla telewizji, a w roku 2002 Telekomunikacja Polska SA odsprzedała cały kompleks miastu Gliwice.
Stan obecny.
W roku 2005 obiekt przejęło Muzeum w Gliwicach. Obecnie Radiostacja Gliwice służy celom edukacyjnym jako miejsce historyczne, w którym zachowało się niemal kompletne oprzyrządowanie techniczne dawnej stacji nadawczej, z urządzeniami wyprodukowanymi w 1935 roku przez firmy Lorenz, Telefunken i Siemens &amp; Halske AG.
Do zachowanych urządzeń w głównym budynku stacji należy 8-kilowatowy nadajnik radiowy Lorenz, panel ze wzmacniaczami małej częstotliwości, generatorem heterodynowym i innymi urządzeniami małej mocy. Zachował się ponadto stół operacyjny z przyrządami pomiarowymi oraz (w piwnicy) kompletna instalacja do chłodzenia wodą lamp nadawczych. Poza tym szafa sterownicza i mniejsze urządzenia, w tym odłączniki wysokiego napięcia.
W roku 2009 usunięto niektóre późniejsze przeróbki. 3-hektarowa posesja została przekształcona w ogólnodostępny park. 31 sierpnia 2009 roku, w ramach ogólnopolskich wydarzeń upamiętniających 70. rocznicę wybuchu II wojny światowej, zaprezentowano system iluminacji oświetlenia wieży kilkoma tysiącami diod LED. Od czerwca 2010 roku w parku działa również darmowy hotspot, a wkrótce na stronie Urzędu Miejskiego w Gliwicach będą dostępne widoki z kamery umieszczonej na wieży.
Na wieży zainstalowanych jest około 50 różnych anten (telefonii komórkowej, Centrum Ratownictwa w Gliwicach, radio-taxi, Radio CCM itp.), dzięki czemu zdobywane są środki na utrzymanie i konserwację wieży.

</doc>
<doc id="74160" url="https://pl.wikipedia.org/wiki?curid=74160" title="Immunoglobuliny">
Immunoglobuliny



</doc>
<doc id="74162" url="https://pl.wikipedia.org/wiki?curid=74162" title="Plejotropia">
Plejotropia

Plejotropia, plejotropizm, efekt plejotropowy, plejotropowość (gr. πλείων "pleion" – więcej, τρόπος "tropos" – sposób, metoda) – zjawisko, w którym pojedynczy czynnik ma wpływ na dwie lub więcej odrębnych, często pozornie niepowiązanych ze sobą cech fenotypowych i jest często identyfikowany jako pojedyncza mutacja, która wpływa na dwie lub więcej cech typu dzikiego; np. warunkowanie kilku cech przez pojedynczy gen. Mechanizm plejotropii opiera się na tym, że gen koduje produkt białkowy, który jest aktywny w różnych komórkach lub pełni funkcję sygnałową dla wielu różnych komórek docelowych. Zjawisko to zaobserwowano u wielu organizmów: od bakterii, pierwotniaków, drożdży, roślin, owadów po ryby, ptaki i ssaki. 
Plejotropia miała istotny wpływ na rozwój genetyki fizjologicznej i medycznej, a także na biologię ewolucyjną. Koncepcja plejotropii odegrała ważną rolę w teoriach starzenia się, ułatwieniach i ograniczeniach kierunku selekcji, modelach adaptacji, specjacji oraz badaniu chorób ludzi. Efekty fenotypowe genów plejotropowych dostarczają nam nowych informacji o biologicznych funkcjach określonych genów. Dzięki nim możemy uzyskać cenne informacje dotyczące ewolucji pojedynczych genów i rodzin genów oraz o ich związku z różnymi funkcjami organizmu. 
W początkowym etapie badacze wyróżnili dwa typy plejotropii, współcześnie te terminy nie są już używane:
Historia.
Autorem pierwszej pracy (z 1866 roku) opisującej przypadek plejotropii grochu ("Pisum") był Mendel. Badając mechanizmy dziedziczenia zauważył on, że rośliny których nasiona są kolorowe zawsze mają kolorowe kwiaty i pochewkę liściową, natomiast bezbarwne nasiona grochu mają zawsze białe kwiaty i brak pigmentacji na pochewce liściowej. Zatem w odniesieniu do grochu kolor pokrywy nasiennej był zawsze związany ze specyficznym kwiatem i pochewką liściową.
Termin "plejotropia" wprowadził w 1910 roku niemiecki genetyk Ludwig Plate. Jego oryginalna definicja brzmiała: "Nazywam jednostkę dziedziczenia plejotropową, jeżeli zależy od niej kilka cech. Cechy te będą występowały zawsze razem, dlatego też mogą wydawać się powiązane." Ten sam mechanizm został opisany w 1925 roku przez nauczyciela Plate'a, Ernsta Haeckera i nazwany terminem polifenia, jednak do tego czasu określenie plejotropia zakorzeniło się już w literaturze.
W 1938 roku Hans Grüneberg zaproponował podział plejotropii na właściwą i pozorną (rzekomą, relacyjną). Według niego plejotropia właściwa charakteryzuje się tym, że jeden gen koduje kilka różnych produktów, wykorzystywanych w różnych miejscach. Natomiast plejotropia pozorna występuje gdy jeden produkt tego genu jest wykorzystywany na wiele sposobów. Odróżnił też drugi rodzaj plejotropii pozornej, gdy jeden produkt powoduje kaskadę reakcji, o różnych fenotypowych konsekwencjach. Propozycja Grüneberga dotycząca definicji plejotropii stała się jednak nieaktualna gdy w 1941 roku George Beadle i Edward Tatum opublikowali hipotezę nazwaną później „one gene – one enzyme hypothesis”, która zakładała, że jeden gen koduje tylko jeden enzym. Skupiono się wiec na tym, w jaki sposób jeden produkt genu może wpływać na kilka cech fenotypowych. Jednak pomimo odkrycia dwuniciowej helisy DNA w 1953 roku techniki molekularne nie były jeszcze na tyle zaawansowane by możliwe było wówczas zbadanie i wyjaśnienie mechanizmu plejotropii. 
Dopiero w latach siedemdziesiątych XX wieku stało się jasne, że jeden gen może kodować różne produkty podstawowe. Niewiele później odkryto, że jeden gen może mieć kilka ramek odczytu lub mogą one na siebie nachodzić. Oznacza to, że sekwencja może być odczytana począwszy od różnych miejsc i w ten sposób jeden gen może odpowiadać za syntetyzowanie kilku mRNA, co w rezultacie daje różne warianty białek. Mimo iż alternatywne ramki odczytu są określane czasem jako różne geny, fakt że informacja dla dwóch pierwotnych produktów jest zawarta w jednym genie i te dwa produkty nie mogą być oddzielone poprzez rekombinację pasuje do kryteriów plejotropii. Alternatywne transkrypty mogą powstawać z jednego genu na dwa sposoby:
RNA po transkrypcji może być dodatkowo modyfikowany przez edycję mRNA, po raz pierwszy opisaną w 1986 roku przez Rob'a Benne i jego zespół. Poprzez ten proces komórka jest w stanie dokonać zmiany jednej zasady na inną w mRNA, co prowadzi do różnic w aminokwasach, a to z kolei może mieć wpływ na funkcję białka. Mimo że zmiany te mogą być niewielkie, potrafią one mieć znaczący wpływ na funkcje białka. Zjawisko to musi zapewne odgrywać ważną rolę w adaptacji organizmów.
Wcześniej uważano, że każdy gen ma potencjalny wpływ na wszystkie cechy. Jednak ostatnie badania wskazują, że gen może wywoływać wiele efektów plejotropowych, których liczba jest ograniczona. Natomiast prawie wszystkie geny wykazują pewien stopień plejotropii. Okazuje się również, że wysoki poziom plejotropii jest związany z wysokim stopniem korelacji białek i ilości procesów biologicznych, a nie z liczbą funkcji lub liczbą białek kodowanych przez jeden gen. Geny plejotropowe warunkują raczej pojedyncze wielofunkcyjne produkty białkowe.
Rodzaje plejotropii.
Obecnie funkcjonuje podział plejotropii na właściwą i rzekomą, zasugerowany w 1938 roku przez Hansa Grüneberga. Jednak definicja obu rodzajów uległa pewnym modyfikacjom. 
Plejotropia właściwa, zgodnie z obecnym stanem wiedzy, występuje wtedy gdy produkt genu plejotropowego jest związany z kilkoma szlakami metabolicznymi w organizmie. Na przykład tyrozyna jest prekursorem hormonów i neurotransmiterów, takich jak tyroksyna, adrenalina, noradrenalina i dopamina oraz pigmentu – melaniny. Zatem mutacja w genie odpowiedzialnym za syntezę tyrozyny może wpłynąć na różne szlaki metaboliczne.
Z plejotropią rzekomą mamy do czynienia, gdy gen kontroluje cechę, która z kolei wpływa na zmienność innych cech. Przykładem plejotropii rzekomej jest szurpatość kur, wywołana przez niekompletnie dominujący autosomalny gen "F". Układ homozygotyczny "FF" warunkuje nieprawidłową budowę stosiny we wszystkich piórach, przez co są one nastroszone i poskręcane. Takie upierzenie nie chroni ptaka przed nadmierną utratą ciepła, w związku z tym organizm zużywa więcej energii na jego ogrzanie, wiąże się to z większym apetytem, który z kolei przyczynia się do zwiększenia wola i żołądka. U ptaków tych często dochodzi do przerostu mięśnia sercowego co jest związane ze zwiększonym metabolizmem.
Wpływ ewolucji na geny plejotropowe.
Geny plejotropowe są uważane za konserwatywne ewolucyjnie. W ramach selekcji stabilizującej osiągają one optymalną genetycznie sekwencję i są preferowane przez dobór naturalny. Dowodem potwierdzającym tę tezę są badania przeprowadzone na drożdżach, grzybach i muszce owocowej. Dowiodły one, że tylko 39,5% genów drożdży nie posiadających efektów plejotropowych ma swoje homologi u muszki owocowej. Natomiast aż 49,2% genów o niskim poziomie plejotropii i 54,7% genów o wysokim poziomie plejotropii ma swoje homologi u muszki owocowej. Podobnie aż 52,6% plejotropowych genów, a tylko 38,3% genów nie plejotropowych drożdży, ma swoje homologi u nicienia "C. elegans". Kolejne porównanie, tym razem genów drożdży z genami grzyba "S. pombe", wskazuje na obecność 71,7% plejotropowych oraz 58,4% nieplejotropowych homologów. Wynika z tego, że geny plejotropowe znacznie lepiej utrzymują się w długotrwałej ewolucji, niż geny nie posiadające efektów plejotropowych. Wiąże się to z faktem, że geny o wysokim poziomie plejotropii podlegają silnej selekcji stabilizującej, ponieważ wpływają na wiele cech. Plejotropia wpływa również na optymalne dostosowanie różnych cech, ponieważ zmiana genetyczna korzystna dla jednej cechy może być szkodliwa dla innej.
Plejotropia antagonistyczna.
Sformułowana przez Georga Williamsa w 1957 roku hipoteza na temat starzenia się zakładała, że plejotropia antagonistyczna najlepiej wyjaśnia zjawisko plejotropii. Plejotropia antagonistyczna dotyczy efektów plejotropowych, które konkurują między sobą. Według niej geny, wykazujące efekty antagonistyczne, w różnych etapach życia osobnika przyczyniają się do starzenia w sposób niekontrolowany przez selekcję naturalną. Oznacza to, że geny mające korzystny wpływ na reprodukcję, ale powodujące negatywne skutki po okresie reprodukcji są bardziej preferowane przez dobór naturalny niż te, które zwiększają długowieczność, ale są mniej korzystne dla reprodukcji i przetrwania w wieku rozrodczym. Wynika to z faktu, że szkodliwe efekty pojawiają się dopiero po zakończeniu reprodukcji, przez co geny te nie są eliminowane przez selekcję naturalną. Gdyby dobór naturalny był w stanie rozdzielić te efekty, to geny, które mają wpływ na wczesny etap życia i te które wpływają na długowieczność mogłyby być zachowane w populacji. Jednak jeśli geny te mają działanie plejotropowe, to długowieczność nigdy nie będzie uprzywilejowana i starzenie się będzie nieuniknione.
Klasycznym tego przykładem jest działanie antagonistyczne genu odpowiedzialnego za produkcję testosteronu, który we wczesnym okresie życia zwiększa możliwości reprodukcyjne, lecz w okresie poreprodukcyjnym zwiększa ryzyko zachorowania na raka prostaty. Innym przykładem jest gen supresorowy p53, który hamuje podziały komórek (np. rakowych), ale jednocześnie hamuje produkcję nowych komórek, które mogą odbudować zniszczone tkanki.
To czy plejotropia jest antagonistyczna zależy w dużej mierze od warunków środowiskowych. Na przykład gen bakteryjny, który poprawia efektywność wykorzystania glukozy kosztem zdolności do wykorzystania innych źródeł energii, takich jak laktoza daje pozytywne efekty jeśli w środowisku jest dużo glukozy, ale może być letalny w sytuacji, gdy laktoza jest jedynym źródłem energii.
Przykłady.
Przy wielu różnych nieprawidłowościach fenotypowych u pacjenta lub w rodzinie, należy zawsze brać pod uwagę możliwość plejotropii, czyli sytuacji, w której jeden gen lub para genów są przyczyną wielu nieprawidłowości fenotypowych. Często fizyczne nieprawidłowości są tylko pozornie ze sobą powiązane, np. 
Istnieje wiele przykładów plejotropowego działania genów u człowieka. Najczęściej są to choroby, jak na przykład fenyloketonuria, do której objawów należą między innymi upośledzenie umysłowe, zaburzenia motoryczne, hiperpigmentacja skóry i włosów, charakterystyczny mysi zapach potu oraz częste występowanie wysypek. Wszystkie te zaburzenia związane są z mutacją pojedynczego genu kodującego enzym hydroksylazę fenyloalaninową, który katalizuje przekształcenie fenyloalaniny w tyrozynę. Brak hydroksylazy fenyloalaninianowej powoduje nagromadzenie się w organizmie fenyloalaniny, co przy jej wysokim stężeniu staje się toksyczne, powodując uszkodzenia w wielu strukturach organizmu. Inna choroba związana z plejotropią to np. zespół Waardenburga.
Jednym z licznych przykładów plejotropii w świecie zwierząt jest działanie genu warunkującego platynową barwę u lisów. Lisy te, w przeciwieństwie do osobników umaszczonych standardowo są mniej żywotne i bardziej pobudliwe. Osobniki homozygotyczne pod względem tego genu nie są zdolne do życia i umierają w okresie prenatalnym.

</doc>
<doc id="74164" url="https://pl.wikipedia.org/wiki?curid=74164" title="Chanoyu">
Chanoyu



</doc>
<doc id="74165" url="https://pl.wikipedia.org/wiki?curid=74165" title="Cytotoksyczność">
Cytotoksyczność

Cytotoksyczność – zdolność określonego czynnika do zaburzania funkcjonowania komórek, ich uszkadzania lub niszczenia, np. poprzez naruszenie ciągłości błon komórkowych lub cytoszkieletu, zaburzenia procesów metabolizmu, syntezy, wydzielania określonych składników lub produktów, czy też podziału komórkowego. Substancje chemiczne wykazujące szkodliwe działanie na komórki nazywane są cytotoksynami, czasem jednak cytotoksyczność substancji wykorzystywana jest w medycynie, np. w postaci leków cytostatycznych (cytotoksycznych).

</doc>
<doc id="74167" url="https://pl.wikipedia.org/wiki?curid=74167" title="Odpowiedź swoista">
Odpowiedź swoista



</doc>
<doc id="74168" url="https://pl.wikipedia.org/wiki?curid=74168" title="Odpowiedź odpornościowa swoista">
Odpowiedź odpornościowa swoista

Odpowiedź odpornościowa swoista, odpowiedź immunologiczna swoista, odpowiedź immunologiczna adaptacyjna to gałąź odpowiedzi odpornościowej, w której główną rolę odgrywają mechanizmy swoiste. Ponieważ jedynymi komórkami, które są odpowiedzialne za specyficzne rozpoznanie antygenu są limfocyty, odpowiedź swoista jest uzależniona właśnie od ich działania. Podstawą rozwoju odpowiedzi swoistej są zjawiska prezentacji antygenu oraz selekcji klonalnej, pozwalają one bowiem na wyodrębnienie z puli wszystkich limfocytów jedynie tych, które mogą rozpoznawać dany antygen.
W odróżnieniu od odpowiedzi odpornościowej nieswoistej, w którą wyposażone są wszystkie wielokomórkowe organizmy żywe, odpowiedź odpornościowa swoista została wytworzona jedynie u kręgowców. 
Należy podkreślić, że wyodrębnianie odpowiedzi swoistej i nieswoistej jest, w świetle dzisiejszych badań, jedynie swego rodzaju umową. Można wprawdzie wyodrębnić limfocyty, ale z jednej strony, rozwój odpowiedzi swoistej jest niemożliwy bez udziału czynników nieswoistych, takich jak dopełniacz, czy też nieswoiście działających komórek, takich jak neutrofile czy makrofagi. Z drugiej strony, przeciwciała oraz limfocyty Th, działające swoiście, wykazują także silny wpływ na odpowiedź nieswoistą. Obecnie można więc przyjąć, że pod pojęciem odpowiedzi swoistej umieszczać możemy:
Inne populacje limfocytów, np. limfocyty NKT, mogą stać na pograniczu odpowiedzi swoistej i nieswoistej. Zawsze jednak pamiętać należy o umownym znaczeniu pojęcia odpowiedzi swoistej.

</doc>
<doc id="74169" url="https://pl.wikipedia.org/wiki?curid=74169" title="Adiuwant (immunologia)">
Adiuwant (immunologia)

Adiuwant, adjuwant (od łac. "adiuvare", pomagać, wzmacniać) – substancja powodująca wzmocnienie poszczepiennej odpowiedzi odpornościowej na podany antygen. Adiuwanty stosowane są zarówno w badaniach naukowych, jak i w medycynie, na przykład w celu zwiększenia skuteczności szczepionek. Idealny adiuwant nie powinien wywoływać odpowiedzi swoistej względem siebie. Termin adiuwant został wprowadzony w 1926 roku przez Gastona Ramona.
Mechanizm działania adiuwantów, ze względu na ich różny charakter chemiczny, nie jest ściśle określony, wydaje się natomiast, że jedną z głównych ich właściwości jest spowolnienie uwalniania antygenu. Według teorii niebezpieczeństwa adiuwanty mogą także dostarczać sygnału niebezpieczeństwa, dzięki czemu nawet antygeny, względem których odpowiedź odpornościowa normalnie nie zachodzi, mogą zostać „zauważone” przez układ odpornościowy.
W ogólności adiuwanty można podzielić na adiuwanty pochodzenia bakteryjnego (przykładowo kompletny adiuwant Freunda, lipid A, dipeptyd muramylowy, endotoksyna) oraz niebakteryjnego (wodorotlenek glinu, fosforan glinu, fosforan wapnia, witamina A, ISCOM, MF-59, liposomy).

</doc>
<doc id="74170" url="https://pl.wikipedia.org/wiki?curid=74170" title="Adiuwant Freunda">
Adiuwant Freunda

Adiuwant Freunda – jeden z najsilniejszych adiuwantów bazujących na substancjach naturalnych. Został opracowany przez Julesa Freunda w latach 30. XX wieku w trakcie prac nad szczepionką przeciw gruźlicy, a jego formuła jest znana od roku 1956.
Wyróżnia się dwa jego rodzaje:
Mechanizm działania adiuwantu Freunda, podobnie do innych adiuwantów opartych na emulsji wodno-mineralnej, polega na powolnym uwalnianiu antygenu w miejscu podania, co umożliwia dłuższy kontakt komórek układu odpornościowego z antygenem. 
Adiuwant Freunda jest używany w eksperymentach na zwierzętach, od lat 60. XX wieku nie jest natomiast używany w przypadku ludzkich szczepionek ze względu na silne efekty uboczne. Dane o efektach ubocznych zebrane zostały głównie na podstawie obserwacji na zwierzętach, podczas gdy wieloletnia obserwacja tysięcy osób szczepionych z użyciem adiuwantu Freunda przeciw gruźlicy wykazała brak efektów ubocznych, stąd też toksyczność adiuwantu u ludzi jest dyskusyjna.

</doc>
<doc id="74172" url="https://pl.wikipedia.org/wiki?curid=74172" title="Transcytoza">
Transcytoza

Transcytoza – zjawisko transportowania danej substancji z jednego bieguna komórki na drugi poprzez cytoplazmę. Z reguły substancja jest pobierana przy udziale receptora na jednym biegunie i transportowana w pęcherzykach wewnątrzcytoplazmatycznych. Po dotarciu pęcherzyka na drugi biegun komórki, błona pęcherzyka zlewa się z błoną komórkową, a substancja uwalnia się do otoczenia. Przykładem może być transport immunoglobulin A przez komórki nabłonkowe jelita.

</doc>
<doc id="74173" url="https://pl.wikipedia.org/wiki?curid=74173" title="Przeciwciało wielospecyficzne">
Przeciwciało wielospecyficzne

Przeciwciała wielospecyficzne – przeciwciało, które może reagować z kilkoma różnymi antygenami. Ich cechą charakterystyczną jest to, że zwykle nie mają one zbyt wysokiego powinowactwa do rozpoznawanych antygenów, co zapobiega powstaniu choroby autoimmunizacyjnej. Przeciwciała wielospecyficzne to zwykle immunoglobuliny M, co jest wynikiem tego, że IgM nie podlegają dojrzewaniu powinowactwa. Główną funkcją takich przeciwciał w organizmie jest usuwanie resztek komórek, które się rozpadły, zwykle w wyniku apoptozy.

</doc>
<doc id="74174" url="https://pl.wikipedia.org/wiki?curid=74174" title="Letnie Igrzyska Olimpijskie 1980">
Letnie Igrzyska Olimpijskie 1980

XXII Letnie Igrzyska Olimpijskie (oficjalnie Igrzyska XXII Olimpiady) rozgrywane były w Moskwie w dniach 19 lipca–3 sierpnia 1980. W zawodach olimpijskich udział brało 5217 sportowców, z czego ponad 1/5 stanowiły kobiety. Igrzyska zostały zbojkotowane przez większość krajów zachodnich.
Przygotowania do igrzysk – bojkot.
Decyzją Międzynarodowego Komitetu Olimpijskiego igrzyska olimpijskie w roku 1980 odbyły się w stolicy ówczesnego Związku Radzieckiego. Duch sportowej rywalizacji został osłabiony wskutek sytuacji politycznej, a zwłaszcza pogłębiania się zimnej wojny. Szereg państw, w tym Stany Zjednoczone, a także Kanada, Kenia, Norwegia i Republika Federalna Niemiec, zbojkotowały igrzyska w ramach sankcji względem ZSRR za interwencję w Afganistanie. Łącznie, w Moskwie zabrakło członków aż 63 reprezentacji państwowych. Imprezę tę zbojkotowała również Chińska Republika Ludowa, która od dłuższego czasu nie brała czynnego udziału w światowym życiu sportowym. Było to nie po myśli gospodarzy, którzy zainwestowali dziewięć miliardów dolarów w rozbudowę i modernizację infrastruktury oraz obiektów sportowych – właśnie z tej okazji w stolicy ZSRR wybudowano nowy kompleks sportowy. Dyscypliny żeglarskie rozegrano na wodach przybrzeżnych Tallinna (Pirita). Wszystkie koszty związane z organizacją ponieśli organizatorzy, którzy nie zgodzili się na współfinansowanie przez sponsorów.
W imprezie udział wzięło 81 narodowych reprezentacji, 5217 sportowców, w tym 4093 mężczyzn oraz 1124 kobiety. Program przewidywał rozegranie 203 konkurencji w 21 dyscyplinach.
Państwa uczestniczące.
Na igrzyskach w Moskwie zadebiutowało 5 państw: Angola, Botswana, Laos, Mozambik i Seszele. UWAGA: Większość krajów zachodnich, które wzięły udział w igrzyskach, występowało pod flagą olimpijską. Hiszpania, Nowa Zelandia i Portugalia występowały pod flagami własnych komitetów olimpijskich.
Przebieg igrzysk – bohaterowie.
Impreza rozpoczęła się w dniu 19 lipca, uroczystość otwarcia odbyła się na stadionie Łużniki; otworzył ją sekretarz generalny Komunistycznej Partii Związku Radzieckiego, Leonid Breżniew. Znicz olimpijski zapalił koszykarz Siergiej Biełow, a przyrzeczenie złożył gimnastyk Nikołaj Andrianow. Bojkot oznaczał, że nie dojdzie do wielu sportowych pojedynków, lecz mimo to poziom był bardzo wysoki, gdyż w czasie igrzysk pobito łącznie 36 dotychczasowych rekordów światowych. Każde z tego typu zmagań łączy się z wykreowaniem bohatera – tak było też i w tym wypadku; główną postacią tych igrzysk był gimnastyk Aleksandr Ditiatin, który zdobył osiem medali, w tym trzy złote, cztery srebrne i jeden brązowy. Warto tu wspomnieć, że sędziowie wielokrotnie przyznawali mu noty najwyższe, czyli „10”.
Na basenach, bieżniach oraz matach dochodziło do wielu spektakularnych pojedynków, które wspominane są do dziś. Jednym z najbardziej znanych był konkurs skoku o tyczce, który wygrał Władysław Kozakiewicz, a miejsce drugie zajął Tadeusz Ślusarski. Mimo nieprzychylnego nastawienia publiczności oraz najzwyklejszych oszustw (otwieranie i zamykanie wrót stadionu powodowało zmianę kierunku wiatru) Polacy zwyciężyli faworyta, Konstantina Wołkowa. Kozakiewicz po wykonaniu zwycięskiego skoku pokazał publiczności słynny gest, który został nazwany jego nazwiskiem. Po tym wydarzeniu ambasador ZSRR w Polsce, Borys Aristow, zażądał, aby sportowcowi odebrać medal. Wielu emocji dostarczył także konkurs skoku wzwyż, w którym udział wziął Jacek Wszoła. Zdobywca złotego medalu sprzed czterech lat zajął tym razem drugie miejsce, przegrywając tylko z reprezentantem NRD Gerdem Wessigiem. Podobnie sytuacja wyglądała w czasie biegu mężczyzn na dystansie 3000 metrów, w którym udział wziął Bronisław Malinowski. Jego największym rywalem był Tanzańczyk Filbert Bayi, który w połowie dystansu wyraźnie przyśpieszył i uzyskał znaczną przewagę nad Polakiem, ponad siedemdziesiąt pięć metrów. Ten jednak nie załamał się i nie zmieniając swego tempa dogonił i prześcignął przeciwnika.
W tym czasie na dystansach średnich niepodzielnie panowali przedstawiciele Wielkiej Brytanii, a zwłaszcza Steve Ovett na dystansie 1500 metrów i Sebastian Coe na 800 metrach. Byli oni faworytami w tych konkurencjach, lecz los sprawił, że sytuacja odwróciła się o 180 stopni – Ovett zwyciężył w biegu na 800 metrów, a Coe na 1500 metrów. W biegu maratońskim zwyciężył zawodnik NRD, Waldemar Cierpinski, który bronił tytułu z Montrealu, lecz w ciągu czterech lat rzadko brał udział w imprezach sportowych. Dzięki starannemu przygotowaniu ponownie stanął na najwyższym stopniu podium.
W jeździeckim konkursie skoków triumfował Jan Kowalczyk, który był jednym z faworytów już na igrzyskach olimpijskich w Meksyku 1968. Wraz z kolegami (Janusz Bobik, Wiesław Hartman, Marian Kozicki) wywalczył też srebrny medal w drużynowym konkursie skoków.
Bohaterem ringu był Kubańczyk Teófilo Stevenson, który trzeci raz z rzędu zdobył złoty medal w wadze ciężkiej. Podobnie działo się na basenie; królował tam Rosjanin Władimir Salnikow, który został mistrzem olimpijskim na dystansie 400 metrów stylem dowolnym, w sztafecie cztery razy 200 metrów, a także na dystansie 1500 metrów. Jako pierwszy przepłynął ten odcinek w czasie krótszym niż 15 minut. Po raz pierwszy w Moskwie rozegrano turniej hokeja na trawie drużyn kobiecych. Wystąpiło w nim sześć zespołów – Austria, Czechosłowacja, Indie, Polska, Zimbabwe oraz Związek Radziecki. Wygrały zawodniczki z Afryki, które pokonały w finale reprezentantki Czechosłowacji. Polki były debiutantkami, nie zdobyły punktu oraz bramki, tracąc przy tym aż osiemnaście goli. W turnieju męskim Polacy zajęli czwarte miejsce.
Polska reprezentacja liczyła 321 osób i zdobyła łącznie 32 medale, w tym 3 złote, 14 srebrnych i 15 brązowych. Wynik ten zapewnił dziesiąte miejsce w klasyfikacji medalowej. Pierwsze miejsce zajęli reprezentanci ZSRR, drugie – NRD, a trzecie – Bułgarii. Najwięcej medali, oprócz wyżej wspomnianego Aleksandra Ditiatina, zdobyły pływaczki Caren Metschuck (trzy złote medale i jeden srebrny), Barbara Krause (trzy złote medale) oraz Rica Reinisch (trzy złote medale) – wszystkie pochodziły z NRD, a także gimnastyk Nikołaj Andrianow, kajakarz Władimir Parfienowicz oraz pływak Władimir Salnikow (wszyscy trzej reprezentowali Związek Radziecki i zdobyli po trzy złote medale). XXII Letnie Igrzyska Olimpijskie zakończyły się w dniu 3 sierpnia 1980 roku.

</doc>
<doc id="74177" url="https://pl.wikipedia.org/wiki?curid=74177" title="Limfocyty autoreaktywne">
Limfocyty autoreaktywne

Limfocyty autoreaktywne – limfocyty, które mogą rozpoznawać autoantygeny.
Zarówno w przypadku limfocytów B, jak i limfocytów T, ich obecność może doprowadzić do powstania choroby autoimmunizacyjnej. Z reguły autoreaktywne limfocyty są usuwane z organizmu podczas selekcji zachodzącej w szpiku kostnym albo grasicy.
Należy podkreślić, że limfocyty autoreaktywne mogą występować w organizmie, nie czyniąc żadnych szkód, można wręcz powiedzieć, że są one niezbędne, np. do uprzątania pozostałości po komórkach apoptotycznych. Niemniej jednak, w każdej obecnie znanej chorobie autoimmunizayjnej stwierdza się obecność tego typu limfocytów, przy czym pełnią one funkcję inicjującą lub też stanowią czynnik regulujący danego patomechanizmu jednostki chorobowej.

</doc>
<doc id="74178" url="https://pl.wikipedia.org/wiki?curid=74178" title="Pafnutij Czebyszew">
Pafnutij Czebyszew

Pafnutij Lwowicz Czebyszew (Czebyszow), (ur. w Okatowie w guberni kałuskiej, zm. w Sankt Petersburgu) – rosyjski matematyk. Działał w dziedzinie teorii liczb, teorii prawdopodobieństwa, w analizie matematycznej oraz w zastosowaniach matematyki.
Życiorys.
Pochodził z zamożnej szlachty rosyjskiej. Matka Agrafiena Iwanowna Pozniakowa, ojciec Lew Pawłowicz Czebyszow, oficer armii rosyjskiej, weteran wojen napoleońskich.
Pafnutij był jednym z dziewięciorga dzieci. Początkowe nauki pobierał w domu. W tym czasie biegle opanował francuski, co potem w naturalny sposób zachęciło go do odwiedzin Francji, gdzie zawarł znajomość z matematykami.
W roku 1832 rodzina przeniosła się do Moskwy; tu Czebyszow kontynuował naukę w domu, ale jego nauczycielem był już matematyk i popularyzator tej nauki w Rosji, P.N. Pogorielski. W roku 1837 Czebyszow rozpoczął studia matematyczne na Uniwersytecie Moskiewskim. W 1841 ukończył pierwszy etap studiów pisząc pracę dyplomową pod kierunkiem Nikołaja Braszmana, specjalisty od zastosowań matematyki.
Po ukończeniu studiów wyjechał do Francji. Tu też publikował swoje pierwsze prace – i wiele następnych. W 1846 roku uzyskał magisterium i w tymże roku opublikował swoją pierwszą pracę z teorii prawdopodobieństwa. Jego rozprawa doktorska powstała w zarysie już w roku 1843; obronił ją na uniwersytecie w Sankt Petersburgu w roku 1849, w wieku 28 lat. Dwa lata wcześniej podjął pracę w tej uczelni. Jego zainteresowania skierowały się wówczas ku teorii liczb; opublikował z tej dziedziny kilka znakomitych rozpraw, tej dyscypliny dotyczyła też jego rozprawa doktorska, która przyniosła mu prestiżową nagrodę Akademii Nauk.
W roku 1850 Czebyszow uzyskał stanowisko profesora nadzwyczajnego. W dwa lata potem odbył podróż do Francji, Niemiec i Anglii. W trakcie tej podróży nawiązał kontakty osobiste z plejadą matematyków europejskich – a więc i światowych – owych czasów. Od tej pory wyruszał w długie podróże na Zachód co roku; jeśli któregoś roku tego zaniechał, udawał się na wypoczynek do Tallinna. Stopniowo jego zainteresowania naukowe koncentrowały się na teorii prawdopodobieństwa; w tej dziedzinie zdobył światową sławę. Jego uogólnione prawo wielkich liczb należy do kanonu matematyki.
Przeszedł na emeryturę w roku 1882. W ciągu niezwykle płodnego naukowo życia otrzymał mnóstwo najzaszczytniejszych nagród. Był członkiem licznych Akademii Nauk i kawalerem najwyższych orderów, w tym francuskiej Legii Honorowej. Nigdy się nie ożenił i żył samotnie w wielkim dziesięciopokojowym domu. Był bardzo bogaty.

</doc>
<doc id="74181" url="https://pl.wikipedia.org/wiki?curid=74181" title="Damian De Veuster">
Damian De Veuster

Ojciec Damian z Molokaʻi, fr. "père Damien", nl. "pater Damiaan", właściwie Jozef (Jef) de Veuster (ur. 3 stycznia 1840 w Tremelo w Belgii, zm. 15 kwietnia 1889 w Kalaupapa na Molokaʻi, Hawaje) – katolicki misjonarz, z pochodzenia Flamand, który poświęcił się, by nieść pomoc chorym na trąd, święty Kościoła katolickiego.
Życiorys.
Ojciec Damian urodził się w małej wsi Tremelo jako siódme dziecko w średniozamożnej wiejskiej rodzinie. Odebrał dość staranne wykształcenie. 
W wieku 19 lat wstąpił do Zgromadzenia Najświętszych Serc Jezusa i Maryi w Leuven, przybierając imię zakonne Damian.
Następnie rozpoczął studia na Uniwersytecie w Leuven. Zdecydował, że będzie misjonarzem, i jeszcze przed konsekracją wyjechał w roku 1863 na Hawaje. W katedrze w Honolulu 24 maja 1864 został wyświęcony na księdza.
Na Hawajach rozprzestrzeniały się nowe, wcześniej nieznane choroby, które w tym okresie powodowały poważne problemy zdrowotne. Jedną z tych chorób był trąd. Król Kamehameha IV, widząc rozszerzanie się tej nieuleczalnej choroby, zarządził segregację chorych na wyspie Molokaʻi. Kolonii trędowatych dostarczano żywność i inne środki potrzebne do życia, jednak nie zapewniając właściwej pomocy medycznej.
Biskup Maigret zwrócił się do duchownych o wyjazd do pracy z trędowatymi na Molokaʻi. Ojciec Damian poprosił biskupa o wyznaczenie go do tego zadania. 10 maja 1873 roku przybył do odosobnionej osady Kalaupapa, którą zamieszkiwało 600 trędowatych. Pierwszymi zadaniami ojca Damiana było wybudowanie kościoła i założenie parafii. Jego zadanie nie ograniczało się tylko do bycia duchownym. Dzielił z trędowatymi wszelkie niedogodności losu na wygnaniu, dobrowolnie godząc się na niebezpieczeństwo zarażenia tą nieuleczalną wtedy chorobą.
W kolonii trędowatych przed przybyciem ojca Damiana powszechne było poczucie rozpaczy i brak nadziei na pomoc. Szesnaście lat pracy ojca Damiana w leprozorium w Molokaʻi sprawiło, że prawo zaczęło być respektowane, rudery zamieniono na schludne domki, uprawiano ziemię i wybudowano szkoły. Stał się nie tylko kapłanem trędowatych, lecz także ich towarzyszem, doradcą, pielęgniarzem, lekarzem, cieślą, grabarzem, kuratorem oraz przyjacielem wszystkich, przede wszystkim młodocianych ofiar trądu.
Wiadomości o heroicznych wysiłkach na rzecz trędowatych rozeszły się na Hawajach, w Stanach Zjednoczonych i w Europie. Liczne kościoły, fundacje i osoby prywatne przekazywały środki finansowe dla wsparcia pracy wśród trędowatych. Do Kalaupapy przybyli pomocnicy i następcy ojca Damiana, w tym belgijski ksiądz Louis Lambert Conrardy.
Krótko przed śmiercią Damiana (listopad 1888) na wyspę przybyły franciszkańskie zakonnice m.in. bł. Marianna Cope. Damian wiedział, że jego dzieło będzie kontynuowane. Zmarł w otoczeniu swoich przyjaciół i chorych, którymi się opiekował, 15 kwietnia 1889 roku na Molokaʻi na Hawajach.
Po śmierci ojca Damiana rozgorzała dyskusja nad jego działalnością. Krytycznie odniosły się do niej niektóre kościoły protestanckie. W obronie dzieła ojca Damiana stanęli między innymi Robert Louis Stevenson oraz Mahatma Gandhi.
Wspomnienie liturgiczne w Kościele katolickim obchodzone jest 10 maja, na Hawajach i w święto odbywa się corocznie 15 kwietnia.
W Kościele Episkopalnym w USA ojca Damiana wraz z siostrą Marianną Cope wspomina się 15 kwietnia.
Ojciec Damian jest patronem chorych na trąd, AIDS, wszystkich odtrąconych oraz stanu Hawaje.
W kulturze masowej.
Plebiscyt.
W 2005, w plebiscycie zorganizowanym przez belgijską telewizję, ojciec Damian został uznany za największego Belga w historii.
Film oparty na biografii.
Po beatyfikacji belgijski producent filmowy Tharsi Vanhuysse postanowił nakręcić film, który miałby uhonorować dzieło tego sławnego duchownego. Reżyserem został Australijczyk Paul Cox, a scenariusz napisał znany z filmów takich jak "Gandhi" czy "Krzyk wolności" Amerykanin John Briley. W obsadzie głównych ról wystąpili: Derek Jacobi, Kris Kristofferson, Sam Neill, Tom Wilkinson, Peter O’Toole i David Wenham, a film nosi tytuł "Molokai - historia ojca Damiana". Premiera filmu miała miejsce 17 marca 2000 roku.
Beatyfikacja i kanonizacja.
4 czerwca 1995 roku o. Damian został beatyfikowany przez papieża Jana Pawła II. 20 grudnia 1999 roku Jorge Medina Estévez, Prefekt Kongregacji ds. Kultu Bożego i Dyscypliny Sakramentów ogłosił, że ojciec Damian został umieszczony w kalendarzu liturgicznym.
11 października 2009 roku został ogłoszony świętym przez papieża Benedykta XVI.
Upamiętnienie.
Od 2014 roku jest patronem skweru na wrocławskim Szczepinie.

</doc>
<doc id="74182" url="https://pl.wikipedia.org/wiki?curid=74182" title="Zagórnik (województwo małopolskie)">
Zagórnik (województwo małopolskie)

Zagórnik – wieś w Polsce położona w województwie małopolskim, w powiecie wadowickim, w gminie Andrychów.
W latach 1975–1998 wieś należała administracyjnie do województwa bielskiego.
Położenie.
Zagórnik znajduje się na wschód od Andrychowa, w dolinie niewielkiego potoku będącego dopływem Wieprzówki i na stokach otaczających go gór. Od północno-wschodniej strony jest to grzbiet ze szczytami Pańska Góra, Kobylica, Wapienica, Przykraźń, od południowo-zachodniej niższy grzbiet z wierzchołkami Pabisiowa Góra, Grapa i Skornica.
Opis miejscowości.
Według danych z 31 grudnia 2014 roku miejscowość miała 2242 mieszkańców. W literaturze wieś występuje od XVI wieku, w roku 1581 pobór płacił tu Stanisław Inwałdzki właściciel pobliskiego Inwałdu.
Nazwa osady pochodzi prawdopodobnie "od miejsca za górą".
Religia.
Na terenie wsi działalność duszpasterską prowadzi Kościół Rzymskokatolicki (parafia św. św. Barłomieja i Łukasza).
Turystyka.
Przez wieś przechodzą następujące szlaki turystyczne:
Sport.
W Zagórniku działa klub sportowy o nazwie LKS Gronie Zagórnik.

</doc>
<doc id="74187" url="https://pl.wikipedia.org/wiki?curid=74187" title="Kotlina">
Kotlina

Kotlina – rozległa, niezbyt mocno wydłużona, wklęsła forma terenu, ze wszystkich stron otoczona wzniesieniami. Może być w postaci zamkniętej (bezodpływowej) lub otwartej. Kotliny powstają na skutek ruchów górotwórczych (czyli orogenezy) lub w wyniku erozji.
Kotliny dzielimy m.in. na: denudacyjne, erozyjne, wulkaniczne i zapadliskowe. Kotliny na dnie oceanów nazywamy basenami.

</doc>
<doc id="74188" url="https://pl.wikipedia.org/wiki?curid=74188" title="Bolesław Tejkowski">
Bolesław Tejkowski

Bolesław Tejkowski (ur. jako Bernard Tejkowski 15 grudnia 1933 w Kruszwicy, zm. 4 czerwca 2022) – polski socjolog, inżynier, nauczyciel akademicki, polityk nacjonalistyczny.
Życiorys.
Rodzina i wczesne lata.
Syn Romana i Zofii z domu Talarczyk. Miał dwóch braci: Jerzego i Stefana. Ojciec, kupiec i działacz społeczny, był powstańcem wielkopolskim. W 1940 rodzina Tejkowskich została wysiedlona do Generalnego Gubernatorstwa, skąd niebawem z Wilkołazu udała się do podkrakowskiej Mogiły. Tutaj Roman Tejkowski współpracował z AK.
Wykształcenie i praca zawodowa.
W 1959 ukończył rozpoczęte w 1951 studia na Wydziale Budownictwa Lądowego Politechniki Krakowskiej z tytułem magistra inżyniera i podporucznika artylerii. Podjął następnie studia socjologiczne na Uniwersytecie Jagiellońskim, które kontynuował na Uniwersytecie Warszawskim (ukończył je w 1962). W latach 70. podjął nieukończone ostatecznie studia doktoranckie na Uniwersytecie im. Adama Mickiewicza.
Należał do Związku Harcerstwa Polskiego. W 1957 został zatrudniony jako wykładowca na Politechnice Krakowskiej, a następnie na Uniwersytecie Warszawskim (do 1965), gdzie był asystentem prof. Zygmunta Baumana. Zwolniony z pracy na UW w związku ze sprawą „Listu otwartego” Kuronia i Modzelewskiego (zob. niżej). Od 1967 do 1968 pracował w Instytucie Organizacji Przemysłu Maszynowego. Następnie był zatrudniony jako inżynier budowy. Od 1970 do 1973 jako oficer rezerwy wcielony do wojska pracował w Akademii Sztabu Generalnego w Warszawie Rembertowie. W latach 1974–1975 był zatrudniony w Towarzystwie Krzewienia Kultury Świeckiej w Zarządzie Głównym w Warszawie. Następnie do 1977 był zatrudniony w Kuratorium Oświaty i Wychowania, ale oddelegowany do TKKŚ. .
Działalność polityczna.
W 1951 wstąpił do Związku Młodzieży Polskiej, a następnie do Polskiej Zjednoczonej Partii Robotniczej. Był przewodniczącym Zarządu Uczelnianego ZMP na Politechnice Krakowskiej. W 1955 został członkiem Komitetu Uczelnianego PZPR na Politechnice Krakowskiej i zarazem członkiem jego egzekutywy. Był też delegatem na II Zjazd ZMP w 1955.
Po przełomie października 1956 Tejkowski został członkiem Komitetu Wojewódzkiego PZPR w Krakowie i członkiem jego Egzekutywy, co – zważywszy na jego wówczas młody wiek – było sukcesem politycznym. Z egzekutywy usunięto go w lutym 1957 za wezwanie do głosowania na swoją kandydaturę w wyborach w I 1957 – kandydował wówczas z listy FJN (jedynej istniejącej), ale z miejsca niemandatowego. Tymczasem I sekretarz KC PZPR W. Gomułka wezwał do głosowania „bez skreśleń”, co dawało mandaty tylko osobom z miejsca mandatowego. Działanie Tejkowskiego było złamaniem dyscypliny partyjnej.
Z PZPR został wykluczony za udział w protestach przeciw likwidacji „Po Prostu” w 1957 Krakowie. W życiorysach podaje, że w 1955 założył konspiracyjny Polski Związek Wspólnoty Narodowej, jednak nie potwierdzają tego żadne inne relacje ani źródła. Do 1967 był związany ze środowiskiem „komandosów”, tj. nieortodoksyjnej lewicy (Jacek Kuroń, Karol Modzelewski). Był jednym ze współautorów „Listu otwartego do PZPR”, który ukazał się pod nazwiskami Kuronia i Modzelewskiego – brał czynny udział w przygotowaniu jego pierwszej wersji.
Jesienią 1967 zerwał ze środowiskiem „komandosów”, czego zewnętrznym przejawem było zeznawanie jako świadek oskarżenia w sterowanym przez SB procesie Antoniego Zambrowskiego w 1969. W źródłach pisanych, a także w relacjach ustnych, dostrzegalny był wpływ lektury prac Feliksa Konecznego. On sam przyznawał to w autoryzowanym wywiadzie, powołując się też na wpływ Jana Stachniuka, ale nie można go uznać za klasycznego zwolennika żadnego z tych historiozofów.
W początkach lat 70. nawiązywał kontakt z Lechickim Kręgiem Czcicieli Światowida (są różne warianty tej nazwy) – Władysław Kołodziej, Jerzy Gawrych – dążąc do podporządkowania sobie tego środowiska. Po konflikcie z nimi złożył w 1973 do Służby Bezpieczeństwa „Oświadczenie” kompromitujące politycznie i obyczajowo tę grupę. Szereg razy składał do SB donosy na ludzi, z którymi popadł w konflikt lub których traktował jako konkurentów politycznych, nigdy jednak nie był tajnym współpracownikiem SB. W latach 1970–1982 był rozpracowany przez SB w ramach Kwestionariusza Ewidencyjnego.
W 1972 bezskutecznie usiłował zarejestrować „Towarzystwo Słowiańskie”, składając do władz statut oraz memoriał „O pełne urzeczywistnienie komunizmu w Polsce”. W tym tekście sugerował, że skuteczna budowa komunizmu (likwidacja Kościoła, kolektywizacja rolnictwa, zjednoczenie ruchu młodzieżowego) wymaga przemian w kulturze – w tym sięgnięcia do przedchrześcijańskich tradycji kulturowych.
Po ogłoszeniu stanu wojennego podpisał deklarację lojalności 14 grudnia 1981, ale nie zaprzestał działalności, stąd w okresie 26 VIII – 26 X był internowany w Białołęce. Po zwolnieniu swoją działalność ograniczył do pracy formacyjnej, głównie dyskusji w wąskim gronie zwolenników, do których (poza ww.) należeli m.in. Czesław Mazur i Andrzej Wylotek. Dopiero w 1987 następuje ożywienie PZWN, a w 1988 wydaje ona swoje pismo – „Narodowiec” (nie mylić z innym pismem o tym samym tytule).
W 1990 objął funkcję przewodniczącego nacjonalistycznego stronnictwa – Polska Wspólnota Narodowa, powstałego z PZWN. Podjął także działalność w Międzynarodowym Komitecie Słowiańskim i Soborze Wszechsłowiańskim. Przed wyborami prezydenckimi w 1995, 2000 i 2005 bezskutecznie usiłował zarejestrować swoją kandydaturę, ale nie zebrał wymaganych 100 tys. podpisów poparcia. W wyborach samorządowych w 2002 ubiegał się o stanowisko prezydenta Stargardu Szczecińskiego. Otrzymał 1,55% głosów i zajął ostatnie miejsce spośród sześciu kandydatów. Bez powodzenia kandydował także do Sejmu w 1991, 1993, 1997 i 2001.
W 2006 roku połączył swoją Polską Wspólnotę Narodową ze Stronnictwem Narodowym – OPN Bohdana Poręby i stanął na czele nowego ugrupowania Stronnictwo Narodowe – Polska Wspólnota Narodowa (SN – PWN). Jest jednym z założycieli Polskiego Komitetu Narodowego. Przez przeciwników oskarżany o antysemityzm, neonazizm i rasizm.
Postępowania sądowe.
W 1995 został skazany na karę 8 miesięcy pozbawienia wolności z warunkowym zawieszeniem jej wykonania na dwuletni okres próby za „lżenie naczelnych organów państwa”. W 2004 został skazany na karę 1,5 roku pozbawienia wolności z zawieszeniem jej wykonania na okres trzech lat za fałszowanie podpisów poparcia na listach wyborczych. Kilkakrotnie był na krótko aresztowany w związku ze stawianymi mu zarzutami.
Śmierć i pogrzeb.
Bolesław Tejkowski zmarł 4 czerwca 2022 roku. Został pochowany na Cmentarzu Komunalnym Północnym w Warszawie (Wólka Węglowa). W uroczystości wzięli udział przedstawiciele Polskiej Wspólnoty Narodowej, Polskiego Komitetu Narodowego, Zjednoczenia Patriotyczno-Robotniczego "Grunwald", b. Stronnictwa Narodowego "Szczerbiec", b. Stronnictwa Narodowego, Klubu Myśli Polskiej ze Śląska i Stowarzyszenia Przyjaźni Polsko-Rosyjskiej.
Bibliografia.
Jarosław Tomasiewicz, "Polska Wspólnota Narodowa – Polskie Stronnictwo Narodowe jako przykład nacjonalizmu świeckiego we współczesnej Polsce" /w:/ Bogumił Grott (red.): "Różne oblicza nacjonalizmu", Kraków 2010.

</doc>
<doc id="74191" url="https://pl.wikipedia.org/wiki?curid=74191" title="Einhard">
Einhard

Einhard (ur. ok. 775 w Dolinie rzeki Men, zm. 14 marca 840 w Seligenstadt) – frankijski biograf i kronikarz piszący w języku łacińskim.
Pochodził ze średnio zamożnej rodziny rycerskiej osiadłej we wschodniej części frankijskiego imperium. Kształcił się w klasztorze w Fuldzie, który był wówczas wybitnym centrum nauki w imperium Karolingów.
Na dwór Karola Wielkiego, który gromadził wybitnych uczonych, dostał się ok. 791 lub 792. Współpracował tam z Alkuinem i najwyraźniej ze względu na wybitne zdolności został Einhardowi powierzony nadzór nad budową pałaców królewskich w Akwizgranie i w Ingelheim am Rhein. Einhard jest autorem biografii władcy "Życie Karola Wielkiego" ("Vita Karoli Magni", ok. 817–830), która przez większość średniowiecza była uważana za wzorzec w swoim gatunku. Nie był w pełni oryginalny, opierał się w większości na Swetoniuszu. Inne jego dzieła to żywoty świętych; zachowało się też 65 listów Einharda.
Przypuszcza się, że napisał również "De adventu, moribus et superstitione Saxonorum" ("O przybyciu, obyczajach i przesądach Sasów"), na które powołuje się Adam z Bremy.
Na początku panowania Ludwika I Pobożnego odgrywał na dworze znaczną rolę polityczną, jako opiekun Lotara I, którego Ludwik upatrywał na swego następcę. W czasie wojny dynastycznej (829–830), kiedy Lotar wystąpił przeciwko ojcu, Einhard z rodziną opuścił dwór. Dochody z nadanych mu wcześniej opactw pozwoliły na dostatni byt do końca życia, który wypełniała rozległa, częściowo zachowana korespondencja z naukowymi i literackimi przyjaciółmi.

</doc>
<doc id="74193" url="https://pl.wikipedia.org/wiki?curid=74193" title="Phi Beta Kappa Society">
Phi Beta Kappa Society

Phi Beta Kappa Society – najstarsze honorowe bractwo studenckie w Stanach Zjednoczonych, założone 5 grudnia 1776 roku. Phi Beta Kappa to zapis pełnymi nazwami greckich liter skrótowca ΦΒΚ, oznaczającego Φιλοσοφία Βίου Κυϐερνήτης ("Philosophía Bíou Kubernḗtēs"), czyli „umiłowanie mądrości, przewodniczki życia”.
Członkostwo w bractwie jest uważane za najwyższy honor, jaki może spotkać studenta. Jest ono przyznawane średnio jedynie co setnemu studentowi.
Pierwszy oddział ("chapter") powstał jako tajne stowarzyszenie literackie i filozoficzne w Kolegium Wilhelma i Marii, drugi na Uniwersytecie Harvarda (4 grudnia 1779), trzeci na Uniwersytecie Yale 8 grudnia tego samego roku, a w następnych dziesięcioleciach szereg dalszych. Z tajności zrezygnowano w okresie antymasońskich resentymentów w 1831. W chwili utworzenia "" w 1883 istniało 25 oddziałów. Pierwszą kobietę przyjęto do Phi Beta Kappa na Uniwersytecie Vermontu w 1875, pierwszego czarnoskórego studenta dwa lata później.
Każdy oddział jest określany przez stan i grecką literę oznaczającą kolejność utworzenia, na przykład Alpha of Pennsylvania jest w Dickinson College, Beta of Pennsylvania na Uniwersytecie Lehigh’a (wymowa: [lihaja]) itd.
W 1988 "United Chapters of Phi Beta Kappa" zmieniły nazwę na "Phi Beta Kappa Society". W 2004 było 270 oddziałów i około pół miliona żyjących członków.

</doc>
<doc id="74196" url="https://pl.wikipedia.org/wiki?curid=74196" title="Extasy">
Extasy



</doc>
<doc id="74198" url="https://pl.wikipedia.org/wiki?curid=74198" title="Katarzyna ze Sieny">
Katarzyna ze Sieny

Katarzyna ze Sieny wł. Caterina Benincasa (ur. 25 marca 1347 w Sienie, zm. 29 kwietnia 1380 w Rzymie) – włoska tercjarka dominikańska, mistyczka, katolicka święta, doktor Kościoła i patronka Europy.
Życiorys.
Katarzyna Benincasa pochodziła z mieszczańskiej rodziny ze Sieny. Urodziła się jako przedostatnie dziecko (z 25 rodzeństwa) Jakuba Benincasy i Lapy Piangenti, córki poety Nuccio Piangentiego.
Jej bliźniacza siostra zmarła niedługo po narodzeniu. W 1354 w wieku 7 lat prywatnie ślubowała Bogu dziewictwo, a w 1363, wbrew woli rodziców, wstąpiła do fraterni świeckiego Zakonu Braci i Sióstr od Pokuty św. Dominika (tercjarzy dominikańskich) przy kościele dominikanów w Sienie. Po złożeniu przyrzeczeń tercjarskich (profesji tercjarskiej) w wieku 17 lat prowadziła w swoim rodzinnym domu ascetyczne, niemal klasztorne życie zgodne z zasadami duchowości dominikańskiej, pomagając jednocześnie biednym, chorym i trędowatym. W 1370, uzasadniając to wolą Chrystusa, rozpoczęła życie apostolskie.
Mimo że była niepiśmienna, posiadała dużą inteligencję, mądrość i charyzmat apostolski. Dzięki tym przymiotom i wewnętrznemu natchnieniu zaangażowała się w sprawy Kościoła oraz w problemy polityczne ówczesnej Europy. Jej priorytetem były działania na rzecz powrotu papieża z Awinionu (z "Niewoli awiniońskiej") do Rzymu co w końcu się urzeczywistniło. Jej wpływowi przypisuje się liczne nawrócenia osób pochodzących z różnych warstw społecznych. Posiadała charyzmat wypędzania demonów z osób opętanych. 1 kwietnia 1375 w jednym z kościołów w Pizie otrzymała stygmaty w formie krwawych promieni (nie zaś otwartych ran). Zmarła w Rzymie w wieku 33 lat, ofiarowując swoje życie i śmierć za Kościół i papieża. Jej ciało, bez głowy spoczywającej w kościele św. Dominika w Sienie, znajduje się w rzymskiej bazylice Santa Maria sopra Minerva.
Katarzyna ze Sieny jest autorką "Dialogu o Bożej Opatrzności", zwanego "Księgą Boskiej Nauki" ("Księgą Bożej Doktryny"), którą, nie potrafiąc pisać, podyktowała w mistycznym natchnieniu oraz licznych "Listów", które również dyktowała i wysyłała do papieża, biskupów, monarchów i innych wpływowych ludzi i instytucji.
Według niektórych przekazów (np. "List Barducciego") Katarzyna zmarła w wyniku choroby żołądka utrudniającej przyjmowanie pokarmów. Istnieje jednak prawdopodobieństwo, że bezpośrednią przyczyną śmierci było zagłodzenie się w wyniku ścisłego postu i innych umartwień o charakterze ekspiacyjnym.
Kult.
Patronat.
Jest patronką: Europy, Włoch, Rzymu, Sieny, diecezji Allentown (Pensylwania, USA), pielęgniarek, strażników i strażaków, osób cierpiących oraz kobiet, które poroniły. Jest również główną patronką Trzeciego Zakonu Dominikańskiego.
Dzień obchodów.
Wspomnienie liturgiczne jako wspomnienie obowiązkowe w Kościele katolickim obchodzone jest w dzienną rocznicę śmierci (29 kwietnia). W latach 1628–1969 wspomnienie obchodzono 30 kwietnia, aby nie kolidowało ze wspominaniem św. Piotra z Werony. Po reformie liturgicznej powrócono do pierwotnej daty.
W całym Zakonie Kaznodziejskim jej wspomnienie ma rangę uroczystego święta. Również w krajach europejskich ma rangę święta, gdyż jest patronką Europy, ogłoszoną przez Jana Pawła II.
Ikonografia.
W ikonografii święta przedstawiana jest w biało-czarnym habicie dominikańskim, w dłoniach na których widnieją stygmaty trzyma białą lilię (symbolizującą czystość) i książkę (symbol nauki), często różaniec (symbol modlitwy), albo krzyż (śmierć dla uciech światowych), na głowie zazwyczaj korona cierniowa (rozmyślanie nad Męką Pańską).
Kanonizacja.
Św. Katarzyna ze Sieny kanonizowana została 14 kwietnia 1461 przez papieża Piusa II, 4 października 1970 św. Paweł VI ogłosił ją doktorem Kościoła, a św. Jan Paweł II ogłosił ją w 1999 współpatronką Europy, obok św. Brygidy Szwedzkiej, św. Benedykta z Nursji i św. Cyryla i Metodego.

</doc>
<doc id="74200" url="https://pl.wikipedia.org/wiki?curid=74200" title="Jan Parandowski">
Jan Parandowski

Jan Parandowski (ur. 11 maja 1895 we Lwowie, zm. 26 września 1978 w Warszawie) – polski pisarz, eseista i tłumacz literatury, autor "", medalista olimpijski (1936), dwukrotnie nominowany do Nagrody Nobla w dziedzinie literatury (1957, 1959).
Życiorys.
W 1913 ukończył C. K. IV Gimnazjum we Lwowie. W tym samym roku rozpoczął studia na Uniwersytecie Lwowskim na wydziale filozoficznym. Studiował filozofię, filologię klasyczną, archeologię, historię sztuki, literaturę polską. W okresie I wojny światowej studia zostały przerwane, a on sam internowany w Rosji (uczył w szkołach w Woroneżu i Saratowie). Od 1920 kontynuował studia i w 1923 uzyskał magisterium z filologii klasycznej i archeologii.
Był delegatem na zjazd Związku Zawodowego Literatów Polskich 4 lutego 1922 w Warszawie. W latach 1922–1924 był kierownikiem literackim w wydawnictwie Alfreda Altenberga. W wydawnictwie zorganizował serię przekładów z literatur klasycznych oraz serię "Wielcy pisarze". W tym okresie stale współpracował z czasopismami: „Gazetą Poranną”, „Tygodnikiem Ilustrowanym”, „Wiadomościami Literackimi” i tygodnikiem „Tęcza”. W latach 1924–1926 podróżował do Grecji, Francji i Włoch. Mieszkając w stolicy od 1929 początkowo redagował miesięcznik „Pamiętnik Warszawski”. W 1930 został członkiem polskiego PEN Clubu, w latach 1933–1978 (z przerwą w czasie II wojny światowej) był jego prezesem.
Za książkę "Dysk olimpijski" otrzymał brązowy medal w Olimpijskim Konkursie Sztuki i Literatury w czasie Letnich Igrzysk Olimpijskich w Berlinie w 1936. W tym samym roku otrzymał Złoty Wawrzyn Akademicki Polskiej Akademii Literatury za wybitną twórczość literacką. W latach 1937–1938 w Państwowym Wydawnictwie Książek Szkolnych redagował serię "Wielcy ludzie". Po wybuchu II wojny światowej uczestniczył konspiracyjnie w życiu kulturalnym. Podczas powstania warszawskiego stracił w płomieniach swoje archiwum literackie, w tym całą niewydaną twórczość.
W latach 1945–1950 objął katedrę kultury antycznej, a następnie literatury porównawczej na Katolickim Uniwersytecie Lubelskim (KUL). Został członkiem zwyczajnym Warszawskiego Towarzystwa Naukowego, współpracował z „Tygodnikiem Powszechnym”, „Meandrem”, „Twórczością”, wznowił działalność jako prezes polskiego PEN Clubu. W 1948 przygotowywał Światowy Kongres Intelektualistów we Wrocławiu, wtedy też ponownie zamieszkał w Warszawie. W 1949 roku jako członek Polskiego Komitetu Obrońców Pokoju był delegatem Krajowej Rady Obrońców Pokoju na Kongres Obrońców Pokoju w Paryżu. Był członkiem Stowarzyszenia Kultury Europejskiej (SEC). W 1958 współorganizował Międzynarodowy Zjazd Tłumaczy w Warszawie, w 1962 został wiceprezesem międzynarodowego PEN-Clubu. W 1964 otrzymał Nagrodę Państwową I stopnia i w tymże roku był sygnatariuszem „Listu 34” uczonych i pisarzy w obronie wolności słowa. Jan Parandowski został uhonorowany w 1975 za całokształt twórczości przez Radio Wolna Europa. W 1975 otrzymał tytuł "doktora honoris causa" Wydziału Filozofii Chrześcijańskiej KUL. Zmarł w Warszawie w 1978. Spoczął na cmentarzu Powązkowskim (aleja zasłużonych, rząd 1, miejsce 40).
Życie prywatne.
Jan Parandowski był synem ks. Jana Bartoszewskiego, duchownego greckokatolickiego i Julii Parandowskiej.
W okresie pobytu w Rosji zawarł związek małżeński z Aurelią Wyleżyńską, z którą później się rozwiódł.
W 1929 przeniósł się do Warszawy i zamieszkał przy ul. Bema 70.
Jego drugą żoną była Irena Parandowska z domu Helzel (1903 – 27 października 1993).
Córka Jana Parandowskiego, Roma Parandowska-Szczepkowska, była żoną aktora Andrzeja Szczepkowskiego i matką aktorki Joanny Szczepkowskiej. Starszy syn, Zbigniew Parandowski (1929–2017), był architektem, natomiast młodszy, Piotr Parandowski (1944–2012), był archeologiem, reżyserem filmów dokumentalnych.
Twórczość.
Znany przede wszystkim ze swojej twórczości związanej z kulturą antyczną. Jako literat debiutował już w 1913 szkicem literacko-filozoficznym "Rousseau". Był znawcą i popularyzatorem kultury i literatury starożytnej. Wielką popularność przyniosła mu wielokrotnie wznawiana "Mitologia" (1924). Pozycja ta była znacząca w popularyzacji podstaw kultury antycznej w Polsce ze względu na różne ważne cechy: piękno i prostotę stylistyczną oraz na wierne, lecz pozbawione kontrowersji obyczajowych (np. przez eufemistyczne odnoszenie się do wątków homoerotycznych) opisanie najważniejszych mitów greckich. Takie ujęcie "Mitologii" pozwoliło na korzystanie z niej w edukacji szkolnej.
Upamiętnienie.
Po śmierci Parandowskiego ukazała się książka jego żony, Ireny Parandowskiej, pt. "Dzień Jana" (Wyd. Iskry 1983, ), poświęcona pisarzowi. W 1988 Parandowska zapoczątkowała przyznawanie Nagrody Literackiej Polskiego PEN Clubu imienia jej zmarłego męża.
Od 5 stycznia 1981 ulica w Warszawie na terenie obecnej dzielnicy Bielany nosi nazwę ulicy Jana Parandowskiego. Również Szkoła Podstawowa nr 35 z Oddziałami Sportowymi w Gdańsku Oliwie nosi imię Jana Parandowskiego. Od 1988 r. imię Jana Parandowskiego nosi ulica w Łodzi na osiedlu Andrzejów.

</doc>
<doc id="74201" url="https://pl.wikipedia.org/wiki?curid=74201" title="Jan od Krzyża">
Jan od Krzyża

Jan od Krzyża, hiszp. "San Juan de la Cruz", właśc. "Juan de Yepes y Alvarez" (ur. 24 czerwca 1542 w Fontiveros koło Ávili w Hiszpanii, zm. 14 grudnia 1591 w Úbedzie) – hiszpański poeta, ważna postać kontrreformacji, mistyk, karmelita i prezbiter, święty Kościoła katolickiego, anglikańskiego, czczony przez Kościół Ewangelicko-Luterański w Ameryce, odnowiciel i doktor Kościoła.
Święty Jan od Krzyża był reformatorem zakonu karmelitów. Jest uważany, wraz z Teresą z Ávili, za założyciela karmelitów bosych. Jest również znany ze swych dzieł literackich. Zarówno jego poezja, jak i rozważania nad wzrostem duszy są uważane za szczyt dzieł mistycznych i zaliczane do najwybitniejszych osiągnięć hiszpańskiej literatury.
Życiorys.
Młodość i edukacja.
Święty Jan od Krzyża urodził się w konwertyckiej rodzinie żydowskiej w małej wiosce Fontiveros koło miasta Ávila. Jego ojciec Gonzalo de Yepes zajmował się sprawami finansowymi spokrewnionej z nimi rodziny bogatych handlarzy jedwabiem i w 1525 poślubił matkę Jana, Catalinę Alvarez. Ponieważ była sierotą bez majątku, małżeństwo uznano za mezalians, został przez rodzinę odrzucony i musieli z żoną zarabiać tkactwem. Jan był drobny, szczupły i chorowity. W 1545, kiedy miał 2 lata ojciec umarł. Dwa lata później zmarł starszy brat Luis, prawdopodobnie z powodu niedożywienia, wynikającego z nędzy. Wtedy matka zabrała Jana i jego brata Francisco i przeprowadziła się najpierw do Arévalo w 1548, a w 1551 do Medina del Campo, gdzie mogła znaleźć pracę jako tkaczka. Jan zaczął tam uczęszczać do szkoły, w której uczyło się około 160 ubogich dzieci, przeważnie sierot. Otrzymywali podstawową edukację oraz pomoc socjalną. Zdecydował się służyć jako akolita w pobliskim klasztorze augustianek. W latach 1559-63 pracował w szpitalu i studiował nauki humanistyczne w szkole jezuickiej. Zakon jezuitów istniał wówczas od 20 lat. 24 lutego 1563 Jan od Krzyża wstąpił do zakonu karmelitów, przyjmując imię brata Juana de San Matías (Jan od św. Macieja).
W następnym roku ukończył nowicjat, złożył śluby i został wysłany do Salamanki, gdzie studiował teologię i filozofię na uniwersytecie w Colegio de San Andrés (wówczas jeden z 4 najważniejszych: obok Sorbony, Oksfordu i Bolonii). Pobyt tam wpłynie później na wszystkie jego dzieła literackie. Augustianin Luis de León wykładał na tym uniwersytecie biblistykę, egzegezę, język hebrajski i arytmetykę. Luis de León w owym czasie był jednym z czołowych ekspertów w biblistyce i napisał ważne i kontrowersyjne tłumaczenie Pieśni nad Pieśniami na język hiszpański (w tym czasie tłumaczenie Biblii na języki obce było w Hiszpanii zabronione).
Kapłaństwo i współpraca z Teresą z Ávili.
Święty Jan od Krzyża został wyświęcony na kapłana w roku 1567. Chciał następnie wstąpić na stałe do zakonu kartuzów, gdyż podobało mu się panujące w tym zgromadzeniu umiłowanie milczenia i samotnej kontemplacji. Zanim to jednak uczynił, udał się do wsi Medina del Campo, gdzie spotkał charyzmatyczną karmelitankę, św Teresę z Ávili, która miała w Medinie założyć kolejny konwent żeński. Natychmiast powiedziała mu ona o projektach zreformowania zakonu karmelitów i przywróceniu dawnej czystości zasad przez powrót do Reguły Pierwotnej ustanowionej w 1209 (która została zmieniona przez papieża Eugeniusza IV w 1432). Według tej Reguły większość czasu poświęcano recytacji, śpiewom, lekturze, nabożeństwom i samotnej kontemplacji. Bracia poświęcali czas na ewangelizację okolicznej ludności. Od święta podwyższenia krzyża (14 września) do Wielkanocy wstrzymywano się od mięsa i poszczono. Stare surowe reguły nakazywały noszenie krótszych habitów i przestrzeganie długich okresów milczenia, a także nieużywanie obuwia (także odwołane w 1432) i to właśnie z powodu tej reguły zwolennicy reform Teresy byli określani jako „bosi”, bo to odróżniało mnichów nieobjętych reformą.
Poprosiła go, by odłożył swoją decyzję o wstąpieniu do kartuzów. Jan przystał na tę prośbę. Po skończeniu studiów w Salamance, w sierpniu 1568 podróżował z Teresą z Mediny do Valladolid, gdzie planowała założenie klasztoru żeńskiego. Tam poznał dokładnie reguły życia karmelickiego i w październiku 1568 w towarzystwie księdza Antoniego de Jesus de Heredia opuścił Valladolid, by założyć pierwszy męski klasztor tej reguły. Udało się im pozyskać opuszczony dom w miasteczku Duruelo, leżącym w połowie drogi pomiędzy Ávilą a Salamanką. 28 listopada 1568 ustanowili nowy klasztor i rozpoczęli reformę karmelitów. Tego samego dnia przybrał imię Jana od Krzyża. Wkrótce małe i ubogie Duruelo stało się centrum religijnym. Już w 1570 okazało się, że używany przez nich dom jest zbyt mały, więc przenieśli się do pobliskiego miasta Mancera de Abajo. W październiku 1570 założył klasztor w Pastrana a później seminarium w Alcalá de Henares. W 1572 na zaproszenie św. Teresy przybywa do Ávili, gdzie od roku Teresa była przeoryszą karmelitańskiego Klasztoru Wcielenia. Jan pełnił funkcję przewodnika duchowego i spowiednika Teresy, 130 zakonnic, a także ludzi świeckich spoza klasztoru. W 1574 pomagał Teresie w założeniu nowego klasztoru w Segowii i po tygodniu powrócił do Ávili. W latach 1572-77 pozostawał w Ávili. Pewnego dnia pomiędzy 1574 a 1577 podczas modlitwy w Klasztorze Wcielenia, na poddaszu z widokiem na sanktuarium miał wizję ukrzyżowanego Chrystusa. Na jej podstawie stworzył słynny obraz Chrystusa widzianego z góry. W 1641 ten obraz został umieszczony w niewielkiej monstrancji w Ávili i stał się inspiracją dla obrazu Salvadora Dalí z 1951 „Chrystus świętego Jana od Krzyża”.
Spór wewnątrz zakonu karmelitów.
Reguła panująca w tych klasztorach i proces reformy całego zgromadzenia spotkały się ze sprzeciwem dużej liczby karmelitów, z których niektórzy uważali, że wersja zreformowanej reguły świętej Teresy z Ávili była zbyt rygorystyczna. Napięcie narastało w latach 1575-77. Niektórzy przeciwnicy Teresy starali się nawet odmówić jej wstępu do swoich klasztorów. Zwolennicy Jana od Krzyża i Teresy z Ávili wyodrębnili się ze wspólnoty, która nie chciała ulec reformie. W ten sposób zakon karmelitański podzielił się na dwie części. Zwolennicy reform nazwali się bosymi, zaś ich przeciwnicy trzewiczkowymi. Reforma była od 1566 przeprowadzana pod kontrolą dwóch wizytatorów kanonicznych z zakonu dominikanów, jeden miał pod opieką Kastylię a drugi Andaluzję. Mieli oni prawo do przenoszenia mnichów z klasztoru do klasztoru, a nawet do innej prowincji. Kontrolowali przeorów i mogli wyznaczyć własnych z zakonu dominikanów lub karmelitów. W Kastylii wizytatorem był Pedro Fernández, który rozważnie balansował pomiędzy stronnictwami. W Andaluzji wizytatorem był Francisco Vargas, który sprzyjał karmelitom bosym. Ponieważ zwrócił się do nich z prośbą o zakładanie klasztorów, co stało w jawnej sprzeczności z poleceniami generała karmelitów, który zakazywał im rozszerzania działalności w Andaluzji, w maju 1576 zwołano Kapitułę Generalną Zakonu Karmelitów w Piacenzy we Włoszech. Ze względu na to, iż jak się wydawało sprawy wymykają się spod kontroli, zarządzono całkowitą likwidację domów reformowanych. Postanowienie to nie od razu zostało wprowadzone w życie. Jednym z powodów opóźnienia było poparcie dla reform Teresy ze strony króla Hiszpanii Filipa II, który nie chciał udzielić pozwolenia. Ponadto karmelici bosi znaleźli wsparcie u nuncjusza apostolskiego Nicolò Ormanetto, biskupa Padwy, który miał władzę zwierzchnią nad zakonami. Na prośbę karmelitów bosych wyznaczył innego wizytatora dla Andaluzji Jerónimo Graciána, księdza z uniwersytetu w Alcalá, który sam był karmelitą bosym. Ochrona ze strony nuncjusza pozwoliła załagodzić spór na jakiś czas. Jednak w styczniu 1576 Jan został aresztowany w Medina del Campo przez karmelitów, po interwencji nuncjusza został uwolniony. 18 stycznia 1577 Nicolò Ormanetto umarł, Jan pozostał bez ochrony, a przeciwni reformie karmelici zyskali przewagę.
Uwięzienie.
Pod koniec 1577 otrzymał polecenie od przełożonych opuszczenia Ávili i powrotu do swojego pierwotnego domu. Odmówił przeniesienia się, powołując się na pozwolenie nuncjusza. Nocą 2 grudnia 1577 grupa przeciwnych reformie karmelitów na polecenie władz zakonu włamała się do jego mieszkania w Ávili, porwała go i uwięziła w klasztorze w Toledo, który wówczas był najważniejszym klasztorem karmelitańskim w Kastylii. Mieszkało w nim 40 mnichów. Prawdziwym powodem jego uwięzienia był sprzeciw wobec wprowadzanych przez niego reform. Jan stanął przed sądem oskarżony o nieposłuszeństwo i nieprzestrzeganie postanowień z Piacenzy. Choć Jan odrzucił oskarżenie o nieposłuszeństwo, został skazany na uwięzienie w klasztorze. Traktowany był brutalnie, przynajmniej raz w tygodniu biczowano go przed całą kongregacją, przetrzymywany był w celi tak małej, że ledwo mógł się zmieścić. Z wyjątkiem nielicznych okazji, kiedy zezwalano mu na czytanie przy świecy musiał stać na ławce, żeby móc czytać brewiarz w niewielkim świetle padającym z sąsiedniego pomieszczenia. Nie dostał żadnego ubrania na zmianę. Głodzono go więzienną dietą składającą się z wody, chleba i małej porcji solonych ryb. Podczas uwięzienia skomponował większą część swojego znanego poematu Pieśń duchowa oraz inne wiersze. Papieru dostarczał mu zakonnik, który pilnował jego celi.
Podział zakonu.
9 miesięcy później 15 sierpnia 1578 zdołał uciec przez małe okno z sąsiedniego pomieszczenia, do którego dostał się po obluzowaniu drzwi celi. Ogromne cierpienia i zmagania duchowe odzwierciedlone są we wszystkich jego późniejszych dziełach. Powrócił do zdrowia pod opieką zakonnic Teresy w Toledo, a później przez 6 tygodni był w szpitalu w Santa Cruz. Po powrocie do normalnego życia, wraz ze świętą Teresą z Ávili, kontynuował reformowanie zakonu karmelitów. W październiku 1578 wziął udział w spotkaniu zwolenników reformy w Almodóvar del Campo. Wówczas także w wyniku sporu wewnątrz zakonu zdecydowali się domagać od papieża oficjalnego podziału zakonu. Nazwa karmelici bosi zaczęła być powszechnie używana. Jan został wówczas wyznaczony na przełożonego El Calvario niewielkiego klasztoru położonego na odludziu kilka kilometrów do Beas in Andalucia. Mieszkało w nim 30 mnichów. Podczas cotygodniowych wizyt w mieście zaprzyjaźnił się z Aną de Jesús przełożoną karmelitanek bosych w Beas. Ukończył tam „Pieśń duchową”.
W 1579 przeniósł się do Baeza, w którym był rektorem Colegio de San Basilio, gdzie byli kształceni andaluzyjscy karmelici bosi. Otwarcie kolegium nastąpiło 13 czerwca 1579. Pozostał tam do 1582, poświęcając się obowiązkom przewodnika duchowego mnichów i mieszczan.
Karmelici bosi.
22 lipca 1580 papież Grzegorz XIII podpisał dekret „Pia Consideratione”, który potwierdzał podział na karmelitów trzewiczkowych i bosych. Dominikanin Juan Velázquez de las Cuevas otrzymał zadanie przeprowadzenia tego podziału. Na pierwszym zgromadzeniu Kapituły Generalnej Karmelitów Bosych w Alcalá de Henares 3 marca 1581 Jan został wybrany na jednego z przełożonych zgromadzenia i napisał konstytucję zakonu, na który wówczas składało się 22 domy, 300 mnichów i 200 mniszek. W listopadzie 1581 został wysłany przez Teresę, żeby pomóc Anie de Jesus w założeniu zgromadzenia w Grenadzie. Przybył w styczniu 1582 i Ana założyła klasztor żeński, a Jan został przełożonym klasztoru w Los Martires, niedaleko Alhambry. Tam dowiedział się o śmierci Teresy w październiku poprzedniego roku. W styczniu 1585 Jan przybył do Malagi i założył tam klasztor żeński. W maju 1585 Kapituła Generalna wybrała go na prowincjonała Andaluzji. Funkcja ta wymagała częstych podróży, regularnych corocznych wizytacji wszystkich klasztorów prowincji. Założył w tym czasie 7 kolejnych klasztorów i jak się ocenia, przemierzył wówczas ok. 25 tys. kilometrów.
W czerwcu 1588 został wybrany na trzeciego doradcę generała zakonu, ojca Nicolasa Dorii. Żeby objąć funkcję musiał powrócić do Segowii w Kastylii, gdzie był także przełożonym klasztoru. Po nieporozumieniach pomiędzy nim a Dorią, dotyczących zmian w zarządzaniu zakonem został usunięty ze swojej funkcji w Segowii i wysłany przez Dorię do leżącego na odludziu klasztoru La Peñuela w Andaluzji. Po dotarciu tam ciężko zachorował i udał się na kurację do klasztoru w Úbedzie, tam jego zdrowie uległo pogorszeniu i 14 grudnia 1591, w wieku 49 lat, zmarł na różę.
Twórczość.
Jest uważany za jednego z najwybitniejszych hiszpańskich poetów. Choć cały jego dorobek literacki to nie więcej jak 2500 wersów, dwa z jego dzieł „Pieśń duchowa” i „Noc ciemna” są uważane powszechnie za arcydzieła poezji hiszpańskiej, zarówno ze względów formalnych, jak i bogatej symboliki i treści. Jego prace teologiczne zawierają komentarze do tych poematów. Wszystkie były napisane pomiędzy 1578 a 1591, z czego wynika ich spójność.
Na twórczość literacką Jana od Krzyża mieli wpływ Luis de León i Garcilaso de la Vega. Współcześnie jest ona uważana za najwybitniejszy przejaw poezji mistycznej tamtego okresu, mając znaczący wpływ na kształt literatury hiszpańskiej, a także − przenikając do poezji światowego baroku. Pełna egzaltacji poetycka metafora powrotu duszy do Boga zyskała u Jana od Krzyża formę liryki miłosnej. Autor często używa frazy niespokojnej, przepojonej zmysłowością, cechującej większość literackich dokonań rodzącej się dopiero epoki. Niektóre wiersze zaskakują śmiałym połączeniem sielankowego tła i „dworskiej” formy z ascetyczną treścią, jak na przykład w przypadku utworu przedstawiającego nieszczęśliwie zakochanego pasterza jako artystyczny obraz zdradzonego i ukrzyżowanego Chrystusa.
Biblia jest głównym punktem odniesienia w tekstach Jana od Krzyża. Ogółem jego teksty zawierają 1583 bezpośrednich i 115 pośrednich cytatów biblijnych. Niezależnie od podejmowanych wątków, najczęstszym źródłem odniesień hiszpańskiego duchownego jest "Pieśń nad pieśniami" zarówno w strukturze poematu, w dialogu pomiędzy kochankami, przeszkodach we wzajemnym odnalezieniu się i komentującym chórze, jak również w użyciu podobnej symboliki, np. granatów, piwnic winnych, turkawki i lilii. Dialog Oblubienicy z Oblubieńcem jednoznacznie tłumaczony jest tu jako symbol mistycznego zjednoczenia człowieka z Bogiem oraz Jego miłosnej mowy do udręczonej duszy. Inną ważną inspirację stanowi Księga Izajasza, w której ogień i rozżarzony węgiel oczyszcza usta proroka. W poezji Jana od Krzyża ogień rozumiany jest właśnie jako siła oczyszczająca, męka niezmiennie cechująca Boską miłość. Nawiązania do liturgii godzin pokazują, jak głęboko Jan żył językiem i rytuałem Kościoła.
Żeby określić co ukształtowało jego wyjątkową w swoim rodzaju teologię, wielu badaczy analizowało przebieg edukacji Jana od pobytu w Salamance, pomiędzy 1563 a 1567, kiedy to mieszkał w seminarium San Andrés i studiował na Uniwersytecie w Salamance. Były to dwa miejsca, w których się uczył. W seminarium mógł poznać prace Michała z Bolonii i Johna Baconthorpe’a, na którym koncentrowali się hiszpańscy karmelici (chociaż to czy miał czas uczęszczać do seminarium jest dyskutowane). Natomiast na uniwersytecie wykładano filozofię Wilhelma Duranda, Dunsa Szkota i Tomasza z Akwinu, który wywarł decydujący wpływ na jego sposób myślenia. Choć w 1568 przerwał studia, by dołączyć do Teresy, więc nie jest pewne, w jakim stopniu przeszedł tok edukacji. W pierwszej biografii napisanej w 1628 zawarta jest informacja pochodząca od jego kolegów, iż w 1567 zajmował się autorami mistycznymi takimi jak Grzegorz I i Pseudo-Dionizy Areopagita, ale też nie jest to pewna informacja. Podsumowując – na temat jego edukacji wiemy niewiele pewnego, są to raczej przypuszczenie. Bezsporny jest wpływ pseudo-Dionizego, ale nie wiadomo czy jest bezpośredni, bo jak się wydaje szesnastowieczna tradycja mistyczna (do której zalicza się zarówno Jan od Krzyża, jak i Teresa z Ávili korzysta z tego nurtu za pośrednictwem Francisco de Osuna i Bernardino de Laredo. Przed szesnastym wiekiem mistycyzm w Hiszpanii należy do rzadkości.
Na twórczość Jana wpłynęła również ówczesna literatura świecka. Przekształcał niereligijne, świeckie wątki zaczerpnięte z popularnych pieśni ("romanceros") w poezję religijną. Wskazuje się na wpływ renesansowych poetów hiszpańskich takich jak Garcilaso de la Vega i Juan Boscán Almogaver. Jan korzysta z ich techniki poetyckiej i obok rozmaitych obrazów biblijnych używa wielu elementów renesansowej literatury pastoralnej takich jak syreny, słowiki, nimfy, gołębie i pasterze. Ponadto w Prologu do „Żywego płomienia” pisze wprost, że „kompozycja tego wiersza jest jak u Boscána, tylko że dodaniem religijnego znaczenia”.
Jego poematy razem z "Dichos de Luz y Amor" i pismami św. Teresy to najważniejsze dzieła hiszpańskiej poezji mistycznej. Miały wielki wpływ na literaturę światową. Wśród tych, którzy zostali przez dzieła Jana od Krzyża zainspirowani, należą Thomas Stearns Eliot, Teresa z Lisieux, Edyta Stein, Thomas Merton. Jan także inspirował filozofów (Jacques Maritain), teologów (Hans Urs von Balthasar), pacyfistów (Dorothy Day, Daniel Berrigan, Philip Berrigan) i malarzy (Salvador Dalí). Przedmiotem rozprawy doktorskiej późniejszego papieża Jana Pawła II była doktryna wiary św. Jana.
Najważniejsze przesłanie nauki św. Jana od Krzyża mówi, że jak najściślejsze zjednoczenie duszy z Bogiem dokonuje się przez wiarę, nadzieję i miłość.
Karmelitanka Edith Stein napisała o książkach Jana od Krzyża, że „nie jest to teoria, spekulacja ani żadna konstrukcja ideologiczna. Jest to wiedza, tylko innego rodzaju, wiedza duchowa, oświetlająca człowieka niezależnie od poznania umysłowego”.
Dzieła.
Jego dzieła zostały po raz pierwszy opublikowane w roku 1618.
Kult.
Rano, kiedy wiadomość o śmierci Jana dotarła do miasta i ludzie zaczęli się gromadzić w klasztorze, żeby zobaczyć jego ciało. W powstałym zamieszaniu żądny relikwii tłum podarł jego habit. Pierwotnie został pochowany w Úbedzie, ale na polecenie z klasztoru w Segowii jego ciało potajemnie zostało tam przeniesione w 1593. Ale niezadowoleni z tego mieszkańcy Úbedy wystosowali petycję do papieża, domagając się powrotu ciała na pierwotne miejsce pochówku. Pod wrażeniem tej petycji papież Klemens VIII 15 października 1596 nakazał zwrot ciała. Ostatecznie w wyniku kompromisu władze zakonu zadecydowały, że klasztor w Úbedzie otrzyma nogę i rękę (jedną nogę już mieli, a druga ręka została już wcześniej w 1593 oddzielona od ciała i jako relikwia wywieziona do Madrytu). Ręka i noga Jana pozostają widoczne w relikwiarzu w Oratorium Św. Jana w Úbedzie, klasztorze, który wprawdzie został zbudowany dopiero w 1627, ale przylegał do oryginalnego klasztoru karmelitów bosych założonego w 1587. Głowa i korpus pozostały w klasztorze w Segowii i były tam przedmiotem kultu aż do 1647, kiedy to zostały pogrzebane na polecenie z Rzymu, żeby uniknąć kultu niemającego oficjalnej aprobaty. W latach 30. XX w. zostały wydobyte i obecnie znajdują się w kaplicy bocznej w marmurowym sarkofagu w specjalnie w tym celu zbudowanym ołtarzu.
Proces beatyfikacji zaczął się w latach 1614-16 od zbierania informacji o jego życiu. W 1675 został beatyfikowany przez papieża Klemensa X, a kanonizowany przez Benedykta XIII w 1726. Jego święto zostało dodane do Kalendarza Rzymskiego w 1738 i wyznaczone na 24 listopada, ponieważ data jego śmierci wypadała na wówczas obchodzoną oktawę święta Niepokalanego Poczęcia. W 1955 ta przeszkoda została usunięta i 1 1969 papież Paweł VI przeniósł je na "dies natalis" świętego – 14 grudnia. Kościół Anglii upamiętnia go jako Nauczyciela Wiary w tym samym dniu. W 1926 został uznany za Doktora Kościoła przez papieża Piusa XI.
Wspomnienie liturgiczne w Kościołach: anglikańskim, ewangelickim i katolickim obchodzone jest w dzienną rocznicę śmierci (14 grudnia). Uroczystości u karmelitów odbywają się 15 grudnia.
W ikonografii przedstawiany jest w habicie karmelitańskim.

</doc>
<doc id="74203" url="https://pl.wikipedia.org/wiki?curid=74203" title="Oceanarium Morza Północnego w Hirtshals">
Oceanarium Morza Północnego w Hirtshals

Oceanarium Morza Północnego (Nordsøen Oceanarium) w Hirtshals w Danii to muzeum-akwarium i oceanarium.
Muzeum zostało otwarte w styczniu 1984. Jego główną atrakcją jest udostępniane od 1998 roku największe w Europie akwarium o pojemności 4,5 miliona litrów. W grudniu 2003 roku akwarium to zostało zniszczone przez pożar, zostało jednak odbudowane. Po pożarze zostało 13 zbiorników o pojemnościach od 4000 do 120 tys. litrów i kilkadziesiąt mniejszych, fokarium o pojemności 800 tys. litrów, wystawy multimedialne i interaktywne oraz atrakcje dla dzieci.

</doc>
<doc id="74209" url="https://pl.wikipedia.org/wiki?curid=74209" title="Mika Häkkinen">
Mika Häkkinen

Mika Pauli „Häkä” Häkkinen (ur. 28 września 1968 w Vantaa) – fiński kierowca wyścigowy, w latach 1991–2001 rywalizujący w mistrzostwach świata Formuły 1. Jest dwukrotnym mistrzem świata Formuły 1 w sezonach 1998 i 1999 i wicemistrzem w sezonie 2000. Nazywany jest "Latającym Finem". 
Życiorys.
Przed Formułą 1.
Häkkinen ścigał się w seriach kartów w wieku pięciu lat. Wygrywał w regionalnych i narodowych mistrzostwach zanim przeszedł do pełnowymiarowych maszyn. Po zdobyciu mistrzostwa Brytyjskiej Formuły 3, dołączył do zespołu Lotus, startującego w Formule 1.
Kariera w Formule 1.
Lotus (1991–1992).
1991.
Swoją karierę w Formule 1 rozpoczął w sezonie 1991 w barwach zespołu Lotus. Jego debiut przypadł w pierwszym wyścigu sezonu Grand Prix Stanów Zjednoczonych, gdzie nie zdołał ukończyć wyścigu, gdyż na 59. okrążeniu w jego samochodzie zepsuł się silnik. Pierwsze punkty zdobywa podczas Grand Prix San Marino, gdzie zajął piąte miejsce, zdobywając dwa punkty do klasyfikacji. Były to jedyne punkty w tym sezonie. Ostatecznie w klasyfikacji mistrzostw zajął 16. miejsce.
1992.
W sezonie 1992 Fin punktował już sześciokrotnie. Najwyżej w tym sezonie był czwarty podczas wyścigów w Niemczech i Belgii. Z 11 punktami sezon kończy na 8. miejscu.
McLaren (1993–2001).
1993.
Do zespołu McLaren przeszedł na sezon 1993. Pierwotnie był kierowcą testowym, jednak po Grand Prix Włoch zastąpił słabo spisującego się Michaela Andrettiego. W sezonie 1993 wystąpił w trzech ostatnich eliminacjach. Podczas swojego pierwszego wyścigu kwalifikując się przed Ayrtonem Senną na trzeciej pozycji, wyścigu jednak nie ukończył, jednak w kolejnej eliminacji Grand Prix Japonii zdobył pierwsze podium zajmując trzecie miejsce, nie ukończył również ostatniego wyścigu sezonu Grand Prix Australii. Z czterema punktami za trzecie miejsce w Japonii sezon kończy na 15. miejscu.
1994.
Po odejściu do zespołu Williams trzykrotnego mistrza świata Ayrtona Senny partnerem zespołowymi Häkkinena został Martin Brundle. W tymże sezonie McLaren używał silników francuskiego producenta Peugeot. W tymże sezonie Fin zaczął regularnie stawać na podium wyścigów. Raz był drugi i pięciokrotnie trzeci. Ostatecznie sezon kończy dobrym czwartym miejscem.
1995.
W sezonie 1995 McLaren zmienił dostawce silników. Został nim Mercedes. W tymże sezonie drugim kierowcą McLarena został Mark Blundell. W tymże sezonie Mika tylko dwa razy staje na podium (drugie miejsca we Włoszech i Japonii) i nie zdołał ukończyć aż 9 wyścigów. Podczas testów przed Grand Prix Australii w 1995 roku uległ poważnemu wypadkowi i omal nie stracił życia. W śpiączce został przewieziony do szpitala, na drugi dzień odzyskał przytomność i okazało się, że nie doszło do żadnych komplikacji. W wyniku wypadku nie wystartował w ostatnim wyścigu sezonu. W ostateczności Häkkinen sezon kończy na 7. miejscu.
1996.
Sezon 1996 przynosi kolejną zmianę w składzie kierowców McLarena gdyż nowym partnerem Fina z zespołu został David Coulthard, który był jego zespołowym partnerem do końca kariery Häkkinena w Formule 1. W tymże sezonie Häkkinen czterokrotnie zajmuje trzecie miejsca co zaowocowało piątym miejscem na koniec sezonu z dorobkiem 31 punktów.
1997.
W sezonie 1997 McLaren zmienił sponsora. Po zakończeniu współpracy z firmą Philip Morris (właściciela marki Marlboro) zespół zaczęła sponsorować firma Imperial Tobacco promując markę West, jednocześnie zmieniono malowanie bolidów na srebrne barwy Mercedesa. W tymże sezonie Fin odnosi pierwsze duże sukcesy. W tym roku ustanawia swoje pierwsze najszybsze okrążenie podczas Grand Prix Włoch, zdobywa pierwsze pole position w Grand Prix Luksemburga i na koniec sezonu odniósł pierwsze zwycięstwo, wtedy wygrał Grand Prix Europy. Oprócz tego dwukrotnie zajął trzecie miejsce w Australii i Niemczech i nie ukończył jednocześnie siedmiu wyścigów. Sezon kończy na 6. miejscu z dorobkiem 27 punktów.
1998.
Sezon 1998 był dla Häkkinena jak i dla jego zespołu przełomowy. Do zespołu trafił znany projektant Formuły 1 Adrian Newey, który przyczynił się do sukcesów Williamsa. Zaprojektował on bolid MP4/13, który okazał się najszybszym samochodem w stawce. Häkkinen zaczął sezon od dwóch zwycięstw w Australii i Brazylii. Kolejny wyścig sezonu wygrywa kierowca Ferrari Michael Schumacher i to z nim Fin rywalizował o tytuł mistrzowski w sezonie. Potem wygrywa wyścigi w Hiszpanii i Monako. Później trzy kolejne wyścigi wygrywa Schumacher, zaś później Häkkinen wygrywa dwa kolejne wyścigi w Austrii i Niemczech. Po Grand Prix Włoch wygranym przez Michaela Schumachera dwaj najwięksi pretendenci do tytułu mieli tą samą liczbę punktów. Jednak Mika wygrał dwa ostatnie wyścigi, dzięki czemu został mistrzem świata Formuły 1 z dorobkiem 100 punktów. Oprócz ośmiu zwycięstw, dziewięć razy zdobył pole position, sześć razy ustanawiał najszybsze okrążenie. Jedenaście razy stanął na podium i nie ukończył zaledwie trzech wyścigów, a dzięki dobrej jeździe Davida Coultharda, który był trzeci w końcowej klasyfikacji McLaren wywalczył mistrzostwo świata konstruktorów.
W 1998 roku Häkkinen został najlepszym sportowcem roku w Finlandii.
1999.
Sezon 1999 był trudniejszy w wykonaniu Fina. Już w pierwszym wyścig sezonu Grand Prix Australii w jego McLarenie zawiodła przepustnica przez co nie ukończył wyścigu. Później odnosi zwycięstwo w kolejnym wyścigu w Brazylii, jednak kolejny wyścig w San Marino zakończył się dla niego na 17. okrążeniu z powodu poślizgu. Później czterokrotnie staje na podium odnosząc dwa zwycięstwa w Hiszpanii i Kanadzie. Nie ukończył Grand Prix Wielkiej Brytanii, gdyż wypadło koło w jego samochodzie. W tym wyścigu w wyniku wypadku kontuzji doznał jego największy rywal w walce o tytuł Michael Schumacher przez co nie wystąpił w sześciu kolejnych wyścigach i przekreślił tym samym szansę na tytuł, w związku z tym w walce o mistrzowski tytuł przyszło się mierzyć z innym kierowcą Ferrari Eddiem Irvine’em, który jeździł dobrze i konsekwentnie, zaś w tym czasie Mika wygrywa Grand Prix Węgier. Po zwycięstwie Brytyjczyka w Grand Prix Malezji dzięki pomocy powracającego po rekonwalescencji Schumachera Häkkinen stracił prowadzenie na rzecz Irvine’a. Jednak Fin odnosi zwycięstwo w ostatnim wyścigu w Japonii co przy trzecim miejscu Eddiego Irvine’a dało drugi tytuł mistrza świata kierowców z dorobkiem 76 punktów i z dwoma punktami przewagi nad Brytyjczykiem. Jednak McLaren stracił tytuł mistrzowski w klasyfikacji konstruktorów na rzecz Ferrari.
2000.
Do sezonu 2000 Mika przystąpił z nadziejami na trzeci z rzędu tytuł mistrza świata. Jednak początek sezonu był pechowy, gdyż nie ukończył z powodu awarii samochodu dwóch pierwszych wyścigów, a początek sezonu zdominował Michael Schumacher wygrywając trzy z czterech pierwszych wyścigów sezonu i po Grand Prix Wielkiej Brytanii Häkkinen tracił do Niemca 22 punkty. Potem Fin wygrał Grand Prix Hiszpanii jednak Schumacher był w dalszym ciągu bezkonkurencyjny. Później jednak w połowie sezonu Michael nie ukończył trzech wyścigów co wykorzystał Häkkinen wygrywając trzy z pięciu wyścigów i po Grand Prix Węgier objął prowadzenie w mistrzostwach. Jednak później znów zaczął dominować Schumacher. Z powodu awarii silnika nie ukończył Grand Prix Stanów Zjednoczonych przez co stracił prowadzenie w mistrzostwach na rzecz Niemca. Ostatecznie Häkkinen utracił szanse na obronę tytułu w Grand Prix Japonii, gdzie zajął drugie miejsce za Schumacherem, dzięki czemu Niemiec zapewnił na jeden wyścig przed końcem sezonu mistrzowski tytuł. Ostatecznie sezon kończy z wicemistrzostwem z dorobkiem 89 punktów, ze stratą 19 punktów do Michaela Schumachera.
W przeprowadzonej w 2000 roku ankiecie czytelników niemieckiego magazynu sportowego Häkkinen, zdobywając 35% głosów, został wskazany jako najbardziej lubiany kierowca. W tej samej ankiecie Michael Schumacher uzyskał 25% głosów.
2001.
Sezon 2001 okazał się ostatnim dla Häkkinena. W tym sezonie nie potrafił już nawiązać walki o tytuł mistrzowski i wygrał już tylko dwa wyścigi w sezonie w Wielkiej Brytanii i Stanach Zjednoczonych. Nie zdołał ukończyć siedmiu wyścigów i ukończył sezon na 5. pozycji z dorobkiem 37 punktów. 
Na trzy wyścigi przed końcem sezonu 2001 ogłosił, że zamierza zrobić roczną przerwę od startów, jednak w lipcu 2002 roku ogłosił, że definitywnie kończy karierę w Formule 1. Jego miejsce w zespole zajął inny Fin, Kimi Räikkönen.
W latach 1991–2001 wystąpił w 162 wyścigach Grand Prix Formuły 1, 51 razy stając na podium, w tym 20 na jego najwyższym stopniu. Ponadto 26 razy zdobył pole position i 25 razy ustanawiał najszybsze okrążenia. Zdobył w swojej karierze łącznie 420 punktów.
Po odejściu z Formuły 1.
DTM.
Od roku 2005 startował w niemieckiej serii samochodów turystycznych (DTM), w samochodach marki Mercedes-Benz. W swoim debiutanckim wyścigu zajął 8 pozycję, a w trzecim wywalczył pole position i wygrał wyścig.
Starty w DTM zakończył z końcem sezonu 2007 i zakończył karierę kierowcy wyścigowego.
Możliwości powrotu do F1.
Po zakończeniu kariery w Formule 1 wielokrotnie pojawiały się doniesienia o powrocie Häkkinena. Fin łączony był z posadą w zespole Williams w sezonie 2004, w którym miałby zastąpić Montoyę przechodzącego do McLarena. Rok później wiązany był z posadą w zespole BMW Sauber.
Pod koniec sezonu 2006 wiązano go ponownie z McLarenem. Magazyn Autosport donosił o testach w symulatorze, które Häkkinen przeprowadzał w listopadzie. Spekulacje ukróciło ogłoszenie Lewisa Hamiltona kierowcą zespołu. Mika był jednak ciągle wiązany z inną rolą w zespole.
Ostatecznie Häkkinen powrócił za kierownicę samochodu Formuły 1 podczas testów na torze Circuit de Catalunya 30 listopada 2006 roku – poprowadził McLarena MP4-21. Przejechał 79 okrążeń, ale jego najlepszy czas był o 3 sekundy gorszy od czasów regularnych kierowców.
Życie prywatne.
Mika Häkkinen jest synem Harriego, prezentera radiowego i dorywczo kierowcy taksówki oraz Aili Häkkinen, która pracowała jako sekretarka. Ma siostrę Ninę, która prowadziła internetową stronę fanów brata, aż do jej zamknięcia w 1998 roku. Häkkinen był żonaty z Erją Honkanen. Razem mają dwójkę dzieci: syna Hugo Ronana (ur. 11 grudnia 2000) i córkę Ainę Julię (ur. 12 maja 2005). Od 1991 roku mieszka w Monte Carlo, ma również domy we Francji i Finlandii. Na początku 2008 roku media podały, że Mika i Erja złożyli dokumenty o rozwód. 30 listopada 2010 roku urodziło się trzecie dziecko kierowcy, córka Ella, której matką jest dziewczyna kierowcy, Markéta Kromatová.

</doc>
<doc id="74211" url="https://pl.wikipedia.org/wiki?curid=74211" title="Paweł Sudopłatow">
Paweł Sudopłatow

Paweł Anatoliewicz Sudopłatow, ukr. Павло Анатолійович Судоплатов, ros. Павел Анатольевич Судоплатов (ur. 7 lipca 1907 (jul.?) w Melitopolu, zm. 26 września 1996 w Moskwie) – Ukrainiec, radziecki generał porucznik, długoletni wysoki funkcjonariusz radzieckich organów bezpieczeństwa i wywiadu, m.in. wykonawca zamachu na Jewhena Konowalca, przywódcę Organizacji Ukraińskich Nacjonalistów, na krótko p.o. szefa Wydziału VII (INO – wywiad zagraniczny) Głównego Zarządu Bezpieczeństwa Państwowego (GUGB) NKWD.
Dzieciństwo.
Urodzony na Ukrainie w 1907 roku, w miasteczku Melitopol, uciekł z domu i jako dwunastolatek wstąpił do Armii Czerwonej, służył m.in. w kompanii łączności.
Dwudziestolecie międzywojenne.
Początek służby w organach bezpieczeństwa.
Karierę w aparacie bezpieczeństwa Czeka rozpoczął w oddziale wywiadowczym jako operator i szyfrant. Na początku lat 20. był młodszym oficerem w Melitopolu, zajmował się m.in. siecią informatorów złożoną z Greków i osadników niemieckich. W 1927 roku awansował i został przeniesiony do Zarządu Bezpieczeństwa Państwowego ukraińskiego OGPU w Charkowie.
W końcu lat 20. i na początku 30. zajmował wiele różnych stanowisk w ukraińskim oddziale OGPU. W 1933 roku mianowany starszym inspektorem zajmującym się awansami i kadrami.
Zamach na Konowalca i hiszpańska wojna domowa.
W 1935 roku przebywał m.in. w Finlandii, Niemczech, Paryżu, gdzie zajmował się infiltracją ukraińskich nacjonalistów i innymi tajnymi operacjami INO GUGB. W październiku 1936, podczas hiszpańskiej wojny domowej, uczestniczył w transporcie 510 ton złota rezerw Banku Hiszpanii do Odessy.
Zdobywszy zaufanie przywódcy OUN Jewhena Konowalca, zabił go, dokonując zamachu w Rotterdamie 23 maja 1938 roku. Wręczył mu bombonierkę, w której znajdował się ładunek wybuchowy, przygotowany wcześniej specjalnie na tę okazję przez specjalistów z działu technicznego NKWD.
Po udanym zamachu powrócił do Hiszpanii, gdzie trwała wojna domowa. W Hiszpanii prowadził działania partyzanckie w oddziale zorganizowanym i dowodzonym przez placówkę NKWD w Barcelonie.
Dziwne czasy, naczelnik INO.
Po powrocie z Hiszpanii Sudopłatow natychmiast zauważył, że w NKWD trwają czystki, a jego najbliżsi koledzy z pracy znikają bez śladu. W swoim pamiętniku określił to w następujący sposób:
W 1938 roku niebezpieczeństwo czuło się w powietrzu. Siergiej Szpigelglas [przyjaciel Sudopłatowa], zastępca szefa Wydziału Zagranicznego NKWD [następnie pełniący obowiązki szefa], stawał się z każdym dniem coraz bardziej ponury. Zarzucił nawet swój zwyczaj spędzania weekendów ze mną i innymi przyjaciółmi z pracy. Niespodziewanie we wrześniu 1938 roku, podczas przejażdżki łodzią po rzece Moskwie zastrzeliła się sekretarka szefa NKWD Jeżowa. "Na dół" przesłano zagadkową dyrektywę, zgodnie z którą żaden rozkaz aresztowania nie był ważny bez podpisu Berii, I zastępcy Jeżowa. Opowiadano, że Beria mówi o Jeżowie "drogoj Jozik", a więc zażyle i przyjacielsko, używając zdrobniałej formy jego nazwiska, poklepując go poufale po plecach. Ale to przyjacielskie zachowanie było pokazem na zewnątrz.
Trudno to wyjaśnić, ale czułem, że coś złowieszczego wisi w powietrzu. W centrali na Łubiance ludzie nie byli skłonni do dyskutowania na jakikolwiek temat. Nie było żartowania ani plotkowania. Mówiono, że komisja z Komitetu Centralnego sprawdza działania NKWD. Dokładnie pamiętam dramatyczny rozwój sytuacji, jaki nastąpił później. W listopadzie, w przededniu uroczystości rocznicowych rewolucji, o 4.00 rano zbudził mnie telefon. Odezwał się Władimir Kozłow, szef sekretariatu Wydziału Zagranicznego. Zwracał się do mnie oficjalnie, ale był przy tym strasznie poruszony. "Pawle Anatoliewiczu", jesteście natychmiast wzywani do towarzysza Mierkułowa, I zastępcy szefa Głównego Zarządu Bezpieczeństwa Państwowego. Samochód już na was czeka. Przyjeżdżajcie jak najszybciej, Siergiej Szpigelglas i Zelman Pasow zostali aresztowani. Emma strasznie się denerwowała, a ja sądziłem, że nadeszła moja kolej. Na Łubiance spotkałem Kozłowa, który poszedł ze mną do biura Mierkułowa, znajdującego się na trzecim piętrze. Wsiewołod Mierkułow przywitał się ze mną, jak zwykle uprzejmie i życzliwie, oraz zaproponował, abyśmy natychmiast poszli zobaczyć się z Ławrientijem Pawłowiczem, czyli z samym Berią. Zdenerwowany oczekiwałem pewnego rodzaju przesłuchania na temat moich powiązań ze Szpigelglasem, ale Beria zaskoczył mnie. Oficjalnym tonem oświadczył, że Pasowa i Szpigelglasa aresztowano pod zarzutem zwodzenia partii i to ja powinienem natychmiast przejąć obowiązki szefa Wydziału Zagranicznego.
Zamach na Lwa Trockiego.
Po powrocie z Hiszpanii zajmował się planowaniem zamachu na Lwa Trockiego, politycznego przeciwnika Stalina. Akcja zamachu wykonana w Meksyku 20 sierpnia 1940 roku przez agenta NKWD Ramóna Mercadera zakończyła się sukcesem. Trocki zmarł następnego dnia z powodu odniesionych ran.
II wojna światowa.
Dywersja, sabotaż i wojna partyzancka.
5 października 1939 roku, po agresji ZSRR na Polskę, na podstawie tajnego rozkazu nr 001186 wydanego przez Ławrientija Berię został wraz z Bogdanem Kobułowem i Trofimem Kornijenką jednym z szefów trzech grup operacyjno-śledczych powołanych w celu przetłumaczenia oraz opracowania tajnych dokumentów polskiego wywiadu (w tym Oddziału II Sztabu Głównego WP), które dostały się w ręce radzieckie po 17 września 1939 roku. Do lutego 1941 roku na podstawie akt polskiego wywiadu i Policji Państwowej ogłoszono w ZSRR listy gończe za 3168 oficerami i agentami służb specjalnych II Rzeczypospolitej.
Sudopłatow jako zastępca naczelnika 5 wydziału (wywiad) GUGB nadzorował selekcję polskich oficerów w obozach w Kozielsku i Starobielsku oraz policjantów w Ostaszkowie. Podpisywał listy zawierające nazwiska jeńców wojennych, którymi był zainteresowany wywiad: 24 z obozu kozielskiego, 22 ze starobielskiego i 7 z ostaszkowskiego. Późniejsze zachowanie większości z nich nie budziło zastrzeżeń, zatem ich przydatność dla organów bezpieczeństwa ZSRR była wątpliwa.
W 1941 roku, po ataku Niemiec na ZSRR, Paweł Sudopłatow 5 lipca 1941 roku został mianowany szefem "Zarządu Zadań Specjalnych" przy NKWD. Zarząd, na czele którego stał, zajmował się m.in. zadaniami specjalnymi: wywiadem na terenie objętym okupacją niemiecką, organizowaniem i prowadzeniem partyzantki, organizowaniem sieci agentów, przeprowadzaniem tajnych operacji mających za cel zdezinformowanie nieprzyjaciela itd.
W październiku 1941 roku Sudopłatow awansował ze starszego oficera (odpowiednik pułkownika w wojsku) do stopnia komisarza bezpieczeństwa państwowego III stopnia (odpowiednik generała porucznika), nadal kierując "Zarządem zadań specjalnych", który w październiku 1941 roku został powiększony i zreorganizowany w "Specjalny Zarząd II NKWD", a w lutym 1942 roku w "Niezależny Zarząd IV NKWD do Zadań Specjalnych i Wojny Partyzanckiej".
Sudopłatow wraz z IV Zarządem IV NKWD odniósł wiele sukcesów, prowadząc sabotaż i partyzantkę na tyłach wroga. W swoim pamiętniku wspomina:
W czasie wojny wysłaliśmy 212 oddziałów i grup partyzanckich, liczących 7316 osób, na tyły wroga.
Przeszkoliliśmy w zakresie sabotażu dla Armii Czerwonej tysiące oficerów i techników, wysłaliśmy także 3500 cywilnych agentów oraz sabotażystów.
Jednostki spadochronowe NKWD zrzuciły dodatkowo 3000 specjalnie przeszkolonych partyzantów poza linie wroga.
Projekt Manhattan.
Rząd Związku Radzieckiego został poinformowany przez swoich agentów w Wielkiej Brytanii i Stanach Zjednoczonych, m.in. przez siatkę szpiegowską z Cambridge, o rozpoczęciu wspólnej pracy nad skonstruowaniem bomby atomowej przez Stany Zjednoczone, Wielką Brytanię i Kanadę (Projekt Manhattan).
W związku z tym, w 1942 roku w ZSRR założono "Komitet ds. Energii Atomowej", na czele którego stanął ówczesny szef NKWD Ławrientij Beria. Paweł Sudopłatow wchodził w skład komitetu jako "Dyrektor ds. Wywiadu". W 1943 roku dokonano reorganizacji Ludowego Komisariatu Spraw Wewnętrznych (NKWD), z którego wyodrębniono wywiad zagraniczny i Służbę Bezpieczeństwa, nazywając ją Ludowym Komisariatem Bezpieczeństwa Państwowego (NKGB), specjalny Oddział „S” znany także jako "„Grupa Sudopłatowa”". Został on powołany do nadzorowania wywiadu atomowego w NKGB i także w GRU.
W 1943 roku Paweł Sudopłatow został także mianowany Szefem II Urzędu Specjalnego, obejmując obie funkcje równocześnie.
Dzięki agentom, m.in. naukowcom pracującym nad bombą atomową, Robertowi Oppenheimerowi, Enrico Fermiemu, Leó Szilárdowi, Klausowi Fuchsowi i wielu innym agentom-informatorom prowadzonym przez „grupę Sudopłatowa” (Oddział „S”), zbudowano radziecką bombę atomową w o wiele szybszym czasie, nawet o 10 lat.
Paweł Sudopłatow w swym pamiętniku o sprawie współpracy z amerykańskimi i brytyjskimi naukowcami zanotował:
Najważniejsze dane, które umożliwiły produkcję pierwszej radzieckiej bomby atomowej, nadeszły od naukowców pracujących w Los Alamos w stanie Nowy Meksyk nad amerykańską bombą atomową – Oppenheimera, Enrico Fermiego i Leo Szilarda.
Oppenheimer, Fermi, Szilard i sekretarka Szilarda są wymieniani w teczkach NKWD z lat 1942–1945 jako źródła informacji o pierwszej amerykańskiej bombie atomowej.
Lata powojenne i aresztowanie.
W latach powojennych Paweł Sudopłatow zajmował się m.in. werbunkiem nowych agentów spośród arystokracji polskiej i niemieckiej. Zajmował się werbunkiem Janusza F.K. Radziwiłła (Sudopłatow kierował wcześniej również próbą zwerbowania Jerzego Sosnowskiego, oficera Oddziału II Sztabu Generalnego, który w 1939 roku dostał się w ręce NKWD).
W 1946 roku Sudopłatow otrzymał stanowisko szefa I Biura Specjalnego ds. Dywersji i Wywiadu w Ministerstwie Bezpieczeństwa Państwowego, a po śmierci Józefa Stalina, w marcu 1953 roku, mianowano go głównym inspektorem Ministerstwa, lecz nigdy tego stanowiska nie sprawował.
Następnie miał objąć obowiązki ministra bezpieczeństwa na Ukrainie lub przedstawiciela MWD w Berlinie. Nie godząc się na przyjęcie owych stanowisk, za pozwoleniem Berii pozostał w Moskwie, zostając szefem nowo utworzonego Oddziału IX przy Ministerstwie Spraw Wewnętrznych – MWD, podległego bezpośrednio ministrowi.
26 czerwca 1953 roku aresztowano Ławrientija Berię, jego zastępców oraz wyższy personel oficerski. Paweł Sudopłatow został aresztowany 26 sierpnia 1953 roku, rozkaz aresztowania podpisał Iwan Sierow. Został przewieziony na Łubiankę, gdzie osiadł jako więzień nr 8. Mimo jego stanowczych zaprzeczeń, jakoby spiskował z Berią, i oświadczeń, że cała jego działalność w organach bezpieczeństwa w ciągu ponad 30 lat była legalna, w 1958 roku, pięć lat po aresztowaniu został skazany przez Kolegium Wojskowe Sądu Najwyższego na 15 lat więzienia.
Zwolnienie i rehabilitacja.
Paweł Sudopłatow został zwolniony w 1968 roku, po czym starał się o rehabilitację i przywrócenie mu emerytury. Oczyszczony z wszystkich zarzucanych mu czynów został dopiero w 1998, dwa lata po swojej śmierci.
Życie prywatne.
W czasie służby na rodzinnej Ukrainie poznał pracownicę OGPU Emmę Karlownę Kaganową (1905–1989), późniejszą pułkownik bezpieczeństwa państwowego. Para wzięła ślub w 1928.
Awanse.
W 1958 zdegradowany, stopień generała-porucznika przywrócono mu dopiero pośmiertnie w 1998.
Odznaczenia.
W 1958 pozbawiony wszystkich odznaczeń. Zwrócono mu je dopiero pośmiertnie w 1998.

</doc>
<doc id="74214" url="https://pl.wikipedia.org/wiki?curid=74214" title="Gombrowicz">
Gombrowicz

Gombrowicz (forma żeńska: Gombrowicz / Gombrowiczowa; liczba mnoga: Gombrowiczowie) – nazwisko polskie.

</doc>
<doc id="74215" url="https://pl.wikipedia.org/wiki?curid=74215" title="Mickiewicz">
Mickiewicz

Osoby o nazwisku Mickiewicz:
Inne:

</doc>
<doc id="74216" url="https://pl.wikipedia.org/wiki?curid=74216" title="Brzechwa">
Brzechwa



</doc>
<doc id="74217" url="https://pl.wikipedia.org/wiki?curid=74217" title="Puszkin">
Puszkin

Osoby
Miejscowości

</doc>
<doc id="74218" url="https://pl.wikipedia.org/wiki?curid=74218" title="A. Puszkin">
A. Puszkin



</doc>
<doc id="74219" url="https://pl.wikipedia.org/wiki?curid=74219" title="Aleksander Siergiejewicz Puszkin">
Aleksander Siergiejewicz Puszkin



</doc>
<doc id="74220" url="https://pl.wikipedia.org/wiki?curid=74220" title="Nierządnica">
Nierządnica



</doc>
<doc id="74224" url="https://pl.wikipedia.org/wiki?curid=74224" title="Richard M. Stallman">
Richard M. Stallman



</doc>
<doc id="74225" url="https://pl.wikipedia.org/wiki?curid=74225" title="Eric S. Raymond">
Eric S. Raymond



</doc>
<doc id="74226" url="https://pl.wikipedia.org/wiki?curid=74226" title="Licencja Artystyczna">
Licencja Artystyczna

Licencja Artystyczna (lub Twórcza, ang. "Artistic License") – licencja oprogramowania używana głównie dla Perla, PHP i modułów CPAN oraz projektu Parrot, najczęściej alternatywnie do Powszechnej Licencji Publicznej GNU (GNU GPL), czyli jako licencja Perla. Autorem tekstu licencji jest Larry Wall.
Pierwsze brzmienie licencji (tzw. "Pierwotna Licencja Artystyczna") zawierało niejasności, które nie pozwoliły na uznanie jej przez projekt GNU za zgodną z licencjami wolnego oprogramowania, dlatego powstała tzw. "Wyjaśniona Licencja Artystyczna", pozbawiona tej wady – podobnie jak ich nowsza wersja, "Licencja Artystyczna 2.0".
Osoba modyfikująca oprogramowanie podlegające tej licencji, może upowszechniać zmienioną wersję jako oryginał oraz pobierać za nią opłatę. Do zmodyfikowanego programu może być dołączona jego pierwotna wersja, lecz nie jest to konieczne. Autor modyfikacji jest jedynie zobowiązany do wskazania wprowadzonych zmian.
W myśl Licencji Artystycznej wszelkie modyfikacje oryginalnego kodu muszą spełnić jeden z poniższych warunków:
Krytyka Licencji Artystycznej.
Pomimo że obecnie Licencja Artystyczna jest uznawana za licencję Wolnego Oprogramowania, jest często krytykowana za niejednoznaczność, wewnętrzną sprzeczność oraz stopień skomplikowania utrudniający zrozumienie.

</doc>
<doc id="74229" url="https://pl.wikipedia.org/wiki?curid=74229" title="Kolor nieba">
Kolor nieba

Kolor nieba i znajdujących się na nim chmur zależy od kilku zjawisk optycznych. Najważniejszymi z nich jest rozpraszanie światła widzialnego przez molekuły powietrza, znajdujące się w powietrzu kropelki wody, kryształki lodu oraz pyły zawieszone w powietrzu.
Kolor nieba.
Czyste niebo w dzień.
Czyste niebo widoczne jest jako rozproszone przez powietrze promieniowanie słoneczne. Gdyby światło słoneczne nie było rozpraszane przez atmosferę, to niebo byłoby czarne i w dzień widoczne byłyby gwiazdy.
Cząsteczki gazów wchodzących w skład powietrza są znacznie mniejsze od długości fali światła słonecznego. Światło oddziałujące z tymi cząsteczkami ulega rozproszeniu (rozpraszanie Rayleigha) we wszystkich kierunkach.
W takim przypadku wielkość rozproszenia jest odwrotnie proporcjonalna do 4 potęgi długości fali. Oznacza to, że np. dla dwukrotnie mniejszej długości fali, rozpraszanie jest 16-krotnie większe. Dlatego też rozpraszanie jest największe dla fioletu, a najmniejsze dla czerwieni (które dzieli około dwukrotna długość fali). Mimo to kolor nieba nie jest fioletowy – wynika to z małej intensywności fioletu w widmie słonecznym oraz z charakterystyki czułości oka ludzkiego, stąd wypadkowa światła rozproszonego w całym widmie widzialnym daje wrażenie koloru niebieskiego.
Niebo szare lub zamglone.
Białawy lub szary kolor nieba (nie chmur) wynika z innych zjawisk. W powietrzu takim znajdują się kropelki wody, kryształki lodu oraz ziarenka pyłów. Krople te czy też kryształy lodu mają średnice około 10 mikrometrów (lub więcej) i są duże w porównaniu z długością światła widzialnego (0,3-0,7 mikrometra) dlatego rozpraszanie jest nieselektywne, wszystkie kolory są rozpraszane podobnie w wyniku czego kolor światła rozproszonego jest taki sam jak kolor światła padającego, czyli biały. Szary czy czarny kolor chmur nie wynika z absorbujących własności kropel (pojedyncze krople są przezroczyste), ale z faktu, że ciemny obszar chmury jest słabo oświetlony.
Aerozole atmosferyczne, takie jak siarczany, aerozol soli morskiej, i mineralne pyły (piaski) są podobne do kropli wody i w większości wypadków są przezroczyste (czyli nie absorbują promieniowania widzialnego). Jednak ich wielkość jest znacznie mniejsza niż kropli chmurowych. Dlatego wytłumaczenie barwy w świetle przechodzącym przez tego typu aerozole opiera się zazwyczaj na rozproszeniu Mie'ego (Gustaw Mie), opisującego poprawnie, w przeciwieństwie do teorii Rayleigha, rozpraszanie światła na obiektach kulistych o rozmiarach porównywalnych lub większych niż długość fali światła widzialnego.
Pyły zawieszone sadzy i inne pyły węglowo-grafitowe absorbują światło i mogą one w świetle przechodzącym powodować ciemny kolor.
Gdyby powietrze było pozbawione aerozoli i pyłów oraz miało jednakową temperaturę, to widoczność przekraczałaby 100 km – w sprzyjających warunkach dochodzi jednak tylko do 50 km.
Podczas występowania mgły przy powierzchni ziemi mówi się o zamgleniu.
Niebo czerwone.
Niebo (chmury) w okolicach słońca przybiera kolor czerwieni tuż przed lub po zachodzie, lub wschodzie Słońca, zaś samo słońce jest czerwone tuż przed zachodem.
Ten efekt jest też wywołany przez rozpraszanie promieni słonecznych. Gdy słońce jest nisko nad horyzontem, lub poniżej niego, chmury mogą być oświetlone przez promienie słoneczne, które przeszły przez grubą warstwę powietrza (promienie padają pod małym kątem w stosunku do powierzchni ziemi). W świetle tym fale o mniejszej długości (niebieski, fiolet) są rozproszone i nie trafiają do oka obserwatora patrzącego w kierunku słońca, a pozostają głównie fale o największej długości (czerwone). Światło to jest rozpraszane przez kropelki chmur i nadaje im czerwony kolor (ale efekt rozpraszania przez krople chmurowe nie odgrywa już żadnej roli w określeniu koloru).
Nie ma różnicy w opisie fizycznym czerwonego koloru słońca dla wschodu i zachodu Słońca, ponieważ w jednym i w drugim wypadku promienie Słońca przechodzą przez grubą warstwę atmosfery. Różnica polega na tym, że wieczorem może być więcej aerozoli atmosferycznych (pyłów zawieszonych w powietrzu), które także przyczyniają się do rozpraszania światła.
Im dalej od słońca, a bliżej zenitu, tym niebo jest mniej czerwone, a bardziej niebieskie. Najbardziej głęboki niebieski kolor nieboskłonu występuje w płaszczyźnie przebiegającej prostopadle do kierunku padania promieni słonecznych. Przykładowo – o zachodzie jest to pas od północnego krańca widnokręgu przez zenit do południowego krańca widnokręgu. Z kierunku prostopadłego do promieni słonecznych jest największa intensywność promieniowania rozproszonego (a więc krótkofalowego), a najmniejsza – długofalowego, które jest słabo rozpraszane. Ten efekt występuje przez cały dzień, ale jest najlepiej widoczny właśnie o wschodzie lub zachodzie Słońca, ponieważ grubość rozpraszającej warstwy atmosfery jest największa. Patrząc dalej ku wschodowi niebo ponownie przybiera kolor jaśniejszy, bardziej piaskowy. Wynika to z większego udziału dłuższych fal (pomarańczowe, żółte) w świetle dochodzącym do obserwatora. Jest to efektem jednej z właściwości rozpraszania Rayleigha, jaką jest to, iż światło rozpraszane w przód ma takie samo natężenie, jak światło rozpraszane wstecz.
Niebo ciemne.
Na dużych wysokościach błękit nieba słabnie i staje się ono coraz ciemniejsze, gdyż rozproszenie światła w powietrzu powyżej jest niewielkie. Widoczne jest to na wysokości przelotowej samolotów pasażerskich i w wysokich górach.

</doc>
<doc id="74230" url="https://pl.wikipedia.org/wiki?curid=74230" title="Pisownia">
Pisownia



</doc>
<doc id="74231" url="https://pl.wikipedia.org/wiki?curid=74231" title="Wilkowice (powiat bielski)">
Wilkowice (powiat bielski)

Wilkowice ( lub "Wolfsdorf") – wieś w Polsce, położona w województwie śląskim, w powiecie bielskim, siedziba władz gminy Wilkowice. Dawniej wieś była siedzibą gminy Bystra-Wilkowice.
Powierzchnia sołectwa w 2019 wynosiła 1750 ha, a liczba ludności 6650 osób, co daje gęstość zaludnienia równą 380 os./km².
Wilkowice są siódmą największą wsią w województwie śląskim wg liczby ludności (2012).
Położenie.
Wieś leży w dolinie rzeki Białej, na południe od Bramy Wilkowickiej, w północnej części Kotliny Żywieckiej u podnóży Beskidu Małego. Miejscowość jest częścią aglomeracji bielskiej. Miejscowość leży 71,5 km od Katowic i 13 km od centrum Bielska-Białej.
Współrzędne GPS wsi Wilkowice to (19.091111, 49.761667).
Geografia.
Ukształtowanie powierzchni.
Na ukształtowanie powierzchni Wilkowic wpłynęły ruchy górotwórcze, w wyniku których powstał Beskid Mały, u podnóża którego leży obecna wieś. Miejscowość stromo opada od pasma Magurki Wilkowickiej na zachód ku Kotlinie Żywieckiej i Bramie Wilkowickiej. Najwyższym punktem na terenie wsi jest Magurka, zaś najniższym - okolice ul. Granicznej.
Powierzchnia Wilkowic jest równa 1750 ha. Obszar ten pokrywają:
Sąsiednie miejscowości.
Bielsko-Biała, Bystra, Meszna, Rybarzowice, Łodygowice, Czernichów, Kozy
Cieki wodne i zbiorniki.
Na terenie sołectwa Wilkowice swe źródła biorą rzeki: Wilkówka, Skleniec, Zimnik, Mała Straconka (dopływ Straconki) i Wieśnik. Ponadto przez wieś przepływają Biała i Mesznianka.
Na terenie Wilkowic znajduje się zbiornik retencyjny będący jedynym tak dużym akwenem w całej Gminie Wilkowice. Jego budowę rozpoczęto w roku 2010, a zakończono po kilku latach. Wilkowicki projekt zbiornika małej retencji kosztował 7 mln złotych. Inwestorem tamy był Śląski Zarząd Melioracji i Urządzeń Wodnych w Katowicach, którego celem była ochrona położonych w dolinie Wilkówki zabudowań i zbiór wody w razie ewentualnej klęski żywiołowej.
Historia.
Wilkowice prawdopodobnie założone zostały przez cystersów z Rud k. Raciborza w latach 1310–1320, kiedy to opatem był Baldwin przezywany Wilkiem. Po raz pierwszy wieś wzmiankowana została w łacińskim liście z 22 kwietnia 1364 jako "Abbatisvilla" ("wieś opata"), który wymienia również dwie inne posiadłości cystersów z Rud k. Raciborza, mianowicie Łodygowice ("Ludovicivilla") i Pietrzykowice ("Petrivilla"). List ten był związany z zatargiem o dochody i podatki książęce między cystersami a księciem oświęcimskim Janem Scholastykiem, w wyniku którego doszło do najazdu księcia na te ziemie i ich złupienia. Powyższe trzy wsie mogły być przynajmniej częściowo osiedlone przez osadników niemieckich i należeć do niemieckiej bielsko-bialskiej wyspy językowej, lecz jedynie w Wilkowicach według szesnastowiecznych wizytacji biskupich mieszkańcy wciąż nie posługiwali się językiem polskim.
Dalsza historia Wilkowic to przerzucanie wsi z rąk do rąk, o czym świadczy litania nazwisk szlacheckich rodów, które były właścicielami Wilkowic: Komorowscy, Zbarascy, Wiśniowieccy, Warszyccy, Wielkopolscy i Habsburgowie. Wilkowice przez lata wiele też wycierpiały. W czasie Potopu szwedzkiego wieś wraz z Mikuszowicami została spalona przez najeźdźców.
W wyniku I rozbioru Polski w 1772 miejscowość znalazła się w granicach Imperium Habsburgów. W 1886 roku w Wilkowicach powstał przystanek kolei Wilkowice-Bystra.
Według austriackiego spisu ludności z 1900, w 278 budynkach w Wilkowicach (gmina i „Gutsgebiete”, bez obecnego przysiółka Huciska) na obszarze 1394 hektarów mieszkało 2429 osób (gęstość zaludnienia 174,2 os./km²), z czego 2406 (99,1%) było katolikami, 21 (0,9%) wyznawcami judaizmu, 2417 (99,5%) było polsko- a 9 niemieckojęzycznymi.
Po I wojnie światowej Wilkowice znalazły się w granicach II Rzeczypospolitej, w województwie krakowskim, w powiecie bialskim. W 1929 do Wilkowic przyłączono dotąd niezależną wieś Huciska. W 1934 utworzono gminę Bystra-Wilkowice.
W czasach okupacji hitlerowskiej wielu mieszkańców zostało przesiedlonych na Zamojszczyznę i Lubelszczyznę. W 1941 roku mieszkańcom Wilkowic groziło wysiedlenie przez administrację okupacyjną. Wtedy ówczesny proboszcz parafii św. Michała Archanioła w Wilkowicach ks. kan. Zbigniew Przeworski zawierzył parafię Najświętszemu Sercu Pana Jezusa, a do wysiedlenia nie doszło. Od tamtej pory co roku obchodzony jest w Wilkowicach drugi odpust ku czci Najświętszego Serca Pana Jezusa.
5 sierpnia 1944 roku oddział partyzantów Armii Ludowej z grupy Józefa Habdasa ps. „Kwaśny”, w sile siedmiu ludzi zatrzymał się w miejscowości na nocleg. Wskutek zdrady konfidenta, dom został otoczony przez hitlerowców. Doszło do walki. Po skończeniu się amunicji partyzanci pod osłoną nocy próbowali się przebić przez kordon niemiecki. Próba nie powiodła się. Tylko jeden partyzant zbiegł żywy.
Od 1973 roku Wilkowice wraz ze wsiami Bystra i Meszna tworzą Gminę Wilkowice. W latach 1975–1998 miejscowość należała administracyjnie do województwa bielskiego.
Komunikacja.
Przez Wilkowice kursują autobusy PKS Bielsko-Biała do przystanku Wilkowice Granica oraz dalej do Pietrzykowic oraz Bielska-Białej (Żywiecka – Lwowska – Piłsudskiego – Wałowa – 3 Maja – dworzec PKS). Przez Wilkowice Sanatorium kursują również autobusy w kierunku Żywca, jak i do Bielska-Białej. Do Wilkowic Górnych kursuje także linia nr 2 z MZK Bielsko-Biała, którą można dojechać do centrum miasta (przystanek Dmowskiego/Urząd Miejski), a także w rejon Dworca PKS i PKP (przystanek 3 Maja/Dworzec).
Na terenie miejscowości znajduje się stacja kolejowa Wilkowice Bystra. Stacja posiada 2 perony odjazdowe. Budynek dworca jest zaniedbany, użytkowane są jedynie mieszkania na piętrze.
Przemysł.
Na terenie Wilkowic, sąsiedniej Mesznej oraz Rybarzowic w latach 2010–2013 rozbudowywano specjalną strefę przemysłową, będącą częścią BOP-u i Bielskiej Specjalnej Strefy Ekonomicznej. Przez strefę przemysłową przebiega droga ekspresowa S1, a także ulica E. Kwiatkowskiego, ulica Furmaniec i ulica Wilkowska (Rybarzowice). Na terenie przemysłowym znajduje się ponad 12 przedsiębiorstw i magazynów. Do największych z nich należą Bulten Polska, Lenko S.A., Prosperplast sp z.o.o. i Eko-Wtór Jakubiec.
Edukacja.
W Wilkowicach zgodnie z reformą edukacyjną z roku 2017, w miejscowości znajdują się:
Sport.
Na terenie miejscowości funkcjonuje kilka boisk piłkarskich, kompleks sportowy „Orlik” oraz Gminny Ośrodek Sportu i Rekreacji GOSIR w Wilkowicach. Na terenie miejscowości działa założony w 1946 klub piłkarski GLKS Wilkowice występujący w bielskiej grupie klasy okręgowej. Klub posiada własny stadion (ul. Samotna 12), o wymiarach 100 × 65 z widownią na 500 miejsc. Zespół używa barw czerwono-zielono-żółtych, strojów żółto-czarnych (dom) i niebiesko-czarnych (wyjazd).
W Wilkowicach corocznie odbywają się liczne imprezy sportowe. Należą do nich między innymi „Uphill Magurka MTB”, „Puchar Magurki w biegach narciarskich śladami Arcyksiężnej Marii Teresy Habsburg” oraz „Bieg górski Wilkowice-Magurka”. Oprócz wcześniej wspomnianych wydarzeń, w Wilkowicach organizowane są zawody rowerów MTB, będące częścią Pucharu Europy Centralnej oraz eliminacją do Pucharu Świata w Enduro MTB.
Przez Wilkowice przebiegają następujące szlaki rowerowe:
Turystyka.
Letniskowa wieś jest punktem wyjścia szlaków turystycznych w Beskid Mały i Beskid Śląski. Wilkowice leżą u podnóża Magurki Wilkowickiej i Rogacza, skąd prowadzą szlaki do pozostałych części Beskidu Małego. Na terenie wsi funkcjonuje część z prawie 3 km ścieżek rowerowych Gminy Wilkowice. Na stokach Magurki i sąsiednich szczytów wyznakowano trasę biegową z czterema pętlami. Spełnia ona wymogi FIS. Odbywają się tutaj m.in. zawody „Śladami arcyksiężnej Marii Teresy”. Schroniska turystyczne (na Magurce i Rogaczu) zapewniają już część bazy noclegowej dla turystów. Dodatkową atrakcją jest Jaskinia Wietrzna Dziura (zwana także „Smoczą Jamą”) i Skała Czarownic, obie położone na stoku Magurki Wilkowickiej.
Oprócz walorów przyrodniczych w miejscowości znajduje się także kilka zabytkowych obiektów, m.in.
Bezpieczeństwo.
Na terenie miejscowości znajdują się następujące służby mundurowe i służby ochrony zdrowia:
POLICJA - Posterunek Policji w Wilkowicach
STRAŻ GMINNA - Straż Gminna Wilkowice
STRAŻ POŻARNA - Ochotnicza Straż Pożarna w Wilkowicach
POGOTOWIE - SP ZOZ Szpital Kolejowy w Wilkowicach-Bystrej

</doc>
<doc id="74232" url="https://pl.wikipedia.org/wiki?curid=74232" title="Czupel">
Czupel

Czupel (930 m) – najwyższy szczyt Beskidu Małego, znajdujący się w jego zachodniej części położonej na zachód od doliny Soły. Jest to tzw. Grupa Magurki Wilkowickiej. Czupel jest zwornikiem dla kilku grzbietów. Sąsiaduje z Rogaczem (899 m), oddzielony od niego przełęczą Wysokie Siodło.
Według nowszych pomiarów szczyt ma wysokość 930 m. Na starszych, lub niezaktualizowanych mapach podawana jest wysokość 933 m.
Cały masyw Czupla jest zalesiony. W lasach zaliczanych do piętra regla dolnego, dominuje buk z domieszką świerka, występuje dość rzadka naparstnica purpurowa i rzadki gatunek chrząszcza – biegacz pomarszczony. Ostatnio wiatrołomy i wycinka drzew spowodowały wylesienie szczytu, co umożliwia oglądanie dość rozległych widoków. Widoczny jest grzbiet biegnący ku Magurce Wilkowickiej, Pogórze Śląskie z Jeziorem Goczałkowickim, Gaiki, Groniczki, Chrobacza Łąka, Jezioro Międzybrodzkie i Czanieckie, Bukowski Groń, Złota Górka, Żar, Kiczera, a w oddali Pasmo Bliźniaków.
Na grzbiecie Czupla wzdłuż szlaku turystycznego znajdują się długie wały kamieni zbieranych z dawnych hal. Miejscowa ludność nazywa je kródami. Istnieją też resztki okopów z okresu II wojny światowej. Na wschodnim grzbiecie Czupla znajdują się polany, z których widać Babią Górę, Pilsko, a nawet Tatry i słowacką Małą Fatrę.
Przez szczyt Czupla biegnie niebieski szlak turystyczny, a na przełączce Wysokie Siodło (po wschodniej stronie szczytu) krzyżuje się z nim szlak czerwony. Czupel należy do Korony Gór Polski. 
Przed 1914 przy szlaku z Czupla na Magurkę Wilkowicką, powstało schronisko turystyczne „Widok na Tatry”, które funkcjonowało do 1967.

</doc>
<doc id="74233" url="https://pl.wikipedia.org/wiki?curid=74233" title="Łodygowice">
Łodygowice

Łodygowice (staropol. "Łodwigowice", niem. "Lodwigsdorf") – wieś w Polsce położona w województwie śląskim, w powiecie żywieckim, siedziba gminy Łodygowice.
W latach 1954-1972 wieś należała i była siedzibą władz gromady Łodygowice. 
Położenie.
Łodygowice to teren turystyczno-rekreacyjny administracyjnie należący do województwa śląskiego, położony jest w Kotlinie Żywieckiej na wysokości 360 m n.p.m. Od północnego wschodu otaczają ją masywy Beskidu Małego ze szczytami: Magurką (909 m n.p.m.) i Czuplem (933 m n.p.m.); od zachodu graniczy z gminami Buczkowice i Lipowa, za którą wznosi się pasmo Beskidu Śląskiego z najwyższym szczytem – Skrzyczne (1257 m n.p.m.); od południa z miastem Żywiec, za którym rozciągają się wzniesienia Beskidu Żywieckiego, zaś od południowego wschodu, na długości 4,5 km z Jeziorem Żywieckim.
Powierzchnia sołectwa wynosi 17,82 km², a liczba ludności 7601, co daje gęstość zaludnienia równą 426,54 os./km².
Wieś Łodygowice zajmuje prawie połowę obszaru gminy, która liczy 36,17 km². 25% tej powierzchni zajmują lasy porastające stoki górskie, a 40% – łąki i pola uprawne położone na licznych pagórkach.
Przecinają je rzeki: Żylica, Kalonka, Kalna i Żarnówka oraz liczne potoki.
Części wsi.
Integralne części wsi Łodygowice: Bobki, Brzezinka, Chechłówka, Glemieniec, Hetnały, Kalonka, Kąty, Kępa Kościelna, Kępa Kufli, Kępa Mrowców, Koło Stacji, Koło Zamku, Kościelni, Krzysie, Kubiny, Maślanki, Mendrale, Na Groniu, Paciepniki, Paluchy, Pańskie, Pod Grapą, Porąbki, Rączki, Tomasiki, Wajdy
Historia.
Historycznie miejscowość jest częścią księstwa oświęcimskiego. Łodygowice prawdopodobnie założone zostały przez cystersów z Rud k. Raciborza. Wieś powstała w dogodnym miejscu jako że uprawa roli nie wymagała tu karczowania, ponieważ teren ich stanowił wspólnie z Rybarzowicami i Buczkowicami rozległą dolinę pokrytą kępami drzew. Wieś po raz pierwszy wzmiankowana jest w łacińskim liście opata Bernarda wystawionym w dniu 16 maja 1310, w którym klasztor nadawał przywileje niejakiemu Liskowi, sołtysowi Łodygowic ("Lisconi sculteto de Loduicouiche"). Po raz kolejny miejscowość wzmiankowano w liście z 22 kwietnia 1364 jako "Ludoicivilla", który wymienia również dwie inne sąsiednie posiadłości cystersów, mianowicie Wilkowice ("Abbatisvilla") i Pietrzykowice ("Petrisvilla"). List ten był związany z zatargiem między cystersami a księciem oświęcimskim Janem Scholastykiem o dochody i podatki książęce, w wyniku którego doszło do najazdu księcia na te miejscowości i ich złupienia. Miejscowość została siedzibą parafii, wzmiankowanej po raz pierwszy w 1373 jako "Villa Lodovici". Oprócz nazwy łacińskiej wieś występowała również pod niemiecką nazwą Ludwigsdorf, co sugeruje że cystersi osadzili tu przybyszów niemieckojęzycznych. Z czasem nazwa zaczęła się polonizować. Nazwę wsi w zlatynizowanej staropolskiej formie "Ludwygowycze" wymienia w latach 1470-1480 Jan Długosz w księdze "Liber beneficiorum dioecesis Cracoviensis". W 1474 roku opat Piotr III sprzedał Łodygowice razem z Pietrzykowicami i Wilkowicami Piotrowi Komorowskiemu, którego wymienia Długosz w "Liber beneficiorum dioecesis Cracoviensis".
Rzeczpospolita Obojga Narodów.
W 1564 roku wraz z całym księstwem oświęcimskim i zatorskim Łodygowice leżały w granicach Korony Królestwa Polskiego, znajdowały się w województwie krakowskim w powiecie śląskim. Po unii lubelskiej w 1569 księstwo Oświęcimia i Zatora stało się częścią Rzeczypospolitej Obojga Narodów w granicach, której pozostawało do I rozbioru Polski w 1772.
W 1618 roku Mikołaj Komorowski sprzedał Łodygowice wraz z okolicznymi wsiami swemu dworzaninowi Krzysztofowi Rarowskiemu. Kolejnym dziedzicem Łodygowic był książę Jerzy Zbaraski, który w 1629 roku rozpoczął budowę murowanego dworu. Wszystkie dobra po śmierci Zbarskiego w 1631 roku przeszły we władanie ks. Janusza Wiśniowskiego. Następnym właścicielem Łodygowic staje się Stanisław Warszycki, który otrzymuje je jako wiano żony Heleny – córki wojewody Konstantego Wiśniowieckiego. Warszycki zakończył budowę dworu, a w 1673 roku otoczył go murem, fosami i wałami. Stanisław Warszycki zmarł w roku 1681 w Pilicy licząc ponad 80 lat życia i pochowany został w kaplicy św. Marii Panny na Jasnej Górze.
Druga połowa XVII wieku była dla państwa łodygowickiego bardzo trudna. Po długoletnich wojnach z Kozakami i Szwedami ziemie te zostały wyniszczone, co spowodowało migrację ludności na Śląsk, Węgry i Morawy. Po śmierci Stanisława Warszyckiego w 1681 roku dobra łodygowickie przechodziły różne koleje losu. Najpierw dostały się w ręce jego syna – Jana Kazimierza Warszyckiego, potem szwagra – Michała Warszyckiego, a po jego śmierci w 1697 roku zarządza nimi wdowa po Janie Kazimierzu – Zofia Domicela. Od 1707 roku dochodzi do ciągłych sporów o te ziemie. Liczne zajazdy, sądy spowodowały upadek majątku, który w końcu dostał się rodzinie Borzęckich. W 1773 roku włości przeszły w posiadanie Ignacego Kalinowskiego – cześnika halickiego, starosty lelowskiego, pułkownika królewskiego i posła na sejm, który powiększył pola uprawne i poprawił stan majątku.
Zabór austriacki.
Po rozbiorach Polski miejscowość znalazła się w zaborze austriackim i leżała w granicach Austrii, wchodząc w skład Królestwa Galicji i Lodomerii. Po Kalinowskim posiadłość objęła Honorata Marcelina Borzęcka, która w prawa dziedziczki ziemi łodygowickiej weszła na mocy spadku. Sprzedała Łodygowice w 1840 roku księciu Von Anhalt. W 1841 roku w wieku 60 lat książę zmarł, a ziemie państwa łodygowickiego odziedziczyła jego siostrzenica hrabina Charlotta Hochberg Furstenstein, która sprzedała majątek w 1849 roku. W ciągu najbliższych kilkunastu lat Łodygowice miały kilku właścicieli. Ostatecznie w 1866 roku nabyła je Klementyna Primovesi de Weber – żona Adolfa Klobusa, majora austriackiego. Z małżeństwa Klobusów narodziło się pięcioro dzieci, z których w tutejszych dobrach pozostali Paweł i Otto. Paweł otrzymał Mikuszowice, Otto osiadł w Łodygowicach, które pozostały w jego rękach aż do śmierci w roku 1943. W 1945 roku znaczną część gruntów ostatniego włodarza ziem łodygowickich rozparcelowano, resztę w 1956 roku przejął skarb państwa.
Kościół św. Szymona i św. Judy Tadeusza w Łodygowicach.
Kościół św. Szymona i św. Judy Tadeusza w Łodygowicach zbudowany został prawdopodobnie przez opata cystersów Wilka. Na obecne miejsce został przeniesiony z okolicy łodygowickiego dworu. Prawdopodobnie stał on tuż za okopami dworu od strony południowej i stanowił kościółek przyklasztorny cystersów. Przeniesienie świątyni na obecne miejsce nastąpiło na skutek starań proboszcza Stanisława Kaszkowica. Miało to miejsce w latach 1631-1634. Kościół, zaliczany ze względu na specyficzne cechy architektoniczne do kościołów tzw. grupy śląsko-małopolskiej, należy do największych kościołów drewnianych w Beskidach.

</doc>
<doc id="74234" url="https://pl.wikipedia.org/wiki?curid=74234" title="Czernichów (województwo śląskie)">
Czernichów (województwo śląskie)

Czernichów – wieś w Polsce położona w województwie śląskim, w powiecie żywieckim, w gminie Czernichów. Powierzchnia sołectwa wynosi 788 ha, a liczba ludności 1111, co daje gęstość zaludnienia równą 141 os./km².
Miejscowość rozłożona jest po obu stronach rzeki Soły, w pobliżu zapory Tresna, w dolinie potoku Roztoka, na stoku Suchego Wierchu.
W latach 1975–1998 miejscowość administracyjnie należała do województwa bielskiego. Czernichów jest miejscowością partnerską brytyjskiego miasta Bicester.
Punkt wyjścia szlaków turystycznych:
Nazwa.
O genezie nazwy pisał Andrzej Komoniecki w „Dziejopisie Żywieckim”:„Czernichów, od lasu tak nazwanego Czernichów, albo że w tym lesie świnie czarne, dzikie chowały się”.
Historia.
Miejscowość była częścią Księstwa oświęcimskiego. W 1564 roku wraz z całym księstwem oświęcimskim i zatorskim leżała w granicach Korony Królestwa Polskiego, znajdowała się w województwie krakowskim w powiecie śląskim. Po unii lubelskiej w 1569 księstwo Oświęcimia i Zatora stało się częścią Rzeczypospolitej Obojga Narodów w granicach, której pozostawało do I rozbioru Polski w 1772. Po rozbiorach Polski miejscowość znalazła się w zaborze austriackim i leżała w granicach Austrii, wchodząc w skład Królestwa Galicji i Lodomerii.
Pierwsza wzmianka o wsi Czernichów pochodzi z 1581 roku. Znajduje się ona w dokumencie dóbr żywieckich, których właścicielem był Krzysztof Komorowski. W 1608, po jego śmierci, dobra te zostały podzielone na trzy tzw. państwa: żywieckie, suskie i ślemieńskie. Właścicielem państwa żywieckiego został najstarszy syn Krzysztofa, Mikołaj Komorowski (1578-1633), znany jako okrutnik, hulaka i zdzierca. Za jego panowania notowane było największe natężenie ruchu osadnicznego i rozwój folwarków. Czernichów należał do folwarku założonego w Starym Żywcu. Mikołaj Komorowski, zakładając w 1608 roku folwark, zlikwidował tam część ról kmiecych, a ich dotychczasowych użytkowników przeniósł za dział i tak powstała nowa wieś Zadziele. Do folwarku staro-żywieckiego należały wsie: Zabłocie, Zadziele, Zarzecze, Czernichów, Międzybrodzie i Tresna (od roku 1626).
W 1715 roku wieś Czernichów notowana była jako "powoźna, klucza starożywieckiego". We wsi osiedlonych było 12 rolników, młynarz i trzech zagrodników. Rolnicy osiedleni byli na półrolkach, posiadali po 4 konie, odrabiali pańszczyznę po 2 dni tygodniowo i rocznie po 4 dni powabne (na wewanie, do pilnych prac). Płacili też podatki i składali daniny. Rolnikami byli: Łukasz Wolf, Witek Furtak, Tomasz Szarapka, Janek Kliś, Paweł Kliś, Macije Ziema, Paweł Hankus, Jacek Trojak, Grześ Ryczko, Witek Hankus, Stanisław Zema, Bartek Haręźlak. Młyynarzem był Jan Płoskonka, a zagrodnicy to: Jakubsz Godzieszka, Klimek Hankus i Tomek Godzieszka. W dzisiejszym Czernichowie nie mieszkają już Szarpakowie, a ówczesny Zema to najprawdopodobniej dzsiejszy Zemczak, Ryczko to Ryczek. Nie było żadnych Nowaków, chociaż istnieje przysiółek o tej nazwie.

</doc>
<doc id="74236" url="https://pl.wikipedia.org/wiki?curid=74236" title="Lipnik (Bielsko-Biała)">
Lipnik (Bielsko-Biała)

Lipnik (niem. "Kunzendorf") – dzielnica zwyczajowa Bielska-Białej położona we wschodniej części miasta, dawna wieś założona w XIII wieku i przyłączona do miasta Białej w 1925. W zależności do przyjętych kryteriów definicja Lipnika może się znacznie różnić: Lipnik historyczny (dawna gmina w granicach sprzed 1925) ma powierzchnię 20,76 km², do której wliczają się również Leszczyny, Złote Łany, Osiedle Grunwaldzkie, część Obszarów i Krzemionki. Jeszcze o nieco większy jest obręb ewidencyjny Lipnik odpowiadający granicom wsi ustalonym w 1787 (z drobną korektą w 1844). Natomiast istniejąca od 2002 jednostka pomocnicza gminy o tej nazwie obejmuje jedynie mniej niż połowę Lipnika historycznego, konkretnie jego centralną i wschodnią część u podnóża Beskidu Małego.
Współczesne potoczne rozumienie nazwy "Lipnik" bliższe jest tej drugiej definicji i w tym znaczeniu jest to dzielnica o charakterze przedmiejskim z przewagą rozproszonej zabudowy jednorodzinnej. Dzieli się nieformalnie na Lipnik Dolny w dolinie Niwki i wyżej położony Lipnik Górny.
Położenie.
Granice obrębu ewidencyjnego Lipnik (kod TERYT 246101_1.0032), które są tożsame z granicami dawnej wsi z XVIII i XIX wieku, wyznaczają:
Granice osiedla Lipnik jako jednostki pomocniczej gminy zgodnie z samorządowym podziałem administracyjnym wprowadzonym w 2002 wyznaczają:
Obręb Lipnik ma powierzchnię ponad 20 km² i tereny wchodzące w jego skład należą w sumie do dziesięciu osiedli samorządowych, poza tym o nazwie Lipnik (o powierzchni 8,93 km²) są to: Biała Krakowska, Biała Północ, Biała Śródmieście, Biała Wschód, Grunwaldzkie, Hałcnów, Leszczyny, Straconka, Złote Łany.
Potoczne rozumienie "Lipnika" współcześnie pokrywa się zgrubsza z osiedlem samorządowym. Świadomość przynależności do niego np. Leszczyn, Krzemionek, części ulicy Komorowickiej, a nawet fragmentu śródmiejskiej ulicy 11 Listopada jest nikła, choć występują relikty nazewnicze, takie jak przystanek kolejowy Bielsko-Biała Lipnik usytuowany na Osiedlu Grunwaldzkim.
Dzisiejszy Lipnik w znaczeniu węższym jest dzielnicą o charakterze przedmiejskim z przewagą rozproszonej zabudowy jednorodzinnej, która rozwija się na skutek procesów suburbanizacyjnych. W jego ramach wyróżnia się:
Leży na Pogórzu Śląskim u podnóża Beskidu Małego, konkretnie szczytów Gaiki (808 m n.p.m.) i Czupel (654 m n.p.m.). Tereny górskie wchodzą w skład Parku Krajobrazowego Beskidu Małego. Wieś rozwinęła się w dolinie Niwki, która w swoim górnym biegu dzieli się na kilkanaście potoków źródłowych. Szczególnie cenne przyrodniczo są tereny przylegające do jednego z nich nazywanego Złotym Potokiem, gdzie zaproponowane zostało utworzeniu zespołu przyrodniczo-krajobrazowego „Dolina Złotego Potoku”. Ponad doliną Niwki górują Pierwszy i Drugi Kopiec Lipnicki o wysokości odpowiednio 368 i 435 m n.p.m. – na pierwszym rozkłada się osiedle mieszkaniowe nazywane osiedlem Dygasińskiego lub Na Kopcu Lipnickim należące do jednostki pomocniczej gminy Biała Krakowska, drugi to okolice wysypiska śmieci i schroniska dla zwierząt w Lipniku Górnym. Od północy i wschodu kopce opływa druga lipnicka rzeka – Krzywa.
Historia.
Lipnik został lokowany w drugiej połowie XIII wieku. Według Bogusława Krasnowolskiego należy obok Starego Bielska i Komorowic do tych spośród dzisiejszych dzielnic Bielska-Białej, które powstały najwcześniej, w pierwszym etapie odbywającej się tu akcji kolonizacyjnej na prawie niemieckim, aczkolwiek pierwsza pisemna wzmianka pochodzi dopiero z roku 1325. Był zaliczany do bielsko-bialskiej niemieckiej wyspy językowej, aczkolwiek w praktyce już od średniowiecza miał charakter dwuetniczny z dużym udziałem ludności słowiańskiej (polskiej). W pierwszym wykazie ludności wsi z 1508, który wylicza wszystkich 67 ówczesnych gospodarzy, pojawia się 41 nazwisk typowo niemieckich (61,2%) i 25 nazwisk typowo polskich (37,3%). W źródłach XIV-wiecznych występują różne odmiany nazwy "Lipnik" ("Lipniki", "Leypnik", "Lypnik") pochodzącej zapewne od gaju lipowego pokrywającego dolinę Niwki, w której miejscowość lokowano, natomiast w dokumencie z 1433 po raz pierwszy pojawia się niemiecka forma "Kunzendorf" ("Cunczendorff") nawiązująca do faktu, że pierwsza fala osadników niemieckich sprowadzona została przez niejakiego Konrada (Kunza).
Po podziale księstwa cieszyńskiego w 1315 Lipnik wszedł w skład nowo powstałego księstwa oświęcimskiego, które w 1457 zostało sprzedane Kazimierzowi Jagiellończykowi. Pierwotnie był wsią książęcą, w 1433 został sprzedany w ręce prywatne na kilka dziesięcioleci, jako właściciele wymienieni są w źródłach Dorota ze Zdziechowic oraz Mikołaj Bulowski. Pod panowaniem polskim stanowił królewszczyznę (tenutę), którą oddawano w dzierżawę różnym szlachcicom. W 1548 dzierżawcą Lipnika został Florian Zebrzydowski, a jednocześnie doszło do przeniesienia wsi z prawa średzkiego na magdeburskie, co wiązało się z ustanowieniem własnego samorządu wiejskiego na czele z wybieranym sołtysem (pierwszym był Walenty Krzyszko). Za czasów Zebrzydowskiego, około roku 1560, na peryferiach dóbr lipnickich założone zostały trzy nowe osady, które w przyszłości miały stać się odrębnymi miejscowościami: Biała, Międzybrodzie Lipnickie (dziś Bialskie) oraz Straconka. W związku z inkorporacją księstwa oświęcimskiego do Korony Polskiej w 1564 królewszczyzna lipnicka przekształcona została w tzw. starostwo niegrodowe. W tym samym czasie zaczyna się we wsi szerzyć luteranizm, do końca stulecia na to wyznanie przechodzą niemal wszyscy mieszkańcy (według wizytacji biskupiej w 1598 „wszyscy prócz jednego chłopa są heretykami”).
W 1598 dobra lipnickie objął w dzierżawę Mikołaj Komorowski, a po nim w 1610 jego brat Piotr Komorowski. Z panowaniem Komorowskich wiąże się założenie drugiego folwarku we wsi, zwanego potem dolnolipnickim (folwark górnolipnicki znajdował się od średniowiecza w centrum miejscowości), na terenie którego powstał dwór obronny będący jednocześnie siedzibą starostów lipnickich (Dwór Lipnicki), usamodzielnienie się Białej w 1613, a także początki osadnictwa na Leszczynach. Na początku XVII wieku Lipnik liczył około 600 mieszkańców, dzielił się na Górną Wieś i Dolną Wieś oraz liczne przysiółki. Następnymi dzierżawcami byli Jan Wizemberg starszy (1633–1636) oraz Jan Wizemberg młodszy (1636–1667). Za panowania tego drugiego wybuchł bunt chłopski przeciw zwiększaniu czynszów i zakresu obowiązków pańszczyźnianych (1646–1647), a także nasilał się konflikt wyznaniowy w obliczu podjętych przez niego działań kontrreformacyjnych. Zbór lipnicki został przymusowo zamknięty w 1658. Prześladowania religijne stały się przyczyną masowej emigracji lipniczan, w latach 60. XVII wieku liczba ludności spadła poniżej 150 mieszkańców. Luteranizm był w kolejnych dekadach nadal praktykowany, najpierw tajnie, a od około 1690 w ramach nowego zboru założonego w sąsiedniej Białej. Nadal wybuchały motywowane ekonomicznie bunty chłopskie (1670, 1674, 1682).
Na początku XVIII wieku doszło do ponownej intensyfikacji działań kontrreformacyjnych prowadzonych m.in. przy pomocy misji jezuickiej założonej przy kaplicy w Białej w 1708. Zaczęła ona odnosić pewne sukcesy, niemniej w drugiej połowie XVIII wieku luteranizm wyznawało wciąż około 2/3 mieszkańców. Konflikty chłopów lipnickich z władzą starościńską osiągnęły swoje apogeum w latach 1744–1746 i w 1754 za rządów Zygmunta Linowskiego (1738–1755) narzucającego miejscowej ludności szczególnie wysokie obciążenia. Był on również założycielem jurydyki obejmującej osadę sukienników w pobliżu Dworu Lipnickiego przy granicy z Białą (posiadającą od 1723 prawa miejskie) i wspierał rozwijające się osadnictwo żydowskie na jej terenie. Po Linowskim dobra lipnickie objął Henryk Brühl, który wydał przywilej wolności religijnej dla luteran oraz zainicjował akcję osadniczą, dzięki której liczba ludności wsi znacząco wzrosła do około tysiąca osób. Zlikwidowana natomiast została jurydyka starościńska, którą włączono w skład miasta Białej. W 1765 wszystkich 212 bialskich i lipnickich Żydów wygnano z terytorium starostwa lipnickiego.
W 1772 na mocy I rozbioru Polski Lipnik stał się częścią monarchii Habsburgów i wszedł w skład Galicji. Ostatni starosta lipnicki Teodor Wessel (od 1768) mógł zachować dzierżawione dobra jako tzw. dożywotnik. Do formalnej likwidacji starostwa lipnickiego doszło w 1789, gdy zostało ono zastąpione tzw. kameralnym dominium lipnickim składającym się z Lipnika, Straconki i Międzybrodzia Lipnickiego. Niezwłocznie rozpoczęto wytyczanie nowej drogi określanej mianem traktu środkowogalicyjskiego, która istnieje do dziś w postaci ulicy Krakowskiej. Stała się ona nową osią komunikacyjną wsi, zastępując dawny szlak handlowy przez Krzemionki (współczesna ulica Witosa), a wokół niej zaczęły powstawać nowe gospodarstwa w ramach prowadzonej kolonizacji józefińskiej. Na mocy reformy administracyjnej cesarza Józefa II ustanowiona została z dniem 13 kwietnia 1784 gmina wiejska Lipnik. Tworząc pierwszy kataster gruntowy Galicji, wytyczono w 1787 jej dokładne granice, które odzwierciedla do dziś kształt obrębu ewidencyjnego Lipnik (z wyjątkiem pogranicza ze Straconką, gdzie dokonano korekty w 1844). Jednak przebieg granicy administracyjnej między Lipnikiem a ograniczoną do niewielkiej powierzchni Białą był przedmiotem powracających sporów. W 1795 uległ korekcie na korzyść Lipnika, ale już w 1801 włączono pod jurysdykcję bialskiego magistratu trzy przyległe do miasta obszary, z których w 1832 utworzona została osobna gmina Przedmieście Biała ("Vorstadt Biala"). 28 października 1799 podpisano protokół „wyodrębnienia Białej z dóbr lipnickich”, który ostatecznie zrywał formalne powiązania między Białą a Lipnikiem. Doszło do kolejnej korekty granic, a ponadto Biała otrzymała 154 ha lasu pod Gaikami, który stanowił odtąd miejską enklawę na terenie Lipnika i Straconki. W latach 1818–1820 wybudowana została druga tzw. szosa cesarska – droga przez Leszczyny w kierunku Żywca, obecna ulica Żywiecka.
Reformy józefińskie pozwoliły na ponowną falę osadnictwa żydowskiego i zakończyły erę kontrreformacji. Paradoksalnie jednak właśnie pod koniec XVIII wieku proporcje wyznaniowe w miejscowości się odwróciły. Z napływem nowych mieszkańców rodzimi ewangelicy stawali się mniejszością. Według parafialnego spisu ludności w 1825 w Lipniku mieszkało 2798 osób, z tego 1916 katolików (68,5%), 750 ewangelików (26,8%) i 132 żydów (4,7%). Boom demograficzny miał związek z wkraczaniem wsi w epokę przemysłową. W 1810 Joachim Adler założył w rejonie dzisiejszej ulicy Ogrodowej wytwórnię sukna, który uznawany jest za pierwszą zmechanizowaną fabrykę włókienniczą w okręgu bielsko-bialskim. Rok później powstała w pobliżu fabryka Gottlieba Frischa, a w 1815 przędzalnia Christopha Eylardiego. Wszystkie one zostały zbudowane na zachodnich peryferiach miejscowości, które zlewały się urbanistycznie z Białą. Zaczęto mówić o tzw. miejskiej części Lipnika, która znacząco odróżniała się od właściwej wsi zachowującej tradycyjny, rolniczy charakter. Ponieważ w mieście wciąż jeszcze egzekwowano obowiązujący formalnie aż do połowy XIX wieku zakaz osiedlania się Żydów, skupiali się oni właśnie w miejskiej części Lipnika, który zyskał charakter bialskiej dzielnicy żydowskiej. W 1849 powstał tu cmentarz żydowski, a w 1870 dla liczącej wtedy około 500 osób społeczności powstała samodzielna gmina wyznaniowa Lipnik–Biała. W 1889 na rogu dzisiejszych ulic Krakowskiej i Kazimierza Wielkiego wzniesiono synagogę reformowaną projektu Carla Korna, ponadto istniały trzy ortodoksyjne domy modlitwy, m.in. w podwórzu kamienicy przy dzisiejszej ulicy 11 Listopada 63, gdzie działał chasydzki lider Aron Halberstam. Ważnym elementem dzielnicy były zajazdy i domy spedycyjne, najbardziej znany należał do rodziny Thomke i znajdował się przy samym skrzyżowaniu dwóch szos cesarskich (obecnie ulica 11 Listopada i Żywiecka), klasycystyczne zabudowania są częściowo zachowane do dziś. Thomke byli też ostatnimi (po Larischach i Tschickardtach) właścicielami dominium lipnickiego zniesionego na mocy reform roku 1849. Pozostałe po nim majątki odkupił w 1857 Albrecht Fryderyk Habsburg.
Założone na początku XIX wieku fabryki włókiennicze nie przetrwały próby czasu, natomiast rozwinęły się inne zakłady, w szczególności założona w latach 40. przędzalnia Franza Strzygowskiego na Leszczynach, poprzedniczka Zakładów Przemysłu Wełnianego WELUX. Naprzeciwko Dworu Lipnickiego, który w ciągu stulecia uległ dwóm wielkim przebudowom i ostatecznie został przekształcony w klasztor, powstała w 1870 fabryka Teodora Zagórskiego, po licznych przekształceniach później ZPW WEGA. Ważnym kierunkiem rozwoju przemysłu były tereny na północ w rejonie dzisiejszych ulic Komorowickiej i Legionów, częściowo wchodzące w skład gminy Przedmieście Biała, a częściowo pozostające w granicach gminy Lipnik. Właśnie tam, na tzw. Łęku, odbyła się wielka wystawa przemysłowa w 1871. Rozwinął się przemysł spirytusowy na czele z likiernią Jacoba Grossa przy granicy z Białą (zał. 1849), powstały cegielnie i kamieniołomy (m.in. na Złotych Łanach). Struktura społeczno-ekonomiczna ludności zaczęła ulegać przekształceniom, Lipnik podobnie jak inne okoliczne wsie stawał się zapleczem dla robotników dochodzących do pracy w Bielsku i Białej, a nie mogących znaleźć tam mieszkania, rosła również liczba miejscowych chłoporobotników. Miejska część Lipnika była areną rozruchów robotniczych, w tym zakończonych śmiercią jedenastu osób zamieszek 23 kwietnia 1890. Przez teren gminy Lipnik, jednak z dala od centrum miejscowości, przeprowadzono linie kolejowe z Bielska do Żywca (1877) i z Bielska do Kalwarii Zebrzydowskiej (1888). Stacja kolejowa dla miasta Białej (obecnie Bielsko-Biała Wschód) znajdowała się formalnie w granicach Lipnika.
Według spisu ludności z 1900 w Lipniku (wraz z Leszczynami i innymi przysiółkami) zamieszkiwało 8417 osób, w tym 81,4% katolików, 12,6% ewangelików i 6% żydów; 66,7% było niemieckojęzycznych, 33% polskojęzycznych, a 0,2% posługiwało się innym językiem. Do roku 1910 liczba ludności wzrosła do 10 739, przewyższając w ten sposób miasto Białą (w praktyce Lipnik był w dużej mierze „sypialnią” bielskich i bialskich robotników). Złożona w 1902 petycja o uzyskanie statusu miasteczka została odrzucona przez władze galicyjskie, nie powiodły się również podejmowane już pod koniec XIX wieku próby włączenia części przynajmniej Lipnika w skład Białej. Życie polityczne mieszanej etnicznie wsi rozwijało się na przełomie wieków pod znakiem rywalizacji polskiego i niemieckiego nacjonalizmu. Przedmiotem powracających sporów był m.in. język urzędowy organów gminnych (niemiecki mimo przynależności do polskojęzycznej Galicji) oraz sytuacja w szkolnictwie (obok szkoły gminnej powstały prywatne placówki Deutsche Schulverein i Towarzystwa Szkoły Ludowej), funkcjonowały konkurencyjne stowarzyszenia i organizacje społeczne, organizowane były różnorakie wiece i demonstracje, w polemikach prasowych zarzucano sobie wzajemnie próby „germanizacji” albo „polonizacji” całego Lipnika. Kilkukrotnie podnoszone były petycje w sprawie przyłączenie galicyjskiej części bielsko-bialskiej wyspy językowej (Białej, Lipnika, Hałcnowa i Wilamowic) do Śląska Austriackiego.
Po I wojnie światowej Lipnik znalazł się w granicach II Rzeczypospolitej, należał do powiatu bialskiego w województwie krakowskim. Do jednej z pierwszych decyzji nowych władz należała parcelacja majątku Habsburgów w latach 1922–1924. Pozyskane tereny wzdłuż ulicy Żywieckiej na południe od dawnego Dworu Lipnickiego miały się stać nowym zapleczem rozwoju urbanistycznego Białej. Przemiany polityczne wpłynęły na zmianę struktury etnicznej miejscowości, spis ludności z 1921 wykazał spadek ludności o półtora tysiąca w porównaniu z rokiem 1910 i wzrost odsetka osób deklarujących narodowość polską do 64,6%.
24 kwietnia 1925 przyniósł koniec istnienia Lipnika jako samodzielnej miejscowości. Po trwających cztery lata negocjacjach między samorządami doszło do włączenia terenu gminy w skład Białej, której nazwę zmieniono przy tej okazji na "Biała Krakowska". Miasto poszerzyło w ten sposób swoje terytorium ponad szesnastokrotnie (przed 1925 miało jedynie 1,22 km², podczas gdy Lipnik liczył 20,76 km²), a liczba ludności wzrosła dwa i pół raza (do 19 241, przy czym w Lipniku zamieszkiwały 10 743 osoby).
Lipnik ponownie zaistniał jako odrębna jednostka administracyjna na krótko w czasie II wojny światowej. Administracja niemiecka połączyła Bielsko i Białą w jeden organizm miejski, wydzielając z niego jednak w 1941 Lipnik (aczkolwiek w innych granicach, znacznie zawężonych w stosunku do stanu przed 1925), który tworzył odrębny obwód administracyjny ("Amtsbezirk") razem ze Straconką i częścią Mikuszowic Krakowskich. Z terytorium Lipnika historycznego wiążą się tragiczne losy bielsko-bialskiej społeczności żydowskiej w trakcie wojny, bowiem to na tzw. Konfirunku w rejonie dzisiejszej ulicy Towarowej utworzono w sierpniu 1941 getto, w którym umieszczono 460 pozostałych w mieście Żydów. Istniało ono do czerwca 1942. Lipnicka synagoga została spalona już we wrześniu 1939. Lipnik stał się obok Hałcnowa najbardziej poszkodowaną przez działania wojenne dzielnicą Bielska-Białej – w wyniku walk frontowych na przełomie stycznia i lutego 1945 całkowicie zniszczonych zostało 55 budynków, wiele innych uległo uszkodzeniu, przede wszystkim w Lipniku Górnym i przysiółku Wróblowice. Po wkroczeniu Armii Czerwonej (8 lutego) dochodziło z jej strony do licznych aktów przemocy, rabunku i niczym nieuzasadnionej dewastacji. Wielu miejscowych Niemców padło ofiarą wywózek na roboty przymusowe w ZSRR oraz do obozów pracy na terenie Polski. Według danych z 24 maja 1945 w Lipniku (rozumianym jako jednostka administracyjna utworzona w czasie wojny) przebywało 2262 Polaków (66,2%), 560 posiadaczy I i II kategorii Deutsche Volksliste oraz 596 posiadaczy III i IV kategorii tejże, łącznie 3418 osób, czyli o 28% mniej niż w 1943 (co ma związek z masową ucieczką przed nadchodzącym frontem). Główna fala wysiedleń ludności niemieckiej przypadła na jesień 1946, największa grupa trafiła do powiatu Groß-Gerau. Część osób przeszła jednak tzw. weryfikację narodowościową i pozostała w Lipniku, asymilując się z czasem z Polakami. W 2001 lipnicką mniejszość niemiecką szacowano na około 30 osób. Po wojnie w dzielnicy – ponownie należącej do Białej, a od 1951 do połączonego Bielska-Białej – osiedlili się repatrianci z Kresów Wschodnich i liczni przybysze z pobliskich terenów Małopolski.
Poszczególne części Lipnika historycznego (w rozumieniu dawnej wsi sprzed 1925) przeszły w okresie powojennym bardzo różną drogę rozwoju w obrębie intensywnie się rozwijającego Bielska-Białej. Dawna „miejska część Lipnika” ostatecznie zlała się ze śródmieściem, na gruntach wzdłuż ulicy Żywieckiej wybudowane zostało m.in. socrealistyczne osiedle Grunwaldzkie i elektrociepłownia, na Złotych Łanach powstało w latach 70. wielkopłytowe osiedle mieszkaniowe, podobnie również na tzw. Pierwszym Kopcu Lipnickim (osiedla Dygasińskiego i Dembowskiego), silnie zurbanizowane zostały Leszczyny, dawny Łęk umocnił swój charakter dzielnicy przemysłowej. Zwyczajowe rozumienie terminu „Lipnik” ograniczyło się do centralnej i wschodniej części dawnej wsi, które zachowały charakter przedmieść o dominacji rozproszonej zabudowy jednorodzinnej. Dzieli się on na "Lipnik Dolny" i "Lipnik Górny" odpowiadające tradycyjnemu podziałowi na Dolną i Górną Wieś zgodnie z biegiem potoku Niwka, a ponadto wyróżniony jest peryferyjny przysiółek "Wróblowice" oraz "Osiedle Lipnickie" – zaplanowane w okresie PRL z wytyczeniem sieci ulicznej od podstaw osiedle domów jednorodzinnych na południe od centrum dzielnicy. W tych granicach powołana została do życia w 2002 jednostka pomocnicza gminy o nazwie "Lipnik", którą w 2017 zamieszkiwało 6174 osób.
W latach 60. XX wieku na terenie wyeksploatowanego kamieniołomu w Lipniku Górnym utworzono miejskie wysypisko śmieci. W 2006 w jego sąsiedztwie ulokowana została nowa siedziba schroniska dla bezdomnych zwierząt. Krajobraz centralnej części dzielnicy uległ drastycznym przekształceniom w związku z budową północno-wschodniej obwodnicy Bielska-Białej (część drogi ekspresowej S1) w latach 2008–2011. Droga rozerwała historyczne centrum dawnej wsi, tworząc sztuczną barierę między głównym placem z domem kultury, budynkiem szkoły podstawowej i pętlą autobusową a górującym nad nim kościołem parafialnym. W bezpośrednim sąsiedztwie cmentarza ewangelickiego i kaplicy powstał węzeł drogowy Bielsko-Biała Lipnik, gdzie S1 krzyżuje się z drogą krajową nr 52 (ulica Krakowska). Budowę obwodnicy w takim kształcie poprzedzały od lat 90. głośne protesty społeczne. Mieszkańcy postulowali na przykład poprowadzenie drogi w tunelu pod zboczami Czupla. W 1997 założone zostało Stowarzyszenie „Lipnik”, które angażuje się w różnego rodzaju projekty społeczne i kulturalne, w tym ratowanie zabytkowych obiektów (np. lipnickiej leśniczówki), popularyzuje wiedzę o dzielnicy i jej historii, a także wydaje bezpłatną Gazetę Lipnicką.
Zabytki.
Do najważniejszych zabytków na terenie współczesnego Lipnika w znaczeniu węższym należą:
Liczne budynki mieszkalne z XIX i pierwszej połowy XX wieku zachowały się wzdłuż ulicy Lipnickiej.
W dawnej „miejskiej części Lipnika” znajdują się:
Do „miejskiej części Lipnika” należy zwarta zabudowa kamieniczna końcowego odcinka ulicy 11 Listopada, w tym:
W najszerszym sensie jako lipnickie zabytki można potraktować również stare kompleksy fabryczne przy ulicy Komorowickiej, budynek stacji kolejowej Bielsko-Biała Wschód, cmentarz żołnierzy radzieckich przy ulicy Lwowskiej, wille z okresu międzywojennego przy ulicy Żywieckiej i w sąsiadujących z nią kwartałach, Dom Żołnierza przy ulicy Broniewskiego czy wybudowane w latach 50. XX wieku osiedle Grunwaldzkie z architekturą o cechach socrealistycznych.

</doc>
<doc id="74237" url="https://pl.wikipedia.org/wiki?curid=74237" title="Condoleezza Rice">
Condoleezza Rice

Condoleezza Rice (ur. 14 listopada 1954 w Birmingham w stanie Alabama) – amerykańska polityk, profesor nauk politycznych. W latach 2001–2005 przewodnicząca Narodowego Komitetu Bezpieczeństwa USA, a od 2005 do 2009 roku sekretarz stanu w administracji prezydenta George’a W. Busha.
Życiorys.
Młodość i wykształcenie.
Condoleezza Rice urodziła się w Birmingham w Alabamie, jako jedyne dziecko Angeleny Rice i wielebnego Johna Rice. Jej ojciec był pastorem w Westminster Presbyterian Church, matka zaś nauczycielką muzyki. Oboje rodzice byli nauczycielami akademickimi. Jej imię jest wariacją włoskiego terminu muzycznego "con dolcezza", co oznacza „słodko, łagodnie”.
Condoleezza miała 8 lat, gdy jej szkolna koleżanka Denise McNair została zabita w zamachu bombowym na Black Sixteenth Street Baptist Church, przeprowadzonym przez białych rasistów 15 września 1963 roku. Rice twierdzi, że jej dzieciństwo w okresie segregacji wpłynęło na jej determinację w walce z przeciwnościami losu i chęć bycia „dwa razy lepszym” niż biali.
W 1974 roku Rice uzyskała z wyróżnieniem stopień licencjata w dziedzinie nauk politycznych na University of Denver i członkostwo stowarzyszenia Phi Beta Kappa. W 1975 roku otrzymała dyplom magistra na Uniwersytecie Notre Dame, natomiast w 1981 stopień naukowy doktora w Graduate School of International Studies na University of Denver. Zna język rosyjski, francuski i hiszpański.
Kariera akademicka.
Choć początkowo Condoleezza Rice zamierzała być pianistką koncertową i rozpoczęła naukę w tym kierunku, jej plany zmieniły się pod wpływem wykładów na temat polityki międzynarodowej, które przyciągnęły jej zainteresowania w kierunku Związku Radzieckiego. Jest jednym z najwybitniejszych sowietologów.
Rice jest profesorem nauk politycznych Stanford University, członkiem Institute for International Studies i członkiem Instytutu Hoovera. Od 1993 do 1999 pełniła funkcję rektora w Stanford. Jest członkiem American Academy of Arts and Sciences, nadano jej kilka doktoratów honoris causa.
Początki kariery politycznej.
Od 1989 do marca 1991 roku służyła w administracji prezydenta George H.W. Busha jako dyrektor wydziału Soviet and East European Affairs w Radzie Bezpieczeństwa Narodowego i jako specjalny asystent prezydenta do spraw bezpieczeństwa narodowego. Przyczyniła się w tej roli do ukształtowania strategii prezydenta Busha i sekretarza stanu Bakera w odniesieniu do ponownego zjednoczenia Niemiec. W 1996 roku służyła jako specjalny asystent dyrektora połączonych sztabów sił zbrojnych, w 1997 roku w federalnym komitecie doradczym do spraw szkolenia w armii.
Rice była członkiem rady dyrektorów w Chevron Corporation, która nazwała nawet jej imieniem jeden z tankowców (nazwę zmieniono później na skutek kontrowersji). Zrezygnowała z tej roli 15 stycznia 2001 roku, przechodząc do pracy rządowej na stanowisku doradcy do spraw bezpieczeństwa. Wtedy też ustąpiła ze stanowiska uniwersyteckiego w Stanford.
W administracji Busha.
Rice była jednym z najgorętszych zwolenników interwencji w Iraku w 2003 roku – wyraziła to m.in. artykułem w „New York Times”, zatytułowanym "Why We Know Iraq Is Lying". W marcu 2004 roku Rice odmówiła złożenia zeznań pod przysięgą przed narodową komisją do spraw terrorystycznych ataków na Stany Zjednoczone, co wzbudziło silne kontrowersje. Biały Dom tłumaczył to tradycją zezwalającą na odmowę składania zeznań. Debata wokół jej roli w antyterrorystycznej polityce USA wzmogła się po opublikowaniu książki Richarda Clarke’a "Against All Enemies". George W. Bush zgodził się pod presją na składanie zeznań przed Kongresem przez urzędników, o ile nie stworzy to precedensu. Ostatecznie zeznania zostały złożone w kwietniu 2004 roku przed tzw. Komisją 9/11, a nie przed Kongresem. Rice stała się pierwszym urzędującym doradcą do spraw bezpieczeństwa, który złożył publicznie zeznania. 26 stycznia 2005 po dymisji Colina Powella została pierwszą czarnoskórą kobietą na stanowisku sekretarza stanu.
20 sierpnia 2008 roku w imieniu Stanów Zjednoczonych podpisała umowę z Radosławem Sikorskim, ministrem spraw zagranicznych o budowie tarczy antyrakietowej w Polsce.
W 2018 filmie "Vice" w reżyserii Adama McKaya w postać Rice wcieliła się LisaGay Hamilton.
Otrzymała Order Narodowy Świętego Karola, a w 1998 Krzyż Kawalerski Orderu Odrodzenia Polski.

</doc>
<doc id="74241" url="https://pl.wikipedia.org/wiki?curid=74241" title="Bukowski Groń">
Bukowski Groń

Bukowski Groń (767 m) – szczyt w Beskidzie Małym. Na mapie Geoportalu ma nazwę Palenica. Znajduje się w paśmie Bukowca, które na Błasiakówce odgałęzia się od głównego grzbietu Beskidu Małego i biegnie w zachodnim kierunku, do Jeziora Czanieckiego. Południowe stoki Bukowskiego Gronia opadają do doliny Wielkiej Puszczy, północne na Pogórze Śląskie.
Nazwa szczytu jest bardzo stara. Jako Bukowiec wymienia go już Jan Długosz w "Historia polonica" i Andrzej Komoniecki (1658 – 1729) w dziele "Chronografia albo Dziejopis Żywiecki". Przez miejscową ludność szczyt ten zawsze nazywany był Bukowskim Groniem. Na austriackiej mapie K. Kummersberga z 1855 r. jest opisany z błędem literowym jako Bukowskin Gron. Na mapie austriackiej z lat 80. XIX wieku nastąpił błąd – na szczyt Bukowskiego Gronia przeniesiono nazwę sąsiedniego wzniesienia Palenica. Ta nazwa związana jest z podobno palonymi dawniej na jej szczycie ogniskami. Błąd ten powieliły późniejsze mapy polskie, z tego też powodu jako Palenica szczyt ten występuje na mapie Geoportalu. Kazimierz Ignacy Sosnowski znał jednak jego prawidłową nazwę i w swoim przewodniku opisywał go jako Bukowski Groń. Pod taką też nazwą występuje na mapach Compassu. 
Na szczycie Bukowskiego Gronia stoi krzyż, postawiony tutaj w jubileuszowym 2000 roku. Jest na nim napis: "Odródźcie się pod względem narodowym i religijnym, a da wam Bóg przyszłość szczęśliwą". Południowymi stokami Bukowskiego Gronia prowadzi szlak turystyczny. Pośród jodeł i buków występują tutaj gdzieniegdzie piaskowcowe głazy. Szlak trawersuje południowe stoki Bukowskiego Gronia. Można jednak podejść na jego szczyt, grzbietem prowadzi bowiem nieznakowana kamienista ścieżka. Na szczycie dawniej znajdowała się drewniana wieża triangulacyjna. Ostały się jeszcze resztki jej fundamentów. Grzbiet Bukowskiego Gronia za czasów habsburskich leśniczych obsadzony został limbami. Kiedyś dumnie nazywano ten szlak limbową aleją. Obecnie nie ma on już charakteru alei, ale nadal wśród mieszanego lasu rosną tu jeszcze pojedyncze limby. By je znaleźć należy zejść ze znakowanego szlaku i wędrować kamienistą ścieżka grzbietem Bukowskiego Gronia. Natomiast przy znakowanym szlaku na południowych jego stokach znajdują się inne nasadzenia habsburskich leśniczych – sosny wejmutki. Jest to obcy dla Polskiej flory gatunek sosny, sprowadzony z Ameryki Północnej.

</doc>
<doc id="74242" url="https://pl.wikipedia.org/wiki?curid=74242" title="Czaniec">
Czaniec

Czaniec – wieś w Polsce, położona w województwie śląskim, w powiecie bielskim, w gminie Porąbka, nad rzeką Sołą, u podnóży Beskidu Andrychowskiego (wschodnia część Beskidu Małego). 
W latach 1954–1972 wieś należała i była siedzibą władz gromady Czaniec. W latach 1975–1998 miejscowość administracyjnie należała do województwa bielskiego.
Sołectwo graniczy z Porąbką, Kobiernicami, Kętami, Bulowicami, Roczynami i Brzezinką.
Historia.
Wg kroniki parafialnej w Kętach, w 1200 r. Czaniec należał do parafii kęckiej. Według innych źródeł miejscowość założona została dopiero w XIV wieku. W 1441 wymieniony został niejaki "Jan de Czacz", a w 1445 "Nocolaus de Czanyecz". W dokumencie sprzedaży księstwa oświęcimskiego Koronie Polskiej przez Jana IV oświęcimskiego wystawionym 21 lutego 1457 miejscowość wymieniona została jako "Czanyecz". Nazwę miejscowości w zlatynizowanej staropolskiej formie "Czanyecz" wymienia w latach 1470-1480 Jan Długosz w księdze "Liber beneficiorum dioecesis Cracoviensis", a jako właścicieli wsi podaje Mikołaja i Michała herbu Kornicz. Ponadto Długosz podaje, że znajdował się tu kościół.
Historycznie najważniejszym rzemiosłem miejscowości było sukiennictwo. W XVII wieku dziedzicem wsi był Zygmunt Porębski.
Z Czańca wywodzi się ród Wojtyłów. W 1788 urodził się tu prapradziadek papieża Jana Pawła II, Bartłomiej Wojtyła, w 1826 pradziadek Franciszek Wojtyła, a w 1852 dziadek Maciej Wojtyła, który przeprowadził się do Lipnika (obecnie dzielnica Bielska-Białej).
Według austriackiego spisu ludności z 1900 w Czańcu w 413. budynkach na obszarze 1729. hektarów mieszkało 2557 osób, co dawało gęstość zaludnienia równą 147,9 os./km², z tego 2501 (97,8%) mieszkańców było katolikami, 50 (2%) wyznawcami judaizmu 6 osób jeszcze innej religii, 2543 (99,5%) było polsko-, 11 (0,4%) niemieckojęzycznymi a 2 posługiwały się jeszcze innym językiem.
Liczne wysiedlenia w czasie II wojny światowej.
W rejonie wsi wybudowano w latach 1958-1966 zaporę wodną, tworząc w ten sposób zbiornik retencyjny – Zbiornik Czaniecki.
Sport.
W Czańcu od 1949 roku istnieje klub piłkarski LKS Czaniec, aktualnie występujący w IV lidze śląskiej. W sezonie 2011/2012 zespół wywalczył największy sukces w historii kluby – awansował do III ligi, grając tam nieprzerwanie do 2016 roku. LKS Czaniec gra na stadionie przy ulicy Zagłębocze 9. Jest on w stanie pomieścić 1000 osób, z czego ok. 500 miejsc to miejsca siedzące. W skład kompleksu sportowego wchodzi także budynek klubowy z halą sportową, siłownią, sauną i boisko treningowe. Na początku 2017 roku klub powołał Młodzieżową Akademie Piłki Nożnej
W centrum miejscowości przy szkole podstawowej znajduje się nowoczesna hala sportowa. Od 2016 roku działa przy szkole amatorski klub piłki ręcznej.

</doc>
<doc id="74244" url="https://pl.wikipedia.org/wiki?curid=74244" title="Kazanie">
Kazanie

Kazanie (łac. "sermo") – gatunek literatury stosowanej, przemowa wygłaszana zwykle przez osobę duchowną wyznania chrześcijańskiego, która ma za zadanie nauczanie i przekazanie treści religijnych. Odmianą kazania jest homilia zawierająca wyjaśnienie fragmentu tekstu biblijnego, często błędnie uważana za synonim tego terminu. Do 1970 roku kazania w Kościele katolickim były głoszone z ambony, obecnie – częściej z kazalnicy (zwanej też poetycko stołem słowa Bożego).
W islamie kazanie zwane jest chutbą.
Mianem kazania również określa się najobszerniejszą przemowę wygłoszoną przez Jezusa Chrystusa, zwaną Kazaniem na górze.
Znaczenie w protestantyzmie.
Znaczenie kazania w nabożeństwie jest szczególnie podkreślane w Kościołach protestanckich. Podobnie, jak Eucharystia jest centrum nabożeństwa w katolicyzmie, tak kazanie znajduje się w centrum nabożeństwa protestanckiego. Oznacza ono zwiastowanie Słowa Bożego i, zgodnie z zasadą "solum Verbum", to właśnie ze zwiastowanego Słowa rodzi się podczas nabożeństwa społeczność Kościoła. Przy czym, w kościołach historycznych podkreślana jest przy tym prawda, że Słowo Boże jest zwiastowane nie tylko przez Kazanie, ale także przez sakramenty.
Podstawą każdego kazania w protestantyzmie jest fragment Biblii, który zazwyczaj czytany jest przez pastora na początku kazania i do którego odwołuje się w trakcie jego wygłaszania. Często kaznodzieja odnosi się także do innych fragmentów Biblii, związanych z treścią wygłaszanego kazania. W reformowanej tradycji wiary często spotykaną praktyką jest rozpoczynanie głoszenia kolejnych kazań od tego miejsca w Biblii, w którym skończyło się głosić poprzednie ("lectio continua"). W ten sposób w wielu Kościołach protestanckich podczas cyklu kazań zostaje zwiastowane Słowo ze wszystkich ksiąg i rozdziałów Pisma Świętego. Często spotykaną praktyką podczas wygłaszania kazania jest śledzenie omawianych fragmentów przez wiernych we własnych egzemplarzach Biblii (szczególnie w Kościołach ewangelikalnych, ale praktyka staje się popularna również w ewangelicyzmie).
Znani kaznodzieje.
Lista znanych kaznodziejów:
Nawiązania.
Styl kazań bywał parodiowany w innych gatunkach literackich i dramatycznych. W średniowiecznej Francji wystawiane były monologi dramatyczne "sermon joyeux", parodiujące ówczesne kazania. Na ziemiach polskich krytykę kazań podjęło między innymi czasopismo religioznawcze Myśl Niepodległa uznając je za rodzaj propagandy nie podlegającej krytyce.

</doc>
<doc id="74245" url="https://pl.wikipedia.org/wiki?curid=74245" title="Kazanie na górze">
Kazanie na górze

Kazanie na górze – seria nauczań, które według Ewangelii Mateusza (Mt 5,1–7,28) i Łukasza (Łk 6,17–49) zostały wygłoszone przez Jezusa Chrystusa. Do bardziej znanych części Kazania na górze należy Osiem błogosławieństw oraz modlitwa "Ojcze nasz".
Według tradycji Kazanie zostało wygłoszone na Górze Błogosławieństw na północnym brzegu jeziora Genezaret, w okolicach Kafarnaum. Szacuje się, że miało to miejsce około 30 r. n.e. W 1935 odkryto w okolicach Góry Błogosławieństw kaplicę z mozaikami z IV–VI w. Świadczy to o długiej tradycji tego miejsca.
Współczesna biblistyka stoi na stanowisku, że Kazanie na górze nie zostało wygłoszone tak jak je przekazuje Mateusz, a jest jego kompozycją z różnych wypowiedzi Jezusa, wielu zawartych w źródle Q. Ewangelia Łukasza zachowuje w większym stopniu oryginalny kontekst i kolejność wielu wypowiedzi.
Kazanie na górze wprowadza surowe zasady etyczne, często zaostrzając przepisy Prawa. Np. nie tylko "nie zabijaj", ale nawet "nie gniewaj się na brata swego; pojednaj i pogódź się z bratem" (Mt 5,21–26). Lub nie tylko "nie cudzołóż", ale nawet "unikaj pożądliwego spojrzenia" (Mt 5,27–30).
W chrześcijaństwie istnieją różne formy interpretacji Kazania na górze. 

</doc>
<doc id="74246" url="https://pl.wikipedia.org/wiki?curid=74246" title="Święty Jan Chryzostom">
Święty Jan Chryzostom



</doc>
<doc id="74248" url="https://pl.wikipedia.org/wiki?curid=74248" title="Krótka historia przeglądarek">
Krótka historia przeglądarek



</doc>
<doc id="74249" url="https://pl.wikipedia.org/wiki?curid=74249" title="Niebo (raj)">
Niebo (raj)

Niebo czy raj – mityczna kraina, lub jedna z krain stanowiących zaświaty. Kojarzona zazwyczaj z miejscem osiągnięcia stanu wiecznej szczęśliwości (stan ten i miejsce występuje pod różnymi nazwami w wielu różnych systemach wyznaniowych).
Religie abrahamiczne.
Według chrześcijan, muzułmanów i wyznawców judaizmu – stan wielkiej radości duszy spowodowany wiecznym przebywaniem z Bogiem oraz miejsce przebywania dusz w takim stanie. Niekiedy mówi się o wielu niebach – egipska kosmografia mówiła o 11 niebach, żydowska i muzułmańska o 7. Muzułmanie nazywają niebo Dżannah i uważają, że jest ono miejscem nie tylko rozkoszy duchowej, ale i cielesnej. Według kalwinizmu dusze mające się tam dostać zostały wyznaczone, pozostałe go nie osiągną.
Katolicyzm.
Do nieba miałyby iść, według nauk Kościoła rzymskokatolickiego, osoby które się nawrócą przed śmiercią, czego może dokonać każdy z pomocą Boga. Nawrócenie jest procesem, a nie pojedynczym zdarzeniem lub aktem woli. Zewnętrznym objawem nawrócenia jest życie prawe i dobre oraz dokonanie aktu żalu za grzechy. Wszyscy godni przebywania w niebie osiągną pełnię szczęścia i miłości.
Świadkowie Jehowy.
Świadkowie Jehowy uważają, że większości dobrych ludzi Bóg Jehowa obiecuje szczęśliwe życie wiecznie w raju na ziemi. Uważają, że Bóg wybrał też spośród ludzi tylko 144 000 jako tzw. „małą trzódkę”, klasę ludzi, którzy mają współkrólować z Jezusem Chrystusem w niebie (przez 1000 lat, po Armagedonie) nad żyjącym na ziemi społeczeństwem. Są oni powoływani od czasów Chrystusa aż do naszych czasów.
Buddyzm.
W niektórych odłamach buddyzmu istnieje 26 niebios zamieszkiwanych przez różnych bogów (dewów). Są to światy doskonalsze niż ludzki, gdzie jednak również występuje cierpienie (dukkha), choć o wiele mniej namacalne i bardziej subtelne, że niemal niezauważalne, aż do momentu, kiedy czas życia bogów się zakończy i nastąpi odrodzenie zgodnie z procesem reinkarnacji w innych światach samsary. Całkowity brak cierpienia występuje dopiero w stanie nirwany podczas Oświecenia. W niebiosach można się narodzić dzięki nagromadzeniu korzystnych karmicznie działań a także zobaczyć je dzięki odpowiednio zaawansowanej medytacji.
Religie naturalne.
W wiarach nordyckich znana jest Walhalla – miejsce przebywania poległych w chwale wojowników. U niektórych północnoamerykańskich Indian jest to analogicznie "Kraina Wiecznych Łowów". W religii Azteków funkcję nieba spełniają: Tamoanchan – świat bogini przyjemności Xochiquetzal, a także Omeyocan i Tlalocan. W Chinach raj lokalizowano najczęściej w górach Kunlun lub na legendarnej wyspie Penglai.
Rodzimowierstwo słowiańskie.
Według wierzeń słowiańskich jest to bajeczna kraina w koronie kosmicznego drzewa (axis mundi) zwana Rajem lub Wyrajem, do której na zimę odlatują ptaki (tudzież czasem pod ich postaciami dusze ludzkie) i z której przychodzi wiosna. Wierzą oni, że z tego miejsca wele (dusza) za pomocą bocianów i lelków (wiosną i latem) oraz kruków (jesienią i zimą) trafiają na ziemię i wstępują do łon kobiet.
Słowianie znają również Nawię: krainę zaświatów do której podążają dusze zmarłych.

</doc>
<doc id="74250" url="https://pl.wikipedia.org/wiki?curid=74250" title="Tuxracer">
Tuxracer



</doc>
<doc id="74251" url="https://pl.wikipedia.org/wiki?curid=74251" title="Funt szterling">
Funt szterling

Funt szterling (ang. "pound sterling", £), nieoficjalna nazwa funt brytyjski, kod międzynarodowy GBP – oficjalna jednostka monetarna w Wielkiej Brytanii.
1 funt dzieli się na 100 pensów. W obiegu znajdują się monety o nominałach 1p, 2p, 5p, 10p, 20p, 50p, £1, £2 oraz banknoty £5, £10, £20, £50, £100 (tylko w Szkocji i Irlandii Północnej).
Pochodzenie słowa.
Funt szterling jest często oznaczany symbolem £ (rzadko L). Symbol jest pisaną w starym stylu wielką literą L, przekreśloną poziomo dla podkreślenia, że jest to skrót. Skrót pochodzi od łacińskiego słowa "libra" oznaczającego zarówno wagę, jak i jednostkę masy – funt. Z tej przyczyny nazwa waluty jest często tłumaczona na języki obce i szczególnie w językach romańskich może to powodować nieporozumienia, np. w hiszpańskim i portugalskim "libra", rumuńskim "lira", francuskim "livre".
W celu odróżnienia jednostki pieniężnej od jednostki wagi dodano słowo „szterling”, co w przypadku srebra można przetłumaczyć z angielskiego jako „najwyższej próby”. Pierwotnie szterlingiem nazywano srebrną monetę jednopensową ważącą 1,555 grama co stanowiło 1/240 funta trojańskiego (aptekarskiego). Z czasem, gdy z utratą siły nabywczej waluty pens był wypierany w powszechnym użyciu przez funta, nazwa ta zaczęła oznaczać funta.
Podział.
Funt szterling dzieli się na 100 pensów, którego symbolem jest „p” i tak często jest określany w mowie potocznej w języku angielskim.
Do 15 lutego 1971 funt dzielił się na 240 pensów (skrótowo zapisywanych „d” od słowa denar), bądź na 20 szylingów („l”, bądź „s” od solid). Pens po przejściu na system dziesiątkowy w 1971 z racji różnicy wartości był początkowo nazywany nowym pensem.
Historia.
Szterling został wprowadzony do obiegu przez angielskiego króla Henryka II w 1158 i był wymienialny na srebro. W 1816 zmieniono wymienialność funta ze srebra na złoto i utrzymywano ją do 1914. W tym czasie kurs funta utrzymywał się na poziomie około $4,9 za £1. W roku 1926 powrócono do wymienialności na złoto, jednak w tym czasie w obiegu nie były już używane złote monety, a banknoty, które można było wymieniać na sztaby złota. System waluty sztabowo-złotej został ostatecznie porzucony 21 września 1931 podczas wielkiego kryzysu. Po wycofaniu się z systemu waluty złotej funt został zdewaluowany o 20%. Funt stał się całkowicie wymienialny w 1946, co było warunkiem udzielenia 3,75 miliarda dolarów pożyczki przez Stany Zjednoczone. Po wycofaniu się z powiązania funta ze złotem próbowano ustabilizować kurs waluty poprzez związanie wartości funta z innymi walutami począwszy od amerykańskiego dolara. Jednak próby były nieudane, co pociągnęło za sobą 30% dewaluację w 1949.
W połowie lat 60. wystąpiła kolejna presja na obniżenie wartości waluty. W 1966 w obliczu spadającego kursu waluty rząd brytyjski wprowadził restrykcyjne ograniczenia dewizowe. Jednym z nich był zakaz wywozu przez turystów z kraju więcej niż 50 funtów (zniesiony w 1970). W tym czasie, w listopadzie 1967, funt został zdewaluowany o 14,3% do poziomu 2,41 dolara.
W 1976 nastąpił kolejny kryzys. Kurs funta spadł w stosunku do dolara do poziomu 1,57 i Wielka Brytania była zmuszona zaciągnąć pożyczkę w MFW w wysokości 2,3 miliarda funtów. Najniższy historyczny kurs funt osiągnął w lutym 1985, gdy za funta można było otrzymać jedynie 1,05 dolara.
W 1988 rząd Margaret Thatcher zdecydował się związać funta z marką niemiecką, a w 1990 włączono go do systemu ERM z kursem do niemieckiej marki na poziomie około 2,90 marki za funt. Już w 1992 funt został zmuszony do opuszczenia systemu po tzw. "Czarnej Środzie" (16 września), kiedy to grupa spekulantów z George’em Sorosem na czele przeprowadziła spekulacyjny atak na funta, który Sorosowi przyniósł zysk przeszło miliarda dolarów, a funtowi spadek wartości o 25% w ciągu kilku dni.
Wielka Brytania wynegocjowała klauzulę pozwalającą na pozostanie poza strefą euro. Z tego powodu kraj ten nie wprowadził funta do systemu ERM II.

</doc>
<doc id="74253" url="https://pl.wikipedia.org/wiki?curid=74253" title="Wojna o niepodległość Belgii">
Wojna o niepodległość Belgii



</doc>
<doc id="74254" url="https://pl.wikipedia.org/wiki?curid=74254" title="Zakazane Miasto">
Zakazane Miasto

Zakazane Miasto (, "Gù Gōng", dosł. „Starożytny Pałac”) – dawny pałac cesarski dynastii Ming i Qing, znajdujący się w centrum Pekinu. W 1987 roku obiekt został wpisany na listę światowego dziedzictwa UNESCO.
Historia.
Kompleks pałacowy zbudowano w latach 1406–1420, na polecenie cesarza Yongle z dynastii Ming na miejscu dawnego Chanbałyku (chiń. "Dadu"), miasta stołecznego mongolskiej dynastii Yuan. Do 1644 zasiadali w nim cesarze dynastii Ming. W czasie wojny domowej i najazdu Mandżurów większość zabudowań uległa zniszczeniu, ale zostały odbudowane przez następną, mandżurską dynastię Qing. Po ustanowieniu republiki w 1912, część zewnętrzną Zakazanego Miasta udostępniono jako muzeum, w części wewnętrznej do roku 1924 nadal mieszkał były już cesarz Puyi. W 1925 na terenie Zakazanego Miasta zostało utworzone Muzeum Pałacowe.
Podczas inwazji japońskiej Zakazane Miasto uległo poważnym zniszczeniom. Po powstaniu Chińskiej Republiki Ludowej Zakazane Miasto zostało odbudowane i w 1965 ponownie udostępnione jako muzeum.
W okresie rewolucji kulturalnej w Zakazanym Mieście z rozkazu Zhou Enlaia stacjonowało wojsko mające chronić je przed zniszczeniem przez hunwejbinów.
Prezydent USA Donald Trump wziął udział w uroczystym obiedzie na terenie Zakazanego Miasta 8 listopada 2017. Towarzyszyła mu Pierwsza Dama USA Melania Trump oraz Przewodniczący Chińskiej Republiki Ludowej Xi Jinping wraz z żoną Peng Liyuan. Trump był pierwszym zagranicznym przywódcą od czasu ustanowienia Chińskiej Republiki Ludowej w 1949 roku, który dostąpił takiego zaszczytu.
Architektura.
Pałac otoczony jest murem obronnym z wieżami przykrytymi charakterystyczną dla całego kompleksu żółtą dachówką, oraz fosą. Kompleks rozplanowano wzdłuż głównej osi północ – południe. Na obszarze o długości 960 m i szerokości 760 m wzniesiono ok. 800 pałaców i wiele mniejszych pawilonów. Pałac i sąsiadujące parki z trzema sztucznymi stawami tworzą całościową, zamkniętą kompozycję.
Południowym wejściem jest Brama Południkowa ("Wumen"); za nią znajduje się brama Brama Najwyższej Harmonii, za którą z kolei znajduje się centrum pałacu, a zarazem administracyjne i ceremonialne centrum Cesarstwa: kompleks trzech hal tronowych. Od południa pierwszy jest Pawilon Najwyższej Harmonii ("Taihedian"), zbudowany w 1627. Dalej na północ – mniejszy pawilon "Zhonghedian", w którym cesarz przygotowywał się do uroczystości i "Baohedian" – sala audiencji. Wszystkie trzy budynki oficjalnej części pałacu zbudowano na trójstopniowym, marmurowym cokole, którego ściany ozdobiono reliefem przedstawiającym smoki. Cokół ten kształtem przypomina chiński znak oznaczający ziemię (土). Odwołuje się to do pięciu elementów wu xing, w których pierwiastek ziemi zajmuje centralne miejsce. Miało to za zadanie podkreślić zwierzchnictwo cesarza nad jego państwem. W najokazalszym pawilonie "Taihedian" odbywały się uroczystości koronacyjne, z okazji urodzin cesarza i Nowego Roku. Główne hale, podobnie jak większość budynków Zakazanego Miasta, utrzymane są w szczęśliwych w chińskiej symbolice kolorach: czerwonym (ściany i kolumny) i żółtozłotym (dachy). Charakterystyczny odcień dachówki był zastrzeżony dla pałaców cesarskich.
Za częścią oficjalną, oddzielona murem i bramą "Qianqingmen" znajduje się część prywatna, również złożona z trzech, umieszczonych wzdłuż tej samej osi obiektów: pałacu "Qiangqinggong" (Pałac Niebiańskiej Czystości), pałacu "Kunninggong" (Pałac Ziemskiego Spokoju) – rezydencje cesarskiej pary oraz pawilonu "Jiaotaidian" (Sala Jedności).
Pałace rodziny cesarskiej, konkubin cesarskich itp. są w północnej części kompleksu, po obu stronach głównej osi (pod samym murem zlokalizowane są ogrody). W południowej części, na wschód i na zachód od "Taihedian" są budynki administracji cesarskiej.
Symetryczne założenie, oparte na podstawowej osi północ-południe, z pomocniczymi osiami równoległymi do głównej, wyrażało harmonię, która winna panować we wszechświecie. Cesarz, zasiadający w sali tronowej najważniejszej hali "Taihedian", w centrum pałacu, położonego w centrum miasta – zajmował (w sensie kosmologicznym) miejsce w centrum świata.
Pałac był częścią większej całości zabudowań cesarskich: na zachód od niego znajdowały się parki wokół trzech sztucznych jezior ("hai"), Południowego ("nan"), Środkowego ("zhong") i Północnego ("bei"). Północny Park Beihai jest udostępniony dla publiczności; pozostałe dwa, kompleks Zhongnanhai, to rezydencja najwyższych władz ChRL. Na północ od zabudowań "Gu Gong" położony jest Park Jingshan. Wzgórze Węglowe w Parku Jingshan, usypane z ziemi wydobytej z fosy pałacu, osłania kompleks od północy, zgodnie z zasadami chińskiej geomancji "fengshui"; od południa ochrania pałac woda płynąca niewielkim kanałem między "Wumen" a "Taihemen".
Na południe od Pałacu, za Bramą Południkową znajdowały się dwa kompleksy świątynne: na wschód od głównej osi świątynia Cesarskich Przodków ("Taimiao"), obecnie Ludowy Pałac Kultury, a na zachód – Ołtarz Ziemi i Plonów ("Shejitan"), obecnie Park Sun Jat-sena. Na południowym krańcu alei między świątyniami znajduje się Brama Niebiańskiego Spokoju, a za nią Plac Tian’anmen.

</doc>
<doc id="74255" url="https://pl.wikipedia.org/wiki?curid=74255" title="William Stanley Jevons">
William Stanley Jevons

William Stanley Jevons (ur. 1 września 1835 w Liverpoolu, zm. 13 sierpnia 1882 w Bexhill-on-Sea niedaleko Hastings) – angielski logik i ekonomista. Twórca szkoły neoklasycznej w ekonomii. Zajmował się również metodologią nauk. Wykładał na uniwersytetach w Manchesterze i w Londynie. Był także popularyzatorem nauki.
Życiorys.
Jevons urodził się jako dziewiąte z kolei dziecko w bardzo zamożnej rodzinie przemysłowca. Jako członek nonkonformistycznego kościoła unitariańskiego miał w tych latach zamkniętą drogę do takich uczelni jak Uniwersytet Oksfordzki czy Uniwersytet Cambridge. Nauki początkowe pobierał w domu, potem ukończył Liverpool Mechanics Institute, zaś w 1852 wstąpił do University College London (UCL), gdzie studiował chemię, matematykę i logikę. Kryzys finansowy rodziny zmusił go jednak do przerwania studiów i wyjazdu do Australii celem podjęcia pracy. Nawiązał tu kontakty z miejscowym środowiskiem naukowym; prowadził badania nad klimatem, geografią, geologią i florą Australii. Lokalne dyskusje nad warunkami budowy kolei zachęciły go do studiowania ekonomii, do której podszedł z myślą o zastosowaniu w niej metod matematycznych. Powrócił do Londynu w roku 1859 i tu w rok później uzyskał bakalaureat na UCL. Stopień magistra (z logiki, filozofii i ekonomii politycznej) otrzymał w roku 1862. W tymże roku opublikował dwie ważne prace: o konieczności stosowania w ekonomii aparatu naukowego matematyki i o sezonowych wahaniach cen. W roku 1863 napisał "Pure Logic, or the science of quality apart from quantity" („Czysta logika...”), w którym to dziele twórczo rozwinął idee George Boole’a.
W latach 1866–1875 wykładał (najpierw bez formalnego etatu, od 1866 jako profesor) logikę, filozofię moralną i ekonomię w Owens College w Manchesterze, w latach 1875–1880 był profesorem ekonomii w University College London. Praca dydaktyczna męczyła Jevonsa i nie dawała mu satysfakcji. Od 1872 roku był członkiem Royal Society.
Jevons utopił się w czasie kąpieli w morzu. Miał 47 lat.
Osiągnięcia naukowe.
Uznawany jest za jednego z twórców subiektywistycznego kierunku w ekonomii, mianowicie szkoły neoklasycznej; uważał, że ekonomia powinna badać ilościową stronę zjawisk gospodarczych; wysunął koncepcję, zgodnie z którą falowanie życia gospodarczego jest związane z występowaniem plam na Słońcu. Był autorem doskonałych podręczników logiki. Jego "Logika" (1870) była wydana po polsku jeszcze w roku 1921. Był też konstruktorem pierwszej maszyny logicznej, mechanizującej wnioskowanie dedukcyjne.
Praca Jevonsa "Problem węgla" stanowi zapoczątkowanie refleksji nad problemem zależności systemu gospodarczego od wyczerpującego się zasobu. Wskazywał na potencjalne zagrożenie, jakie stanowić może uzależnienie gospodarki Wielkiej Brytanii od węgla kamiennego. Refleksje w tej dziedzinie rozwinęły się w pełni dopiero w XX wieku (niemal 100 lat po śmierci Jevonsa) wraz z działalnością Klubu Rzymskiego.

</doc>
<doc id="74256" url="https://pl.wikipedia.org/wiki?curid=74256" title="Maciej Giertych">
Maciej Giertych

Maciej Marian Giertych (ur. 24 marca 1936 w Warszawie) – polski polityk i naukowiec, profesor nauk leśnych. Członek Rady Konsultacyjnej przy Przewodniczącym Rady Państwa (1986–1989), członek i wiceprzewodniczący Prymasowskiej Rady Społecznej (1986–1989), poseł na Sejm IV kadencji (2001–2004), deputowany do Parlamentu Europejskiego V i VI kadencji (2004–2009). Specjalista w zakresie dendrologii (fizjologia drzew, genetyka populacyjna drzew leśnych), autor ponad 200 publikacji naukowych z tego zakresu, członek Komitetu Nauk Leśnych PAN.
Życiorys.
Wykształcenie i działalność naukowa.
Po powstaniu warszawskim Niemcy spalili dom, w którym mieszkał wraz z rodziną. W 1945 jego ojciec przyjechał do Polski, po czym cała rodzina wyjechała do brytyjskiej strefy okupacyjnej Niemiec, skąd następnie wyemigrowała do Wielkiej Brytanii. W czasach szkolnych i studenckich działał w harcerstwie, w latach 1953–1954 był p.o. hufcowego hufca szkolnego Białowieża, a w latach 1955–1958 drużynowym drużyny szkolnej w gimnazjum w Henley koło Oksfordu.
Od 1954 do 1958 odbył studia z nauk leśnych na Uniwersytecie w Oksfordzie (licencjat i magisterium), gdzie założył Polish Students Club i szkołę sobotnią języka polskiego przy polskiej parafii w Oksfordzie, w której uczył w latach 1955–1958. W latach 1958–1962 działał w Polskim Klubie Studentów na Uniwersytecie Toronto, był redaktorem biuletynu klubu (PSC Bulletin), w Toronto uzyskał również doktorat (PhD).
W 1962 powrócił do kraju z emigracji. Podjął pracę w Instytucie Dendrologii PAN w Kórniku pod Poznaniem. W 1970 uzyskał habilitację z genetyki drzew na Akademii Rolniczej w Poznaniu, w 1981 został profesorem nadzwyczajnym, a w 1989 profesorem zwyczajnym w zakresie nauk leśnych. Pisywał w prasie („Horyzonty”, „Opoka”), zajmował się kolportażem w środowiskach narodowych emigracyjnych publikacji, m.in. książek wydawanych przez Jędrzeja Giertycha. W latach 1976–1993 wykładał genetykę populacyjną na Uniwersytecie Mikołaja Kopernika w Toruniu.
W latach 1986–1989 był członkiem i wiceprzewodniczącym Prymasowskiej Rady Społecznej. W 1987 na zaproszenie papieża Jana Pawła II uczestniczył jako świecki audytor w pracach Synodu Biskupów na temat roli laikatu w Kościele katolickim i świecie. Współuczestniczył w przygotowaniu materiałów na tym synodzie do adhortacji apostolskiej "Christifideles laici" ogłoszonej przez Jana Pawła II 30 grudnia 1988.
Działalność publiczna w PRL.
W okresie PRL nie należał do żadnej organizacji politycznej ani społecznej. W 1981 poparł wprowadzenie stanu wojennego, tłumacząc, że jest to jedyny sposób na uniknięcie inwazji radzieckiej. W związku z tym rozsyłał listy nakłaniające do poparcia tej decyzji. Odmówił natomiast przystąpienia do Patriotycznego Ruchu Odrodzenia Narodowego, do czego namawiał go Jan Dobraczyński. Za zgodą Józefa Glempa wraz z Władysławem Siła-Nowickim reprezentował stronę opozycyjną w Radzie Konsultacyjnej przy Przewodniczącym Rady Państwa (wówczas Wojciechu Jaruzelskim), której był członkiem w latach 1986–1989. Przestrzegał w niej przed istniejącym jego zdaniem zagrożeniem zachodnioniemieckim. Krytykował wówczas wywodzący się z KOR-u odłam opozycji solidarnościowej (z Jackiem Kuroniem i Adamem Michnikiem) jako „służący niepolskim interesom”.
Był obiektem zainteresowania ze strony służb specjalnych PRL. W 2005 otrzymał nadany decyzją prezesa IPN status pokrzywdzonego.
Działalność publiczna w III RP.
W 1989 zakładał Stronnictwo Narodowe, odwołujące się nazwą do przedwojennej partii politycznej. Został redaktorem naczelnym pisma „Opoka w Kraju”.
Bez powodzenia ubiegał się o mandat poselski: w 1991 z listy SN, a w 1997 z listy Bloku dla Polski. W wyborach parlamentarnych w 1993 bezskutecznie kandydował do Senatu z ramienia Narodowego Komitetu Wyborców w województwie łomżyńskim. Posłem został w 2001 z okręgu poznańskiego z listy Ligi Polskich Rodzin (otrzymał 10 119 głosów). Od czerwca 2003 znajdował się w grupie polskich parlamentarzystów, którzy uczestniczyli w pracach Parlamentu Europejskiego jako obserwatorzy. 1 maja 2004, w dniu wstąpienia Polski do Unii Europejskiej, został europosłem w ramach delegacji krajowej na czas do końca V kadencji. W wyborach do Parlamentu Europejskiego przeprowadzonych w czerwcu 2004 jako kandydat LPR uzyskał 68 953 głosy, uzyskując mandat europosła VI kadencji w województwie śląskim. Należał do frakcji Niepodległość i Demokracja, później został posłem niezrzeszonym. Jako europarlamentarzysta opublikował broszurę "Wojna cywilizacji w Europie", będącą zasadniczo promocją teorii historiozoficznych Feliksa Konecznego. Broszura spowodowała protesty wielu środowisk opiniotwórczych w Europie, ze względu na podniesienie kwestii etniczno-kulturowych, odczytanych przez te środowiska jako rasistowskie i antysemickie.
W 2005 był oficjalnym kandydatem Ligi Polskich Rodzin w wyborach prezydenckich, poparcia udzieliła mu także Młodzież Wszechpolska. Sztab wyborczy został zarejestrowany 8 czerwca 2005. Kandydat zrezygnował z udziału w wyborach 4 października tego samego roku. W 2009 nie ubiegał się o reelekcję w wyborach europejskich. W 2008 i w latach 2010–2013 stał na czele rady politycznej LPR, a w okresie 2013–2021 był przewodniczącym kongresu partii. Następnie pozostał członkiem zarządu LPR.
Poglądy kreacjonistyczne.
Głosi poglądy kreacjonistyczne, jest zwolennikiem tzw. teorii młodej Ziemi, członkiem "Cercle Scientifique et Historique" (zarejestrowanej w Belgii organizacji zrzeszającej kreacjonistów katolickich).
W 2006 zorganizował konferencję w Parlamencie Europejskim, na której przekonywał, że nie ma dowodów prawdziwości teorii ewolucji biologicznej i nie powinna być ona wykładana w szkołach. W swoich publikacjach i przemówieniach podaje w wątpliwość zasady teorii ewolucji. Uważa między innymi, że mutacje są szkodliwe, więc nie mogą prowadzić do wykształcenia cech przydatnych dla organizmów. Twierdzi także, że dziś obserwuje się nie ewolucję ale „dewolucję”, ponieważ dostrzega się wymieranie gatunków, a nie widzi procesu powstawania nowych organizmów wzajemnie płodnych i niezdolnych do krzyżowania się z populacją wyjściową.
Również w 2006 podczas jednego z wykładów wskazywał, że podania o smokach, występujące w wielu kulturach z różnych części świata, są poszlaką wskazującą, że dinozaury miały styczność z ludźmi. Jego poglądy stoją w opozycji do teorii ewolucji biologicznej, a także oficjalnego stanowiska biskupów polskich, których zdaniem „fundamentalistyczny kreacjonizm nie jest zgodny z nauką katolicką”.
Życie prywatne.
Jest wnukiem inżyniera Franciszka Giertycha, synem Jędrzeja Giertycha, ojcem Romana Giertycha i Mariana Giertycha. Brat Wojciecha Giertycha, teologa Domu Papieskiego.

</doc>
<doc id="74259" url="https://pl.wikipedia.org/wiki?curid=74259" title="Stronnictwo Narodowe (III Rzeczpospolita)">
Stronnictwo Narodowe (III Rzeczpospolita)

Stronnictwo Narodowe (SN) tzw. senioralne – partia polityczna, w nawiązaniu do formacji przedwojennej reaktywowana w lipcu 1989 r. w Warszawie przez Jana Ostoję Matłachowskiego, Bogusława Rybickiego i Edwarda Masteja.
Program SN.
Stronnictwo Narodowe odwoływało się do tradycji przedwojennej endecji, głównie myśli Romana Dmowskiego. Krytykowało politykę gospodarczą rządów postsolidarnościowych zarzucając jej podporządkowanie zachodniemu (zwłaszcza żydowskiemu) kapitałowi i zbyt pośpieszną prywatyzację. Przestrzegało przed zagrożeniem ze strony Niemiec. Było przeciwne członkostwu Polski w UE i NATO. W kwestiach ustrojowych (takich jak samorząd terytorialny czy ordynacja wyborcza) postulowało demokratyzację państwa, zarazem domagając się zapewnienia bezpieczeństwa obywatelom. Popierało przywrócenie katechezy w szkołach.
Według działaczy SN zasadniczy podział polityczny w Polsce to rozłam między „patriotami” i „internacjonalistami”, który przebiegać miał w poprzek partii politycznych tworząc cztery obozy: patriotyczną prawicę, internacjonalistyczną prawicę, patriotyczną lewicę oraz internacjonalistyczną lewicę. Stronnictwo utożsamiało się z „patriotyczną prawicą”.
Historia SN.
18 listopada 1990 r. zwołano Krajowy Zjazd Delegatów SN. Pierwszym po reaktywacji Prezesem partii został Stefan Jarzębski (którego w listopadzie 1990 r. zastąpił Józef Więcławek), a przewodniczącym Rady Naczelnej Bronisław Ekert (od kwietnia 1991 r. Maciej Giertych). Do czołowych działaczy Stronnictwa należeli także: Zdzisław Krzemiński, Tadeusz Radwan, Bogusław Jeznach, Jan Michalik, Bogusław Rybicki, Wiesław Łęczycki. Reaktywowane SN zostało zarejestrowane sądownie 21 sierpnia 1990. W wyborach prezydenckich 1990 r. Stronnictwo poparło kandydaturę Romana Bartoszcze. W wyborach parlamentarnych, które odbyły się 27 października 1991, Stronnictwo Narodowe uzyskało 74 082 głosy, tj. 0,66% poparcia.
W 1992 w partii doszło do rozłamu, w którego wyniku część działaczy na czele z Bogusławem Rybickim powołała Stronnictwo Narodowe „Ojczyzna”. Zapoczątkowało to długotrwały kryzys SN. W wyborach 1993 r. działacze SN wystartowali do Sejmu z listy Unii Polityki Realnej, która uzyskała 3,18% głosów i nie zdobyła żadnego mandatu. W czerwcu 1997 partia weszła w skład koalicji Blok dla Polski, która uzyskała 1,36% głosów i nie zdobyła żadnego mandatu.
19 grudnia 1999 doszło do niezrealizowanego formalnie zjednoczenia Stronnictwa Narodowego ze Stronnictwem Narodowo-Demokratycznym. Kandydatem SN w wyborach prezydenckich w 2000 był gen. Tadeusz Wilecki, który uzyskał jedynie 28 805 głosów, tj. 0,16% poparcia.
W 2001 większość działaczy SN na bazie niewykreślonego SND powołała Ligę Polskich Rodzin. Stronnictwo Narodowe zostało wyrejestrowane wskutek niedostarczenia sprawozdań do Państwowej Komisji Wyborczej.
Od 15 września 2001 SN ponownie funkcjonowało jako samodzielna partia polityczna, którą 31 stycznia 2004 po wykreśleniu z ewidencji przekształcono w stowarzyszenie. Stowarzyszenie SN zawiązane przez Bogusława Kowalskiego wydaje tygodnik polityczno-kulturalny "Nowa Myśl Polska" i jest związane z Ruchem Ludowo-Narodowym. Część działaczy SN i Sekcji Młodych opozycyjnych wobec polityki Bogusława Kowalskiego oraz Romana Giertycha powołała Polskie Stronnictwo Narodowe i stowarzyszenie Obóz Wielkiej Polski.
Inne Stronnictwa Narodowe.
W III RP od wejścia w życie w 1997 nowej ustawy o partiach politycznych funkcjonowały bądź funkcjonują w tej formie organizacyjnej:

</doc>
<doc id="74261" url="https://pl.wikipedia.org/wiki?curid=74261" title="Neonazizm">
Neonazizm

Neonazizm – skrajnie prawicowa ideologia, doktryna, kult, fascynacja mająca na celu przywrócenie lub ustanowienie ustroju opartego na niemieckiej wersji faszyzmu, czyli narodowym socjalizmie. 
Głosi konieczność supremacji własnego narodu (uznając go za najwyższe dobro) i jego pochodzenia etnicznego (w tym elementy kulturowe takie jak etniczne wierzenia), oraz charakteryzuje się postawami rasizmu, antysemityzmu, kultem siły i darwinizmem społecznym. W niektórych odłamach przechodzi w skrajny nacjonalitaryzm, w innych zaś w „biały” internacjonalizm. Neonaziści używają charakterystycznej dla siebie symboliki. 
W neonazizmie kultura danego społeczeństwa przyjmuje własne określone historyczne fundamenty ideologii na inspiracje organizacji neonazistowskich.
Elementy ideologii.
Różnice z nazizmem.
Neonazizm od nazizmu hitlerowskiego generalnie odróżnia panaryjskie pojmowanie narodów Europy (w przeciwieństwie do hitlerowskiego pangermanizmu). Wiele grup neonazistowskich (w tym międzynarodowe Blood &amp; Honor, czy brytyjskie Combat 18, najbardziej znana organizacja neonazistowska na świecie), choć uznaje Hitlera za twórcę ideologii narodowego socjalizmu, odcina się od niektórych jego poglądów, postaw czy działań.
Do lat 80. XX wieku neonazizm nazywany był nazizmem. Uległo to zmianie wskutek protestów środowisk pokrzywdzonych w czasie II wojny światowej.
Neonaziści, nawiązując do koncepcji „nadnarodu“ aryjskiego oraz białej rasy, przyjmują stanowisko antynacjonalistyczne.
Neonazizm na świecie.
Neonazizm jest silnie rozwinięty w Stanach Zjednoczonych, Niemczech oraz Rosji. Wśród postaci kojarzonych z ruchami neonazistowskimi znajdują się m.in. Colin Jordan, George Lincoln Rockwell, Savitri Devi, Francis Parker Yockey, William Luther Pierce oraz David Myatt.
Stany Zjednoczone.
Poprawka do konstytucji, gwarantująca wolność wypowiedzi, powoduje iż organizacje te działają legalnie, legalnie też rozprowadzają przedmioty związane z Adolfem Hitlerem.
Niemcy.
W Niemczech częste są ataki na ośrodki dla osób starających się o azyl, lub na rodziny przesiedleńców do Niemiec. Grupy bezpośrednio odwołujące się do faszyzmu i hitleryzmu nie mogą legalnie działać w RFN, dlatego tradycyjnie przenoszą swoje demonstracje do Danii, gdzie obowiązuje łagodniejsze prawo w tym zakresie.
Wielka Brytania.
Następujące organizacje w Wielkiej Brytanii zostały opisane jako neonazistowskie:
Neonazizm w Polsce.
Współczesne grupy narodowosocjalistyczne w Polsce w większości przynależą do międzynarodowego neonazizmu. Apoteozują III Rzeszę i jej przywódców, demonstrują wrogość do chrześcijaństwa, a nawet do nacjonalizmu jako kierunku dzielącego „rasę aryjską”. Wielokrotnie odnoszą się pogardliwie do polskiej kultury i tradycji. W swoich publikacjach często stosują język niemiecki oraz przedruki z pism hitlerowskich. Te elementy sprawiają, że pełnią oni rolę także czynnika germanizującego.
Sytuacja prawna.
"Konstytucja Rzeczypospolitej Polskiej" ():
"Ustawa z dnia 6 czerwca 1997 r. Kodeks karny" (, z późn. zm.):

</doc>
<doc id="74262" url="https://pl.wikipedia.org/wiki?curid=74262" title="Dolina Gąsienicowa">
Dolina Gąsienicowa

Dolina Gąsienicowa, dawniej także Dolina Gąsienicowych Stawów (, , ) – górne piętro Doliny Suchej Wody Gąsienicowej w polskich Tatrach. Oddziela się od niej na wysokości 1425 m (miejsce ujścia Czarnego Potoku do Suchej Wody Gąsienicowej).
Topografia.
Dolinę Gąsienicową ograniczają:
Dolina Gąsienicowa ma dwie odnogi rozdzielone Granią Kościelców i nazywane Doliną Czarną Gąsienicową (po wschodniej stronie tej grani) i Doliną Zieloną Gąsienicową (po jej zachodniej stronie).
Dolina Zielona Gąsienicowa ma jedną odnogę – Dolinę Suchą Stawiańską, nazywaną też Kotłem Kasprowym lub Kotłem Gąsienicowym, oraz górne piętra – Świnicką Kotlinkę, Mylną Kotlinkę i Zadnie Koło, położone u podnóża Świnicy. Odnogą Doliny Czarnej Gąsienicowej jest Dolinka Kozia, a górne jej piętra tworzą kotły Czarnego i Zmarzłego Stawu.
Sieć wodna.
W odnodze południowo-zachodniej, nazywanej też Doliną Zieloną Gąsienicową, znajdują się prawie wszystkie stawy Doliny Suchej Wody (tzw. Gąsienicowe Stawy). Są to:
W odnodze południowo-wschodniej, nazywanej Doliną Czarną Gąsienicową, znajdują się pozostałe dwa stawy: Czarny Staw Gąsienicowy (największy w całej dolinie – 17,94 ha) oraz Zmarzły Staw Gąsienicowy (0,28 ha).
Dolina odwadniana jest w dużej części poprzez przepływy podziemne. Wody całej Doliny Zielonej Gąsienicowej przepływają podziemnymi przepływami, m.in. do Doliny Goryczkowej (wydobywają się w Goryczkowym Wywierzysku) i Kasprowej (wypływają tu w Jaskini Kasprowej Niżniej). Głównym ciekiem doliny jest Czarny Potok i Sucha Woda, na znacznej części swojej długości również zanikające pod głazami.
Historia.
Nazwa Doliny Gąsienicowej związana jest z nazwiskiem Gąsieniców, dawniejszych właścicieli. Była dawniej intensywnie wypasana, wchodziła w skład Hali Gąsienicowej. W zapisach pojawiła się już w 1653 r. jako hala Stawów. Na mapach z XIX wieku figuruje nazwa Doliny Siedmiu Stawów. Tętniła życiem pasterskim, była odwiedzana przez zbójników, według podań tutaj werbował do powstania Aleksander Kostka-Napierski. Od tego momentu rozpoczyna się w wyniku naturalnej sukcesji ekologicznej zarastanie doliny lasem i kosodrzewiną. Obecnie dno doliny porastają już ogromne łany kosodrzewiny.
Turystyka.
Odwiedzana przez turystów już na początku XIX wieku jest węzłem dla wielu szlaków turystycznych i bazą wypadową narciarzy (wyciągi narciarskie) i taterników. W dolinie w latach 1921–1925 zbudowano schronisko „Murowaniec”. Do niego poprowadzono w latach 1921–1923 utwardzoną drogę (zamkniętą dla samochodów, używaną m.in. do zaopatrzenia schroniska). Innymi zabudowaniami w dolinie są: baza szkolenia taterników – „Betlejemka”, leśniczówka TPN – „Księżówka”, meteorologiczna stacja pomiarowa PAN, budynek strażników TPN „Gawra” oraz kilka szałasów pasterskich. Obecnie jest to, jak uważa Władysław Cywiński, "...najintensywniej zagospodarowana tatrzańska dolina. Do oceny służą 3 zmierzalne, obiektywne czynniki: liczba miejsc noclegowych, kilometraż szlaków i pojemność wyciągów na jednostkę powierzchni".
Szlaki turystyczne.
Schronisko Murowaniec w Dolinie Gąsienicowej jest węzłem szlaków turystycznych:

</doc>
<doc id="74263" url="https://pl.wikipedia.org/wiki?curid=74263" title="Dolina Suchej Wody Gąsienicowej">
Dolina Suchej Wody Gąsienicowej

Dolina Suchej Wody Gąsienicowej lub po prostu Dolina Suchej Wody (, , ) – jedna z tatrzańskich dolin walnych po północnej stronie grani głównej. Przebiega przez nią granica pomiędzy Tatrami Wysokimi i Zachodnimi (od przełęczy Liliowe korytem potoku Suchej Wody). Nazwa doliny pochodzi od płynącego jej dnem potoku Sucha Woda, którego koryto – jak wskazuje nazwa – na długich odcinkach zazwyczaj jest suche, a woda płynie w nim podziemnymi przepływami. Dawniej czasami dolina nazywana była Doliną Porońca.
Topografia.
Powierzchnia doliny wynosi ok. 21 km², a jej długość w obrębie Tatr ok. 8 km. Górną i środkową część doliny Suchej Wody ograniczają:
Trudniej określić granice doliny w jej najniższej części. Tworzą je tutaj niskie grzbiety i morenowe wały. Najdalej wysuniętymi na północ wzniesieniami w ograniczających ją grzbietach są Kotlinowy Wierch (po zachodniej stronie) i Kobyła (po wschodniej stronie). Po wschodniej stronie Niżniego Toporowego Stawu potok Sucha Woda zmienia kierunek z północnego na północno-wschodni i płynąc nieco na południe od drogi Oswalda Balzera, na odcinku o długości ponad 1 km (po Wawrzeczkową Cyrhlę) tworzy naturalną granicę między Tatrami a Rowem Podtatrzańskim.
Na wysokości ok. 1157 m n.p.m. (miejsce połączenia się Suchej Wody z Pańszczyckim Potokiem) dolina rozwidla się na: Dolinę Gąsienicową i Pańszczycę. Zazwyczaj nazwę Dolina Sucha Gąsienicowa stosuje się do dolnej części doliny, przed jej rozgałęzieniem się. Górne części doliny to Dolina Gąsienicowa i Pańszczyca.
Opis doliny.
Dolina Suchej Wody należy do dolin polodowcowych. Zbudowana jest przede wszystkim z granitoidów oraz (w części Tatr Zachodnich) ze skał osadowych w typowym trzypiętrowym układzie. Część wyższa z bogatą rzeźba polodowcową, morenami, kotłami, nieckami jezior, mutonami porośnięta jest kosodrzewiną i lasem świerkowym, część dolna łagodnie obniżająca się w kierunku północnym – dobrze zachowanym lasem świerkowym. Zachowały się fragmenty lasu pierwotnego (np. Las Gąsienicowy). Doskonale ukształtowany amfiteatr moren w tej dolinie opisywał już w 1847 r. Ludwik Zejszner. W dolinie występują też torfowiska wysokie z kosodrzewiną, jedno z nich ma grubość 5,8 m.
W dolinie silnie rozwinięte są zjawiska krasowe. Woda płynie podziemnymi przepływami i ginie w ponorach nie tylko w Suchym Potoku, ale również w jego dopływach: w Czarnym Potoku i Pańszczyckim Potoku, wypływając potem w oddalonych wywierzyskach. Cieków wodnych płynących niekiedy niezgodnie z rzeźbą terenu – tzw. suchych wód jest tutaj wiele. Część doliny odwadniana jest przez wywierzyska wypływające w innych dolinach, np. przez Goryczkowe Wywierzysko, wywierzysko Jaskini Kasprowej Niżniej i Wywierzysko Olczyskie.
W dolnej części doliny znajdują się dwa niewielkie, morenowe jeziora – Toporowy Staw Wyżni i Niżni.
Turystyka.
Na Hali Gąsienicowej w latach 1921–1925 zbudowano schronisko „Murowaniec”. Do niego poprowadzono w latach 1921–1923 utwardzoną drogę (zamkniętą dla samochodów, używaną m.in. do zaopatrzenia schroniska). Innymi zabudowaniami w dolinie są: baza szkolenia taterników – „Betlejemka”, leśniczówka TPN – „Księżówka”, meteorologiczna stacja pomiarowa PAN, budynek strażników TPN „Gawra” oraz kilka szałasów pasterskich. W okresie letnim w dolinie przy drodze do „Murowańca” na tzw. Rąbaniskach działało pole namiotowe PZA w Dolinie Suchej Wody, zlikwidowane do 20 sierpnia 2009. Przez dolinę i jej odgałęzienia prowadzi kilka szlaków turystycznych.
Doliną Suchej Wody poprowadzono drogę jezdną z Brzezin do schroniska „Murowaniec”. Rozbudowało ją i utwardziło wojsko w latach 1921–1923. Służy do zaopatrzenia schroniska, dla pojazdów samochodowych jest zamknięta (z wyjątkiem pojazdów niektórych służb).
Szlaki turystyczne.
W dolnej, właściwej części Doliny Suchej Wody przebiegają 2 szlaki turystyczne:

</doc>
<doc id="74264" url="https://pl.wikipedia.org/wiki?curid=74264" title="Numerus clausus (szkolnictwo wyższe)">
Numerus clausus (szkolnictwo wyższe)

Numerus clausus (z łac. „zamknięta liczba”) – zasada ograniczania liczby studentów uniwersytetów, motywowana przyczynami politycznymi lub czysto praktycznymi, stosowana zarówno w okresie międzywojennym, jak i po drugiej wojnie światowej. Stosowano ją w Polsce, Rosji, Stanach Zjednoczonych, Niemczech, na Węgrzech i w Rumunii.
W okresie międzywojennym, szczególnie w Europie Wschodniej i Środkowej, zasada "numerus clausus" odnosiła się wyłącznie do kandydatów pochodzenia żydowskiego.
W Niemczech, Brazylii i bardzo wielu innych krajach zasada ta stosowana jest do dzisiaj, przeważnie w celu politycznej dyskryminacji pozytywnej. 
Kraje stosujące prawne ograniczenia.
Rosja.
W Rosji zasada "numerus clausus" została wprowadzona w 1887 roku i stwierdzała, że Żydzi mogą stanowić nie więcej niż 10% studentów w miastach, gdzie wolno im było mieszkać, ale już tylko 3% w Moskwie i Petersburgu. Ograniczenia te usunięto po rewolucji październikowej.
Węgry.
Na Węgrzech "numerus clausus" wprowadzono w 1920 roku, za rządów Pála Telekiego, w okresie gwałtownego wzrostu nastrojów antysemickich. Żydzi mogli stanowić jedynie 6% studentów, gdy przed I wojną światową aż 30%. Ograniczenia złagodzono w 1928 roku.
Po wprowadzeniu "numerus clausus" z Węgier wyjechało 5 tys. młodych Żydów, w tym późniejszy twórca bomby wodorowej Edward Teller.
Rumunia.
W Rumunii ograniczenia wprowadzono w 1926 roku.
USA.
W Stanach Zjednoczonych ograniczenia stosowano nieoficjalnie od lat 20. do końca lat 50. XX wieku, szczególnie na uczelniach w północno-wschodniej części kraju (m.in. Harvard i Columbia), gdzie limit przyjmowanych Żydów wahał się w granicach 12-17%. W ostatnich latach szereg uniwersytetów amerykańskich rozważa wprowadzenie podobnej zasady w odniesieniu do studentów z mniejszości azjatyckich, którzy stanowią bardzo wysoki odsetek wszystkich studentów. Według wielu źródeł nieformalna dyskryminacja studentów pochodzenia azjatyckiego ma miejsce od dawna i by dostać się na najlepsze amerykańskie uniwersytety, przeciętnie muszą oni legitymować się o wiele wyższym poziomem wyników testów wymaganych przez uczelnie niż kandydaci z innych grup etnicznych.
Polska.
W Polsce, w dwudziestoleciu międzywojennym, "numerus clausus" nie zostało formalnie wprowadzone na szczeblu ogólnokrajowym. Pierwsza próba formalnego wprowadzenia "numerus clausus" na szczeblu krajowym odbyła się w 1923 roku, ale spotkało się to z zastrzeżeniami ze strony Ligi Narodów, a także protestami przedstawicieli inteligencji. Mimo to, uniwersytety, korzystając z autonomii decyzyjnej, wprowadzały różne formy dyskryminacji Żydów. Te formy dyskryminacji były wprowadzane oddolnie, z inicjatywy uczelni, ale za przyzwoleniem i poparciem władz państwowych. 
Oficjalnie podawanym powodem takich działań była chęć wyrównania szans młodzieży polskiej, oraz promowanie młodzieży z małych ośrodków, która miała mniejsze szanse w porównaniu z miejską młodzieżą żydowską. Pomimo ograniczeń inteligencja pochodzenia żydowskiego stanowiła przed drugą wojną światową niemal połowę całej inteligencji, ale wskutek wymordowania ludności żydowskiej przez Niemców odsetek ten drastycznie spadł.
Żydzi starali się obejść przepisy, zmieniając religię lub wyjeżdżali na studia do krajów, które nie stosowały dyskryminacji. Skrupulatnie przestrzegały "numerus clausus" wydziały medyczne, w wyniku czego w roku akademickim 1933/1934 Żydzi uzyskali na krajowych wydziałach medycyny 132 dyplomy oraz nostryfikowali 93 dyplomy zagraniczne.
Niemcy.
W Niemczech "numerus clausus" został wprowadzony w 1929 roku. 25 kwietnia 1933 roku rząd niemiecki wprowadził 1,5 procentowy "numerus clausus" dla nowych przyjęć niearyjskich kandydatów na studia, ograniczenia dotyczyły głównie Żydów. 
Wprowadzony 27 marca 1968 "numerus clausus" miał już inny charakter. Obowiązuje on do dziś na terenie całych Niemiec dla kierunków: medycyna, stomatologia, farmacja oraz weterynaria. Jeśli liczba osób aplikujących na dany kierunek przewyższa możliwości organizacyjne uczelni "numerus clausus" może zostać zastosowany również dla kierunków innych niż wspomniane powyżej. W przełożeniu na proces rekrutacji "numerus clausus" oznacza nabór na podstawie wyniku egzaminu maturalnego. 
Samo posiadanie świadectwa dojrzałości ("Hochschulreife") uprawniało do podjęcia studiów na wybranym przez siebie kierunku niezależnie od wyniku egzaminu ("Abitur"). Wprowadzenie "numerus clausus" ograniczyło to wynikające z Konstytucji prawo. Wyrokiem Trybunału Konstytucyjnego z 27 lipca 1972 ograniczenie dostępu do studiów ze względu na niespełnienie wymogów w postaci zbyt niskiej oceny z egzaminu godziło w wynikające z Art. 12 Konstytucji prawo do samodzielnego decydowania o miejscu kształcenia. Jako rozwiązanie zaproponowano obowiązujący do dziś system, na podstawie którego 20% miejsc na kierunkach z "numerus clausus" przyznawane jest osobom, które wprawdzie nie posiadają odpowiednio wysokiej oceny ze świadectwa maturalnego, ale odpowiednio długo czekają na przyznanie miejsca na kierunku objętym "numerus clausus".

</doc>
<doc id="74266" url="https://pl.wikipedia.org/wiki?curid=74266" title="Wiesław Wernic">
Wiesław Wernic

Wiesław Wernic (ur. 28 lutego 1906 w Warszawie, zm. 1 sierpnia 1986 tamże) – polski pisarz, publicysta, prozaik. Autor ponad dwudziestu książek przygodowych dla młodzieży, w większości w klimacie westernów.
Życiorys.
Był synem eugenika Leona Wernica (1870–1953) i młodszym bratem Leona Leszka Mariusza (1897–1969).
Rozpoczął studia prawnicze na Uniwersytecie Warszawskim, by po dwóch latach przenieść się i ukończyć studia ekonomiczne w Wyższej Szkole Handlowej w Warszawie. Przed wojną publikował m.in. w „Głosie Pracy”, „Kurierze Porannym” i „Gazecie Polskiej”, a w 1936 roku rozpoczął pracę w Polskiej Agencji Telegraficznej. W czasie okupacji hitlerowskiej działał pod pseudonimem „Woźniak”. Żołnierz powstania warszawskiego, jeniec wojenny w obozach w Austrii. Należał do redakcyjnego zespołu Biura Informacji i Propagandy przy Komendzie Głównej ZWZ – AK. W trakcie powstania warszawskiego redagował gazetę ścienną „Warszawa Walczy – Gazeta Żołnierska”. Po wyzwoleniu poświęcił się przede wszystkim dziennikarstwu: pracował w dzienniku „Rzeczpospolita”, od 1951 w Polskim Radiu, od 1953 w „Tygodniku Demokratycznym”.
Pierwsze nowele i opowiadania publikował w latach 1927–1931 na łamach czasopisma literackiego „Kwadryga”. W roku 1933 nakładem „Kuriera Porannego” ukazała się mini powieść szpiegowska "Daleka przygoda". Do twórczości literackiej powrócił Wernic w połowie lat sześćdziesiątych, wydając swą pierwszą książkę "Tropy wiodą przez prerię".
Jego książki opowiadają o życiu na Dzikim Zachodzie pod koniec XIX wieku. Narratorem jest doktor Jan – lekarz, alter ego autora (jego nazwisko nigdy nie pada w żadnej powieści), drugim bohaterem jest jego przyjaciel – traper Karol Gordon, zaprzyjaźniony z Indianami. Kilka dalszych postaci również pojawia się w więcej niż jednej książce, niektóre z nich są głównymi bohaterami w pojedynczych tomach, nawiązujących zawsze do głównego cyklu. Książki opisują ich przygody podczas letnich podróży w dzikie rejony Stanów Zjednoczonych, a także Kanady i Meksyku, w trakcie których stykają się m.in. z Indianami, ludźmi Zachodu, bandytami, stróżami prawa, poszukiwaczami złota, napotykają liczne niebezpieczeństwa, rozwiązują też zagadki sensacyjno-kryminalne. Akcja pierwszej pod względem chronologii wydarzeń powieści "Gwiazda trapera" (powieści, zwłaszcza na początku, nie powstawały w kolejności chronologicznej) rozgrywa się w latach 1874–1875, ostatnich – po roku 1890. Kilkakrotnie w powieściach pojawiały się polskie wątki – główni bohaterowie spotykali emigrantów z Polski lub ich potomków.
Ostatnia dokończona powieść, "Złe miasto", wydana została już po śmierci autora. Kolejna, dwudziesta pierwsza pt. "Chata Starego Niedźwiedzia" była napisana w znacznej części, ale autor nie zdążył jej dokończyć. Dalszy ciąg tej książki planował dopisać syn autora – Dominik Wernic, ale do tego dotychczas nie doszło.
Pochowany na Cmentarzu Ewangelicko-Augsburskim w Warszawie (aleja 8, miejsce 27). Co roku, w rocznice urodzin i śmierci, wierni fani jego twórczości zapalają tu znicze i składają kwiaty.
Odznaczony m.in. Krzyżem Komandorskim Orderu Odrodzenia Polski (1986).
Powieści Wernica tłumaczone były na języki czeski, słowacki, niemiecki i rumuński. W Polsce sprzedano w latach 1965–1990 ogółem ponad 2 miliony egzemplarzy jego książek, a za granicą ponad 400 tys.
Twórczości Wernica poświęcone były strony fanowskie, na których powstała nieoficjalna kontynuacja serii westernowej Wiesława Wernica. Powieść stworzona przez Wojciecha Wójcika nosi tytuł "Czarna Gwiazda".
Twórczość.
Chronologia wydań:
Chronologia akcji:

</doc>
<doc id="74268" url="https://pl.wikipedia.org/wiki?curid=74268" title="Napad stulecia (1963)">
Napad stulecia (1963)

Napad stulecia () – największy napad rabunkowy na pociąg w Wielkiej Brytanii, do którego doszło na trasie Glasgow–Londyn 8 sierpnia 1963 w hrabstwie Buckinghamshire. Gang ukradł z pociągu ponad 2,6 miliona funtów w 128 workach o łącznej wadze 2,5 tony, co przekłada się na wartość w początku XXI wieku, biorąc pod uwagę siłę nabywczą pieniądza, ok. 40 mln funtów, czyli ok. 200 mln złotych. Napastników wkrótce schwytano i już na początku roku 1964 rozpoczął się proces, w którym zapadły wyroki do 30 lat pozbawienia wolności. Istnieją podejrzenia, że przestępcy planowali następny napad na pociąg kilka miesięcy później. Przypuszcza się, że większość pieniędzy z napadu zostało wypranych.
Przygotowania.
Plan napadu powstał pod koniec roku 1962, gdy pracownik poczty o pseudonimie Ulsterman przekazał jednemu z przyszłych wykonawców napadu szczegóły trasy pociągu, którym wieziono duże ilości gotówki. Powstała grupa przestępcza, składająca się m.in. z Bruce’a Reynoldsa, Ronniego Biggsa, Charliego Wilsona i Roya Jamesa. Następnie dokooptowano członków gangu South Coast Raiders, specjalizującego się w manipulacjach w systemie zabezpieczeń kolejowych, dzięki którym można zatrzymać pociąg. Według innych źródeł Reynolds umieścił własnego informatora w strukturach kolei. Był to członek gangu, któremu polecono nauczyć się obsługi lokomotywy – przez kilka miesięcy udawał on miłośnika kolei, zaprzyjaźnił się z obsługą pociągu, a nawet był maszynistą na niektórych trasach.
Przebieg.
8 sierpnia 1963 roku około trzeciej w nocy, na moście kolejowym niedaleko wsi Mentmore w Buckinghamshire, 15-osobowy gang, dowodzony przez Bruce’a Reynoldsa, zatrzymał pociąg należący do brytyjskiej poczty, jadący z Glasgow do Londynu. Drugi wagon składu wiózł przesyłki wartościowe, w tym gotówkę. Zwykle w wagonie tym znajdowało się ok. 300 tys. funtów, lecz tym razem pociąg wiózł również zaległą gotówkę z powodu niedawnego święta bankowego w Szkocji. Pociąg zatrzymano przez wydanie fałszywego sygnału – komorę emitującą zielone światło zasłonięto rękawiczką, a czerwone zapalono poprzez podłączenie do instalacji 6-woltowej baterii. Pomocnik maszynisty opuścił lokomotywę, by udać się do najbliższego telefonu kolejowego, lecz nawiązanie łączności nie powiodło się, gdyż telefon był odcięty od linii. Wtedy nastąpiła niespodziewana przeszkoda: jeden z napastników wdał się w sprzeczkę z maszynistą pociągu Jackiem Millsem, po czym uderzył go w głowę pałką. Napastnicy zdali sobie sprawę, że nikt z nich nie potrafi prowadzić tego specyficznego modelu lokomotywy, English Electric Type 4, dlatego zmuszono rannego maszynistę, by poprowadził pociąg do uprzednio umówionego miejsca, gdzie czekał na nich samochód. Zanim pociąg ruszył, jeden z napastników odczepił ostatni, trzeci wagon składu. Obsługa wagonu przesyłek wartościowych zauważyła odczepienie wagonu i usłyszała syk pary, ale przyjęła, że nastąpiło ono przypadkowo. Na różne sposoby usiłowali zwrócić uwagę pozostałych członków obsługi krzykami przez okno, ale bezskutecznie. Obsługa wagonu zorientowała się, że dokonano napadu na pociąg dopiero w momencie, gdy jedno z okien wagonu zostało wybite. Jeden z pracowników krzyknął „to jest napad!”. Próbowano zabezpieczyć wejście do wagonu workami, kiedy do wnętrza wtargnął przez okno jeden z napastników, grożąc załodze ciężkim metalowym łomem. Inni napastnicy weszli przez drzwi do korytarza i zmusili pracowników do położenia się na podłodze. Pilnował ich jeden z napastników, podczas gdy pozostali rabowali paczki z pieniędzmi, rzucając je prawdopodobnie do czekającego pojazdu. Następnie obsługa pociągu została związana i pozostawiona w wagonie przesyłek wartościowych, a gang wydał polecenie, by nie kontaktowali się z policją co najmniej przez 30 minut. Mimo to dwóm pracownikom udało się uwolnić i wszczęli alarm wcześniej. Ucieczka z miejsca przestępstwa trwała 30 minut.
Ucieczka i ściganie przestępców.
Po napadzie pieniądze zostały umieszczone w specjalnie na ten cel zakupionej posesji Leathersdale Farm w Oakley w hrabstwie Buckinghamshire, gdzie podzielono się łupem, choć dzielenie pieniędzy zakłócił nisko latający samolot Royal Air Force, który wykonywał lot treningowy, niemający nic wspólnego z napadem. Pieniądze do podziału stanowiły głównie banknoty o nominałach 1 i 5 funtów. Wiadomo, że Ronnie Biggs otrzymał 147 tys. funtów. Po napadzie dział śledczy poczty przystąpił do obliczenia strat. Tego dnia pociąg wiózł 663 przesyłki wartościowe; z tego dostarczono adresatom 27. Znajdowały się one w 7 workach w wagonie przesyłek wartościowych i jednym worku znalezionym na nasypie. Ostatecznie ustalono, że zginęło 2 595 997 funtów i 10 szylingów. Za wskazanie sprawców przeznaczono nagrodę w wysokości 260 tys. funtów (w tym 10 tys. zaoferowanych przez samą pocztę).
Dwa dni po napadzie została utworzona specjalna ekipa złożona z najlepszych detektywów w Scotland Yardzie, na której czele stanął Detective Chief Superintendent Tommy Buttler. Pierwszy przełom w śledztwie nastąpił po 8 dniach. Do schwytania przestępców przyczynił się właściciel sąsiedniej posesji w Oakley, oddalonej o ok. 45 km od miejsca napadu, John Maris, który o swoich podejrzeniach powiadomił policję. Zastanawiało go dlaczego nowi właściciele posesji gotowi byli zaoferować za nią kwotę o sto funtów wyższą niż cena wyjściowa, nie sprawiali wrażenia jakoby się czymś trudnili i zaciemnili okna budynku. Dopiero następnego dnia, po drugim telefonie Marisa, na miejsce wskazane przez informatora udał się konstabl John Wooley, który znalazł na miejscu duże zapasy żywności, śpiwory, worki pocztowe, przesyłki i opakowania od pieniędzy. Na miejscu znaleziono również ślady linii papilarnych, m.in. na planszy gry Monopoly i butelce keczupu. Informator otrzymał obiecaną przez pocztę nagrodę 10 tys. funtów. Dzień po odkryciu w willi, na podstawie odcisków palców aresztowano pierwszego uczestnika napadu, Rogera Cordreya. W ciągu tygodnia aresztowano kolejnych uczestników: Jimmy’ego White'a, Roya Jamesa i Bustera Edwardsa. Ronnie Biggs, którego odciski palców znaleziono na keczupie, został aresztowany 14 sierpnia 1963. Policja początkowo zwolniła Gordona Goody’ego z powodu braku dowodów, wkrótce jednak został aresztowany ponownie. Dwa miesiące po przybyciu do więzienia w Bedford Biggs planował ucieczkę, jednak plany pokrzyżowało mu przeniesienie do Aylesbury. Dwaj członkowie gangu, Roger Cordrey i Graham Boal zostali schwytani, gdy skradzioną gotówką opłacali czynsz.
Proces i kary.
Uczestników napadu schwytano, a 20 stycznia 1964 odbył się proces dziewięciu z 17 osób objętych postępowaniem. Z głównego procesu wyłączono Ronniego Biggsa – na 2 tygodnie przed pierwszą rozprawą okazało się, że był wcześniej karany, a ponieważ mogłoby to wpłynąć na opinię ławy przysięgłych, jego sprawa sądzona była w późniejszym terminie. W marcu 1964 uniewinniono Johna Daly, którego odciski palców znajdowały się na planszy Monopoly – jego obrońca zgłosił zastrzeżenie, że jego odciski palców mogły pochodzić sprzed napadu. Ostatecznie 25 marca 1964 zapadły kary do 30 lat pozbawienia wolności. Sądzący sprawców sędzia Edmund Davies powiedział w uzasadnieniu wyroku, że napad w żaden sposób nie był „romantyczny” i w oczywisty sposób był motywowany chciwością, czego dowodem był atak na maszynistę pociągu. Proces Biggsa rozpoczął się 8 kwietnia 1964, trwał 7 dni, a sam Biggs został uznany winnym zarzucanych mu czynów. Łącznie przestępców skazano na 307 lat więzienia. Siedmiu uczestników: Ronald Biggs, Charles Wilson, Douglas Goody, Thomas Wisbey, Robert Welch, James Hussey i Roy James zostało skazanych na karę 30 lat więzienia, czterech otrzymało kary między 20 a 25 lat pozbawienia wolności. Radca prawny Brian Field, który został skazany na 3 lata za zakup posiadłości służącej za kryjówkę, dowiedział się o napadzie dopiero po jego popełnieniu, jednak zdaniem sędziego powinien był poinformować policję.
Dalsze losy.
Członkowie gangu zostali złapani przez policję i osadzeni w więzieniu. Po 15 miesiącach Ronnie Biggs uciekł z więzienia HMP Wandsworth, przeskakując przez trzymetrowy mur i ukrywając się w podstawionym samochodzie meblarskim, po zdobyciu fałszywych dokumentów udał się do Brazylii. Biggs został w 1974 roku odnaleziony przez brytyjską policję, ale nie doszło do ekstradycji, gdyż brazylijskie prawo nie zezwala na ekstradycję rodziców obywatela brazylijskiego (brazylijska przyjaciółka Biggsa była wtedy z nim w ciąży). W 2001 roku Biggs dobrowolnie powrócił z rodziną do Wielkiej Brytanii i natychmiast został osadzony w więzieniu. 7 sierpnia 2009 roku został zwolniony z więzienia ze względu na zły stan zdrowia.
Bruce Reynolds ukrywał się za granicą. W 1968 wrócił do Wielkiej Brytanii, gdzie spędził 10 lat w zakładzie karnym. W 1995 opublikował książkę „Autobiografia złodzieja”.
Jedyna ofiara wypadku, maszynista Jack Mills, zmarł 7 lat po napadzie na białaczkę niezwiązaną z wydarzeniami. Asystent maszynisty pełniący dyżur w dniu napadu, David Whitby, zmarł 8 lat po napadzie na zawał serca w wieku 34 lat.
W 1978 uczestnicy napadu wynegocjowali korzystny układ z Pierce’em Paulem Reedem, który pisał książkę na temat napadu. Aby usprawiedliwić wysokie żądania finansowe, twierdzili, że napad finansował Otto Skorzeny, austriacki oficer Waffen-SS. Reed o mistyfikacji dowiedział się, gdy pojechał do Brazylii zrobić wywiad z Ronniem Biggsem. W rzeczywistości napad finansował Bruce Reynolds. Jeden z napastników, Roy James, który był profesjonalnym kierowcą rajdowym, napisał z więzienia list do byłego mistrza Grahama Hilla z prośbą o pomoc. Prośba ta została jednak odrzucona.
Losy uczestników napadu:
Napad w kulturze.
Podczas amerykańskiego tournée zespół Sex Pistols nagrał z Ronniem Biggsem piosenkę "No One Is Innocent"; brał on również udział w produkcji kilku innych, a także zaśpiewał w piosence "Carnival In Rio (Punk Was)" niemieckiego punkrockowego zespołu Die Toten Hosen.
Historia napadu na pociąg została przedstawiona w filmie dokumentalnym z 2012, a także stała się kanwą dwuczęściowego miniserialu BBC z 2013. Historia jednego członka gangu, Ronalda „Bustera” Edwardsa, który uciekł do Meksyku, została przedstawiona w filmie "Buster" z 1988 roku, w którym tytułową rolę zagrał Phil Collins.

</doc>
<doc id="74269" url="https://pl.wikipedia.org/wiki?curid=74269" title="Jane Austen">
Jane Austen

Jane Austen (//; ur. 16 grudnia 1775 w Steventon, zm. 18 lipca 1817 w Winchesterze) – angielska pisarka.
Autorka powieści opisujących życie angielskiej klasy wyższej z początku XIX wieku. Mimo że sama wiodła stosunkowo odosobnione życie na prowincji w hrabstwie Hampshire, nie pozbawiło jej to zmysłu obserwacji i nie zubożyło dramaturgii jej utworów. Ich fabuła najczęściej dotyczy zamążpójścia i związanych z tym problemów społecznych (sama Austen nigdy nie wyszła za mąż). Reputację dobrej pisarki zyskała już za życia – jej powieści chwalił m.in. Walter Scott.
Życiorys.
Rodzina.
Jane Austen urodziła się w 1775 roku w parafii Steventon. Jej ojcem był George Austen (1731-1805), duchowny kościoła anglikańskiego, a matką – Cassandra Austen z domu Leigh (1739-1827). Dochód Austenów nie był wysoki (wynosił niewiele ponad 600 funtów rocznie), dlatego ich córka nie miała zbyt wysokiego posagu, co zmniejszało jej szanse na dobre zamążpójście.
Miała sześciu braci i jedną siostrę. Najstarszy z jej braci, James (1765-1819) studiował na Oksfordzie i w 1787 roku otrzymał święcenia kapłańskie, a po przejściu ojca na emeryturę przejął po nim obowiązki w parafii Steventon. Drugi brat, George (1766-1838), od urodzenia był upośledzony (prawdopodobnie głuchoniemy) i nie mieszkał z rodziną w Steventon. Trzeci brat, Edward (1767-1852), został adoptowany przez bogatych krewnych, Knightów, których nazwisko przejął, gdy na początku XIX wieku odziedziczył ich majątek, Godmersham w hrabstwie Kent. Pisarka żyła w bliskiej przyjaźni z jego najstarszą córką, Fanny Knight (1793-1882), której matka, Elizabeth (z domu Bridges; 1773-1808), zmarła, gdy Fanny miała 15 lat. Henry (1771-1850), czwarty brat Jane Austen, był jej ulubieńcem; studiował w Oksfordzie, w 1797 roku ożenił się z Elizą de Feuillide (1761-1813), kuzynką Austenów, a po bankructwie w 1815 roku został pastorem. Dwaj najmłodsi bracia, Frank (1774-1865) i Charles (1779-1852), w wieku 12 lat wstąpili do marynarki, a podczas wojen napoleońskich walczyli w brytyjskiej flocie i ostatecznie zostali admirałami. Przed Frankiem urodziła się Cassandra Elizabeth (1773-1845), jedyna siostra pisarki, z którą łączyła ją niezwykle bliską więź; była zaręczona z Thomasem Fowlem, który popłynął jako kapelan na Karaiby i zmarł w 1797 roku na żółtą febrę. Cassandra często wyjeżdżała w odwiedziny do swoich braci, dzięki czemu narodziła się korespondencja między nią a siostrą. Duża część listów się zachowała i stanowi bogate źródło informacji o życiu pisarki.
Edukacja i wczesne prace.
Nauki pobierała głównie w domu, nie licząc pobytu z siostrą w Southampton w 1783 roku oraz w prywatnej szkole w Reading w latach 1785–1786. W domu uczyły się przede wszystkim rysowania, gry na pianoforte i innych umiejętności potrzebnych młodej damie, jednak namawiano je również do czytania literatury, zarówno klasycznej, jak i popularnych powieści. Lubiła powieść "Sir Charles Grandison" Samuela Richardsona, ceniła także utwory Fanny Burney (np. "Camilla" i "Cecilia") oraz czytywała powieści gotyckie autorstwa Ann Radcliffe.
Ją samą namawiano również do pisania, czego wynikiem są powstałe w latach 1787–1793 juwenilia, w tym humorystyczne opowiadania oraz historia Anglii, zilustrowana przez Cassandrę. W latach 1795–1799 powstały pierwsze szkice powieści – "Elinor i Marianne", "Pierwsze wrażenia" i "Susan", które ostatecznie wiele lat później zostały wydane jako "Rozważna i romantyczna", "Duma i uprzedzenie" i "Opactwo Northanger".
Bath i Southampton.
W 1800 roku wielebny Austen przeszedł na emeryturę i wraz z rodziną przeniósł się do Bath, modnej miejscowości, do której w sezonie zjeżdżało się najlepsze towarzystwo. W miesiącach letnich, gdy życie w mieście było nie do wytrzymania, Jane i Cassandra jeździły nad morze, do takich miejscowości jak Lyme Regis, Dawlish, Sidmouth czy Teignmouth. W styczniu 1805 roku zmarł ich ojciec, zostawiając żonie i młodszej córce 450 funtów rocznego dochodu. Pomagali siostrze i matce męscy potomkowie zmarłego, więc kobiety mogły żyć w miarę wygodnie. Pod koniec 1805 roku zamieszkała z nimi Martha Lloyd, siostra żony Jamesa, pozostająca z Jane w przyjaźni.
W 1806 roku rodzina wyprowadziła się z Bath do Clifton, by ostatecznie osiąść w Southampton, gdzie zamieszkała w domu z żoną Franka, który był na morzu i nie chciał, by żona, spodziewająca się dziecka, była sama.
Romanse.
Nigdy nie wyszła za mąż, jednak miała kilka flirtów i sympatii, które sprowadzają się głównie do trzech osób. Na przełomie 1795 i 1796 roku poznała Irlandczyka Thomasa Lefroya, z którym flirtowała na trzech balach, po czym oficjalnie znajomość się zakończyła. Jednak ostatnio pojawiły się informacje, że związek mógł trwać dłużej, a Jane mogła być znacznie bardziej zaangażowana, niż wynikałoby to z tonu nielicznych zachowanych listów.
Druga miłość jest jeszcze bardziej tajemnicza. Podczas jednej z jej corocznych podróży nad morze, którą odbyła, gdy rodzina Austenów mieszkała w Bath, Jane poznała miłego, młodego człowieka, który, według słów Cassandry, zakochał się w Jane i ewentualne oświadczyny z jego strony z pewnością byłyby przyjęte. Okoliczności jednak sprawiły, że młodzieniec musiał wyjechać, a jedyne informacje o nim, jakie później dotarły do sióstr, donosiły o jego śmierci. W grudniu 1802 roku Jane i Cassandra odwiedziły znajomych w Hampshire, państwa Bigg z Manydown, i wtedy to Harris Bigg-Wither, młodszy o sześć lat od Jane, oświadczył się jej. Jane przyjęła oświadczyny, jednak następnego dnia zmieniła zdanie i z Cassandrą w pośpiechu powróciła do Bath. Jane miała wtedy 27 lat i była uważana za starą pannę, więc nic dziwnego, że przyjęła oświadczyny zamożnego człowieka, który mógłby zapewnić jej dobrobyt, jednakże Harris Bigg-Wither nie odznaczał się ani urodą, ani intelektem, więc nie dziwi też fakt, że ostatecznie zmieniła zdanie.
Chawton i publikacje powieści.
Edward zaproponował matce, by zamieszkała w należącej do niego Chawton Cottage, leżącej niedaleko posiadłości Chawton House, którą również odziedziczył i w 1809 roku panie Austen, Cassandra, Jane i Martha Lloyd przeniosły się do Hampshire. Powrót w rodzinne strony dobrze wpłynął na Jane – wprowadziła poprawki do "Rozważnej i romantycznej", która w 1811 została zaakceptowana do druku i wydana jako dzieło „pewnej damy”. Dobre recenzje oraz zarobek wysokości 140 funtów skłonił Jane do wysłania wydawcy "Dumy i uprzedzenia". Powieść została wydana w 1813 roku, gdy pisarka pracowała już nad kolejną powieścią – "Mansfield Park", który ukazał się drukiem w maju 1814 roku. Obie powieści odniosły sukces, a Jane zaczęła pisać "Emmę" (wydaną w grudniu 1815 roku). W sierpniu 1816 roku rozpoczęła pracę nad "Perswazjami", które skończyła pisać rok później. Austen nie afiszowała się z tym, że pisze i ukrywała swoje notatki, gdy ktoś się zbliżał. Podobno przed nadchodzącymi ludźmi ostrzegały ją skrzypiące drzwi pokoju.
Często jeździła w odwiedziny do braci oraz przyjaciół. Bardzo lubiła swoje bratanice i bratanków, szczególnie córkę Jamesa z pierwszego małżeństwa, Anne, oraz Fanny Knight, córkę Edwarda.
Na początku 1816 roku, gdy Jane zaczęła pracę nad powieścią "Sanditon", poczuła się źle. W maju za radą lekarza przeniosła się z siostrą do Winchesteru, jednak choroby nie udało się pokonać i Jane Austen zmarła 18 lipca 1817 roku w wieku 41 lat. Przyczyna śmierci nie jest znana, najczęściej mówi się jednak o chorobie Addisona.
Została pochowana w katedrze w Winchesterze 24 lipca. Po śmierci pisarki Henry oddał do druku "Perswazje" i "Opactwo Northanger", pierwsze powieści autorki, które zostały wydane pod nazwiskiem Jane Austen.
Kontynuacje powieści (innych autorów).
Powieści Jane Austen mają liczne kontynuacje, na ogół utrzymane w konwencji typowego współczesnego romansu. Pozycje przełożone na język polski:

</doc>
<doc id="74275" url="https://pl.wikipedia.org/wiki?curid=74275" title="Tresna">
Tresna

Tresna (staropol. "Trześnia") – wieś w Polsce położona w województwie śląskim, w powiecie żywieckim, w gminie Czernichów, położona w dolinie rzeki Soły, w Beskidzie Małym. Powierzchnia sołectwa wynosi 734 ha, a liczba ludności 762, co daje gęstość zaludnienia równą 103,8 os./km².
Siedziba Urzędu Gminy Czernichów, ośrodek wypoczynkowy i rekreacyjny.
Etymologia nazwy.
Wedle zapisków poczynionych przez Andrzeja Komonieckiego, autora „Dziejów Żywieckich” nazwa wsi pochodzi od pobliskiej góry, którą nazwano „…iż tam kamienie na wieże kopiąc i łamiąc, ta góra trefna na wszystko była i trzeszczała, waląc kamienie z gajami aż do wody Soły…”. Jan Nepomucen Gątkowski w książce "Rys dziejów księstwa oświęcimskiego i zatorskiego" wydanej we Lwowie w 1867 roku notuje staropolską nazwę "Trześnia". W roku 1892 nazwę "Trześnia" wymienia Słownik geograficzny Królestwa Polskiego i innych krajów słowiańskich, Tom XII.
Alternatywną nazwą wsi w dawnych czasach była Trefna.
Historia.
Początki wsi.
Historycznie miejscowość jest częścią Księstwa oświęcimskiego. W 1564 roku wraz z całym księstwem oświęcimskim i zatorskim leżała w granicach Korony Królestwa Polskiego, znajdowała się w województwie krakowskim w powiecie śląskim. Po unii lubelskiej w 1569 księstwo Oświęcimia i Zatora stało się częścią Rzeczypospolitej Obojga Narodów w granicach, której pozostawało do I rozbioru Polski w 1772. Po rozbiorach Polski miejscowość znalazła się w zaborze austriackim i leżała w granicach Austrii, wchodząc w skład Królestwa Galicji i Lodomerii.
Po raz pierwszy wieś Tresna pojawia się w zapiskach z 1626 roku, kiedy królowa Konstancja określała uposażenie parafii w swoich dobrach. Do powstania wsi przyczynił się zapewne ówczesny właściciel dóbr żywieckich, Mikołaj Komorowski (1578–1633), który osiedlał pasterzy wołoskich w swoich dobrach i zakładał folwarki pańszczyźniane, których produkty były przeznaczane na eksport.
„Inwentarz dóbr żywieckich z XVIII w.” określa Tresną, jako wieś przynależącą do tzw. „klucza staro żywieckiego”. Andrzej Komoniecki opisuje wieś jako zarębną, w której było 27 zarębków. Opracowanie p.Józefa Pszczółki, zamieszczone w „Nad Sołą i Koszarawą” przytacza dodatkowe informacje:
Pozyskane drewno spławiano Sołą, a potem Wisłą aż pod Kraków, do przystani zwierzynieckiej. Półrola miała obowiązek spławiać 5 drzew, natomiast cała rola 10. W XVII wieku Tresna znana była przede wszystkim ze względu na wspomnianą już górę o tej samej nazwie. Sam Andrzej Komoniecki zapisał „Tresna się szczyci wielce swą górą wesołą”. „Dziejopis Żywiecki” przytacza również dość ciekawą, acz tragiczną sytuację z 1694 roku:
Wiosną 1710 roku doszło natomiast do dziwnego zdarzenia na górze Tresnej, gdzie
Okolice Tresnej, jak i sama wieś często była zagrożona powodzią, której problem tak drastycznie zakończono trzy wieki później. W kronikach istnieją zapisy dotyczące ulewy, która 29 czerwca 1721 roku nadciągnęła nad górę, wezbrała potoki i dokonała spustoszenia w niżej położonym Zarzeczu.
Okres rozbiorów.
Po pierwszym rozbiorze Polski z 1772 roku cała Żywiecczyzna, jak również należąca do niej Tresna przypadła w posiadanie monarchii Habsburgów, którzy przeprowadzali w swym państwie liczne reformy włościańskie. Już w 1782 roku wydano cesarski patent zamieniający pańszczyznę na czynsz, 2 lata później wprowadzono urząd sołtysa. W tym okresie w Tresnej, jak i w całej Galicji nastąpił tzw. „głód ziemi” z racji rodzinnych podziałów włości. Jak pisze p. Józef Pszczółka:
W dalszym ciągu główny dochód wsi stanowił spław drewna wzdłuż Soły. Mieszkańcy sami budowali swe chałupy z belek jodłowych i świerkowych, układanych na zrąb z dwuspadowym, pokrywanym gontem dachem. W typowej chałupie tego okresu znajdowała się jedna izba, bez komina. W kwietniu 1848 roku mocą patentu cesarskiego zniesiono poddaństwo chłopów, dzięki czemu uzyskali oni prawo własności ziemi. W okresie I wojny światowej wielu mężczyzn z Tresnej zostało powołanych do wojska austriackiego. Niestety, część z nich nigdy nie wróciła do swoich domów.
W 1910 roku nastąpiło jedno z najważniejszych wydarzeń w historii wsi, a mianowicie zapoczątkowanie szkolnictwa. 4 lutego 1910 roku C. K. Rada Szkolna Okręgowa w Żywcu mianowała panią Helenę Sokołowską na nauczycielkę w jednoklasowej szkole, której siedziba znajdowała się jednej z izb domu mieszkalnego w przysiółku Syptowie (na wschód od dzisiejszej zapory). W nowo powstałej placówce naukę rozpoczęło 49 chłopców i 43 dziewczyny z całej Tresnej oraz z Czernichowa urodzonych w latach 1898-1904.
Okres międzywojenny.
Po odzyskaniu przez Polskę niepodległości w listopadzie 1918 roku z racji panującej w kraju wojny dla Tresnej nastąpiły lata skrajnej biedy. Tylko niewielki odsetek mieszkańców pracował w przemyśle w Bielsku i Białej, większa część ludności utrzymywała się z roli, pasterstwa oraz sprzedaży mioteł brzozowych, które dostrzec można było nawet na targach w Kętach. W tym okresie wielu mieszkańców wyemigrowało do Ameryki lub wyjechało okresowo do Niemiec.
W 1923 roku stanowisko nauczyciela w szkole powierzono Janowi Prochotowi, który kierował szkołą przez blisko 35 lat (1930-1965). Z jego inicjatywy wybudowano w 1935 roku nową szkołę w Czernichowie, służącą mieszkańcom obu wsi. W 1929 roku w Tresnej były 134 domy, które zamieszkiwało 781 mieszkańców.
Chlubą przedwojennej wsi był również okazały most wybudowany w 1936 roku, przy okazji budowy zapory w Porąbce i modernizacji drogi Kęty – Żywiec. Most wysadzili hitlerowcy 7 lutego 1945 roku, wycofując się przed wojskami sowieckimi.
II wojna światowa.
W 1939 roku w całej Polsce można było odczuć atmosferę nadciągającej wojny. Na Żywiecczyźnie zorganizowano Batalion Obrony Narodowej „Żywiec” powołując żołnierzy rezerwy m.in. z Tresnej. Po klęsce wrześniowej wielu późną jesienią wróciło do domów, choć niektórzy walczyli dalej m.in. w 1944 roku w bitwie o Monte Cassino razem z armią Andersa.
Jesienią 1939 roku Żywiecczyzna została włączona w granice Rzeszy, nastały ponure lata okupacji. Administracja niemiecka zajęła największy budynek w Tresnej, zbudowaną w latach 1934-1935 willę Franciszka Prochota. Dodatkowo szkoła musiała przenieść się do starej karczmy Wojciecha Klisia. Niemcy wprowadzili surowe zakazy kontyngentowe, ewidencję bydła i wiele innych zakazów, utrudniających życie mieszkańców. W 1942 roku okupant rozpoczął akcję „Saybusch” polegającą na przesiedleniach ludności polskiej do Generalnego Gubernatorstwa oraz wprowadzania do ich domostw osadników niemieckich. Ludności polskiej groziło również przewiezienie na roboty do Niemiec. Wszelki sprzeciw wobec zarządzeń niemieckich stanowił zagrożenie wywózki do obozu koncentracyjnego KL „Auschwitz”. Niewielka część mieszkańców Tresnej, niestety właśnie tam zakończyła swoje życie. Wedle zapisków Józefa Pszczółki, żaden mieszkaniec wsi nie podpisał niemieckiej listy narodowościowej (tzw. Volkslisty).
Z początkiem lutego 1945 roku wojska sowieckie zbliżyły się do granic wsi, gdzie po kilkudniowych walkach z Wermachtem wyzwoliły wieś. Długotrwałe walki o miasto Żywiec wymogły ewakuację mieszkańców Tresnej do Porąbki i Międzybrodzia Żywieckiego. Pozostawiony przez Niemców (i nie tylko) sprzęt szybko stał się łupem żołnierzy radzieckich. Początkiem kwietnia mieszkańcy wrócili do swoich domów.
Lata powojenne.
Po II wojnie światowej we wsi również nastąpił okres biedy, brakowało zwłaszcza żywności i koni do pracy. Część mieszkańców pracowała w zakładach sukienniczych i metalowych w Bielsku i Białej, sławę zdobyły produkowane przez mieszkańców Czernichowa i Tresnej miotły brzozowe. W 1955 roku wprowadzono większą ilość połączeń autobusowych m.in. przez Tresną, dzięki czemu mieszkańcy mogli dojeżdżać do pracy bądź też szkół w Żywcu. Rok później rozbudowano szkołę w Czernichowie, zwiększając liczbę sal lekcyjnych.
Z początkiem lat pięćdziesiątych wybudowano w Tresnej remizę Ochotniczej Straży Pożarnej, gdzie organizowano zabawy taneczne, okraszane muzyką miejscowej orkiestry dętej W 1955 roku Tresna stała się siedzibą Gromadzkiej Rady Narodowej, której pierwszym przewodniczącym został mieszkaniec Tresnej Józef Góra.
W 1952 roku przeprowadzono pierwsze odwierty pod planowaną zaporę wodną w Tresnej. Dwa lata później uruchomiono Urząd Pocztowy w Tresnej. Inwestycja w budowę zapory pozwoliła przeprowadzić w Tresnej modernizację lokalnych dróg, elektryfikację wsi oraz w późniejszym czasie budowę ośrodków wczasowych nad nowo powstałym Jeziorem Żywieckim.
W 1973 roku Czernichów stał się siedzibą gminy, należącą już dwa lata później do województwa bielskiego. W 1994 roku dzięki ofiarności mieszkańców Czernichowa i Tresnej wybudowano kościół parafialny pod wezwaniem Matki Boskiej Częstochowskiej, którego pierwszym proboszczem jest ks. Władysław Kubasiak.
Turystyka.
Powstanie w 1966 roku Jeziora Żywieckiego otworzyło przed miejscowością zupełnie nowy etap rozwoju – Tresna stała się typową miejscowością turystyczną. W latach 70 we wsi powstały ośrodki turystyczne m.in. ośrodek kopalni węgla KWK Wieczorek „Żeglarz”, „Katowice” oraz ośrodek zakładów tłuszczowych Margaryna. Okres prosperity turystycznej i powstawania nowych obiektów noclegowych zakończył się wraz z transformacją ustrojową początku lat 90. XX wieku, kiedy placówki dla górników przestały otrzymywać należyte finansowanie, co było m.in. przyczyną całkowitego upadku ośrodka „Katowice”, z którego w chwili obecnej pozostały same fundamenty.
Mimo przejściowych problemów, dzisiejsza Tresna wciąż może pochwalić się dość dużą, jak na tak małą miejscowość ofertą turystyczną. Ogółem wieś oferuje około 300 miejsc noclegowych, zazwyczaj bezpośrednio przy nabrzeżu Jeziora Żywieckiego. Położenie wsi jest na tyle zróżnicowane, iż z pewnością odnajdzie się tu osoba kochająca piesze wędrówki po górach, jak również wielbiciel sportów wodnych.
Przez wieś przebiega niebieski szlak turystyczny z Lipnika biegnący do Przełęczy Cisowej przez Czupel i Magurkę Wilkowicką.

</doc>
<doc id="74277" url="https://pl.wikipedia.org/wiki?curid=74277" title="Instalacja">
Instalacja



</doc>
<doc id="74278" url="https://pl.wikipedia.org/wiki?curid=74278" title="Bogusław Rybicki">
Bogusław Rybicki

Bogusław Ignacy Rybicki (ur. 1 lutego 1940 w Poświętnym) – polski wydawca, polityk, prawnik, ekonomista, były prezes Stronnictwa Narodowego „Ojczyzna”.
Życiorys.
Wykształcenie i praca zawodowa.
W 1964 ukończył studia w Wyższej Szkole Ekonomicznej w Poznaniu, a w 1973 także studia na Wydziale Prawa i Administracji Uniwersytetu Warszawskiego. Pracował w administracji publicznej w Dębnie Lubuskim. Następnie był zatrudniony w zakładach przemysłu owocowo-warzywnego w Międzychodzie i Tarczynie. Później przez 5 lat pracował w Fabryce Samochodów Osobowych w Warszawie. Przez 10 lat był także przewodnikiem i kierownikiem wycieczek. W 1982 założył i został dyrektorem wydawnictwa „Ojczyzna” (najpierw podziemnego, a potem legalnego). W latach 1990–2000 był redaktorem naczelnym „Tygodnika Ojczyzna”.
Działalność polityczna.
Od 1963 do 1971 należał do Polskiej Zjednoczonej Partii Robotniczej. W latach 80. był członkiem Zjednoczenia Patriotycznego „Grunwald”. W okresie PRL był dwukrotnie aresztowany za rozpowszechnianie narodowych publikacji. W 1989 był współzałożycielem Stronnictwa Narodowego, w którym objął funkcję wiceprezesa. Z listy SN bez powodzenia ubiegał się o mandat poselski w wyborach parlamentarnych w 1991. Po usunięciu z tej partii, w 1992 współtworzył Stronnictwo Narodowe „Ojczyzna”, którego został prezesem. W grudniu 1996 doprowadził do zjednoczenia tego ugrupowania ze Stronnictwem Narodowo-Demokratycznym. W wyborach parlamentarnych w 1993 bez powodzenia kandydował do Sejmu z listy komitetu Ojczyzna – Lista Polska, a w wyborach w 1997 z ramienia komitetu Forum Patriotyczne Ojczyzna do Senatu w województwie warszawskim. 
Przed wyborami prezydenckimi w 2000 zarejestrował swój komitet wyborczy i rozpoczął zbieranie podpisów pod kandydaturą na prezydenta Polski. W czasie kampanii, UOP przesłał do sądu lustracyjnego dokumenty, mogące świadczyć o współpracy, Rybickiego z SB od 1981, pod pseudonimem "Rogulski". Sam Bogusław Rybicki twierdził, iż nie pisał raportów, ani nie pobierał pieniędzy od SB. Ostatecznie jego komitet nie zebrał wymaganych 100 tys. podpisów poparcia. Bogusław Rybicki zrezygnował z dalszego kandydowania, a jego sprawa lustracyjna została umorzona. Hasłami wyborczymi komitetu Bogusława Rybickiego, były: "Polak gospodarzem Polski" i "Polacy narodem właścicieli". 
W wyborach samorządowych w 2006 bezskutecznie startował do sejmiku mazowieckiego z listy KW Nasza Warszawa i Mazowsze. Następnie związany był z Ruchem Ludowo-Narodowym. Zasiadał w radzie krajowej zarejestrowanej w latach 2015–2017 i 2019–2023 Jedności Narodu, od 2022 będąc wiceprezesem tej partii.

</doc>
<doc id="74280" url="https://pl.wikipedia.org/wiki?curid=74280" title="Rana">
Rana

Rana () – przerwanie anatomicznej ciągłości tkanek lub ich uszkodzenie pod wpływem czynnika uszkadzającego. Czynnikiem powodującym powstanie rany może być różnego typu uraz lub proces chorobowy, w tym niedokrwienie tętnicze, niewydolność żylna, zakażenia, zmiany troficzne (odleżyna).
W zależności od sposobu działania siły, mechanizmu jej działania, rozróżnia się klasyczne typy rany: cięte, kłute, postrzałowe, tłuczone, szarpane, kąsane. Często uszkodzeniom skóry i naskórka towarzyszą uszkodzenia tkanek głębiej położonych: powięzi, mięśni, naczyń krwionośnych, nerwów, ścięgien, kości, stawów. Obecność dodatkowych uszkodzeń ma istotne znaczenie dla procesu gojenia rany. Uraz o niedużej sile może nie uszkodzić wszystkich warstw skóry, uszkadzając tylko jej powierzchniową warstwę – naskórek – powodując powstanie otarcia lub wywołując stłuczenie tkanek.
Najczęściej rana powstaje w wyniku działania ostrego przedmiotu – noża, ostrza – wtedy rana ma równe brzegi. Tkanka podskórna może być również niekiedy przecięta. Czasami dochodzi do uszkodzenia głębiej położonych struktur. Jeżeli nie dojdzie do poważniejszej infekcji, to powierzchowna rana cięta jest tym typem rany, który goi się najlepiej. Dzieje się tak dlatego, że tkanki sąsiadujące z raną nie są uszkodzone.
Rana tłuczona powstaje w wyniku działania tępego przedmiotu. Oprócz przerwania ciągłości skóry dochodzi do zmiażdżenia tkanek przyległych do rany. Zmiażdżone tkanki ulegają martwicy, martwe tkanki muszą zostać wchłonięte i wypełnione tkanką bliznowatą. Proces gojenia takiej rany jest długi i zagrożony infekcją. Rany szarpane również goją się gorzej z podobnych powodów.
Podział gojenia.
Skóra może goić się przez regenerację (bez wytworzenia blizny; u ssaków możliwe jedynie w życiu płodowym) lub przez reparację (z wytworzeniem blizny).
Gojenie pierwotne.
Rana może goić się pierwotnie przez rychłozrost (łac. "per primam intentionem") – jest to najkorzystniejszy sposób gojenia ran. Podstawową zaletą gojenia pierwotnego jest odtworzenie ciągłości skóry, które nie pociąga za sobą utraty tkanki. W tym procesie krawędzie rany są łączone, a zamknięcie rany wykonuje się za pomocą szwów, zszywek, taśmy chirurgicznej lub kleju chirurgicznego.
Rychłozrost może być realizowany tylko wtedy, gdy rana jest precyzyjna i występuje minimalne zakłócenie w lokalnej tkance i nabłonkowej błonie podstawnej, np. nacięcie chirurgiczne. Ten proces jest szybszy niż gojenie wtórne, a ponadto istnieje mała szansa na widoczne bliznowacenie, ponieważ nie ma dużych strat tkanki do wypełnienia tkanką ziarninową.
Gojenie wtórne.
Gojenie wtórne przez ziarninowanie (łac. "per secundam intentionem") jest dłuższym procesem i ma miejsce wtedy, gdy z różnych powodów nie jest możliwe pierwotne gojenie rany. Ma to najczęściej miejsce wtedy, gdy rana powstała w wyniku poważnego urazu, w którym nastąpiła znaczna utrata tkanki lub trwałe uszkodzenie tkanki.
Ten sposób gojenia się ran ma miejsce wtedy, gdy na dnie rany powstaje ziarnina z wrastających naczyń krwionośnych. Ziarnina jest podłożem do regeneracji powierzchownych warstw skóry i naskórka, który narasta z brzegów rany na ziarninę. Gojenie wtórne wymaga starannej pielęgnacji i częstych zmian opatrunków, a proces ziarninowania skutkuje szerszą i widoczną blizną, niekiedy objawiającą się zmianami w zabarwieniu skóry.
Pierwsza pomoc.
Pierwsza pomoc polega na założeniu jałowego opatrunku, a w przypadku rany wyraźnie zabrudzonej przemycie jej za pomocą soli fizjologicznej. Na rany krwawiące zakłada się jałową gazę (nie stosujemy ligniny oraz waty) i opatrunek uciskający (niezaciskający!). W przypadku masywnego krwotoku zewnętrznego, który może zostać zaopatrzony jedynie kwalifikowaną pomoc, należy ucisnąć miejsce krwawienia i jak najszybciej dostarczyć osobę poszkodowaną do miejsca, w którym może taka pomoc zostać udzielona w warunkach sali operacyjnej (np. szpitalny oddział ratunkowy (SOR)).
Leczenie ran.
Sposób leczenia jest zależne od wielkości rany i ryzyka jej zakażenia. Skórę wokół rany obmywa się środkiem dezynfekującym, następnie samą ranę przemywa się solą fizjologiczną. Zapobiegawczo antybiotyki podaje się, gdy rana jest zanieczyszczona i gdy występują tkanki martwicze. Jeśli to konieczne zakłada się szew pierwotny, który może być założony na ranę świeżą, bez ryzyka zakażenia, do 12 godzin od urazu lub po wycięciu rany. Jeśli rana goi się prawidłowo to w ciągu 7–10 dni dochodzi do jej zagojenia. Na rany zabrudzone zakłada się szew pierwotny odroczony – jest to założony, ale nie zawiązany szew. Ranę znacznie zabrudzoną pozostawia się otwartą, z ewentualnym późniejszym wycięciem rany lub ranę wycina się w granicach zdrowych tkanek, aby przyspieszyć jej gojenie.

</doc>
<doc id="74281" url="https://pl.wikipedia.org/wiki?curid=74281" title="Mucharz">
Mucharz

 
Mucharz – wieś w Polsce położona w województwie małopolskim, w powiecie wadowickim, siedziba gminy Mucharz. Miejscowość leży nad rzeką Skawą.
Historia.
Najdawniejsze dzieje Mucharza prawdopodobnie związane są z okresem istnienia Państwa Wiślan. Już w IX w. (według sprawozdania Komisji Archeologicznej Uniwersytetu Jagiellońskiego z roku 1903, z przeprowadzonych prac badawczych na terenie Mucharza) Mucharz był ośrodkiem kultu religijnego związanego z religią Słowian. W roku 880 Wiślanie przyjęli chrześcijaństwo z rąk św. Metodego lub jego uczniów (misjonarzy). Przypuszczać należy, że istniejącą tu świątynię zamieniono później na chrześcijańską.
W 1254 roku Mucharz został lokowany. Bolesław V Wstydliwy, nadaniem z Korczyna, przekazał wieś klasztorowi norbertanek ze Zwierzyńca pod Krakowem, które były właścicielkami Mucharza aż do okresu rozbiorów. W 1389 r. książę oświęcimski Jan ponownie wydał dokument erekcyjny i dotacyjny (po splądrowaniu kościoła przez rabusiów i zaginięciu wcześniejszych przywilejów). Wieś położona w końcu XVI wieku w powiecie śląskim województwa krakowskiego była własnością klasztoru norbertanek na Zwierzyńcu w Krakowie. W XVI, XVII i XVIII wieku klasztor często oddawał folwark mucharski w dzierżawę, a także prowadził liczne procesy z okolicznymi szlachcicami, miastem Wadowice i plebanem mucharskim o granice, dochody z dziesięciny i prawo sprzedaży alkoholu. W latach 1772–1918 Mucharz należał do Królestwa Galicji. Przez Mucharz w latach 1847–1849 przeszła epidemia cholery z powodu której zmarły 1122 osoby. W 1782 roku, w wyniku reform kościelnych cesarza Józefa II, Mucharz został odebrany norbertankom i sprzedany Tomaszowi Wilkońskiemu z Jaszczurowej. Dobra te odziedziczył po nim siostrzeniec Józef Pisarzewski. Kolejnymi właścicielami Mucharza byli: w XIX stuleciu Dominik Knesek, a w latach 1882–1945 rodzina Tetschlów.
Mucharz należał do województwa krakowskiego w latach 1919–1939 i 1945–1975. W 1939 r. włączony do III Rzeszy (do 1945 r.), leżał na granicy między Niemcami a Generalnym Gubernatorstwem.
W latach 1954–1972 wieś należała i była siedzibą władz gromady Mucharz. W latach 1975–1998 miejscowość administracyjnie należała do województwa bielskiego. W 1986 r. rozpoczęto tutaj budowę zapory i Jeziora Mucharskiego, która trwała ponad 30 lat.
Ze wsi pochodził m.in. ks. Czesław Wądolny.

</doc>
<doc id="74282" url="https://pl.wikipedia.org/wiki?curid=74282" title="Lucjusz Korneliusz Sulla">
Lucjusz Korneliusz Sulla



</doc>
<doc id="74283" url="https://pl.wikipedia.org/wiki?curid=74283" title="Motorola 68008">
Motorola 68008



</doc>
<doc id="74284" url="https://pl.wikipedia.org/wiki?curid=74284" title="Motorola 68010">
Motorola 68010



</doc>
<doc id="74285" url="https://pl.wikipedia.org/wiki?curid=74285" title="Motorola 68020">
Motorola 68020



</doc>
<doc id="74286" url="https://pl.wikipedia.org/wiki?curid=74286" title="Motorola 68030">
Motorola 68030



</doc>
<doc id="74287" url="https://pl.wikipedia.org/wiki?curid=74287" title="Motorola 68040">
Motorola 68040



</doc>
<doc id="74288" url="https://pl.wikipedia.org/wiki?curid=74288" title="Motorola 68060">
Motorola 68060



</doc>
<doc id="74305" url="https://pl.wikipedia.org/wiki?curid=74305" title="Przełęcz Kocierska">
Przełęcz Kocierska

Przełęcz Kocierska (718 m) – przełęcz w Beskidzie Małym, między szczytami Błasiakówka i Roczenka. Stanowi najniższy punkt w głównym grzbiecie Beskidu Andrychowskiego (wschodnia część Beskidu Małego). Jednocześnie punkt zwornikowy: zbiegają się tutaj grzbiety Bukowskiego Gronia, Kocierza i Potrójnej (Czarny Groń).
Przez przełęcz biegnie droga wojewódzka nr 781 z Andrychowa w kierunku Żywca. Dawniej biegł tędy szlak kupiecki z Krakowa przez Żywiec na Węgry i stał drewniany zajazd (spłonął w 1908 r.). W końcu XVIII w. drogę przekształcono w tzw. "Gościniec Kocierski" – najstarszą drogę w Polsce o bitej nawierzchni. Nazwa Kocierza może pochodzić od słowackiego "chotar", oznaczającego granicę. Istnieje też inna wersja, że prawdopodobnie licznie występowały tu niegdyś rysie.
W latach 30. XX wieku działało w tym miejscu schronisko turystyczne na Przełęczy Kocierskiej, obecnie już nieistniejące. W 2006 otwarto na przełęczy "Kocierz Hotel &amp; SPA".
Obecnie Przełęcz jest węzłem szlaków turystycznych:

</doc>
<doc id="74307" url="https://pl.wikipedia.org/wiki?curid=74307" title="Terezin">
Terezin

Terezin (, ) – miasto i twierdza w Czechach, w kraju usteckim, nad rzeką Ochrza, na południowy wschód od Litomierzyc. W 2021 roku miasto liczyło 2 852 mieszkańców.
Historia.
Budowa twierdzy Terezin została rozpoczęta w roku 1790 na rozkaz cesarza Józefa II. Nazwana tak na cześć jego matki Marii Teresy. Terezin nigdy nie był oblegany. Po zawarciu w 1879 roku tajnego układu (dwuprzymierze) pomiędzy Austrią a Prusami, Terezin stracił znaczenie strategiczne. W połowie XIX wieku twierdzę przekształcono w więzienie polityczne, gdzie osadzono m.in. członków organizacji Młoda Bośnia, odpowiedzialnych za zamach w Sarajewie z 28 czerwca 1914; wśród nich Gawriłę Principa, który zmarł na gruźlicę 28 kwietnia 1918 roku o 18:30, w pokoju nr 33 w sektorze 13 szpitala więziennego. Jego ciało ekshumowano 2 czerwca 1920 roku i przewieziono do Królestwa Serbów, Chorwatów i Słoweńców.
W roku 1939 roku Terezin znalazł się na terenach okupowanego przez III Rzeszę Protektoratu Czech i Moraw. W roku 1941 w twierdzy Terezin założono obóz koncentracyjny Theresienstadt, głównie dla ludności żydowskiej z terenów niemieckich, czeskich, austriackich i holenderskich oraz więźniów politycznych. Przez obóz wraz z podobozami przeszło ok. 140 tys. osób, z czego zginęło ok. 60 tys.
Obóz został wyzwolony przez Armię Czerwoną wiosną 1945 roku.
W 1947 roku powstało w tzw. Małej Fortecy (czes. "Malá pevnost") muzeum nazwane „Památník Terezín”.
30 czerwca 2009 podczas zorganizowanej tutaj konferencji międzypaństwowej pt. "Mienie okresu Holocaustu" przyjęto "deklarację terezińską".

</doc>
<doc id="74309" url="https://pl.wikipedia.org/wiki?curid=74309" title="Rostock">
Rostock

Rostock (wym. "MAF:" , ), Hanse- und Universitätsstadt Rostock – miasto na prawach powiatu w kraju związkowym Meklemburgia-Pomorze Przednie w północno-wschodnich Niemczech. Miasto to położone jest nad rzeką Warnow, w odległości ok. 12 km od jej ujścia do Zatoki Meklemburskiej na Morzu Bałtyckim. Jest uznawany za jedyną w landzie tzw. regiopolię ("Regiopole"). W czasach NRD Rostock był stolicą okręgu. Liczy 208 886 mieszkańców.
Po Lubece i Kilonii jest trzecim co do wielkości niemieckim portem morskim nad Bałtykiem. Jest jednocześnie największym (ludnościowo i powierzchniowo) miastem Meklemburgii-Pomorza Przedniego, chociaż nie jest jego stolicą (jest nią Schwerin).
Toponimia.
Nazwa miasta pochodzi od połabskiego "rostok", oznaczającego miejsce, w którym rozpływa się nurt rzeki. W języku polskim rekonstruowana jest jako "Roztok"/"Roztoka". "Wielki słownik ortograficzny PWN" pod red. E. Polańskiego podaje także formę "Rostok".
Historia.
W VI wieku tereny nad rzeką Warnow zasiedlali osadnicy słowiańscy z plemion zwanych Obodrytami. Słowianie połabscy założyli tam gród o nazwie Roztok – co oznaczało szerokie rozpływanie się rzeki, roztokę. U schyłku XII wieku Roztok był stolicą jednej z dzielnic księstwa obodrzyckiego pod rządami Niklotowiców – potomków słowiańskiego księcia Niklota. Gród pierwszy raz wzmiankowany w 1160 kiedy to został zniszczony przez króla duńskiego Waldemara I. Duńczycy założyli w miejscu grodu miasto (na prawie lubeckim) 24 czerwca 1218.
Rostock zyskał na znaczeniu w okresie Hanzy w XV wieku, kiedy to stał się największym miastem regionu. Podczas gdy Lubeka jest uznawana za kolebkę Hanzy, to Rostock był jednym z najbogatszych miast tej federacji. W 1419 założony został jeden z najstarszych na północy Europy uniwersytet. W stoczni konstruowano statki, a w mieście i wokół niego powstało setki niewielkich browarów.
Pod koniec XV wieku diukom Meklemburgii udało się przejąć władzę nad miastem, które wcześniej było tylko nominalnie pod ich zwierzchnictwem, a praktycznie było niezależne. Spory z diukami, pożar (1677) i bunty rozpoczęły powolny upadek miasta przypieczętowany jego dwukrotną okupacją przez Duńczyków i Szwedów – najpierw w czasie wojny trzydziestoletniej, później w latach 1700–1721. Miasto było także zajęte przez wojska Napoleona przez dekadę na początku XIX wieku.
Miasto odzyskało część swojego znaczenia w II poł. XIX wieku w okresie industrializacji, kiedy rozpoczęto budowę parowców. Na początku XX wieku do miasta przyłączono okoliczne miejscowości. Wkrótce wybudowane zostały tu dwie wytwórnie lotnicze ("Arado Flugzeugwerke" w Warnemünde i "Heinkel"), które działały do końca II wojny światowej.
W czasie wojny duża część miasta została zniszczona w nalotach alianckich w 1942 i 1945 roku.
Po II wojnie światowej Rostock należał do NRD i stał się jednym z ważniejszych ośrodków przemysłowych – był głównym portem NRD, wybudowano m.in. port paliwowy. W 1989 miasto miało prawie 260 tys. mieszkańców. Po zjednoczeniu w 1990 straciło swoje znaczenie jako port i znalazło się w jednym z najbiedniejszych rejonów Niemiec. W rezultacie liczba mieszkańców spadła od tego czasu (m.in. z powodu migracji do bogatszych landów zachodnich) o ok. 60 tysięcy.
Zabytki.
W centrum miasta znajduje się kościół św. Piotra, z którego wieży można obejrzeć Stare Miasto, kościół Mariacki z zegarem z 1379 roku, historyczny ratusz przy Nowym Rynku, budynek Uniwersytetu przy Universitätsplaz i port.
Podział administracyjny.
W skład miasta wchodzi 31 części miejscowości ("Ortsteil"): Biestow, Brinckmansdorf, Diedrichshagen, Dierkow-Neu, Dierkow-Ost, Dierkow-West, Evershagen, Gartenstadt/Stadtweide, Gehlsdorf, Groß Klein, Hansaviertel, Hinrichsdorf, Hinrichshagen, Hohe Düne, Jürgeshof, Kröpeliner-Tor-Vorstadt, Krummendorf, Lichtenhagen, Lütten Klein, Markgrafenheide, Nienhagen, Peez, Reutershagen, Schmarl, Stadtmitte, Stuthof, Südstadt, Toitenwinkel, Torfbrücke, Warnemünde oraz Wiethagen.
Gospodarka.
Rostock jest trzecim pod względem wielkości bałtyckim portem Niemiec. Istniejący tam przemysł stoczniowy i rybołówstwo straciły na znaczeniu po zjednoczeniu. W związku z tymi przemianami wiele osób straciło pracę. Mimo tego stocznie ("", "Sunseeker Europe", "AKER Warnowwerft") nadal pracują i produkują różnego rodzaju statki. Rostock jest także portem promowym z połączeniami w stronę Danii, Szwecji, Finlandii i Łotwy. Największym przewoźnikiem promowym są linie Scandlines.
Największym pracodawcą w mieście jest uniwersytet. Poza tym stosunkowo dużo osób pracuje w usługach związanych z turystyką.
Ze względu na wysoką zgodność języka niemieckiego w tym regionie z literacką niemczyzną w mieście mają swoje siedziby centra obsługi klientów ("Call Center").
Transport.
Rostock, jak na takiej wielkości miasto, ma dosyć dobrze rozwiniętą sieć komunikacyjną. Komunikacja miejska to 22 linie autobusowe, 6 linii tramwajowych i dwie linie nocne. W ciągu ostatnich kilku lat sieć tramwajowa była co roku uzupełniana o kolejne odcinki.
Miasto posiada aż 3 linie S-Bahn kursujące do Warnemünde (co 10 minut), "Güstrow" (częstotliwość: 30 minut – godzina) oraz do "Rostock Seehafen Nord" (co godzinę). Dalekobieżne pociągi kursują w stronę Hamburga oraz Berlina. Poza tym kursują pociągi regionalne łączące Rostock z innymi miejscowościami Meklemburgii.
Do miasta można się dostać autostradami A19 i A20.
30 km na południowy wschód od miasta znajduje się port lotniczy Rostock-Laage. Lotnisko obsługuje loty do Monachium i Norymbergi, a także loty czarterowe na południe Europy.
W mieście znajdują się stacje kolejowe Rostock Hauptbahnhof, Rostock-Parkstraße, Rostock Kassebohm, Rostock Seehafen-Nord i Warnemünde.

</doc>
<doc id="74319" url="https://pl.wikipedia.org/wiki?curid=74319" title="Skype">
Skype

Skype – komunikator internetowy firmy Microsoft, oparty na technologii przetwarzania danych w chmurze.
Skype umożliwia prowadzenie darmowych rozmów głosowych oraz obserwację rozmówcy poprzez kamerę internetową, a także płatnych rozmów z posiadaczami telefonów stacjonarnych lub komórkowych za pomocą technologii VoIP (Voice over IP) tzw. usługa "SkypeOut". Oprócz tego Skype oferuje funkcje bezpośredniej wymiany informacji tekstowych za pomocą ręcznie wpisywanych wiadomości oraz przesył plików.
Historia.
Został stworzony przez Szweda Niklasa Zennströma i Duńczyka Janusa Friisa oraz grupę estońskich programistów z Tallinna. Jego nazwa wzięła się ze zbitki sky-peer-to-peer, która przekształciła się w Skyper i ostatecznie w Skype. Program działa na kilku platformach systemowych.
Skype w czerwcu 2005 zawarł umowę z polskim portalem internetowym Onet.pl. Usługi tego komunikatora zostały włączone do oferty polskiego portalu.
We wrześniu 2005 amerykańska firma eBay ogłosiła porozumienie ze Skype Technologies i Niklasem Zennströmem dotyczące przejęcia tej spółki za 2,6 mld dolarów. Do przejęcia doszło w październiku 2005.
7 listopada 2007 wydano Skype 2.0 beta dla systemów Linux. Jest to pierwsza wersja tego popularnego komunikatora obsługująca funkcję wideo na tej platformie. Kod źródłowy programu nie jest ogólnie udostępniany.
1 września 2009 eBay sprzedał 65% spółki Skype Technologies firmom Index Ventures i Silver Lake Partners.
Sprzedaż spółki Skype Technologies nastąpiła 19 listopada 2009. Nowi właściciele to m.in. dom inwestycyjny Silver Lake (30%), twórca Netscape’a Marc Andreessen i jego partner Ben Horowitz, kanadyjski fundusz emerytalny oraz założyciele Skype’a Niklas Zennström i Janus Friis (14%). Spółka eBay pozostawała właścicielem 30%.
Na początku maja 2011 r. ogłoszono, że Skype Technologies jest na sprzedaż. Głównym zainteresowanym w ewentualnej transakcji był Microsoft. 10 maja 2011 Skype został sprzedany firmie Microsoft za 8,5 mld USD.
Szczegóły techniczne.
Skype, jak podają jego twórcy, używa zestawu modułów firmy GIPS, w tym kodeka GIPS iSAC, dostosowujący szybkość transferu danych do aktualnej przepustowości łącza (średnio 3–16 kilobajtów/s). Co ważniejsze, w przeciwieństwie do kodeków GSM i 3G, które oparte są na CELP, nie potrzebuje 70–100 ms próbki testowej na resynchronizację w przypadku utraty ciągłości połączenia. Skype wykorzystuje też kodek dźwięku GIPS iLBC, przeznaczony do połączeń o małej przepływności.
Po stronie nadawcy Skype stosuje procedurę GIPS AGC ("Adaptive Gain Control"), polegającą na ustawieniu optymalnego poziomu sygnału i redukcji szumu. U odbiorcy stosowana jest procedura GIPS NetEQ APC ("Adaptive Playout Controller"), buforująca próbki testowe przesyłanego dźwięku, minimalizując tzw. "jitter", czyli efekt różnicy opóźnień przesyłania pakietów.
Obecność na rynku.
Skype ma ponad 663 miliony zarejestrowanych użytkowników na całym świecie (dane z 31 grudnia 2010). W maju 2008 (wg badań Megapanelu) około 4 milionów użytkowników pochodziło z Polski. Polska była wtedy trzecim krajem pod względem popularności komunikatora Skype po Chinach i USA.
W dniu 21 stycznia 2013 padł rekord pod względem aktywnych użytkowników w tym samym czasie: z komunikatora korzystało naraz 50 milionów osób.
Konkurencja.
Na rynku pojawiły się konkurencyjne oferty telefonii internetowej, umożliwiające tańsze od Skype połączenia na telefony stacjonarne lub komórkowe – np. Fring, Babble, OpenWengo i Jajah.com.

</doc>
<doc id="74320" url="https://pl.wikipedia.org/wiki?curid=74320" title="Venom (zespół muzyczny)">
Venom (zespół muzyczny)

Venom – brytyjski zespół thrash/blackmetalowy, któremu black metal zawdzięcza swoją nazwę (od nazwy albumu i utworu "Black Metal"). Reprezentuje nurt NWoBHM (New Wave of British Heavy Metal). Założony pod koniec lat 70. w Newcastle przez członków grupy Guilottine. Byli to: Clive Archer, Jeffrey Dunn, Dave Rutherford, Alan Winston i Tony Bray. Potem w tajemniczych okolicznościach odeszli gitarzysta i wokalista, których zastąpił Conrad Lant, stając się przy okazji jednym z najbardziej charyzmatycznych muzyków rock’n’rollowych.

</doc>
<doc id="74325" url="https://pl.wikipedia.org/wiki?curid=74325" title="Zamek Wołek">
Zamek Wołek

Zamek Wołek – ruiny średniowiecznego gotyckiego zamku na stokach Bujakowskiego Gronia w Beskidzie Małym, położone na lewym brzegu rzeki Soły w Kobiernicach. Zamek powstał w XIV wieku, a został zburzony około 1477 roku.
Opis.
Zamek założony został na planie półowalnym, z wykorzystaniem walorów obronnych szczytu. Zajmował teren około 35 na 45 metrów, otoczony był dwoma pierścieniami kamiennych murów. Mur wewnętrzny miał grubość ok. 2,5 m, wykonany był z kamienia z wątkami ceglanymi i wiązanym zaprawą wapienną, mur zewnętrzny był nieco cieńszy, a poza nim znajdowała się podwójna fosa. W północno-wschodnim narożu zamku znajdowała się baszta o wymiarach 5 na 9 m. W południowo-wschodniej części mieścił się budynek mieszkalny o wymiarach 5 na 11 m, połączony wieżą komunikacyjną z drugim obwodem murów. Oba budynki posiadały kamienne fundamenty, być może częściowo wykonane były z drewna. Pomiędzy budynkiem mieszkalnym i basztą znajdowała się główna brama prowadzona do zamku, poprzedzona mostem zwodzonym. Zamek posiadał własna studnię.
Zamek powstawał w trzech fazach. Początkowo - w XIV wieku - zniwelowano szczyt wzgórza na którym miał stanąć zamek, wykopano fosy i usypano wały obronne. Wzniesiono wówczas też budynek mieszkalny i bramę, która prawdopodobnie była wtedy drewniana. Druga faza przypada na lata 1372-1433, kiedy to rozbudowano budynek mieszkalny i dodano basztę w drugim narożu, oraz murowany budynek bramny. Trzecia faza rozbudowy wiąże się częściowo z osobą księcia Jana IV oświęcimskiego i przypada na lata 1433-1452. Powstał wówczas drugi pierścień murów razem z wieżą komunikacyjną i wieżą bramną. Rozpoczęto też wtedy budowę trzeciego, niepełnego obwodu murów.
Obecnie po zamku zostały ruiny. Na szczycie góry dostrzec można fundamenty murów, fosę oraz fragmenty zewnętrznej wieży bramnej. W 1980–1985 na terenie Wołka prowadzono badania archeologiczne, lecz wyników nie opublikowano.
Historia.
Zamek Wołek zbudowany został jako strażnica graniczna w XIV w. przez księcia Jana I Oświęcimskiego, będącego lennikiem Czech. Zamek służyć miał jako strażnica graniczna księstwa oświęcimskiego, kontrolująca szlak przez Kotlinę Żywiecką na Węgry. Miał też służyć jako schronienie okolicznej ludności w razie wojny. Pierwsza wzmianka o tej budowli pochodzi z 1396, kiedy książę Jan III oświęcimski przekazał własność zamku swojej żonie.
W roku 1452 książę Jan IV oświęcimski najechał i złupił Małopolskę. W odwecie król Kazimierz Jagiellończyk wysłał wojska pod dowództwem Jana Szczekockiego i Jana Kuropatwy, którzy oblegali i zdobyli zamek oświęcimski i zmusili księcia Jana IV do ucieczki. Schronił się on na Wołku, skąd popierał bandy zbójców (m.in. tzw. "Braci") rabujące Małopolskę. W roku 1454 zamek bezskutecznie oblegały wojska Kazimierza Jagiellończyka pod dowództwem Jana Tęczyńskiego. Niewiele później Jan IV oświęcimski ostatecznie poddał się królowi, sprzedając mu księstwo oświęcimskie za 50 000 grzywien groszy praskich, a zamek przeszedł we władanie wojsk królewskich. Prawdopodobnie nie został nigdy zdobyty przez rycerzy-rozbójników z Barwałdu pod dowództwem Włodka i Katarzyny Skrzyńskich herbu Łabędź. W 1462 Borzywoj i Włodek Waltburgh Skrzyńscy założyli warownię Bukowiec na Bukowskim Groniu, w pobliżu Wołka, gdzie bronili się przez 8 miesięcy. Ostatecznie ich warownia została zdobyta przez rycerzy królewskich dowodzonych przez Piotra Komorowskiego i Mikołaja Pieniążka z Witowic.
Piotr Komorowski, hrabia orawski i liptowski oraz wcześniejszy władca zamków na Orawie, został w roku 1474 pozbawiony swoich posiadłości przez króla Węgier Macieja Korwina za forsowanie królewicza polskiego Kazimierza na tron węgierski. Król polski Kazimierz Jagiellończyk wynagrodził mu tę stratę przyznaniem dóbr na Podbeskidziu, między innymi zamku Wołek. Z tego samego 1474 roku pochodzi ostatnia pisana wzmianka o zamku. Komorowski wszedł w tajne układy z królem Węgier, a możliwość wejścia posiadanych przez niego terenów we wpływy węgierskie stało się zagrożeniem dla Polski. Piotr Komorowski zmarł w 1476, a jego własność przeszła we władanie jego brata Mikołaja, który odmówił ofercie sprzedaży swoich zamków polskiemu królowi. Kazimierz Jagiellończyk wysłał w 1477 wojsko pod dowództwem wojewody sandomierskiego Jakuba Dębińskiego, które po siedmiotygodniowym oblężeniu zdobyło zamki Komorowskiego. Król rozkazał spalić i zburzyć zamki w Żywcu i Barwałdzie. Zamek na Wołku został prawdopodobnie zburzony lub poważnie uszkodzony w czasie tej wyprawy.

</doc>
<doc id="74327" url="https://pl.wikipedia.org/wiki?curid=74327" title="Instytut Bałtycki">
Instytut Bałtycki

Instytut Bałtycki – instytut naukowo-badawczy w Gdańsku o statusie stowarzyszenia, zajmujący się zagadnieniami wybrzeża krajów nadbałtyckich i gospodarką morską, stosunkami polsko-niemieckimi i polsko-skandynawskimi.
Historia Instytutu.
Zebranie założycielskie Instytutu Bałtyckiego odbyło się w 31 sierpnia 1925 roku w Toruniu. Jego inicjatorem i pierwszym dyrektorem był starosta krajowy pomorski Józef Wybicki. Od kwietnia do lipca 1926 roku funkcję dyrektora instytutu, znajdującego się wciąż w procesie organizacji, pełnił geograf Stanisław Srokowski. Faktyczne rozpoczęcie działalności instytutu nastąpiło w styczniu 1927 roku, 27 lutego tego roku zatwierdzono statut, a 8 marca odbyło się pierwsze zebranie zarządu. Od stycznia do sierpnia 1927 roku dyrektorem był historyk Teodor Tyc. W grudniu tego roku funkcję dyrektora objął ichtiolog Józef Borowik i pełnił ją aż do 1950 roku, przyczyniając się do znacznego rozwoju Instytutu Bałtyckiego. W latach 1930–1939 prezesem zarządu instytutu był starosta krajowy pomorski Wincenty Paweł Łącki.
Od rozpoczęcia rzeczywistej działalności w 1927 roku, Instytut Bałtycki zajmował się początkowo głównie dokumentowaniem polskości na Pomorzu, a następnie badaniem i popularyzacją dziejów regionu bałtyckiego. W 1931 roku powstał oddział w Gdyni. W 1937 roku przeniesiono do tego miasta siedzibę główną instytutu (ul. Świętojańska 23).
W czasie II wojny światowej instytut został zlikwidowany przez okupanta. Funkcjonował w konspiracji, a rolę dyrektora w latach 1942-1944 pełnił Józef Borowik. W 1945 roku został reaktywowany z siedzibą główną w Bydgoszczy, a następnie w Sopocie i od 1948 roku w Gdańsku. Otworzył placówki naukowe w Gdyni, Sopocie, Toruniu, Bydgoszczy i Szczecinie. W związku z reorganizacją instytucji naukowych Wybrzeża, w 1950 stał się częścią Instytutu Zachodniego w Poznaniu. W 1958 roku został reaktywowany w Gdańsku, obecnie z siedzibą przy Wydziale Nauk Społecznych Uniwersytetu Gdańskiego (ul. Bażyńskiego 4).
Kierunki działalności.
Instytut Bałtycki zajmuje się badaniami naukowymi w dziedzinach:

</doc>
<doc id="74332" url="https://pl.wikipedia.org/wiki?curid=74332" title="Mierzeja Wiślana">
Mierzeja Wiślana

Mierzeja Wiślana (313.53) – piaszczysty wał na południowo-wschodnim brzegu Zatoki Gdańskiej, rozciągający się od Gdańska na zachodzie po Lochstedt za Piławą w Federacji Rosyjskiej na północnym wschodzie. Oddziela Zalew Wiślany i Żuławy Wiślane od otwartych wód Zatoki. Mierzeja podzielona jest między terytorium Polski i Federacji Rosyjskiej (część wschodnia).
Mierzeja (oprócz niewielkiej części zachodniej) jest słabo zurbanizowana i praktycznie niezindustrializowana.
Niegdysiejsze wioski rybackie w polskiej części są miejscowościami wypoczynkowymi.
Nazwa.
Nazwę „Mierzeja Wiślana” wprowadzono urzędowo w 1950 roku, zastępując poprzednią niemiecką nazwę mierzei – "Frische Nehrung". Wcześniej polską nazwą była "Mierzeja Świeża". Stosowano także nazwę "Mierzeja Fryska" (analogiczne do nazw "Zatoka Świeża" i "Zatoka Fryska" stosowanych w odniesieniu do Zalewu Wiślanego).
Granice.
Mierzeja Wiślana ma około 96 km długości i 1–2 km szerokości. W tym około 30 km przypada na odcinek Żuław Wiślanych, 56 km na odcinek oddzielający Zalew Wiślany od Zatoki Gdańskiej (w tym 30 km po stronie polskiej) do Cieśniny Piławskiej oraz ok. 10 km przypada na odcinek za Cieśniną Piławską do Lochstedt. Północną granicą mezoregionu jest Zatoka Gdańska, będąca częścią Morza Bałtyckiego. Od południa graniczy z Żuławami Wiślanymi oraz przez zalew z Wybrzeżem Staropruskim. Granicę uzupełnia od zachodu Pobrzeże Gdańskie.
Mezoregion leży na terenie miasta Gdańska i powiatu nowodworskiego oraz obwodu kaliningradzkiego (Rosja).
Wcześniej ten mezoregion, podobnie jak Mierzeja Helska, Wybrzeże Słowińskie oraz Wysoczyzna Żarnowiecka, był zaliczany do Pobrzeża Kaszubskiego, w systemie regionalizacji Kondrackiego są one osobnymi mezoregionami.
Geologia i geomorfologia.
Mierzeja Wiślana jest wielką piaszczystą wydmą, której wysokość w niektórych miejscach przekracza 30 metrów. Mierzeja powstała w wyniku działania fal morskich i (obecnie w mniejszym stopniu) wiatru. Najwyższa wydma, Wielbłądzi Grzbiet (też Garb) (56 m n.p.m.) jest kilka kilometrów na wschód od Krynicy Morskiej.
Sieć wodna.
Mierzeja Wiślana zamyka deltę Wisły i w mezoregionie nie ma żadnej sieci wodnej oprócz ujść Wisły: Wisły Śmiałej (powstałej w roku 1840) i Przekopu Wisły (1891–1895). Ponadto na zachodnim krańcu mierzei w latach 1901–1904 zbudowano Kanał Kaszubski. W gminie Sztutowo w roku 2022 została zakończona budowa kanału przez Mierzeję Wiślaną, łączącego Zalew Wiślany z Zatoką Gdańską w pobliżu miejscowości Skowronki.
Klimat.
Temperatura powietrza.
Warunki klimatyczne w mezoregionie są wyraźnie inne od tych w głębi kraju, ale podobne do tych w innych nadmorskich mezoregionach. Średnia temperatura roczna jest nieco wyższa niż na pojezierzach, jednak nieco niższa niż w centrum Polski. Wiosną jest chłodniej niż w głębi kraju, lecz jesienią wyraźnie cieplej. Średnia roczna oraz średnia dobowa amplituda temperatur są mniejsze niż w głębi kraju. Wpływ Bałtyku jest również widoczny w długości pór roku – na wybrzeżu zimy są znacznie krótsze, a jesień dłuższa. Prawie nie występuje przedwiośnie. Od zachodu na klimat oddziałuje aglomeracja trójmiejska.
Przyroda.
Flora.
Warunki klimatyczne oraz glebowe powodują, że wykształciła się roślinność charakterystyczna dla wybrzeża. W podziale geobotanicznym roślinność ta jest zaliczona do „Krainy Wybrzeża”.
Roślinność Mierzei Wiślanej występuje w charakterystycznych pasmach. Podstawową roślinnością plaży jest honkenia piaskowa, rukwiel nadmorska, powodująca między innymi hamowanie wydm. Oprócz tego występują inne słonorośla związane z siedliskami plaż np. solanka kolczysta.
Na wydmie białej dominują luźno rosnące trawy. Typowymi trawami polskiego wybrzeża są piaskownica zwyczajna oraz wydmuchrzyca piaskowa. Oprócz traw rzadko występuje lepiężnik oraz groszek nadmorski, a także bylica polna, która rośnie również poza strefą nadmorską.
Na wydmie szarej oprócz roślin występujących na wydmie białej pojawia się wiele zielenic, sinic oraz turzyca piaskowa, szczotlicha siwa, kocanki piaskowe. Dzięki zwiewaniu obumierających roślin na wydmach tych tworzy się niewielka warstwa próchnicy.
Naturalną roślinnością centralnej części mierzei jest bór sosnowy. Sosna zwyczajna jest drzewem, które dobrze radzi sobie w trudnych warunkach. Sosna jest rośliną pionierską na wydmie szarej. Ze względu na działalności wiatru sosny rosnące na wydmach są mocno zdeformowane korony oraz pnie są niesymetryczne. Oprócz sosny w borach sosnowych rosną: jałowiec pospolity i wierzba piaskowa. W runie boru sosnowego występuje wrzos zwyczajny, bażyna czarna oraz borówka brusznica.
Ochrona przyrody.
Na Mierzei Wiślanej znajdują się Park Krajobrazowy Mierzeja Wiślana oraz cztery rezerwaty przyrody:
Ludność, gospodarka, komunikacja.
Ludność i urbanizacja.
Mimo że większość terenu Mierzei zajmują miasta Gdańsk, Krynica Morska oraz Bałtyjsk w Rosji, tereny są słabo zurbanizowane, szczególnie na terenie Gdańska, poza przemysłowo-mieszkaniową dzielnicą Stogi z Przeróbką.
Gospodarka.
Mierzeja jest wykorzystywana głównie w celach turystycznych. Ze względu na niestabilność gruntu poza zachodnim skrawkiem obszar ten nie jest zindustrializowany.
W zachodniej części na granicy z Pobrzeżem Kaszubskim znajduje się Port Gdańsk.
Komunikacja kolejowa.
Przez mezoregion poprowadzono północny fragment kolei wąskotorowej, działającej w ograniczonym zakresie w sezonie letnim – Żuławskiej Kolei Dojazdowej – 15 stacji i przystanków: Lewy Brzeg Wisły, Prawy Brzeg Wisły, Mikoszewo, Jantar-Leśniczówka, Jantar, Jantar Port, Jantar Młyn, Junoszyno, Stegna Gdańska, Stegna PKS, Sztutowo Muzeum
Drogi.
Przez mezoregion przebiega droga wojewódzka nr 501, krzyżująca się w Stegnie z drogą wojewódzką nr 502. Na 13. kilometrze trasy jest przeprawa promowa przez Przekop Wisły.
Turystyka.
Wszystkie miejscowości położone w polskiej części Mierzei były niegdyś wioskami rybackimi, a obecnie są miejscowościami wypoczynkowymi. Kąpieliska znajdują się w miejscowościach: Krynica Morska, Jantar, Stegna, Sztutowo. Rejon umożliwia uprawianie sportów wodnych. W miejscowościach mezoregionu są zabytki oraz inne atrakcje turystyczne. Do najbardziej znanych należą:
Przez Mierzeję Wiślaną prowadzi Jantarowy Szlak (Międzynarodowy Szlak Nadmorski E9).

</doc>
<doc id="74338" url="https://pl.wikipedia.org/wiki?curid=74338" title="Wiatraczek">
Wiatraczek

Wiatraczek – bardzo mały wiatrak. Zwykle używany jako zabawka.
Wiatraczki mają zazwyczaj rozmiary od kilku do kilkudziesięciu centymetrów. Energia kinetyczna przekazywana im przez poruszające się powietrze zwykle wystarcza jedynie do poruszania samym wiatraczkiem.
Urządzenia tej wielkości są stosowane jako zabawki poruszające się na wietrze. Czasem wiatraczki stosuje się w przydomowych gospodarstwach do odstraszania szkodników. Ruch i hałas obracającego się wiatraczka mają odstraszać niektóre ptaki, z kolei wiatraczki wbite w ziemię mają odstraszać np. krety dzięki drganiom przekazywanym do podłoża – nie jest jednak znana skuteczność takich zastosowań.
By zapewnić ciągłe obracanie się wiatraczka niezależnie od kierunku wiatru, umieszcza się wiatraczek w taki sposób, by jego patyczek, ustawiony pionowo, mógł swobodnie się obracać. Do tylnej części wiatraczka przytwierdza się pionowo (prostopadle do skrzydeł wiatraczka) płytkę ze sztywnego materiału. Płytka musi być na tyle duża, by stawiała większy opór dla wiatru niż śmigiełka wiatraczka. Dzięki temu wiatraczek będzie się zawsze obracał tak, by wiatr wiał wzdłuż płytki, a prostopadle do skrzydeł.
Nietypowym praktycznym zastosowaniem wiatraczka było użycie go na samym początku XX wieku w fotografii jako elementu przysłaniającego środek obiektywu w celu zapobiegania winietowaniu. Wiatraczek taki, napędzany podmuchem z gruszki gumowej, zastosowano w jednym z pierwszych superszerokokątnych obiektywów – silnie winietującym obiektywie Hypergon o kącie widzenia 140°, obliczonym w 1900 r. przez Emila von Höegha, a produkowanym przez firmę Goerz, a następnie Zeiss. Obiektyw ten pomimo otworu względnego 22:1 zalecany był do stosowania z jeszcze większą przesłoną 31:1, a mimo to winietowanie wymagało korekcji. Dokonywano jej właśnie za pomocą obracającego się wiatraczka o specjalnym kształcie skrzydełek, który w największym stopniu zaciemniał środek pola widzenia, a stosowany mógł być dlatego, że przy tak małym świetle obiektywu czasy naświetlania były wystarczająco długie, by skrzydełka uległy pełnemu rozmyciu. Wiatraczek ten zastępował inne rozwiązanie – filtr szary z ciemniejszą częścią centralną.
Wiatraczki stosowane były też w okresie II wojny światowej w bombach lotniczych w mechanizmach uruchamiających się pod wpływem pędu powietrza podczas opadania bomby. Mechanizmy te służyły do opóźnionego samouzbrajania się bomby burzącej lub jako timery (opóźniacze) w bombach oświetlających.
W niektórych typach anemometrów wiatraczek jest podstawowym elementem czujnika przepływu płynu (cieczy lub gazu).
Potocznie terminem "wiatraczka" określa się niepoprawnie małe wentylatory (np. odprowadzające ciepło z elementów elektronicznych), co z technicznego punktu widzenia jest błędem, gdyż wiatraczek jest maszyną przetwarzającą energię kinetyczną ruchu powietrza na energię kinetyczną ruchu obrotowego skrzydełek wiatraczka, podczas gdy wentylator działa w drugą stronę.
Origami.
W sztuce origami wiatraczek jest częścią modelu tamatebako.

</doc>
<doc id="74350" url="https://pl.wikipedia.org/wiki?curid=74350" title="WordPerfect">
WordPerfect

WordPerfect – procesor tekstu powstały w 1982 roku, w firmie WordPerfect Corporation, którego szczyt popularności przypada na
lata 80. i początek lat 90. XX wieku, w okresie panowania systemu operacyjnego DOS. Później edytor ten został stopniowo wyparty z rynku przez Microsoft Word. WordPerfect przez długi czas był najpopularniejszym narzędziem do przetwarzania tekstu, detronizując inny znany standard z tamtej epoki – edytor WordStar.
Pierwsze wersje WordPerfecta, do początku lat 90., były przeznaczone wyłącznie dla środowiska DOS. WordPerfect znacznie wyprzedzał konkurencyjne produkty z owego okresu, włącznie z rozwijanym przez Microsoft edytorem Word. Swoją popularność zawdzięczał bardzo rozwiniętym narzędziom biurowym i akademickim. 
Wersja 5.1+ edytora (5.1 doczekała się także polskiej wersji językowej), była ostatnią odsłoną programu wyłącznie dla środowiska znakowego, aczkolwiek powstała jeszcze wersja 6.x dla DOS pracująca w trybie tekstowym lub graficznym. Word Perfect dla DOS posługiwał się własnym standardem znaków – obejmującym poza ASCII znaki narodowe różnych alfabetów, fonetyczne i matematyczne.
Momentem przełomowym stało się wprowadzenie pierwszych edytorów dla środowiska graficznego Windows – pierwszym produktem był AmiPro, przejęty potem przez firmę Lotus, kolejnym Word dla Windows, który zapoczątkował okres supremacji Microsoftu. WordPerfect Corporation przygotowała najpierw wersję 5.1 dla Windows (wersja „awaryjna” – nie miała np. zmiany wielkości widoku itd), Następnie 5.2, a potem 6.0, które jednak pozostawały w tyle za edytorami Microsoftu pod względem szybkości i stabilności.
WordPerfect Corporation została w czerwcu 1994 roku zakupiona przez producenta oprogramowania sieciowego Novell, który położył nacisk na rozwój całego pakietu biurowego WordPerfect Office, składającego się z edytora, arkusza kalkulacyjnego Quattro Pro (przejętego od firmy Borland) i opracowanego jeszcze w WP Corp. pakietu grafiki prezentacyjnej o nazwie Presentations. Nowością było zintegrowanie WordPefecta z programem Envoy, konkurencyjnym dla PDF sterownikiem do tworzenia publikacji elektronicznych.
W styczniu 1996 roku produkty biurowe WordPerfecta zostały sprzedane firmie Corel, która do dzisiaj rozwija pakiet WordPerfect Office. W międzyczasie pojawiła się pierwsza wersja edytora (v. 8.0) dla systemu operacyjnego Linux, która była oferowana jako produkt darmowy. W 1996 roku pojawiła się także wersja dla komputerów Macintosh.
Niepowodzeniem zakończyło się wprowadzenie programu do zarządzania informacją osobistą CorelCentral w pakiecie WordPerfect Office 12, który był nieudaną próbą zastąpienia opracowanego jeszcze w WP Corp. InfoCentrala. Rozwój tego ostatniego programu został wstrzymany w 1997 roku, ale do dzisiaj InfoCentral jest dostępny jako program darmowy.
W 2010 r. WordPerfect dostępny był w wersji WordPerfect Office X5 i składał się z edytora, arkusza kalkulacyjnego, programu prezentacyjnego, programu pocztowego WordPerfect MAIL, a także szeregu pomniejszych aplikacji wspomagających.
WordPerfect był przez wiele lat czołowym narzędziem biurowym i akademickim, jednak w środowisku Windows został wyraźnie zdystansowany przez MS Word – tym niemniej liczba legalnych użytkowników WordPerfecta jest szacowana na kilkadziesiąt milionów. Do zalet edytora, oprócz tradycyjnie silnych narzędzi dla środowiska biurowego i uczelnianego, należy zaliczyć bardzo udaną, własną implementację formatu Portable Document Format, dzięki której można przetwarzać dokumenty WordPerfecta do postaci publikacji elektronicznych, z zachowaniem pełnego systemu nawigacyjnego. Godna podkreślenia jest wierność klienteli WordPerfecta, która przez kilkanaście lat była jedną ze sztandarowych rynkowych cech tego produktu. WordPerfect dla Windows był dostępny w polskiej wersji językowej jedynie jako WordPerfect 6.1 dla Windows 3.1. Od wersji 10 program zawiera jednak ponownie niektóre polskie narzędzia językowe.
WordPerfect a Unicode.
WordPerfect nawet w ostatniej wersji nie obsługuje standardu Unicode.
Wersje dla systemu DOS potrafiły obsługiwać znaki spoza ASCII za pomocą systemu znaków WordPerfecta, czyli osobnego zestawu znaków zawierających znaki narodowe bądź symbole specjalne.
W wersjach dla Windows zaimplementowano to rozwiązanie poprzez stworzenie zestawów czcionek TrueType o nazwach zaczynających się od liter WP (np. WPMultinationalA Roman) zawierających te znaki – gdy użytkownik wprowadzał taki znak, WordPerfect automatycznie wprowadzał znaczek z odpowiedniego zestawu (ponadto odpowiednio napisano narzędzia językowe).
Okazało się, że powyższe rozwiązanie miało liczne wady:
Ponadto w wersjach WordPerfecta od 8 do 11 przy ich wprowadzaniu na rynek regularnie powielano błąd związany z niewłaściwą konwersją kodów Unicode na znaki WordPerfecta np. przy imporcie plików Worda. Programiści WordPerfecta przy konwersji dwubajtowych kodów znaków Unicode zastosowali automatyczne obcinanie bardziej znaczącego bajtu kodu znaku. Rozwiązanie to dawało poprawne rezultaty dla kodów znaków Unicode do 255 (czyli np. znaków stosowanych w językach zachodnioeuropejskich), ale kompletnie zawodziło w przypadku znaków o kodach &gt; 255 (czyli np. „polskich znaków”), ponieważ tam bardziej znaczący bajt nie jest zerowy. Przy wprowadzaniu kolejnych Service Packów dla danej wersji WordPerfecta błąd ten korygowano, ale i tak przy wprowadzaniu nowej wersji wszystko zaczynało się od początku.
W wersjach WordPerfecta począwszy od 12 (12, X3, X4 i X5) zaczęto wprowadzać obsługę części znaków z zakresu Unicode w podobny sposób, jak w innych edytorach. Obecnie obsługiwane są tak znaki narodowe stosowane w odmianach alfabetu łacińskiego (np. „polskie litery”), alfabet grecki i cyrylica, a także niektóre znaki specjalne (np. matematyczne). W przypadku pozostałych znaków nadal jednak stosowane są znaczki WordPerfecta.
Corel wzbrania się przed wprowadzeniem pełnej obsługi standardu Unicode, ponieważ taki plik byłby nieczytelny dla starszych wersji WordPerfecta (podobnie jak było przy przechodzeniu z Worda 95 na 97, czy w mniejszym stopniu z 2003 na 2007). Plik zapisany w wersji z częściową obsługą Unicode (np. X5) jest możliwy do odczytu przez wersję bez tej możliwości (np. 11) – znaki Unicode nie zostaną właściwie odczytane i użytkownik będzie je musiał poprawić.
Przyczyny marginalizacji WordPerfecta.
Istnieje kilka przyczyn, które doprowadziły do marginalizacji WordPerfecta:

</doc>
<doc id="74371" url="https://pl.wikipedia.org/wiki?curid=74371" title="Saishū heiki kanojo">
Saishū heiki kanojo

 – manga i serial anime, którego autorem jest Shin Takahashi. Serial składa się z 13 odcinków oraz dwóch dodatkowych (OAV), uzupełniających historię o dodatkowy wątek. Manga (zakończona) składa się za to z siedmiu tomów. Na podstawie serialu animowanego został nakręcony film z gatunku romantycznego science fiction o tym samym tytule, można go jednak obejrzeć tylko w Japonii.
Saikano opowiada o historii w czasie bliżej nieokreślonego globalnego konfliktu zbrojnego, skupia się jednakże na dwójce młodych ludzi – Shuuji i Chise, młodej parze zakochanych w sobie licealistów. Jednak krótko po "zawarciu związku" Chise staje się humanoidalną maszyną bojową, bronią ostateczną (Tytuł angielski można przetłumaczyć właśnie jako "Ona, broń ostateczna").
Bohaterowie.
Jest zakochana w Shuuji'm, lecz nie potrafi mu powiedzieć o swoich obawach. "Wykład" robi swojemu chłopakowi w krytycznym momencie dla związku, kiedy Shuuji prawdopodobnie zdradził ją ze swoją dawną miłością – Fuyumi-senpai.
Im dalej w serial, tym większą kontrolę nad Chise przejmuje jej alter-ego maszyny, którą w praktyce pod koniec serialu się stała (doskonały humanoandroid?).
Tragizm Chise polega na nieświadomym wyborze, na początku brzmiącym bardzo dumnie – obrona ojczyzny (choć Chise nie ma raczej woli walki żołnierza, tylko silną podatność na wpływy). Wybór ten ma fatalne skutki dla każdego, ale głównie dla niej i dla Shuuji'ego.
"Akemi" – Przyjaciółka Chise, niewiele wyższa od niej, lecz za to wysportowana, pewna siebie i ekspansywna. Zakochana w Shuuji'm, z którym przyjacielskie kontakty utrzymywała od przedszkola po "bitterend", lecz dopiero przy śmierci zdecydowała się mu wyjawić uczucia. Wcześniej, nie widząc szans na odwzajemnienie, postanowiła "wyjść" z zakochanym w niej Atsushi'm (kolega z "paczki" Shuuji'ego).
"Atsushi" – Kolega Shuuji'ego, żarłoczny, korpulentny (ale w żaden sposób gruby) chłopak. Po długich rozważaniach nad tym, czy rzucić szkołę, decyduje się to zrobić po tym, jak Akemi (w której był zakochany) decyduje się go "przyjąć". Atsushi okazuje się jednak być żołnierzem gorszym bardziej nawet niż kochankiem, podczas pierwszej walki panikuje i chowa się za fasadę budynku, by ostatecznie zginąć w trakcie odwrotu.
"Porucznik Tetsu" – Istotna dla serialu postać drugoplanowa. Do niego kieruje swoje uczucia Chise po nieudanej pierwszej próbie z Shuuji'm. Por. Tetsu jest dla niej emocjonalnym oparciem, opiekunem, kimś, kto "myślał o niej jak o normalnej dziewczynie", oboje zbliżają się do siebie nawet bliżej niż Chise i Shuuji. Widząc niezdecydowanie i rozdarcie Chise podczas sceny miłosnej, por. Tetsu "odsyła" ją do domu, dając lekcję na temat miłości ("Chłopak i dziewczyna stanowią jedność [...] nie ma czegoś takiego jak ranienie się").
Chise przypomina jej jego żonę, on przypominał Chise jej chłopaka (oboje są wysocy, wysportowani, tak samo mówią słowo "idiot(k)a", lecz ich nastawienie – militarne-pacyfistyczne jest zupełnie inne). Sam tak naprawdę żywi podziw dla silnych kobiet, lecz realizuje się jako opiekun "słabej i bezbronnej".
"Mrs Fuyumi" (jap. "Fuyumi-Senpai") – Pierwsza miłość Shuuji'ego, tak samo, jak Chise nieszczególnego wzrostu i niezbyt stabilna emocjonalnie. Często reaguje histerycznie, na samotność reaguje paniką. Jako "zastępstwo" swojego męża, por. Tetsu, używa Shuuji'ego i ostatecznie odrzucona, daje mu także lekcje nauki o miłości ("Bycie dzieckiem jest zabawne, gdy trwa"). Shuuji, który będąc w związku z Chise, odrzucił Fuyumi będąc samotnym, ostatecznie dojrzewa do miłości.
Specyfikacja tego, czym stała się Chise, jest niemożliwa do wykonania. Co prawda Chise przejawia oznaki bycia androidem (działo zamiast ręki, metalowe skrzydła), ale potrafi szybko wrócić do całkowicie ludzkiej postaci (choć nie do końca – Shuuji nie potrafi np. usłyszeć odgłosu bijącego serca u Chise).
Protest przeciw przemocy.
Chise jest niezdarna, nieśmiała, nie należy także do "bystrzaków", ani do wyjątkowo sprytnych osób. W chwili rozpoczęcia serialu ma siedemnaście lat, aczkolwiek każdy, kto patrzy na jej dziecięcą sylwetkę (ok. 155 cm wzrostu) mocno w to powątpiewa. Ma nawyk mówienia "przepraszam" (nawet po zniszczeniu dużego miasta) i łatwo wpada w nastrój depresji bądź w panikę. Jednocześnie staje się bronią, zdolną do zniszczenia wszystkich i wszystkiego. Delikatność i kruchość ustępuje tutaj nieograniczonej w zasadzie sile niszczenia. Podczas aktywacji Chise przechodzi szereg transformacji, które stają się szczególne bolesne, gdy pozostaje bez nadzoru medycznego i technicznego. Do tego kontrastu można doliczyć także bolesne sceny umierania wielu drugoplanowych postaci, jak Akemi, Yukari, szer. Nakamura bądź por. Tetsu.
Krytyka i pochwała uczuć miłosnych u nastolatków.
Głównym zarzutem dla nastolatków jest niestałość i brak kontroli własnej seksualności. Shuuji ucieka do pierwszej miłości (którą nazwał później "złudzeniem wywołanym zalewem hormonów"), śpiąc, a potem sypiając z nią. Porucznik Tetsu z kolei komplementuje swoją dowódczynię (zdrada mentalna) i "randkując" z Chise (choć nie skończyło się to aktem seksualnym, można tu mówić jednakże o zdradzie fizycznej). Jako żołnierz, będący z dala od domu, wydaje się bardziej usprawiedliwiony w serialu niż Shuuji (Sama postać porucznika jest kilkakrotnie bardziej pozytywnie odbierana niż główny bohater). Atsushi, jego kolega, zakochany bez wzajemności Akemi, wykorzystuje w końcu jej nieodwzajemnione uczucia do Shuuji'ego.
Dla nastolatek z kolei zarzutem jest nieumiejętność mówienia wprost o swoich uczuciach. Akemi swoje uczucia wyznaje Shuuji'emu, będąc na skrzydłach Tanatosa, Chise o swoim pociągu seksualnym i życiowej roli kobiety mówi za pomocą swojego mechanicznego alter-ego. Yukari, jedna z drugoplanowych postaci, przebaczenie i zemstę okupuje śmiercią. Yukari szybko po śmierci swojego chłopaka znajduje innego. Jednakże jej słowa "nie ma sensu długo rozpaczać" nie są szczere.
Koncept "niedefiniowania".
Autorzy wyszli z założenia, że nie jest istotne określać broń ostateczną, jak wybór między śmiercią przez wybuch superpotężnej bomby próżniowej lub bomby atomowej. Także przyczyny wojny i strony walczące nie są tu bliżej określone – Wiadomo tylko, że w trakcie serialu Chise uśmierciła anglojęzycznych i niemieckojęzycznych żołnierzy.
Tendencje do "niedefiniowania" są także widoczne w innych aspektach. W trakcie regularnej serii tylko jedna z postaci objawiła swoje nazwisko i jest to trzecioplanowa rola żołnierza oddziału łączności, od którego Chise przywłaszcza motor. W OAV, gdzie pokazano życie Chise od strony koszar i centrum medyczno-laboratoryjnych (a nie jak w serialu – szkoły i miłości), nazwiska mają z kolei drażniący, formalistyczny wydźwięk. Można to określać jako "konieczność fabuły".
Z nazw geograficznych ostało się parę dużych, japońskich miast (zniszczonych całkowicie przez Chise) i jedna zatoka (w dwóch odcinkach OAV).

</doc>
<doc id="74373" url="https://pl.wikipedia.org/wiki?curid=74373" title="Gardafał">
Gardafał

Gardafał, gafelfał, fał gafla – element olinowania ruchomego występujący na jednostkach z ożaglowaniem gaflowym. Służy do stawiania i zrzucania żagla gaflowego poprzez zmianę wysokości przymasztowego końca gafla. Gardafał mocowany jest do gardy gafla.
Podczas stawiania i zrzucania żagli gaflowych korzysta się z dwóch fałów: gardafału, oraz liny obsługującej drugi koniec gafla – pikfału. Przy stawianiu najpierw wybierany jest pikfał, aby unieść pik gafla, następnie gardafał i pikfał jednocześnie. Bloki obu fałów znajdują się blisko topu masztu.

</doc>
<doc id="74379" url="https://pl.wikipedia.org/wiki?curid=74379" title="Praga czeska">
Praga czeska



</doc>
<doc id="74385" url="https://pl.wikipedia.org/wiki?curid=74385" title="InfoCentral">
InfoCentral

InfoCentral ("PIM" = "Personal Information Manager") – program do zarządzania informacją osobistą.
Opracowany w 1993 roku w firmie WordPerfect Corporation. Program wyróżnia się nowatorską ideą łączenia ze sobą dowolnych obiektów i tworzenia z nich zintegrowanych drzew wiedzy (tzw. iBazy, ang. "iBases"). Te dwa elementy - obiekty i połączenia (relacje) - są kluczowymi pojęciami, stosowanymi w programie. Zarówno obiekty, jak i połączenia, można swobodnie definiować zależnie od własnych potrzeb, budując dla nich specjalne formatki.
Powstające w ten sposób bazy danych są sukcesywnie uzupełniane nowymi, o najróżniejszym charakterze, obiektami i połączeniami, i tworzą stopniowo siatkę informacji, którą można przeglądać i która jest zaopatrzona w proste mechanizmy wyszukiwania danych. Do obiektów można również dołączać komentarze, a nawet istniejące na dysku pliki, skojarzone z odpowiednimi aplikacjami. Przy budowie baz danych można się również posługiwać informacjami importowanymi z innych programów. Komentatorzy podkreślają, że tego rodzaju podejście jest wygodne dla osób, które posługują się na co dzień zróżnicowaną i swobodnie kształtowaną informacją (lekarza, prawnika, naukowca, studenta, inżyniera, menedżera, dziennikarza i wielu innych profesji).
Do wad programu można zaliczyć uzależnienie go od ówczesnej wersji przeglądarki internetowej Netscape, co utrudniało współpracę InfoCentrala z innymi przeglądarkami.
Po przejęciu WP Corp. przez firmę Novell 1994 program był dalej rozwijany, natomiast po przejęciu narzędzi biurowych pochodzących z WP Corp. przez firmę Corel, (1996), rozwój programu został zatrzymany w 1997 roku, zaś w jego miejsce pojawił się znacznie uproszczony CorelCENTRAL. Rozwój tej ostatniej aplikacji, krytykowanej przez wielu specjalistów, został ostatecznie wstrzymany, natomiast InfoCentral do dzisiaj jest dostępny jako darmowy program i mimo wielu lat przerwy w dalszym ciągu może funkcjonować w środowisku Windows 9.x, a nawet Windows XP (wersja poprawiona przez M. Koenecke), aczkolwiek odczuwa się brak dostatecznego wsparcia dla współczesnych technik internetowych.
W Internecie spotyka się postulaty nadania programowi statusu open source i oddania go społeczności wolnego oprogramowania, ale na razie postulat ten nie spotkał się z reakcją Corela. Idea łączenia danych leżąca u podstaw konstrukcji programu (opatentowana technika "iConnect") jest jednak w pełni aktualna, zwłaszcza w świecie powszechnie stosowanego hipertekstu, i wymaga jedynie zmodernizowanej implementacji.

</doc>
<doc id="74388" url="https://pl.wikipedia.org/wiki?curid=74388" title="Bruno Abdank-Abakanowicz">
Bruno Abdank-Abakanowicz



</doc>
<doc id="74389" url="https://pl.wikipedia.org/wiki?curid=74389" title="Integraf">
Integraf

Integraf – urządzenie do całkowania graficznego, wyspecjalizowany integrator; przy przesuwaniu wodzika wzdłuż danej krzywej sporządza wykres jej całki nieoznaczonej. W Polsce oryginalne integrafy zbudowali w XIX wieku Wawrzyniec Żmurko i Brunon Abakanowicz. Ten drugi opatentował urządzenie w 1880 i odtąd jego integraf był produkowany przez szwajcarskie przedsiębiorstwo Coradi.

</doc>
<doc id="74390" url="https://pl.wikipedia.org/wiki?curid=74390" title="Mistrzostwa Świata w Piłce Nożnej 2002">
Mistrzostwa Świata w Piłce Nożnej 2002

XVII Mistrzostwa Świata w Piłce Nożnej w 2002 roku zostały rozegrane w dniach 31 maja–30 czerwca w Korei Południowej i Japonii, którym przyznano organizację imprezy w maju 1996 roku. Pierwszy raz w historii mistrzostwa zorganizowane zostały przez dwa kraje i po raz pierwszy poza Europą lub Ameryką. W turnieju zadebiutowały reprezentacje Chin, Ekwadoru, Senegalu, Słowenii.
W finale spotkały się dwie najbardziej utytułowane drużyny mistrzostw świata. Brazylia pokonała Niemcy 2:0, zdobywając swój piąty tytuł. Był to pierwszy mecz tych drużyn w historii tego turnieju. Turcja i Korea Południowa dotarły do półfinału, stając się odpowiednio pierwszą reprezentacją muzułmańską i pierwszą z Azji, które tego dokonały (i w przypadku drużyn z Azji jak do tej pory ostatnią). Aczkolwiek występ Koreańczyków wzbudził duże kontrowersje ze względu na stronniczość sędziów.
Polska po raz pierwszy od 1986 roku zagrała w finałach mistrzostw świata, jednak przegrała dwa pierwsze mecze (z Koreą Płd. 0:2 i Portugalią 0:4). Dopiero w ostatnim meczu pokonała reprezentację USA 3:1. Mimo to zakończyła mistrzostwa na ostatnim miejscu w grupie. Stany Zjednoczone, pomimo porażki w meczu z Polską, zajęły drugie miejsce i awansowały do dalszych gier.
Maskotka mistrzostw.
Maskotką turnieju były trzy postacie: Ato, Nik i Kaz (określani również zbiorowo jako "The Spheriks") – trzej przybysze z miejsca zwanego Atmozone. Najwyższy – żółty Ato symbolizuje trenera. Różowy Nik i niebieski Kaz to dwaj gracze / kibice.
Kwalifikacje.
Do eliminacji przystąpiło 199 drużyn z całego świata, walcząc o 29 wolnych miejsc na turnieju. Trzy zostały już odgórnie zarezerwowane dla gospodarzy (Korea Południowa i Japonia) oraz obrońcy tytułu – Francji. Był to ostatni turniej, w którym obrońca tytułu miał przywilej udziału bez eliminacji. Polska do jej pierwszych od 1986 roku mistrzostw zakwalifikowała się jako pierwsza ze strefy europejskiej.
Koszyki.
Losowanie grup mistrzostw odbyło się 1 grudnia 2001 roku w Centrum Wystawowym BEXCO w koreańskim mieście Pusan.
Faza grupowa.
Legenda do tabelek:
Dwie pierwsze drużyny z każdej grupy awansowały do dalszych gier.
Czas: UTC+9
Faza pucharowa.
UWAGA: W nawiasach podane są wyniki po rzutach karnych
Finał.
 
MISTRZ ŚWIATA 2002
BRAZYLIA PIĄTY TYTUŁ
Strzelcy.
Miano króla strzelców turnieju wywalczył Brazylijczyk Ronaldo z dorobkiem 8 bramek. Mistrz świata pokonywał bramkarza w każdym meczu turnieju z wyjątkiem ćwierćfinału. To największa liczba zdobytych goli przez jednego piłkarza od czasu mistrzostw z 1970, gdy ówczesny król strzelców Gerd Muller zaliczył 10 trafień.
Czerwone kartki.
Na MŚ 2002 arbitrzy pokazali 17 czerwonych kartek. Otrzymali je:

</doc>
<doc id="74391" url="https://pl.wikipedia.org/wiki?curid=74391" title="Układ całkujący">
Układ całkujący

Integrator – ogólnie, urządzenie do całkowania numerycznego lub graficznego (zob. integraf, integrometr); we współczesnym słownictwie technicznym raczej rodzaj całkującego układu elektronicznego (obwód prądu zmiennego, w którym napięcie wyjściowe jest proporcjonalne do całki oznaczonej z napięcia wejściowego).
Idealny układ całkujący odpowiada na sygnał wejściowy formula_1 sygnałem formula_2 według zależności:
Odpowiedzią idealnego układu całkującego na impuls Diraca jest skok jednostkowy. Odpowiedzią idealnego układu całkującego na wartość stałą jest funkcja liniowo zmienna.
Dobrym przybliżeniem układu całkującego jest układ ze wzmacniaczem operacyjnym, pokazany na rysunku.
Dowód.
Prąd płynący przez rezystor R
Prąd płynący przez kondensator C
W żargonie elektronicznym układem całkującym bywa nazywany układ inercyjny pierwszego rzędu złożony z rezystora i kondensatora. W rzeczywistości, napięcie na wyjściu układu (napięcie na kondensatorze) jest opisane równaniem całkowym:
Układ RC zachowuje się zatem jak układ całkujący jedynie w sytuacji gdy kondensator jest rozładowany, czyli gdy formula_12

</doc>
<doc id="74392" url="https://pl.wikipedia.org/wiki?curid=74392" title="Pszenica orkisz">
Pszenica orkisz

Pszenica orkisz ("Triticum spelta" L.), zwyczajowo nazywana orkiszem lub szpelcem – gatunek zboża należący do rodzaju pszenica (rodzina wiechlinowatych). Popularna w średniowieczu, obecnie rzadko uprawiana.
Biologia.
Orkisz jest heksaploidem (6n=42). 
Pszenica orkisz ma niskie wymagania w stosunku do warunków, w których rozwija się i rośnie. Wykazuje się wysoką zdolnością adaptacyjną.
Znaczenie użytkowe.
Roślina jadalna.
Jedno ze zbóż, z którego nasion wytwarza się mąkę – mąkę orkiszową. Jako produkt tradycyjny „Czerkieska mąka orkiszowa” z województwa świętokrzyskiego od 25 marca 2008 widnieje na Liście Produktów Tradycyjnych w kategorii „Warzywa i owoce”.
Chleb produkowany z dodatkiem pszenicy orkisz wykazuje się charakterystycznym „chlebowym” zapachem, dużą objętością oraz pozostaje świeży i miękki przez dłuższy czas. Natomiast chleb wypiekany jedynie z orkiszu ma mniejszą objętość i gorszą strukturę.
Wartość odżywcza.
Wartość odżywcza orkiszu jest bardzo wysoka. Zawiera on wszystkie podstawowe składniki odżywcze potrzebne człowiekowi, takie jak sacharydy, białka, tłuszcze, witaminy oraz substancje mineralne. Ziarno orkiszu zawiera więcej białka (13–17%) niż ziarno pszenicy zwyczajnej. Jest także bogatsze w lepiej przyswajalny gluten. Zawiera małą ilość niektórych aminokwasów, uważanych za niezbędne w diecie człowieka. Szczególnie mało zawiera lizyny i treoniny, ale bogata jest w glutaminę i prolinę.
Uprawa.
W czasach prehistorycznych była uprawiana głównie na Bliskim Wschodzie, a obecnie przede wszystkim w krajach europejskich. Szczególnie rozpowszechniona w południowo-zachodnich Niemczech oraz w Szwajcarii. Jej uprawy znajdują się także w Stanach Zjednoczonych i Kanadzie.
W roku 2012 wpisano do krajowego rejestru pierwszą polską odmianę pszenicy orkisz ozimej o nazwie Rokosz, zaś w 2015 odmianę jarą o nazwie Wirtas. 
Plenność pszenicy orkisz jest ściśle związana z klasą gleby, na jakiej jest uprawiana, zastosowanym nawożeniem i płodozmianem. Zwykle daje niższe plony w porównaniu do pszenicy zwyczajnej, a zawyżanie jej plenności może niekiedy wynikać z faktu, że wydajność plonowania orkiszu jest podawana dla ziarna nieodplewionego. 

</doc>
<doc id="74393" url="https://pl.wikipedia.org/wiki?curid=74393" title="Parabolograf">
Parabolograf

Parabolograf - urządzenie do wykreślania paraboli.
Linki zewnętrzne.
Opis procesu kreślenia krzywej i aplet symulujący ten proces

</doc>
<doc id="74394" url="https://pl.wikipedia.org/wiki?curid=74394" title="Spirograf">
Spirograf



</doc>
<doc id="74399" url="https://pl.wikipedia.org/wiki?curid=74399" title="Budzistowo">
Budzistowo

Budzistowo (do 1948 niem. "Altstadt") – wieś w północno-zachodniej Polsce położona w województwie zachodniopomorskim, w powiecie kołobrzeskim, w gminie Kołobrzeg, nad rzeką Parsętą, 4 km od jej ujścia do morza.
Tereny nad Parsętą oraz przyległe do północnej części wsi zostały objęte obszarem ochrony siedlisk "Dorzecze Parsęty".
Do Budzistowa dochodzi droga powiatowa nr 0282Z z Kołobrzegu, która łączy wieś także z drogą wojewódzką nr 163.
W miejscowości znajduje się filia Biblioteki Publicznej Gminy Kołobrzeg.
Historia.
Historia Budzistowa sięga VIII wieku. To tutaj był zlokalizowany przedlokacyjny Kołobrzeg, na co wskazuje stara niemiecka nazwa miejscowości - "Altstadt" - "Stare Miasto". W połowie IX wieku na terenie obecnej wsi powstał gród, który z czasem stał się centrum polityczno-gospodarczym regionu. Gród był ufortyfikowany. Wokół posiadał wysoki wał drewniano-ziemny, widoczny do dzisiaj. Z upływem lat gród przeradzał się w niewielki ośrodek miejski. Od południa i północy powstawały podgrodzia, oraz mały port nad rzeką.
W połowie X wieku gród wraz z całym Pomorzem znalazł się w granicach państwa Piastów. Pierwszy raz wzmiankowany jest w roku 1000 w kronikach Thietmara jako Kołobrzeg. To właśnie tutaj stała pierwsza katedra kołobrzeska, była ona siedzibą biskupstwa. Ówczesny Kołobrzeg na miejscu dzisiejszego Budzistowa mógł liczyć od dwóch do czterech tysięcy mieszkańców. W początkach XII wieku gród został zdobyty przez Bolesława Krzywoustego, opisał to Gall Anonim, a potwierdziły XX wieczne badania archeologiczne
W roku 1939 wieś zamieszkiwało około 260 osób.
W latach 1950–1998 miejscowość administracyjnie należała do województwa koszalińskiego.
Samorząd mieszkańców.
Gmina Kołobrzeg utworzyła jednostkę pomocniczą – sołectwo "Budzistowo", obejmujące jedynie wieś Budzistowo. Mieszkańcy wyłaniają na zebraniu wiejskim sołtysa oraz radę sołecką. Mieszkańcy Budzistowa wybierają 1 radnego do 15-osobowej Rady Gminy Kołobrzeg.

</doc>
<doc id="74402" url="https://pl.wikipedia.org/wiki?curid=74402" title="Klon jawor">
Klon jawor

Klon jawor, jawor, klon jaworowy ("Acer pseudoplatanus" L.) – gatunek drzewa z rodziny mydleńcowatych ("Sapindaceae"). Występuje naturalnie w środkowej Europie i północnym Kaukazie, poza tym zawleczony.
Zasięg geograficzny.
Występuje dziko na kontynentach:
Ponadto introdukowany na inne obszary Europy i Azji, także do Australii, Nowej Zelandii, Ameryki Południowej i na Wyspy Kanaryjskie.
W Polsce występuje głównie w lasach górskich, wyżynnych i mieszanych na pogórzu. Na nizinach zwykle w sztucznych nasadzeniach jako drzewo parkowe i alejowe, rozprzestrzenia się z nasadzeń. Rzadki już tylko w północno-wschodniej części kraju.
Ekologia.
Jawor rośnie na wyżynach, 500–1500 m n.p.m. Lubi glebę wilgotną i głęboką (szczególnie mady). Razem z bukiem i jodłą stanowi ważny składnik lasów regla dolnego, pospolity w Sudetach, Karpatach, na południu i zachodzie kraju; gdzie indziej sadzony. Gatunek charakterystyczny dla lasów ze związku "Tilio platyphylli-Acerion pseudoplatani".

</doc>
<doc id="74403" url="https://pl.wikipedia.org/wiki?curid=74403" title="Matt Dillon">
Matt Dillon

Matt Dillon, właśc. Matthew Raymond Dillon (ur. 18 lutego 1964 w New Rochelle) – amerykański aktor i reżyser filmowy.
Życiorys.
Wczesne lata.
Urodził się w New Rochelle w rodzinie rzymskokatolickiej Paula Dillona, menedżera inwestycyjnego i portrecisty, i Mary Ellen Dillon. Wychowywał się w hrabstwie Westchester wraz z czterema braćmi: starszym Paulem (ur. 1962) oraz młodszymi – Kevinem (ur. 19 sierpnia 1965), znanym z roli Johnny’ego „Dramy” Chase’a w serialu "Ekipa", Timothym (ur. 1969) i Brianem (ur. 1972) oraz młodszą siostrą Katy (ur. 1966). Większość jego przyjaciół pochodziło z rodzin dysfunkcyjnych, ale jego rodzice byli szczęśliwym małżeństwem klasy średniej irlandzkich katolików.
Kariera.
Został dostrzeżony przez łowców talentów, którzy podczas pobytu w gimnazjum Hommocks School w poszukiwaniu nowych twarzy do filmu niskobudżetowego Warner Bros. zwrócili na niego uwagę i zaproponowali mu kluczową rolę Richiego White’a w dramacie kryminalnym Jonathana Kaplana "Nad krawędzią" ("Over the Edge", 1979). Jego pozycję w filmowym świecie ugruntowały role zbuntowanych nastolatków w dwóch obrazach Francisa Forda Coppoli z 1983: "Outsiderzy" ("The Outsiders") i "Rumble Fish". Szybko okazał się niezwykle wszechstronnym aktorem, który równie dobrze sprawdził się w repertuarze dramatycznym ("Miasto gniewu") jak i komediowym ("Sposób na blondynkę", "O czym marzą faceci"). Za najlepszą i najbardziej dojrzałą jego rolę z lat 80. uchodzi jednak kreacja charyzmatycznego przywódcy grupy narkomanów w "Narkotykowy kowboj" (1989) Gusa Van Santa, uhonorowana w 1990 nagrodą Independent Spirit Award.
W następnej dekadzie równie często pojawiał się na kinowym ekranie. Zagrał m.in. w rozgrywających się w Seattle w czasach triumfu grunge’u "Samotnikach" (1992), "Za wszelką cenę" (1995), "Białym aligatorze" (1996; reżyserski debiut Kevina Spacey) i kryminale "Dzikie żądze" (1998). W 2002 zadebiutował jako reżyser dramatem kryminalnym "Miasto duchów", był także współautorem scenariusza tego filmu. W 2006 za rolę rasistowskiego policjanta w "Mieście gniewu" zdobył nominację do Oscara. Wcześniej wystąpił w opartym o autobiograficzną prozę Charlesa Bukowskiego "Factotum" (2005) zagrał Henry’ego Chinaskiego, alter ego amerykańskiego pisarza.
Zasiadał w jury konkursu głównego na 77. MFF w Wenecji (2020).

</doc>
<doc id="74404" url="https://pl.wikipedia.org/wiki?curid=74404" title="Starawieś">
Starawieś

Starawieś – wieś w Polsce położona w województwie mazowieckim, w powiecie węgrowskim, w gminie Liw.
Wieś "Starą Wieś" posiadał w 1673 roku starosta warszawski i referendarz koronny Jan Dobrogost Krasiński, leżała w ziemi drohickiej województwa podlaskiego w 1795 roku. Do 1954 roku istniała gmina Stara Wieś. W latach 1975–1998 miejscowość należała administracyjnie do województwa siedleckiego. Rozporządzenie MSWiA z 2003 roku przywróciło miejscowości ze "Stara Wieś" na historyczną nazwę "Starawieś". Na drogowskazach można także spotkać "Starowieś".
Wieś jest siedzibą rzymskokatolickiej parafii św. Michała Archanioła.
Położenie.
Około 9 kilometrów na północny zachód od Węgrowa. Leży nad przepływającą tu dość szeroko rzeką Liwiec (lewy dopływ Bugu), przy dawnym trakcie handlowym prowadzącym z Łukowa przez Węgrów do Gdańska.
Historia.
Pierwsze wzmianki o miejscowości pochodzą z 1473 roku, gdy wymieniana jest jako Jakimowice (Jachimowice), będące własnością Stanisława [Kossowskiego] z Kos(s)owa. W XVI wieku otrzymała nazwę "Starawieś", w późniejszym czasie (od XIX wieku) pisaną rozdzielnie: "Stara Wieś". W niektórych późniejszych wzmiankach (ok. 1711 roku) występuje także pod nazwą Krasny Dwór.
W XVI wieku wieś oraz puszcza starowiejska wchodziły w skład posiadłości węgrowskiej, należącej do możnego litewskiego rodu Kiszków. Po małżeństwie w 1593 roku hetmana polnego litewskiego Krzysztofa Radziwiłła z Elżbietą z Ostrogskich Kiszczyną przechodzi w posiadanie Radziwiłłów.
Wtedy to Węgrów otrzymał liczne przywileje, a Starawieś stała się rezydencją rodu aż do 1664 roku, w którym Bogusław Radziwiłł sprzedał ją Janowi Kazimierzowi Krasińskiemu, podskarbiemu wielkiemu koronnemu. W 1762 roku, jako wiano żony Barbary Krasińskiej przeszła na własność Michała Świdzińskiego. Następnymi właścicielami byli Ossolińscy (do 1811) i Jezierscy. W 1840 Maria Jezierska wyszła za mąż za rosyjskiego księcia Sergiusza Golicyna, który dzięki temu stał się kolejnym właścicielem Starejwsi. W 1879 dobra starowiejskie ponownie przeszły w posiadanie rodziny Krasińskich, którzy w 1905 sprzedali majątek Aleksandrowi Gerliczowi. W 1912 posiadłość została kupiona przez Macieja Radziwiłła. Ostatnimi właścicielami Starejwsi (do 1945 roku) byli Franciszek Radziwiłł i Zofia de Gren z Wodzickich Radziwiłłowa. W czasie okupacji cały majątek został zajęty przez Niemców, a po wojnie znacjonalizowany.
W dniach 4-7 września 1939 ze znajdującego się tu lotniska polowego załogi XV Dywizjonu Bombowego na samolotach PZL-37 Łoś dokonały największego w czasie wojny obronnej nalotu bombowego na niemieckie kolumny pancerne w rejonie Piotrkowa Trybunalskiego i Różana, co upamiętnia pomnik przy drodze do Węgrowa.
10 września 1939 Starawieś została zbombardowana przez lotnictwo niemieckie. W 1944 roku wojska radzieckie splądrowały i ograbiły pałac. Po II wojnie światowej majątek przejął Skarb Państwa. W latach 70. XX wieku w zabudowaniach pałacowych przeprowadzono gruntowne prace renowacyjne i przekazano je na potrzeby reprezentacyjne NBP.
Starawieś oczami poetów.
Piękno Starejwsi, a szczególnie starowieskiego pałacu, opiewali między innymi: Adam Mickiewicz, Bolesław Leśmian, Konstanty Ildefons Gałczyński, Julian Tuwim. Pisali o niej Juliusz Słowacki i Cyprian Kamil Norwid, a nawet Władysław Broniewski.

</doc>
<doc id="74407" url="https://pl.wikipedia.org/wiki?curid=74407" title="Jawor (drzewo)">
Jawor (drzewo)



</doc>
<doc id="74408" url="https://pl.wikipedia.org/wiki?curid=74408" title="Święta Katarzyna">
Święta Katarzyna



</doc>
<doc id="74410" url="https://pl.wikipedia.org/wiki?curid=74410" title="Kazimierz Tetmajer">
Kazimierz Tetmajer



</doc>
<doc id="74412" url="https://pl.wikipedia.org/wiki?curid=74412" title="Nauru">
Nauru

Nauru (ang. "Nauru", nauruański "Naoero"), oficjalnie Republika Nauru (ang. "Republic of Nauru", nauruański "Republik Naoero") wcześniej nazywana "Pleasant Island" – wyspiarskie państwo położone w zachodniej części Oceanu Spokojnego, w Mikronezji, w odległości około 42 km na południe od równika. Jest obecnie najmniejszą republiką na świecie, zarówno pod względem wielkości (21,3 km kwadratowych), jak i liczby ludności (około 12 500 mieszkańców) oraz trzecim, po Monako i Watykanie, najmniejszym państwem na świecie. Wielkość wyłącznej strefy ekonomicznej wynosi 308 480 km², natomiast powierzchnia wód terytorialnych to 41 km².
Zasiedlone przez ludy Mikronezji i Polinezji, Nauru zostało zaanektowane przez Cesarstwo Niemieckie w 1888 i pozostawało jego kolonią do 1914, gdy zajęły je wojska australijskie. Po I wojnie światowej Nauru stało się terytorium mandatowym kategorii C Ligi Narodów, administrowanym przez Wielką Brytanię. Podczas II wojny światowej Nauru było okupowane przez wojska japońskie.
Po zakończeniu wojny Nauru zostało przekształcone w terytorium powiernicze ONZ i jako jedyne było administrowane przez trzy państwa: Australię, Nową Zelandię oraz Wielką Brytanię. Państwo ogłosiło swoją niepodległość 31 stycznia 1968 roku.
W pierwszej połowie XX wieku Nauru całkowicie utrzymywało się z wydobycia fosforytów. Na Nauru znajdowały się wówczas jedne z największych złóż tych skał na świecie. Przed uzyskaniem przez wyspę niepodległości eksploatowały je Australia (w ramach British Phosphate Commission), a przedtem też Wielka Brytania i Niemcy. Jednakże po proklamowaniu niepodległości rząd znacjonalizował złoża, powołując do życia Nauruańską Korporację Fosforytową (NPC) w celu podjęcia ich eksploatacji. Z tego powodu w latach sześćdziesiątych i siedemdziesiątych XX wieku Nauru mogło się cieszyć z jednego z najwyższych dochodów na jednego mieszkańca na świecie.
W latach osiemdziesiątych rezerwy złóż zaczęły się wyczerpywać, jednocześnie środowisko na wyspie zostało poważnie naruszone, co z kolei przełożyło się na niestabilność rządów. W latach dziewięćdziesiątych Nauru stało się rajem podatkowym, przez co w pierwszym dziesięcioleciu XXI wieku znalazło się pod presją organizacji zwalczającej pranie brudnych pieniędzy. Na skutek nieudanych inwestycji i korupcji rządu zyski wypracowane w poprzednich dekadach zostały roztrwonione, a głównym źródłem dochodów na wyspie stała się pomoc od australijskiego rządu.
Najwyższym organem ustawodawczym na Nauru jest 19-osobowy parlament, a najwyższym organem wykonawczym rada ministrów, składająca się zwykle z pięciu ministrów ze stojącym na czele prezydentem (będącym jednocześnie szefem rządu). W przeszłości na Nauru istniały także: Rada Wodzów Nauru, Lokalna Rada Samorządowa Nauru oraz Rada Legislacyjna Nauru.
Etymologia.
Podobnie jak dziś, w przeszłości Naurańczycy zwali wyspę "Naoero". Niemiecki uczony Paul Hambruch, który odwiedził wyspę w latach 1909–1910, sformułował etymologię nazwy. Według niego "Naoero" (inna wersja: "Anáoero") po przetłumaczeniu oznacza "Idę na plażę" (niem. "Ich gehe an den Strand").
Wyspa posiadała również inne nazwy. Angielscy koloniści, przebywający na wyspie do czasu jej aneksji przez Niemcy w 1888 roku, mówili na nią "Wyspa Przyjemna" (ang. "Pleasant Island"). Niemcy nazywali ją zaś "Nawodo" i "Onawero". Pisownia później została zmieniona na "Nauru", by ułatwić wymowę osobom anglojęzycznym.
Geografia.
Nauru jest małą (21,3 km²), owalną wyspą położoną w zachodniej części Oceanu Spokojnego, około 42 kilometrów na południe od równika. Długość jej linii brzegowej wynosi około 19 kilometrów. Najbliższą wyspą jest Banaba, oddalona od Nauru o 306 kilometrów.
Obecność rafy uniemożliwia zbudowanie portu, jednak utworzono 16 sztucznych kanałów dla małych łodzi. Większą część wyspy zajmuje wewnętrzny płaskowyż (wśród mieszkańców kraju znany jako "Topside") opadający stromo ku wybrzeżom. Jego najwyższym punktem jest Command Ridge wznoszący się na 71 m n.p.m.
Nauru posiadało jedne z największych złóż fosforytów na świecie (podobnie jak Banaba i Makatea). Wieloletnie wydobycie surowca odbiło się niekorzystnie na środowisku wyspy, pozostawiając jałowy teren ze szczytami (ang. "coral pinnacle") dochodzącymi do 15 metrów w środkowej części płaskowyżu. Wydobycie fosforytów doprowadziło do zniszczeń 80–90% powierzchni wyspy. Zniszczonych terenów nie rekultywowano. Pod koniec XX wieku około 80% powierzchni wyspy przypominało "krajobraz księżycowy".
Fauna i flora.
Środowisko przyrodnicze wyspy z powodu jej izolacji, niewielkich rozmiarów i niewielkiego zróżnicowania siedlisk jest ubogie, a wielka skala antropogenicznych przekształceń jej krajobrazu spowodowała znaczne w nim straty. Szkody w środowisku są skutkiem długotrwałego osadnictwa, znacznych zniszczeń wojennych, pokrycia wyspy w przeszłości rozległymi plantacjami kokosowymi i w końcu działalności górniczej. Znanych jest stąd 60 gatunków rodzimych roślin naczyniowych, przy czym w związku z zawleczeniem znacznej liczby gatunków obcych rodzime gatunki stanowią współcześnie 16,5% flory. Brak tu endemitów. Uprawy warzyw i owoców zajmują 100 ha. Na terenach pokopalnianych następuje sukcesja roślinności i takie wtórnie pokryte szatą roślinną tereny zajmują 63% powierzchni wyspy. Stosunkowo najlepiej zachowana i zróżnicowana szata roślinna występuje w pasie przybrzeżnym, zajmującym około 150-300 metrów, oraz w okolicach jeziora Buada Lagoon.
Fauna Nauru jest uboga. Wszystkie ssaki zostały sprowadzone na wyspę przez ludzi. Występują tu szczury polinezyjskie, koty, psy, świnie i kury. Jedynymi gadami są jaszczurki. Na wyspie żyje 27 gatunków ptaków, wśród których jeden jest endemiczny – trzciniak samotny (łac. "Acrocephalus rehsei"). Występuje wiele owadów i bezkręgowców, m.in. pięć gatunków motyli, pięć gatunków chrząszczy, dwa gatunki pasikoników, sześć ważek, cztery gat. komarów, jeden gat. pluskwaków, pięć pająków oraz pięć ślimaków. W wodach wokół wyspy bytuje wiele gatunków rekinów, jeżowców, małży, krabów i innych zwierząt morskich.
Geologia.
Podstawę wyspy stanowi skorupa oceaniczna. Uformowanie się podmorskiego wyniesienia, którego kulminacją jest wyspa, było skutkiem ruchów płyty tektonicznej oraz aktywności wulkanicznej. Stało się to około 132 milionów lat temu w okresie kredy. Wyspa jest dawnym kraterem wulkanicznym, stąd głównym składnikiem jej podłoża jest bazalt.
Szczyt wulkanu pozostawał poniżej poziomu morza, ale był wystarczająco płytko, aby stać się podstawą do powstania i wzrostu kolonii koralowców, które utworzyły skały budujące wyspę. Stopniowe podnoszenie się masy lądu spowodowało wypiętrzenie wyspy.
Gruba warstwa fosforytów na centralnym płaskowyżu może pochodzić z trzech źródeł: skał osadowych osadzonych w środowisku morskim w wyniku ich wytrącania się z wody morskiej, skał magmowych oraz guano, jednak najbardziej prawdopodobne jest wytrącenie z roztworu wody morskiej. Początkowo zasoby złoża fosforytów wynosiły około 90 milionów ton. Złoża fosforytów bogate są w minerały kadmu i cynku.
Wybrzeże wyspy zostało uformowane przez erozyjne działanie fal morskich oraz jest efektem rozwoju koralowców, które tworzą rafy otaczające piaszczyste plaże.
Hydrologia i gleby.
Na wyspie nie ma rzek. W południowo-zachodniej części wyspy, w odległości około 1,3 km od wybrzeża, położone jest małe jezioro Buada Lagoon zasilane przez wodę opadową. W okręgu Yaren znajduje się małe jezioro podziemne Moqua Well, z którego pobierana woda służy do spłukiwania toalet w budynkach rządowych.
Jednym z problemów na wyspie jest brak wody pitnej. Działa zakład odsalania wody morskiej, jednak ze względu na wysokie koszty energii elektrycznej często nie pracuje. Podczas pory deszczowej mieszkańcy gromadzą wodę w zbiornikach, by wykorzystać ją do podlewania ogrodów oraz dla zwierząt. W okresie pory suchej woda jest importowana na statkach z Australii.
Żyzne gleby występują wokół jeziora Buada Lagoon. Gleba na obszarach przybrzeżnych wyspy posiada miąższość 25 centymetrów. W innych rejonach wyspy miąższość gruntów ornych wynosi 10-30 centymetrów.
Klimat.
Klimat Nauru jest monsunowy równikowy, gorący. W ciągu dnia temperatura waha się od 26 stopni do 35 stopni w skali Celsjusza, natomiast w nocy – między 22 a 28 stopni. Z powodu El Niño występują zróżnicowane sumy opadów i okresowe susze. Pora deszczowa występuje od listopada do lutego. Każdego roku na wyspie suma opadów wynosi około 200 cm, przy niewielkim odpływie. Średnia wilgotność wynosi 80%.
W związku z globalnym ociepleniem, znaczny wzrost poziomu morza może grozić zalaniem wyspy. Według projektu "Intergovernmental Panel on Climate Change", poziom oceanu może wzrosnąć o 0,5 metra do roku 2100. Wówczas część infrastruktury wyspy będzie narażona na powodzie. Z tego powodu został wdrożony program ochrony środowiska. Sekretarz generalny Organizacji Narodów Zjednoczonych, Ban Ki-moon w 2009 roku zwołał szczyt, na którym dyskutowano o zmianach klimatu. Przemawiał na nim również prezydent Nauru, Marcus Stephen.
Historia.
Nauru zostało zasiedlone przez Mikronezyjczyków oraz Polinezyjczyków około 3000 lat temu. W okresie przedkolonizacyjnym zamieszkiwało ją 12 plemion, które są obecnie reprezentowane przez dwunastoramienną gwiazdę na fladze Nauru.
W 1798 roku John Fearn, płynąc na statku wielorybniczym "Hunter" z Nowej Zelandii w kierunku Chin, odkrył Nauru. Nazwał ją "Przyjemną Wyspą" (ang. "Pleasant Island") ze względu na atrakcyjne warunki naturalne oraz życzliwość Naurańczyków.
Naurańczycy utrzymywali się głównie z kokosów, owoców "Pandanus tectorius" oraz ryby chanos, którą zaaklimatyzowali do słodkowodnych warunków Buada Lagoon. Na wyspie rósł również chlebowiec różnolistny, jednak długotrwałe susze spowodowały wymarcie rośliny.
Wraz z pojawieniem się na wyspie broni palnej wszelkie spory między plemionami zaczęły być rozstrzygane za jej pomocą. Rozpętała się również wojna domowa. Wojna zaczęła się w 1878 roku, gdy jeden z ważnych wodzów został przypadkowo postrzelony podczas ślubu. Wypadek doprowadził do eskalacji konfliktu, wiele rodzin chciało się zemścić na swoich wrogach. Podczas wojny nieduże grupy uzbrojonych Naurańczyków niepostrzeżenie wdarły się na terytorium innych mieszkańców i zabijały ludzi, w tym kobiety i dzieci. Zmiany społeczne spowodowane przez wojnę doprowadziły do wprowadzenia monarchii; jednym z królów był Aweida. Niestabilność na wyspie miała znaczący wpływ na handel i ludność, której liczba zmniejszyła się z 1400 mieszkańców w 1843 roku do 900 osób w 1888 roku.
Wojna domowa ustała dopiero po aneksji Nauru przez Cesarstwo Niemieckie w 1888 roku i włączeniu w skład Protektoratu Wysp Marshalla. Wyspę nazywano wówczas Nawodo lub Onawero. W 1888 roku przybyli również chrześcijańscy misjonarze z Wysp Gilberta. W 1900 roku badacz Albert Fuller Ellis odkrył na Nauru bogate złoża fosforytów.
W 1906 roku przedsiębiorstwo Pacific Phosphate Company podpisało umowę z Niemcami, na mocy której otrzymało prawo do eksploatowania ich złoża. Pierwszy transport miał miejsce w 1907 roku.
Po wybuchu I wojny światowej, 6 listopada 1914 roku, wyspa została przejęta przez wojska australijskie. Po wojnie Wielka Brytania otrzymała od Ligi Narodów mandat powierniczy nad tym terytorium, którym zgodziła się podzielić z Australią i Nową Zelandią. W 1920 roku firma British Phosphate Commission przejęła Pacific Phosphate Company i eksploatacją złóż zajęli się Brytyjczycy.
W 1940 roku niemiecki krążownik pomocniczy HSK Komet zatopił u wybrzeży Nauru 5 statków handlowych oraz ostrzelał wyspę, dokonując zniszczeń w jej infrastrukturze. W 1941 roku po tym, jak Japończycy zajęli pobliskie Wyspy Gilberta, British Phosphate Commission (BPC) postanowiła ewakuować swoich pracowników z wyspy. Dla tego celu przeznaczono francuski statek z Nowych Hebrydów.
Od 26 sierpnia 1942 roku wyspa znajdowała się pod okupacją japońską. W 1943 roku przymusowo przesiedlono 1200 Naurańczyków na Wyspy Chuuk. 463 z nich zginęło. 13 września 1945 roku, kiedy do wyspy podpłynęła australijska fregata HMAS „Diamantina”, japoński garnizon skapitulował.
Po wojnie BPC udało się wynegocjować repatriację Naurańczyków na Nauru. Zostali oni przetransportowani statkiem BPC "Trienza" w styczniu 1946 roku.
W 1947 roku Nauru otrzymało status terytorium powierniczego ONZ pod zarządem australijskim. W grudniu 1951 roku powstała Lokalna Rada Samorządowa Nauru, a w styczniu 1966 roku powstała Rada Legislacyjna Nauru. W styczniu 1968 roku obradowała konstytuanta, wybrana w specjalnych wyborach w grudniu 1967 roku. 31 stycznia 1968 roku Nauru, prowadzone przez prezydenta-założyciela Hammera DeRoburta, ogłosiło niepodległość. W 1967 roku Naurańczycy zakupili aktywa BPC i w 1970 roku kontrola nad wydobyciem fosforytów przeszła w ręce lokalnej Nauruańskiej Korporacji Fosforytowej. Wpływy z wydobycia fosforytów dały mieszkańcom wyspy jeden z najwyższych standardów życia na świecie.
W 1989 roku Nauru pozwało Australię do Międzynarodowego Trybunału Sprawiedliwości za działalność australijskiej administracji wyspy, a w szczególności za nieudolność w zapobiegnięciu szkód w środowisku naturalnym przez wydobycie fosforytów.
Sprawa doprowadziła do ugody, zawartej 20 sierpnia 1993 roku, która nakazywała Australii zapłacenie Nauru rekompensaty w postaci 107 milionów dolarów australijskich.
Malejące zasoby fosforytów doprowadziły do upadku ekonomicznego, co z kolei pociągnęło za sobą polityczną niestabilność od połowy lat 80. Między 1989 a 2003 rokiem na Nauru miało miejsce siedemnaście zmian rządu – między 1999 a 2003 rokiem seria wyborów oraz wotum nieufności spowodowały, że dwie osoby, René Harris oraz Bernard Dowiyogo, rządziły na przemian krajem. Dowiyogo zmarł w marcu 2003 roku, natomiast na prezydenta, po tymczasowym okresie urzędowania Deroga Gioury został wybrany Ludwig Scotty. 1 października 2004 roku Ludwig Scotty ogłosił na wyspie stan wyjątkowy i rozwiązał parlament, który nie był w stanie przyjąć budżetu na następny rok.
23 października 2004 Scotty rozpisał nowe wybory prezydenckie, które następnie wygrał.
W grudniu 2004 roku wysłano 10 tysięcy ton fosforytów do Korei Południowej. Była to pierwsza wysłana porcja fosforytów od kilku miesięcy. Od grudnia 2005 roku do września 2006 Nauru zostało częściowo odcięte od zewnętrznego świata gdy Air Nauru, jedyna linia lotnicza na wyspie zawiesiła swoją działalność po trwającym od 2002 roku konflikcie z amerykańskim bankiem Export-Import. W owym okresie do Nauru można się było dostać tylko statkami. Linie lotnicze wznowiły działalność pod nazwą Our Airline na skutek pomocy pieniężnej otrzymanej z Tajwanu. Zakupiono także nowy samolot Boeing 737-300.
25 sierpnia 2007 roku mieszkańcy wyspy wybrali nowy parlament. Scotty ponownie został prezydentem, zaś jego zwolennicy otrzymali piętnaście z osiemnastu miejsc w Parlamencie. W listopadzie 2007 roku wybuchł nowy kryzys polityczny, spowodowany oskarżeniami administracji prezydenta o korupcję. W rezultacie 19 grudnia 2007, po wotum nieufności dla Scotty’ego, nowym szefem państwa został wybrany Marcus Stephen.
W 2010 roku odbyło się referendum, w którym mieszkańcy mieli zadecydować, czy poprzeć zmianę konstytucji. Jedną z głównych modyfikacji była możliwość bezpośredniego wyboru prezydenta przez obywateli. Obywatele zdecydowanie opowiedzieli się przeciw zmianie konstytucji. Spośród 4400 głosujących prawie 3000 zagłosowało przeciw (ok. 68%). Frekwencja wyborcza wyniosła 78%.
W 2016 roku zniesiono karę śmierci za wszystkie przestępstwa.
Polityka.
Nauru jest republiką. Konstytucja Nauru została przyjęta 29 stycznia 1968, następnie zmieniona 17 maja 1968. Forma rządów opiera się na bazie modelu westminsterskiego. Głową państwa jest prezydent.
Parlament Nauru, który od 2013 roku liczy 19 członków (wcześniej 18), jest wybierany co trzy lata na podstawie ordynacji większościowej. Głosowanie w wyborach jest możliwe dla każdego obywatela wyspy, który ukończył dwudziesty rok życia. Na początku każdej kadencji parlament wybiera prezydenta, który równocześnie pełni funkcję szefa rządu. Wówczas prezydent wybiera spośród członków parlamentu czterech lub pięciu ministrów. Kandydaci ubiegający się o urząd są zwykle niezależni.
Od 1992 roku działa Rada Wyspy Nauru (ang. "Nauru Island Council"), która koncentruje swoje wysiłki na działaniach lokalnych. Członek Rady Wyspy Nauru nie może być jednocześnie członkiem parlamentu.
Wszyscy Naurańczycy mają pełne prawa dzierżawy gruntu, która jest własnością rodzin lub pojedynczych osób. Obcokrajowcy nie mogą być właścicielami ziemi.
Nauru posiada złożony system prawny. Sąd Najwyższy, na czele którego stoi prezes, ma pierwszorzędne znaczenie w kwestii konstytucyjnych. Parlament nie może uchylać decyzji sądów, ale możliwe jest, aby w następstwie dalszej rozprawy w Sądzie Apelacyjnym, sprawę przenieść do Sądu Najwyższego w Australii.
Sądy niższej instancji to Sąd Okręgowy i Sąd Rodzinny.
Państwo nie posiada własnych sił zbrojnych. Zgodnie z umową, obrona Nauru jest obowiązkiem Australii. Na wyspie działa jedynie policja.
Partie polityczne.
W kraju istnieją partie polityczne tworzone ad hoc. Partie te czasem łączą się w tymczasowe koalicje dotyczące konkretnych spraw. Polityka Nauru oparta jest głównie na wzajemnej lojalności między politykami.
Na Nauru działają trzy partie polityczne:
Okręgi wyborcze.
Nauru dzieli się na osiem okręgów wyborczych, z których wybierani są członkowie do parlamentu Nauru:
Prawa człowieka.
Zgodnie z raportami Departamentu Stanów Zjednoczonych USA, na Nauru przestrzegane są prawa człowieka. Nie odnotowano żadnych doniesień na temat tortur, zabójstw politycznych, więźniów politycznych, ograniczeniach wolności słowa czy innych poważnych naruszeń praw człowieka. Jedyne więzienie w kraju spełniało międzynarodowe standardy.
Stosunki międzynarodowe.
Po uzyskaniu niepodległości w 1968 roku, Nauru przystąpiło do Wspólnoty Narodów jako Specjalny Członek. Pełnoprawnym członkiem stało się w 1999 roku.
Nauru zostało przyjęte do Azjatyckiego Banku Rozwoju w 1991 roku. W 1999 roku, jako 187. państwo zostało przyjęte do Organizacji Narodów Zjednoczonych, natomiast pierwszym przedstawicielem republiki w organizacji został Vinci Clodumar. Nauru jest ponadto członkiem Forum Wysp Pacyfiku (ang. "Pacific Islands Forum"), Wspólnoty Pacyfiku, Pacific Regional Environment Programme (SPREP), Pacific Islands Applied Geoscience Commission, Atmospheric Radiation Measurement oraz Komisji Gospodarczo-Społecznej Narodów Zjednoczonych ds. Azji i Pacyfiku.
Nauru utrzymuje przyjazne stosunki dyplomatyczne z Unią Europejską. Państwa członkowskie UE pomagają temu pacyficznemu państwu w sektorze energetyki.
W sierpniu 1995 roku Nauru zawiesiło stosunki dyplomatyczne z Francją po tym, jak ta przeprowadziła testy broni jądrowej w atolach Mururoa oraz Fangataufa w Polinezji Francuskiej. Jednak 15 grudnia 1997 roku stosunki zostały przywrócone po ogłoszeniu przez francuski rząd zakazu testów broni jądrowej w regionie. Ówczesny prezydent Nauru, Kinza Clodumar, docenił pomoc Francji dla niewielkich państw w centralnej i południowej części Oceanu Spokojnego.
Państwo utrzymuje bliskie stosunki dyplomatyczne z Australią. Umowa pomiędzy oboma państwami przewiduje pomoc finansową dla Nauru – w tym pomoc Sekretarza Finansów w zakresie przygotowywania budżetu, także doradców w zakresie rybołówstwa, zdrowia i edukacji. Konsultanci australijscy odpowiedzialni są również za kształtowanie budżetu wyspy, doradztwo techniczne na temat reform gospodarczych wyspy, niezbędnych do poprawy zarządzania finansami. Eksport z Australii do Nauru wyniósł w 2008 roku 21,27 mln dolarów amerykańskich (głównie żywności, napojów, energii, leków), zaś import z Nauru w tym samym okresie wyniósł 12,2 miliona dolarów (głównie fosforytów).
W latach 2001–2008 między państwami funkcjonował program "Pacific Solution". W jego ramach na Nauru kierowano wielu uchodźców politycznych szukających azylu w Australii. Program, stworzony przez konserwatywny rząd premiera Johna Howarda, stanowił dodatkowe źródła dochodów dla władz i obywateli, kreując nowe miejsca pracy. W 2001 do centrum dla uchodźców na wyspie przetransportowanych zostało ok. 1,2 tys. Afgańczyków, próbujących nielegalnie przedostać się na kontynent australijski. Pozostali oni na Nauru do 2006. W tym samym roku w centrum umieszczonych zostało siedmiu Birmańczyków. Od marca 2007 do lutego 2008 na wyspie przebywało jeszcze 82 Lankijczyków. Program zakończony został w lutym 2008, po dojściu do władzy socjaldemokratycznego premiera Kevina Rudda. Zamknięcie centrum spowodowało kryzys w gospodarce wyspy i znaczny wzrost bezrobocia. Program stanowił bowiem źródło utrzymania dla ok. 1 tys. Naurańczyków (10% populacji kraju), a bezpośrednio pozbawił pracy ok. 100 osób.
Nauru wykorzystywało swoją pozycję jako członka Organizacji Narodów Zjednoczonych w celu uzyskania wsparcia finansowego od różnych państw. Dotyczyły to jego wzajemnych relacji z Republiką Chińską oraz Chińską Republiką Ludową i polegało na zmianie stanowiska w sprawie uznania politycznego statusu Tajwanu. 21 lipca 2002 roku, po ponad 20 latach uznawania Republiki Chińskiej, Nauru podpisało porozumienie o kontaktach dyplomatycznych z ChRL, która w zamian zobowiązała się do przekazania wyspie 130 milionów dolarów amerykańskich pomocy finansowej. W odpowiedzi Tajwan zerwał stosunki dyplomatyczne z Nauru dwa dni później. Najmniejsza republika na świecie przywróciła stosunki z Tajwanem 14 maja 2005 roku. Powodem wznowienia relacji była pomoc gospodarcza zaoferowana przez tajwański rząd, w konsekwencji nastąpiło zerwanie relacji z Chińską Republiką Ludową.
W 2008 roku, po ogłoszeniu deklaracji niepodległości przez Kosowo, Nauru oficjalnie uznało jego suwerenność. Natomiast 15 grudnia 2009 roku Nauru stało się czwartym krajem na świecie, który uznał niepodległość Abchazji, a dzień później Osetii Południowej. Rosyjski dziennik "Kommiersant" napisał, iż na skutek uznania niepodległości wyżej wymienionych rejonów Gruzji Rosja miała obiecać pomoc finansową dla republiki w wysokości 50 mln USD (2500 dolarów na jednego mieszkańca wyspy), jednak Ministerstwo Spraw Zagranicznych Federacji Rosyjskiej nie potwierdziło tej informacji. Porozumienie o nawiązaniu stosunków między Nauru i Abchazją podpisali Kieren Keke i Siergiej Bagapsz, natomiast umowę o stosunkach dyplomatycznych z Osetią Południową zatwierdzili Eduard Kokojty i naurański minister.
W lutym 2010 roku Nauru, wraz z trzema innymi państwami Oceanu Spokojnego, trafiło na "czarną listę" Francji, jako państwo nieposiadające adekwatnych standardów podatkowych i fiskalnych. Oznacza to, iż każde francuskie przedsiębiorstwo, które chce współpracować z tymi państwami, obłożone zostanie wysokim opodatkowaniem rzędu 50%.
Gospodarka.
Podstawę gospodarki stanowi wydobycie fosforytów. Głównym rynkiem zbytu jest Australia. Zyski czerpie się również z guano, natomiast w wodach otaczających wyspę łowi się tuńczyki.
Jednostką monetarną na wyspie jest dolar australijski. Państwo nigdy nie posiadało własnej waluty.
PKB wyniósł w 2007 roku 19,2 miliona dolarów amerykańskich, a PKB per capita w tym samym okresie wyniósł 2181 dolarów amerykańskich. Inflacja w 2009 roku wyniosła 1,8%. Import do Nauru wyniósł w 2009 roku 28,052 milionów dolarów australijskich, z kolei eksport w tym samym okresie osiągnął wartość 9,831 milionów dolarów australijskich. Bilans handlowy wyniósł 37,883 milionów dolarów amerykańskich. Do kraju importowana jest żywność, paliwa, maszyny i urządzenia, materiały budowlane.
Stopę bezrobocia na wyspie w 2004 roku oszacowano na 90%, co jest jednym z najgorszych wyników na świecie. Jedną z przyczyn jest pojawienie się dobrowolnego bezrobocia od czasu ogłoszenia niepodległości w latach sześćdziesiątych XX wieku. Rząd zatrudnia 95% naurańskich pracowników. Azjatycki Bank Rozwoju zwrócił uwagę, że choć rząd Nauru posiada silne poparcie społeczne dla wdrożenia reform gospodarki, w przypadku braku alternatywy dla wydobycia fosforytów, jedyną perspektywą będzie uzależnienie od pomocy zewnętrznej.
W latach siedemdziesiątych XX wieku dochód na 1 mieszkańca Nauru wynosił 13 tysięcy dolarów amerykańskich. Gospodarka wyspy była uzależniona od napływu siły roboczej z zagranicy, głównie z wyspiarskich krajów sąsiednich, takich jak Kiribati, Tuvalu i Vanuatu. Wartość eksportu była wówczas czterokrotnie wyższa niż wartość importu, a głównymi partnerami handlowymi były Australia, Nowa Zelandia, Japonia oraz Wielka Brytania. Inwestowano również w nieruchomości za granicą.
W latach dziewięćdziesiątych XX wieku Nauru stało się rajem podatkowym i oferowało za opłatą paszporty cudzoziemcom. Kraj stał się strefą wolnocłową. Grupa Specjalna ds. Przeciwdziałania Praniu Pieniędzy (ang. "Financial Action Task Force") zidentyfikowała wówczas Nauru jako jedno z piętnastu państw, które niedostatecznie przeciwdziałają praniu brudnych pieniędzy. Pod presją organizacji w 2003 Nauru wdrożyło program w zakresie przeciwdziałania unikania opodatkowania. Pod arbitrażem organizacji republika pozbywała się tego procederu, co zakończyło się wypisaniem kraju z wyżej wymienionej listy. René Harris obwinił najbogatsze państwa i OECD o ingerencję w sprawy wewnętrzne kraju.
W 2000 roku dług publiczny wyniósł 280 milionów dolarów australijskich. Deficyt budżetowy w 2002 roku wyniósł 40 milionów dolarów amerykańskich.
Oszacowano, że wartość aktywów netto państwowego funduszu majątkowego Nauru Phosphate Royalties Trust (NPRT), inwestującego długoterminowo zyski wypracowane przez Nauruańską Korporację Fosforytową (NPC), stopniała z 1300 mln dolarów australijskich w 1991 roku do 138 mln w 2002 roku. Spadek ten był spowodowany korupcją i niegospodarnością.
Azjatycki Bank Rozwoju przedstawił raport, z którego wynika, że w 2007 roku PKB per capita Nauru wyniosło od 2500 do 2715 dolarów amerykańskich.
Od 2001 roku do 2008 roku Nauru dostawało pomoc od australijskiego rządu w zamian za zapewnienie pobytu na wyspie nielegalnym imigrantom ubiegającym się o azyl w Australii w ramach programu "Pacific Solution". Było to głównym źródłem dochodów na wyspie, wobec czego władze zareagowały z niepokojem na zamknięcie programu w 2008 roku.
Doktor Kieren Keke powiedział wówczas:
Rybołówstwo.
Sektor rybołówstwa jest nierozwinięty. Nauru posiada dwie małe łodzie rybackie. Połów ryb wystarcza głównie na rynek krajowy. Tuńczyki są również eksportowane do Australii i Nowej Zelandii, w 2001 roku wywożono 600 kilogramów tuńczyków na tydzień.
Pod koniec XX wieku rozpoczęto wydawanie licencji na połów ryb w wyłącznej strefie ekonomicznej Nauru. Przychody w 2000 roku z tego tytułu wyniosły około 8,5 mln dolarów australijskich, natomiast głównymi partnerami w tej dziedzinie zostały: Chińska Republika Ludowa, Republika Chińska, Australia, Japonia i Nowa Zelandia.
Przemysł.
Od lat osiemdziesiątych XX wieku odnotowano znaczny spadek wydobycia fosforytów przez Nauruańską Korporację Fosforytową (z 1,67 mln ton w latach 1985–1986 do 162 tys. ton w latach 2001–2002). Natomiast w 2003 roku wydobycie zostało wstrzymane. Dzięki australijskiemu funduszowi inwestycyjnemu "Incitec Pivot" wydobycie przywrócono, zaś w 2006 roku wznowiono eksport fosforytów.
1 lipca 2005 Naurańska Korporacja Fosforytowa zmieniła nazwę na Republic of Nauru Phosphate Corporation (RONPHOS). Było to spowodowane restrukturyzacją spółki, kontynuowaną w 2006 roku. W jej wyniku dokonano napraw i przebudowy instalacji oraz urządzeń, wykorzystywanych do wydobycia i transportu fosforytów oraz w celu zmniejszenia emisji pyłu. 
Bankowość.
Jedynym bankiem komercyjnym na wyspie jest kontrolowany przez rząd Bank Nauru (ang. "Bank of Nauru"), pełniący zarazem funkcje banku centralnego państwa.
W latach dziewięćdziesiątych XX wieku Nauru stanowiło jedno z tzw. centrów finansowych "offshore". Centralny Bank Rosji sądzi, że mafia rosyjska ulokowała wówczas w około 400 naurańskich bankach "offshore" 70 miliardów dolarów amerykańskich.
Bank Nauru stał się niewypłacalny w 1998 roku z powodu polityki rządu, wykorzystującego bank do finansowania deficytu budżetowego.
Turystyka.
Turystyka na wyspie w znacznym stopniu jest ograniczona z powodu skażenia środowiska na skutek eksploatacji fosforytów. W kraju znajdują się dwa hotele – Menen Hotel i OD-N-Aiwo Hotel. Na lotnisku podatek wynosi 25 dolarów australijskich. Z opłaty zwolnione są dzieci poniżej 12 roku życia, członkowie załogi, pasażerowie tranzytowi oraz osoby posiadające pisemne pozwolenie od Ministerstwa Sprawiedliwości Nauru.
Transport.
Wyspa posiada drogi o długości 30 kilometrów, z czego jedna, o długości 24 km, jest utwardzona. Obowiązuje ruch lewostronny. Ponadto istnieje 5 kilometrów transportu kolejowego, używanego do przewozu fosforytów. Dzieci uczęszczające do szkoły przewożone są autobusem szkolnym.
14 lutego 1970 roku, po poszerzeniu portu lotniczego, zainicjowała działalność linia lotnicza Nauru – Air Nauru, która oferuje połączenia z Brisbane, Honiarą i Tarawą, a od listopada 2009 roku także z Nadi. Linia posiada 2 samoloty Boeing 737. W 1997 roku z usług linii lotniczej skorzystało 137 000 pasażerów.
Nauru Pacific Line było narodowym przedsiębiorstwem żeglugi morskiej. Jej flota posiadała pięć statków, natomiast 2 dzierżawiła. Statki te przewoziły dobra między Nauru i Australią. Przedsiębiorstwo stało się nierentowne w 1992 roku. Sprzedano wówczas wszystkie statki i zawarto umowę leasingową z australijskim odpowiednikiem.
Sfera socjalna i edukacja.
Dzięki skutecznym działaniom w zakresie ochrony zdrowia udało się uniknąć w ostatnim czasie epidemii chorób zakaźnych wśród mieszkańców wyspy. Mimo to jednym z głównych problemów jest niedobór personelu medycznego (na wyspie pracuje pięcioro lekarzy), w związku z czym rząd stara się przyciągnąć jak najwięcej specjalistów w tej dziedzinie. Opieka medyczna jest świadczona bezpłatnie. W 2007 roku szacunkowe całkowite wydatki na zdrowie osiągnęły wartość 6,7 miliona dolarów amerykańskich (15,1% PKB).
W 2003 roku odsetek osób dorosłych chorych na cukrzycę był najwyższy na świecie (30,2%). Na wyspie znajdują się dwa szpitale – jeden dla mieszkańców Nauru, drugi – dla pracowników Nauruańskiej Korporacji Fosforytowej.
Nauruańczycy należą do najbardziej otyłych ludzi na świecie. 94,5% mieszkańców wyspy cierpi na otyłość. 90% dorosłych ma wyższy wskaźnik BMI niż średnia na świecie. Przyczyną jest spożywanie żywności peklowanej.
Szkolnictwo jest priorytetem rządu Nauru, który zobowiązał się promować rozwój talentów i osobowości dzieci, ich umiejętności umysłowych i fizycznych, tożsamości kulturowej, języka, przygotowanie do odpowiedzialnego życia w wolnym społeczeństwie. Prawo do edukacji posiadają wszyscy obywatele Nauru.
Edukacja jest bezpłatna, obowiązkowa dla dzieci od szóstego do piętnastego roku życia, natomiast kształcenie przedszkolne, które trwa maksymalnie dwa lata, jest nieobowiązkowe. Szkoła średnia dzieli się na dwie części. Pierwsze cztery klasy szkoły średniej są obowiązkowe, natomiast dwie kolejne – opcjonalne. W szkołach używa się głównie języka angielskiego. Nie ma szkół wyższych, dlatego studia odbywa się za granicą.
Na wyspie znajduje się sześć przedszkoli, dwie szkoły podstawowe oraz jedna szkoła średnia (Kayser College).
Kultura.
Kulturę Nauru tworzy tradycja i zwyczaje rdzennych mieszkańców wyspy. Potomkowie Polinezyjczyków i Mikronezyjczyków, rodzimych grup etnicznych i językowych, posiadają własną kulturę. Okres kolonialny wywarł negatywny wpływ na kulturę Nauru przez okcydentalizację.
Grupy etniczne posiadają własny styl rzemiosła, sztuki, tańca i form muzycznych, które stanowią część kultury Nauru. Złoża fosforytów zwabiły takie kraje, jak Wielka Brytania, Cesarstwo Niemieckie czy Australia, które władały wyspą do 1968 roku. Sytuacja polityczna negatywnie wpłynęła na kulturę Nauru. Pierwotne wierzenia i obyczaje są wciąż powszechne wśród tubylczych mieszkańców wyspy. Jedno z wierzeń dotyczy żeńskiego bóstwa Eijebong, oraz ducha ziemi Buitani. Wyimaginowana kraina duchów jest częścią kultury Nauru.
Na wyspie powstaje literatura. Jednym z utworów literackich jest "A Beutifiul Prayer" autorstwa Joanne Gobure. Tworzona jest także muzyka. Nauruańskim muzykiem jest Baron Waqa. Do tworzenia piosenek, wierszy i opowiadań inspiruje mieszkańców wyspy USP Extension Centre.
Festiwale są nieodłączną częścią stylu życia mieszkańców wyspy. Barwy, tradycyjny ubiór i żywiołowość ludzi widoczne są szczególnie podczas świąt Nauru.
26 października każdego roku świętuje się Święto Angam (ang. "Angam Day"), co w języku nauruańskim oznacza celebrację, triumf nad przeciwnościami losu. Obchodzi się je, ponieważ mimo przeciwności naród Nauru ciągle istnieje. Nauru doświadczyło wielu drastycznych spadków liczby ludności do 1000 osób, spowodowane epidemiami. W 1920 roku na skutek epidemii grypy populacja osiągnęła poziom 1068 osób. Spowodowało to obawy o dalsze przetrwanie wspólnoty narodu. Dopiero 26 października 1932 roku liczba ludności wzrosła do 1500 osób. Wówczas urodziła się dziewczynka imieniem Eidaruwo. 26 października jest świętem od 1941 roku. Kolejne spadki liczby ludności do 1500 osób odnotowano również podczas II wojny światowej.
W kraju prasa codzienna nie jest wydawana, istnieje jednak kilka tygodników lub dwutygodników, takich jak "Bulletin", "Central Star News" oraz "The Nauru Chronicle". Nauru Television nadaje program z Nowej Zelandii, zaś Radio Nauru nadaje audycje z Radio Australia i BBC. Sklepy otwarte są od poniedziałku do piątku od 9:00 do 17:00, w soboty i niedziele – od 9:00 do 13:00.
Od września 1998 roku dostęp do Internetu oferuje firma "CenpacNet". Nie ma oficjalnych danych na temat liczby użytkowników Internetu.
Na wyspie istnieje telekomunikacja. Wiele apartamentów publicznych posiada dostęp do międzynarodowego systemu IDD, ale ponieważ usługa jest prowadzona przez sieć firm australijskich, międzynarodowe połączenia telefoniczne odbywają się za pośrednictwem tych operatorów. Międzynarodowy numer kierunkowy do Nauru to +674. Telefony na wyspie są niezgodne ze standardem telefonii komórkowej GSM, w związku z czym, aby zadzwonić, należy wypożyczyć telefon zgodny z innym formatem.
Sport.
Futbol australijski jest najpopularniejszą dyscypliną sportową na Nauru. W lidze bierze udział dwanaście klubów. Wszystkie mecze rozgrywane są na jedynym ukończonym stadionie na wyspie, Linkbelt Oval. Uprawiana jest również lekkoatletyka, jednak żaden lekkoatleta Nauru nigdy nie zakwalifikował się do Igrzysk Olimpijskich.
Wyspa posiada też narodową reprezentację w piłce nożnej. 2 października 1994 roku reprezentacja Nauru rozegrała jeden mecz, wygrywając z reprezentacją Wysp Salomona 2:1.
Nauru jest uczestnikiem igrzysk Wspólnoty Narodów oraz Letnich Igrzysk Olimpijskich. Marcus Stephen został wielokrotnym złotym medalistą w podnoszeniu ciężarów podczas Igrzysk Wspólnoty Narodów, a także srebrnym medalistą mistrzostw świata w podnoszeniu ciężarów 1999. Jego nazwisko zostało umieszczone w Hali Sław Podnoszenia Ciężarów. Został on później prezydentem republiki.
Demografia.
Większość ludności kraju ulokowała się nad cienkim, nadmorskim pasie z powodu zniszczeń, jakie spowodowało wieloletnie wydobycie fosforytów prowadzone w środkowej części wyspy.
W 1968, w roku proklamowania niepodległości, liczba ludności na wyspie wynosiła trzy tysiące osób.
Pod koniec 2006 roku wyspę zamieszkiwało 9872 mieszkańców. Wcześniej liczba ludności była nieco wyższa, ale w 2006 roku terytorium państwa opuściło około 1500 osób w wyniku repatriacji imigrantów z Kiribati i Tuvalu.
Ekspatriacja ta była spowodowana przede wszystkim redukcją wydobycia fosforytów. Ludność wyspy stanowią w 58% Nauruańczycy, którzy są rdzennymi mieszkańcami kraju. Oprócz nich mieszkają tu inni Mikronezyjczycy (26%), Chińczycy (8%), Filipińczycy oraz ludność pochodzenia europejskiego (8%).
Płodność w Nauru oszacowano w 2007 roku na 24,47 na 1000 mieszkańców, śmiertelność – 6,65 na 1000 mieszkańców. Przyrost naturalny wyniósł 1,781%. Umieralność niemowląt – 9,6 na 1000 urodzeń. Odsetek osób w wieku poniżej 14 lat wyniósł w 2007 roku 36,4% populacji, w wieku 15–64 lat – 61,6%, natomiast wśród osób powyżej 64 lat – 2%. Średnia długość życia wyniosła w 2007 roku 60 lat dla mężczyzn oraz 67 – dla kobiet. Wskaźnik piśmienności dorosłych w 2004 roku wyniósł 96%. Językami urzędowymi wyspy są język nauruański oraz język angielski.
Religia.
Wyznania.
Na Nauru nie ma oficjalnej religii państwowej. Konstytucja zapewnia wolność religijną, jednak rząd ogranicza to prawo w zakresie praktyk religijnych mormonom oraz Świadkom Jehowy, z których większość to pracownicy zagraniczni zatrudnieni przez Nauruańską Korporację Fosforytową.
Najwięcej wyznawców posiadają kościoły chrześcijańskie. Według spisu z 2002 roku około dwóch trzecich chrześcijan uważało się za protestantów, jedna trzecia – za rzymskich katolików. Najliczniejszą grupę wyznawców ma Kościół Kongregacjonalny. Na wyspie aktywnych jest kilka organizacji misjonarskich, w tym anglikańska, metodystyczna i katolicka. Trzecią pod względem liczebności grupę (po kongregacjonalizmie i katolicyzmie) stanowią zielonoświątkowcy. Mieszkają tu także adwentyści, Świadkowie Jehowy i mormoni.
Chrześcijaństwo wprowadzili na Nauru niemieccy misjonarze.
Pierwszym misjonarzem był protestant Philip Delaporte, który we współpracy z Timothym Detudamo i Jacobem Aroim opracował pierwszy słownik niemiecko-nauruański.
Drugim misjonarzem był katolik Alois Kayser. W 1936 opracował on gramatykę języka nauruańskiego. Na Nauru znajduje się szkoła nazwana jego imieniem. Obydwaj misjonarze przybyli na wyspę na przełomie XIX i XX wieku.
W 2006 roku Nauru opuścili liczni chrześcijanie z Tuvalu i Kiribati z powodu zawieszenia wydobycia fosforytów w Nauruańskiej Korporacji Fosforytowej, której byli pracownikami.
Wyznawców religii chińskich (buddystów, taoistów i konfucjanistów) było w roku 2002 około trzech procent. Wśród mieszkańców wyspy znajdują się również wyznawcy bahaizmu i Niezależnego Kościoła Nauru.
Rodzima mitologia.
Według mitologii ludów Oceanii znaczącą rolę w stworzeniu świata odegrał pająk Areop-Enap. Zgodnie z tą koncepcją na początku był Areop-Enap i przestrzeń. Pewnego dnia Areop-Enap znalazł muszlę małża. Po wielu trudnościach udało mu się ją otworzyć i pająk wkradł się do środka. W muszli było ciasno i ciemno. Areop-Enap znalazł w niej dwa ślimaki, mniejszego i większego, którym przekazał część swojej mocy. Z mniejszego stworzył księżyc. W słabym świetle księżyca ujrzał robaka, który zajął się rozdzieleniem dolnej i górnej części muszli. Stały się one ziemią i niebem. Robak pracował tak ciężko, że jego słony pot wypełnił dolną część muszli i utworzył morze. Po skończonej pracy robak padł z wyczerpania. Wtedy Areop-Enap z drugiego ślimaka stworzył słońce.

</doc>
<doc id="74413" url="https://pl.wikipedia.org/wiki?curid=74413" title="Botswana">
Botswana

Botswana, Republika Botswany (ang. "Republic of Botswana", tswana "Lefatshe la Botswana") – państwo w południowej Afryce, bez dostępu do morza. Do 1966 Botswana była brytyjskim protektoratem pod nazwą Beczuana, dziś członek Unii Afrykańskiej. Graniczy z RPA (1840 km), Namibią (1360 km), Zimbabwe (813 km) i Zambią (ok. 0,02 km).
Największe miasta: Gaborone, Francistown, Maun, Selebi-Pikwe.
Geografia.
Botswana, położona w południowej Afryce, nie ma dostępu do morza, co sprawia, że pod wieloma względami jest ona uzależniona gospodarczo od swoich sąsiadów.
Większą część kraju zajmuje półpustynna, bezodpływowa kotlina Kalahari. Jej średnia wysokość wynosi około 800 m n.p.m. Na północy znajduje się bagienny obszar śródlądowej delty Okawango. Okresowo wody przedostają się dalej na wschód do niecki Makgadikgadi. Najważniejszą rzeką Botswany jest położona na południowo-wschodniej granicy Limpopo, gdzie koncentruje się ludność Botswany, w tym stolica kraju Gaborone.
W Botswanie panuje klimat podzwrotnikowy suchy z porą gorącą od października do marca. Opady są skąpe (od 750 mm na północy do 125 mm na południu) i nieprzewidywalne. Większość terytorium kraju porasta ciernista sawanna, a około 1% widne suche lasy (w dolinie rzeki Chobe na północy).
Historia.
Tereny dzisiejszej Botswany pierwotnie były zamieszkiwane przez Buszmenów. Od przełomu XVI i XVII wieku zaczął na nie napływać lud Tswana, posługujący się językiem tswana z rodziny bantu.
W drugiej połowie XIX wieku rozpoczęły się walki plemienne, a także walki z Burami z Transwalu. Doprowadziło to do objęcia Botswany (nazywanej wówczas Beczuana, ang. "Bechuanaland") brytyjskim protektoratem w roku 1885.
Beczuana miała być przyłączona do Kraju Przylądkowego, ale ostatecznie ten projekt upadł. W latach 50. XX wieku w Beczuanie powstały ruchy narodowowyzwoleńcze, które doprowadziły w roku 1966 do niepodległości kraju, pod nazwą Botswana. Pierwszym prezydentem został Seretse Khama. Wybrano go ponownie na dwie kolejne kadencje i zmarł pełniąc urząd 13 lipca 1980. Prezydenturę po nim objął będący wówczas wiceprezydentem Quett Masire, który uzyskał reelekcje w wyborach w 1984, 1989 i 1994. W 1998 prezydentem został Festus Mogae, który sprawował władzę do chwili ustąpienia z urzędu w roku 2008. W latach 2008–2018 urząd prezydenta sprawował Seretse Ian Khama – syn pierwszego prezydenta Seretse Khamy.
Ustrój polityczny.
Botswana jest parlamentarną republiką w ramach Wspólnoty Narodów. Głową państwa i szefem rządu jest prezydent wybierany w pośrednich wyborach przez Zgromadzenie Narodowe na 5-letnią kadencję. Prezydent mianuje członków rządu.
Władza ustawodawcza należy do dwuizbowego parlamentu. W wyższej izbie, doradczej 15-osobowej Izbie Wodzów ("House of Chiefs") zasiada 8 wodzów najważniejszych plemion, 4 członków wybieranych co 5 lat i 3 członków wybieranych przez pozostałych 12. Niższa izba, Zgromadzenie Narodowe ("National Assembly"), składa się z 40 członków wybieranych w bezpośrednich wyborach na 5-letnią kadencję. Główną partią jest Demokratyczna Partia Botswany (BDP).
Podział administracyjny.
Pod względem administracyjnym Botswana podzielona jest na 9 dystryktów:
Gospodarka.
Botswana notuje najwyższy wzrost PKB na osobę na świecie. Średni wzrost w latach 1966–1999 wyniósł ponad 9%. Ten spektakularny rozwój Botswana zawdzięcza głównie reformom gospodarczym dokonanym przez Seretse Khamę oraz wydobyciu diamentów. W chwili obecnej Botswana boryka się z epidemią AIDS: według szacunków co trzeci mieszkaniec tego państwa jest zakażony wirusem HIV.
Najwyższe zyski przynosi gospodarce Botswany górnictwo, choć większość ludności pracuje w rolnictwie. Tylko 2% powierzchni kraju stanowią grunty orne, 70% to pastwiska. Krajowa produkcja żywności rolnej jedynie w połowie zaspokaja potrzeby mieszkańców, ale kraj nie ma problemu z zapewnieniem importu brakującej żywności. Botswana jest za to znaczącym eksporterem mięsa wołowego. Uprawia się przede wszystkim kukurydzę, sorgo, orzeszki ziemne, proso zwyczajne, słoneczniki zwyczajne, rośliny strączkowe, warzywa, owoce oraz bawełnę. Z powodu suszy zmniejszyło się pogłowie bydła i owiec. W pobliżu miejscowości Orapa i Jwaneng znajdują się bogate złoża diamentów. Botswana jest największym na świecie producentem tego minerału. Dochody z jego sprzedaży stanowią 80% zysków z eksportu. W Botswanie eksploatuje się także bogate złoża niklu i miedzi.
17% terytorium kraju zajmują parki narodowe i rezerwaty przyrody. Do 2013 roku uzyskiwano ok. 20 mln dolarów rocznie z turystyki łowieckiej, jednak od 1 stycznia 2014 wprowadzono, z przyczyn etycznych i dla ochrony zwierzyny, zakaz polowań na terenach publicznych.
Demografia.
Religia.
Struktura religijna w 2020 roku według The ARDA:

</doc>
<doc id="74414" url="https://pl.wikipedia.org/wiki?curid=74414" title="Earl">
Earl

Earl – najstarszy i pierwotnie najwyższy brytyjski tytuł feudalny, następnie arystokratyczny. Samo słowo wywodzi się ze skandynawskiego jarl (pierwotnie znaczyło to po prostu "człowiek możny", "potężny", "bogaty", później było tytułem wodzów drużyny zbrojnej, namiestników królewskich, zarządców prowincji. W XIII wieku w Szwecji był to tytuł najwyższego urzędnika państwa). Encyclopædia Britannica wywodzi ten tytuł również od starofrancuskiego "eorl", oznaczającego "szlachcica", "wojownika". Wprowadzony w Anglii w XI w. po najeździe duńskim w miejsce wcześniej używanego tytułu Ealdormana. Kontynentalnym odpowiednikiem earla jest "hrabia" (tłumaczony w jęz. ang. jako "count", "counte"). 
Mianowany przez króla był zarządcą dzielnicy państwa, mającym władzę wojskową i sądowniczą, odpowiednikiem kontynentalnego komesa. Tytuł stopniowo stał się dziedziczny, tracąc znaczenie urzędnicze. Do roku 1355 była to w Anglii najwyższa godność, po ustanowieniu tytułów diuka i markiza – na trzecim miejscu w hierarchii świeckich parów Anglii (od roku 1707 – Wielkiej Brytanii), powyżej tytułu viscount (wicehrabia). Tytuł earl przysługuje Marszałkom Anglii, Irlandii i Zjednoczonego Królestwa. Tytuł Earl Marshall of England jest obecnie dziedziczny w rodzinie książąt Norfolk.
Żona earla to "countess" (pol. hrabina); odpowiednikami "kontynentalnymi" tytułu earl są: graf i hrabia.
W brytyjskiej hierarchii tytułów arystokratycznych pierwsze miejsce mają tytuły angielskie, następnie szkockie, brytyjskie, irlandzkie nadane przed 1801, a na końcu tytuły Zjednoczonego Królestwa i Irlandii nadane po 1801 r. Dotyczy to wszystkich brytyjskich tytułów, w tym także tytułu earl. W ramach poszczególnych grup o hierarchii decyduje data nadania.
Obecnie istnieje (należy przez to rozumieć liczbę rodzin uprawnionych do posiadania danego tytułu) w Anglii 20 tytułów "earla", w Szkocji – 39, tytułów "earla Wielkiej Brytanii" jest 24, Irlandii – 30, "earla Zjednoczonego Królestwa Wielkiej Brytanii i Północnej Irlandii" – 80.
Najstarszy tego typu tytuł w całej Wielkiej Brytanii, nadany jeszcze w 1114 roku, należy obecnie do Margaret Countess of Mar, liczony jest jednak jako 4. z kolei szkocki earl, ponieważ brana pod uwagę jest data jego ponownego nadania (1457 r.) a nie pierwszego ustanowienia.

</doc>
<doc id="74415" url="https://pl.wikipedia.org/wiki?curid=74415" title="Manometr">
Manometr

 
Manometr (z gr.) – przyrząd do pomiaru ciśnienia względem ciśnienia otoczenia (to go odróżnia od barometru), zazwyczaj ciśnienia atmosferycznego. Określenie jest też używane w szerszym zakresie jako każdy przyrząd do pomiaru ciśnienia (ciśnieniomierz).
Podział przyrządów do pomiaru ciśnienia.
Ze względu na ciśnienie odniesienia i wskazywane ciśnienie, przyrządy do pomiaru ciśnienia dzieli się na:
Typy manometrów.
Ze względu na sposób pomiaru ciśnieniomierze dzieli się na:
Manometr sprężynowy.
Manometr z przeponą wykonaną zazwyczaj z metalu, która pod wpływem różnicy ciśnień po jej obu stronach odkształca się, zmieniając położenie wskazówki na skali.
Rurka Bourdona.
Manometry sprężynowe rurkowe, zwane też ciśnieniomierzami ze sprężyną rurkową składają się z wygiętej w łuk lub wielu zwojów rurki, zwanej od nazwiska konstruktora Eugène Bourdona rurką Bourdona.
Jeden koniec rurki jest zamocowany do obudowy i przez niego doprowadza się do rurki ciśnienie, drugi zamknięty koniec połączony jest z układem wskazującym ciśnienie wykonanym zazwyczaj jako układ przekładni. Rurka pełni jednocześnie rolę sprężyny powrotnej. W wygiętej rurce ciśnienie wywiera większe parcie na powierzchnię zewnętrzną łuku rurki niż na powierzchnię wewnętrzną łuku, co powoduje, że rurka prostuje się nieco pod wpływem wzrostu ciśnienia. Zmiana wygięcia powoduje zmianę położenia zamkniętego końca połączonego ze wskazówką.
Manometry z rurką Bourdona są obecnie najczęściej stosowanymi manometrami.
Puszki membranowe.
Szeroko stosowanymi elementami pomiarowymi są membrany i puszki membranowe. "Membrany płaskie" ze względu na małe ugięcia i silnie zakrzywioną charakterystykę są stosowane rzadziej niż membrany sfalowane. Membrany płaskie stosowane są głównie do pomiaru małych ciśnień z uwagi na większą czułość. "Membrana sfalowana" ma współosiowe wytłoczenia. Kształt promieniowego przekroju (profil) odgrywa zasadniczą rolę w ukształtowaniu charakterystyki. Wprowadzenie sfalowania powoduje zmniejszenie naprężeń spowodowanych rozciąganiem membrany oraz zwiększenie naprężeń spowodowaniem zginaniem. 
Mieszki sprężyste.
Mieszki sprężyste stosowane są jako elementy pomiarowe w przypadku dużych ugięć i prostoliniowej charakterystyki bez względu na kierunek obciążenia. Czułość mieszka w zakresie proporcjonalnym jest stała, proporcjonalna do przyłożonej do denka siły. Mieszki stosowane są również jako czujniki temperatury.

</doc>
<doc id="74417" url="https://pl.wikipedia.org/wiki?curid=74417" title="Wiktor Zysman">
Wiktor Zysman



</doc>
<doc id="74419" url="https://pl.wikipedia.org/wiki?curid=74419" title="Psi (jednostka)">
Psi (jednostka)

Psi (ang. "pound per square inch", funt na cal kwadratowy, ściślej "pound-force per square inch", funt-siła na cal kwadratowy) – jednostka pochodna ciśnienia lub naprężenia w brytyjskim systemie miar, oparta na sile ciężkości.
Używa się również nazwy jednostki zapisywanej jako psig, która oznacza różnicę ciśnienia zmierzonego i ciśnienia atmosferycznego (ciśnienie badane [psig] = ciśnienie zmierzone [psi] − ciśnienie atm. [psi]).

</doc>
<doc id="74420" url="https://pl.wikipedia.org/wiki?curid=74420" title="Chirurgia ogólna">
Chirurgia ogólna

Chirurgia ogólna (z grec. "cheir" - ręka, "ergon" - czyn, działanie, "cheirurgia" - praca wykonywana ręcznie) – dziedzina medycyny zajmująca się leczeniem, którego podstawą jest zabieg operacyjny narządów rozmieszczonych w niemal wszystkich rejonach ciała, oraz diagnostyką chorób wymagających takiego leczenia (potocznie oddział chirurgiczny w szpitalu). Chirurg ogólny w diagnostyce i leczeniu koncentruje się głównie na chorobach przewodu pokarmowego i narządów jamy brzusznej, urazach kończyn oraz chorobach skóry. Wyodrębniły się z niej ginekologia, kardiochirurgia, ortopedia, stomatologia i wiele innych. Chirurg ogólny pomaga nie tylko w sytuacjach zagrażających życiu chorego, ale także wykonuje drobne zabiegi ramach tzw. "małej chirurgii" najczęściej w znieczuleniu miejscowym np.: oczyszczenie i opracowanie chirurgiczne ran powierzchownych, nacięcie ropnia, wycięcie kaszaka. W Polsce chirurgia ogólna jest jedną ze specjalizacji lekarskich, której konsultantem krajowym od 5 sierpnia 2019 jest prof. dr hab. Grzegorz Wallner.

</doc>
<doc id="74421" url="https://pl.wikipedia.org/wiki?curid=74421" title="Collage">
Collage



</doc>
<doc id="74422" url="https://pl.wikipedia.org/wiki?curid=74422" title="Kolaż">
Kolaż

Kolaż (z – „naklejanie”, „oklejanie papierem”) – technika artystyczna polegająca na formowaniu kompozycji z różnych materiałów i tworzyw (gazet, tkanin, fotografii, drobnych przedmiotów codziennego użytku itp.). Są one naklejane na płótno lub papier i łączone z tradycyjnymi technikami plastycznymi (np. farbą olejną, farbą akrylową, gwaszem).
Za pierwsze przykłady kolaży można uznać prace XIII-wiecznych kaligrafów japońskich, którzy przygotowywali podkłady do swoich prac naklejając kawałki papieru i tkanin. Technikę kolażu we współczesnym znaczeniu jako pierwsi zastosowali przedstawiciele kubizmu – Georges Braque i Pablo Picasso; w późniejszym czasie wykorzystywana była także przez futurystów, surrealistów, dadaistów i konstruktywistów. 
Kolaż dźwiękowy to analogiczne zastosowanie zestawu nagrań muzycznych lub „z natury”, samplingu, czy innej kompozycji lub wykonań typu "live" o charakterze dźwiękowym lub głosowym.

</doc>
<doc id="74423" url="https://pl.wikipedia.org/wiki?curid=74423" title="Gauleiter">
Gauleiter

Gauleiter (niem. "naczelnik okręgu") – stopień polityczny, nadawany przywódcy NSDAP w danym okręgu partyjnym (gau), np. organizacji kraju związkowego Turyngii czy miasta Wiednia. Gauleiter miał spory zakres władzy, podlegając wyłącznie centralnym władzom partii. Każdy gauleiter III Rzeszy posiadał swojego zastępcę (Stellvertreter-Gauleiter), który w razie niemożności wykonywania obowiązków przez gauleitera stawał się pełniącym jego obowiązki.

</doc>
<doc id="74426" url="https://pl.wikipedia.org/wiki?curid=74426" title="Karabin wyborowy">
Karabin wyborowy

Karabin wyborowy (karabin snajperski, karabin strzelca wyborowego, pot. "snajperka") – karabin przeznaczony dla strzelca wyborowego w celu prowadzenia ognia pojedynczego na dużą odległość, z dużą precyzją, używany do likwidowania pojedynczych, istotnych dla przeciwnika celów (głównie osób), w odległości do kilkuset metrów. Jest to wyselekcjonowany model broni standardowej lub konstrukcja oryginalna przeznaczona wyłącznie do tego celu. Posiada osprzęt umożliwiający precyzyjne prowadzenie ognia na znacznych (do około 1000 m) odległościach (celownik optyczny), także w nocy, z użyciem noktowizora. Broń powtarzalna lub samopowtarzalna, istnieją też modele strzelające ogniem ciągłym (HK G3SG1).
Typowy wojskowy karabin wyborowy korzysta z amunicji w kalibrze około 0,3 cala (grupa typów amunicji pełnoenergetycznych o kalibrach od 7,62 do 7,92 mm). Karabin wyborowy jest przydatny do zwalczania celów wojskowych na dystansie, na którym trafia w cel wielkości około 40 cm. Dla karabinów powtarzalnych oznacza to nawet odległości znacznie przekraczające 1000 m, dla broni samopowtarzalnej (np. SWD – karabin Dragunowa) jest to typowo 500–600 m, dla broni korzystającej z amunicji .50 BMG (nabój Browning Machine Gun, kaliber .50, czyli 12,7 × 99 mm) może to być nawet około 2 km.
W 2012 roku najdalszy dystans, z którego trafiono w człowieka strzałem snajperskim w walce, wynosił 2815 m. Strzał oddano z karabinu Barrett M82A1 strzelającego amunicją .50 BMG.
Broń tej klasy jest często spokrewniona konstrukcyjnie z karabinami precyzyjnymi używanymi w sportowej klasie otwartej, do strzelań na 300 m. We wczesnych stadiach planowego stosowania broni wyborowej, w czasie I wojny światowej, chętnie wykorzystywano do tego celu selekcjonowane egzemplarze broni standardowej lub myśliwskiej.
Osobną kategorię stanowi wyborowa broń policyjna. Praktyka działań policyjnych powoduje, że typowy dystans strzału jest stosunkowo mały – zazwyczaj poniżej 100–200 m. Zadaniem policyjnego strzelca wyborowego jest precyzyjne zabicie przestępcy, gdy ten stwarza zagrożenie dla zdrowia lub życia innych osób, unikając jednocześnie ofiar wśród osób postronnych. Względy te przemawiają za stosowaniem do zadań policyjnych przede wszystkim broni małokalibrowej. Często stosowanym kalibrem jest nabój pośredni kalibru 5,56 mm. Amunicja tego typu zapewnia dużą szybkość wylotową (ponad 900 m/s) spłaszczającą trajektorię pocisku (co znacznie ułatwia celowanie) przy dość szybkiej utracie energii przez pocisk, co czyni go stosunkowo mało szkodliwym na większych dystansach.
W roli broni snajperskiej używa się także karabinków korzystających z amunicji poddźwiękowej, zazwyczaj pistoletowej. Są one użyteczne jedynie na bardzo niewielkich dystansach, ale pozwalają na stosowanie tłumików, które znacznie wyciszają strzały.
Zobacz też.
Wielkokalibrowy karabin wyborowy

</doc>
<doc id="74429" url="https://pl.wikipedia.org/wiki?curid=74429" title="Przymorze (Gdańsk)">
Przymorze (Gdańsk)

Przymorze – obszar nadmorski w północnej części Gdańska.
Wieś Opactwa Cystersów w Oliwie w województwie pomorskim w II połowie XVI wieku. 
Położenie.
Współczesne.
Obecnie Przymorze dzieli się na dwie gęsto zaludnione dzielnice:
Obszar zbliżony do zajmowanego przez te dzielnice nazywany jest współcześnie Przymorzem.
Historyczne.
Przymorze, wbrew nazwie, nie sięgało pierwotnie do kąpieliska. Morfogenetycznie, obszar nadmorskiego Parku im. Ronalda Reagana należy bowiem do Jelitkowa. Przez większość czasu istnienia Przymorza, określeniem tym nazywano północny fragment współczesnego Przymorza Małego, od ul. Piastowskiej na północ, a także południową część dzisiejszej dzielnicy Żabianka-Wejhera-Jelitkowo-Tysiąclecia. Całość była skupiona wokół Potoku Oliwskiego i stanowi jednostkę morfogenetyczną "Przymorze". Południowa i wschodnia część dzielnicy zaliczana jest do jednostki morfogenetycznej "Zaspa"; w jej skład wchodzą m.in. Czarny Dwór, Czerwony Dwór i Biały Dwór.
Historia.
Pierwsze wzmianki o wsi Przymorze pochodzą z XI wieku, kiedy to wieś ta była dobrem klasztoru Cystersów w Oliwie. Dawniej wieś wzmiankowana jako "Primore" w 1279 i "Prsimore" w 1283. Około roku 1540 Przymorze przeszło w posiadanie Jana Konerta (Conrada), który wybudował młyn na Potoku Oliwskim zwany Kuźnią Konrada ("Konradshammer" - leżący poza granicami współczesnego Przymorza).
W 1591 teren w rejonie ul. Subisława nad Potokiem Oliwskim został przekazany Janowi Doręgowskiemu. Powstał tam duży dwór i kuźnica żelaza (później miedzi) czynna do około 1750. W 1672 właścicielem nieruchomości został Gottfried Günter, a od jego nazwiska dwór nazwano "Güntershof". W 1736 działała tam kuźnica miedzi, w drugiej połowie XVIII wieku przekształcona w kaszarnię, kolejno w olejarnię (w 1786), następnie w zakład, w którym odlewano żeliwo do produkcji karabinów, później maszyn (do 1860). W 1863 powstał tam młyn zbożowy; po dewastacji została wykonana w latach 1994-1999 rekonstrukcja na oryginalnych fundamentach.
W 1874 Przymorze stało się wsią gminną w okręgu urzędowym Zaspa. W 1907 weszło w skład ówcześnie miasta Oliwy, a następnie wraz z nią w granice administracyjne miasta Gdańska w 1926.
W 1957 dla obecnej dzielnicy próbowano wprowadzić nazwę "Kowacze", następnie "Oliwa - Przymorze", jednak ostatecznie przyjęto nazwę działającej tu od 1959 spółdzielni mieszkaniowej. 
10 czerwca 1959 przy ul. Śląskiej wmurowano kamień węgielny pod pierwszy budynek Spółdzielni Mieszkaniowej Przymorze. W pierwszej kolejności zrealizowano projekt tzw. Przymorza Małego (autorzy: zespół W. Andersa, J. Kołodziejskiego, C. Swędrzyńskiego), dopiero później na terenach położonych bliżej morza powstało Przymorze Wielkie. W sumie SM Przymorze od 1960 do 1981 wybudowała 15252 mieszkania w ponad 100 blokach.
W 1971 na Przymorzu powstał kościół parafialny pw. Najświętszej Maryi Panny Królowej Różańca św. (tzw. "Okrąglak"). Pięć lat później dobudowano do niego wieżę o wysokości 83 m.
Przymorze należy do okręgu historycznego Oliwa.
W 2015 przy ul. Chłopskiej 24 powstał mural upamiętniający obronę Polskiej Poczty w gdańsku w 1939.
Transport i komunikacja.
Transport drogowy.
Linię podziału między Przymorzem Małym a Wielkim stanowią ul. Chłopska oraz al. Rzeczypospolitej. Drogi te biegną w ciągu, w większości dwupasmowej, trasy łączącej Śródmieście i Wrzeszcz z dzielnicami Dolnego Tarasu, czyli m.in. z Przymorzem.
Przez Przymorze przebiega także inna dwupasmowa droga – ul. Kołobrzeska, prowadząca do południowej części Oliwy. Znajdują się przy niej:
Pozostałe ważne ulice Przymorza: Czarny Dwór, Lecha Kaczyńskiego, Obrońców Wybrzeża, Piastowska.
Komunikacja miejska.
Przez ul. Chłopską i al. Rzeczypospolitej biegnie linia tramwajowa, obsługiwana przez tramwaje nr 2, 4, 8 i 11.
Przymorze jest dobrze skomunikowane autobusowo z Dolnym Sopotem, Jelitkowem, Oliwą, Zaspą oraz Wrzeszczem.
Na Przymorzu Małym znajduje się przystanek trójmiejskiej SKM – Gdańsk Przymorze-Uniwersytet, na jego obrzeżu znajduje się także stacja kolejowa Gdańsk Oliwa.

</doc>
<doc id="74430" url="https://pl.wikipedia.org/wiki?curid=74430" title="Baja (miasto)">
Baja (miasto)

Baja (niem. "Frankenstadt") – miasto położone nad Dunajem na południu Węgier, niedaleko Mohacza.
Rynek miasta zabudowany jest tylko z trzech stron, a z czwartej jest już krawędź skarpy. W mieście znajduje się ważny most na Dunaju. Baja słynie także z corocznego festiwalu zupy rybnej.
Historia.
Pierwsza wzmianka historyczna pochodzi z 1240 roku. Warownia Karola Wielkiego do obrony przeciw Awarom, ośrodek wojskowy w czasie okupacji tureckiej. Turecki zamek nie przetrwał jednak do dzisiejszych czasów. W XVIII wieku, po oswobodzeniu miasta z rąk Turków, osiedlono tutaj niemieckich kolonistów ("Donauschwaben"), w większości wypędzonych po II wojnie światowej. W XIX wieku ważny port handlowy nad Dunajem.
Obecnie 93,5% mieszkańców deklaruje się jako Węgrzy, 2,7% jako Niemcy, 1,3% jako Chorwaci.
Geografia.
Miasto leży na wysokiej skarpie, u stóp której przepływa Kamarás-Duna, boczna odnoga Dunaju.

</doc>
<doc id="74434" url="https://pl.wikipedia.org/wiki?curid=74434" title="Csongrád">
Csongrád

Csongrád – miasto (17,1 tys. mieszkańców w I 2011) na Węgrzech, położone na Wielkiej Nizinie Węgierskiej nad Cisą, ok. 25 km na wschód od miasta Kiskunfélegyháza.
Historia.
Nazwa miasta wywodzi się od słowiańskiej warowni, która istniała tutaj bezpośrednio przed przybyciem Madziarów. Król Stefan I Święty nadał miastu tytuł stolicy komitatu, jednak w następstwie zniszczeń wywołanych najazdami mongolskimi Bela IV przeniósł stolicę do Segedynu. Z czasem Csongrád utracił prawa miejskie (odzyskane 1920). W latach 30. ubiegłego stulecia miasto stanowiło jeden z ośrodków radykalizmu ludowego. Po 1945 r. nastąpiła modernizacja miasta wraz z rozwojem przemysłu m.in. spożywczego i meblarskiego. Csongrád zalicza się do najbardziej zielonych miast na Wielkiej Nizinie Węgierskiej.
Współpraca.
Csongrád współpracuje na zasadach partnerstwa z Bełchatowem.

</doc>
<doc id="74435" url="https://pl.wikipedia.org/wiki?curid=74435" title="Tatabánya">
Tatabánya

Tatabánya – miasto na prawach powiatu, położone w komitacie Komárom-Esztergom.
Położenie.
Miasto położone jest w południowej części komitatu, w dolinie między wzgórzami Gerecse i Vértes, 55 km na zachód od Budapesztu. Z powodu swojego położenia Tatabánya stała się ważnym krajowym węzłem komunikacyjnym. Na jej obrzeżach przebiega autostrada M1 Budapeszt-Wiedeń, przez nią przebiega także linia kolejowa łącząca te dwie stolice. Linie autobusowe łączą miasto ze wszystkimi okolicznymi miejscowościami i najważniejszymi miastami Węgier.
Historia.
Obszar dzisiejszej Tatabányi był zasiedlony od czasów prehistorycznych. Liczne znaleziska dowodzą, że ludzie żyli tu nieprzerwanie od epoki kamienia. Węgrzy, przybywający tu w czasie zasiedlania ojczyzny ("hónfoglalás"), już zastali tu liczne i zróżnicowane etnicznie plemiona. Osadę Bánhida (ob. część Tatabányi wspomina się w dokumentach z 1288 roku. Wkrótce w jej okolicy powstają następne osady, dziś również należące do Tatabányi: Alsógalla i Felsőgalla. Region szybko się zaludniał dzięki bliskości twierdz (np. w Tata) – rozwijało się rzemiosło, rolnictwo i handel.
W średniowieczu region został dotknięty przez liczne klęski żywiołowe, zaś w wieku XVI zajęli go Turcy. Podczas Reformacji mieszkańcy przyjęli wyznania protestanckie i pobudowali swoje świątynie. Po odejściu Turków z Węgier po pokoju karłowickim (1699) region stał się częścią majątku rodziny Esterházych, która osiedlała tu licznych katolików niemieckich i słowackich, w wyniku czego ludność regionu stała się w przeważającej większości katolicka.
Spis ludności przeprowadzony w latach 80. XVIII wieku wykazał, że w Alsógalla mieszkało 580 osób, a w Felsőgalla – 842 osoby. W tym czasie odkryto tu pokłady węgla, co dość szybko zmieniło życie regionu. Do końca XIX w. większość miejscowej ludności zajmowała się rolnictwem, ale w roku 1891 powstało Węgierskie Towarzystwo Kopalni Węgla Kamiennego, które miało dbać o rozwój górnictwa i przemysłu metalowego. Na święta Bożego Narodzenia 1896 wyjechał na powierzchnię pierwszy wózek węgla, – zasobność pokładu szacowano na ok. 100 lat. Koło kopalni powstała kolonia, która w ciągu kilku lat została przyłączona do Alsógalla. We wrześniu 1902 roku Alsógalla stała się oddzielną gminą, która w maju 1903 r. przyjęła nazwę Tatabánya (Tata – pobliskie miasto – siedziba rodziny Esterházych, "bánya" – węg. „kopalnia”). Życie mieszkańców znacznie się ożywiło, powstały lokalne gazety, organizacje kulturalne i społeczne.
Krótko po upadku Węgierskiej Republiki Rad, 6 września 1919 roku górnicy z Tatabányi zaprotestowali przeciw wprowadzonemu przez rząd drastycznemu wzrostowi czasu pracy i seryjnym zatrzymaniom przywódców związków zawodowych. Wezwana przez dyrekcję żandarmeria strzelała do protestujących, w wyniku czego wielu robotników zginęło, wielu też zostało rannych. Na pamiątkę tej tragedii w 1950 roku uchwalono Dzień Górnika, który obchodzi się na Węgrzech 6 września. 
Połączenie gmin.
Już przed II wojną światową wspominano o planach połączenia gmin górniczych koło Tata. Już wtedy kopalnie tam się znajdujące były intensywnie eksploatowane.
Latem 1945 roku z inicjatywy mieszkańców powstała w Tatabányi komisja rewindykacyjna, działająca obok komisji powiatowej w Tata. Jesienią zaś Ministerstwo Spraw Wewnętrznych zaczęło przygotowywać połączenie czterech gmin górniczych. 10 listopada rejent tych gmin spotkał się w Tata z przedstawicielem Ministerstwa, w wyniku czego ustalono warunki połączenia.
Na decyzję silnie wpłynęły szkody poczynione przez II wojnę światową – odbudowanie kosztowało dużo pieniędzy, czasu i energii. Gminy bały się utracenia samodzielności i zejścia w cień. Największych szkód doznała gmina Bánhida, ale po długich negocjacjach zgodziła się na połączenie. Z kolei 24 listopada zgodę cofnęła Alsógalla, bo rozporządzała ona infrastrukturą na najwyższym poziomie, a budynki były w najlepszym stanie, dlatego gmina bała się, że połączenie spowolni jej rozwój. Po kolejnych rozmowach, 24 czerwca 1946 roku wyraziła zgodę na połączenie.
Teraz przyszedł czas na sprawy organizacyjne. 1 października 1946 przedstawiciele czterech gmin wspólnie omówili sytuację majątkową i administracyjną. Wybrano nową radę miasta Tatabánya: składała się z 60 osób, z czego 30 należało do WPK, 25 do MSzDP, jedna do Niezależnej Partii Drobnych Rolników (FKgP), zaś 4 były przedstawicielami związków zawodowych. 10 października 1947 roku cztery gminy (Tatabánya, Alsógalla, Felsőgalla, Bánhida) ostatecznie przekształciły się w miasto.
Stolica komitatu.
Po 1945 roku stolicą komitatu Komárom-Esztergom był Esztergom, ale kierownictwo komitatu wnioskowało o zmianę stolicy ze względu na słabe połączenie miasta, położonego nie tylko na pograniczu komitatu, ale i na granicy państwa. W 1948 roku zadecydowano, że stolicą komitatu zostanie Tata lub Tatabánya. W 1950 roku Rada ds. Gospodarki Narodowej przychyliła się do kandydatury Tatabányi ze względu na prężnie rozwijające się tam górnictwo i łatwy dojazd do miasta.
Po II wojnie światowej i odbudowie dawnych zakładów i budynków, otwarto również kopalnie. Miało to znaczny wpływ na wzrost liczby ludności, która osiągnęła swój szczyt w latach 80., wynosząc 80 tys. Przemysłowy charakter miasta został w latach 80. już ostatecznie określony. Dominowało górnictwo i przemysł ciężki.
Po przemianach ustrojowych nastąpiło powolne przekształcanie się struktury gospodarczej Tatabányi. Na znaczeniu zyskiwały przedsiębiorstwa paliwowe, produkujące sprzęt medyczny oraz części samochodowe (szyby, obręcze kół). W roku 2009 na 500 hektarach powierzchni miasta znajdowało się ok. 25 średnich i dużych przedsiębiorstw, zatrudniających ok. 13 tys. osób.
W roku 1991 Tatabánya stała się miastem na prawach komitatu.
W latach 2007-2008 otwarto w Tatabányi dwie galerie handlowe: Vértes Center i Omega Park.
Polska mniejszość w Tatabányi.
Komitat Komárom-Esztergom (a w nim miasta Komárom i Tatabánya) jest jednym z głównych (po Budapeszcie) skupisk Polonii węgierskiej.
Dzielnice.
1 października 1947 roku cztery gminy: Bánhida, Felsőgalla, Alsógalla i Tatabánya połączyły się w jedno miasto.
Dzielnice śródmiejskie (obecnie):
"Alsógalla", "Bánhida", "Felsőgalla", "Kertváros", "Óváros" (starówka – dawna Tatabánya), "Újtelep", "Dózsakert", "Újváros", "Sárberek", "Gál István-lakótelep".
Przedmieścia:
"Csákányospuszta", "Síkvölgypuszta", "Szőlőhegy".
Infrastruktura.
W roku 2000 liczba gospodarstw domowych w Tatabányi wynosiła ponad 30 tys. Z tego ponad 90% jest skomunalizowanych, a 12% podłączonych do sieci gazowej (większość kuchni na Węgrzech jest elektryczna). 60% gospodarstw jest ogrzewanych z sieci (podobnie jak większość na Węgrzech – gazem) oraz posiada telefon. Prawie wszędzie jest telewizja kablowa. 98% dróg jest asfaltowych. Dobrze działa komunikacja masowa i wywóz śmieci.
Edukacja.
Do połowy XX wieku poziom kształcenia w mieście był uznawany za przeciętny. Jednak rozwój górnictwa spowodował, że w porównaniu ze średnią krajową znacznie spadła liczba kończących szkoły podstawowe. Pod koniec wieku sytuacja znów się zmieniła – coraz więcej osób kończyło szkoły średnie. W mieście jest 5 żłobków, 18 przedszkoli, 16 szkół podstawowych i 10 średnich. W roku 1992 powstała Szkoła Główna Nauk o Handlu, przez kilka lat była też obecna filia Szkoły Głównej im. Dénesa Gábora – ogólnokrajowej szkoły wyższej o profilu inżyniersko-menedżerskim.
Kultura i sport.
Największą instytucją kulturalną w Tatabányi jest . Poza tym są liczne domy kultury, centra młodzieżowe, biblioteki i muzea. W mieście regularnie odbywają się imprezy kulturalno-rozrywkowe, z których najbardziej znany jest Szentivánéji Karnevál (23/24 czerwca – odpowiednik polskiej Nocy Świętojańskiej) i Dzień Górnika (6 września – jedną z konkurencji jest tam wyścig wózków do wywożenia węgla).
W roku 1910 powstał Górniczy Klub Sportowy ("Tatabányai Bányász Sport Club" – TBSC). Jest w mieście kilka klubów, w których działali sportowcy znani w całej Europie. Drużyna piłkarska "FC Tatabánya" gra obecnie w II lidze, ale szczypiorniści ("Tatabánya Carbonex KC") i siatkarki ("Tatabányai Volán SE") grają w I lidze.
W Tatabányi znajduje się szpital św. Barbary (szpital komitacki), do którego należy łaźnia, specjalizująca się w leczeniu schorzeń reumatycznych.
Gospodarka.
W końcu lat 60. XX wieku najważniejszą gałęzią przemysłu w mieście było górnictwo i gałęzie pokrewne. Po przemianach ustrojowych sprywatyzowano dogorywające górnictwo, powstały firmy miejscowe, a także międzynarodowe (gł. związane z motoryzacją i logistyką). W mieście rozwinął się przemysł maszynowy, chemiczny, cementowy oraz drzewny.
Zabytki i obiekty warte obejrzenia.
W Tatabányi, która jest miastem przemysłowym, nie można znaleźć wielu obiektów godnych obejrzenia, jest jednak kilka zabytkowych budynków, pomników przemysłu i dzieł sztuki nowoczesnej.

</doc>
<doc id="74436" url="https://pl.wikipedia.org/wiki?curid=74436" title="Csongrad">
Csongrad



</doc>
<doc id="74437" url="https://pl.wikipedia.org/wiki?curid=74437" title="Tatabanya">
Tatabanya



</doc>
<doc id="74439" url="https://pl.wikipedia.org/wiki?curid=74439" title="Kalocsa">
Kalocsa

Kalocsa – miasto (17,2 tys. mieszkańców w I 2011 r.) na Węgrzech, położone na zachodzie Wielkiej Niziny Węgierskiej nad Dunajem. Miasto jest ośrodkiem administracyjnym powiatu Kalocsa, wchodzącego w skład komitatu Bács-Kiskun.
Historia.
Arcybiskupstwo od X wieku (drugie na Węgrzech, po Ostrzyhomiu). W 1001 biskup Anastazy-Astryk koronował tu pierwszego króla Węgier – Stefana I Świętego. 
Od XIX wieku główny ośrodek uprawy papryki. W początku lat 80. XX wieku obszar upraw papryki kaloczańskiej wynosił 3,5 tys. hektarów.
Sztuka ludowa.
Miasto jest silnym ośrodkiem twórczości ludowej, głównie ornamentacyjnego malarstwa ściennego i haftu (hafciarki noszą tu nazwę "pisarek"). Do 1918 używano w tym zakresie wąskiej gamy kolorystycznej: koloru białego, czarnego, czerwonego i niebieskiego. Obecnie tradycja ta zanikła i używa się szerokiego spektrum barw. Malunki i hafty przedstawiają jednak wyłącznie naturalistyczne ornamenty roślinne. Zdobi się ściany wewnętrzne domostw, jak również ganki i ściany szczytowe. Silne jest także ludowe garncarstwo i ceramika. Wytwarzane są zwłaszcza czerwone dzbany i białe misy z niebieskimi ozdobnikami. 

</doc>
<doc id="74444" url="https://pl.wikipedia.org/wiki?curid=74444" title="Siedmiu mędrców">
Siedmiu mędrców

Siedmiu mędrców – nazwa używana do określenia grupy wybitnych działaczy i reformatorów, żyjących w starożytnej Grecji pomiędzy końcem VII i połową VI wieku p.n.e.
Mędrcy działali w czasach bezpośrednio poprzedzających pojawienie się filozofii. Sami nie byli filozofami, ale raczej mężami stanu, działaczami, prawodawcami, reformatorami życia społecznego. Głoszone przez nich mądrości życiowe wynikały nie tyle z systematycznych przemyśleń, ile z bogatego doświadczenia życiowego. Okres ich działalności nazywany bywa okresem siedmiu mędrców.
Trudno ustalić, jakie postaci historyczne zaliczane były przez Greków do grupy siedmiu najwybitniejszych mędrców – w zachowanych przekazach istnieją w tej kwestii rozbieżności i wymienianych jest więcej nazwisk. Według Platona mędrcami byli:
O ile wszystkie źródła wymieniają cztery pierwsze nazwiska, o tyle często zamiast Kleobulosa, Myzona i Chilona wymienia się inne postacie. Wśród nich pojawiają się na przykład:
Mądrości głoszone przez mędrców sprowadzały się do wychwalania rozsądku i umiaru. Typowe zalecenia i sentencje to „Nie mówić źle o umarłych” (Chilon ze Sparty) czy „Wszystko, co posiadam, noszę ze sobą” (Bias z Prieny).

</doc>
<doc id="74449" url="https://pl.wikipedia.org/wiki?curid=74449" title="Jezioro Czanieckie">
Jezioro Czanieckie

Jezioro Czanieckie, tzw. Zbiornik Czaniecki – zbiornik retencyjny wody pitnej na Sole o powierzchni 45 ha, powstały w wyniku budowy zapory w Czańcu. Całkowita pojemność wynosi 1,3 mln m³, a maksymalna głębokość 6,5 m.
Stanowi rezerwuar wody pitnej m.in. dla miast Katowice, Tychy i Bielsko-Biała – woda jest na miejscu uzdatniana. Na zbiorniku jest zakaz jakichkolwiek sportów wodnych i gospodarki rybackiej etc.

</doc>
<doc id="74451" url="https://pl.wikipedia.org/wiki?curid=74451" title="Jezioro Żywieckie">
Jezioro Żywieckie

Jezioro Żywieckie (Żywiecki Zbiornik Wodny, Zbiornik Wodny Tresna) – zbiornik retencyjny na rzece Sole koło Żywca, położony na granicy Kotliny Żywieckiej i Beskidu Małego. Utworzenie w 1966 r. zbiornika zaporowego spowodowało zalanie kilku wsi, m.in. Zarzecza, Tresnej, Zadziela i Starego Żywca.
Podstawowe parametry morfometryczne Zbiornika Żywieckiego przedstawiają się następująco: pojemność całkowita – 94,60 mln m³, pojemność martwa zbiornika – 3,2 mln m³, pojemność wyrównawcza – 67,7 mln m³, pojemność powodziowa stała – 23,1 mln m³, maksymalny poziom piętrzenia – 344,86 m n.p.m., normalny poziom piętrzenia – 342,56 m n.p.m., minimalny poziom piętrzenia – 320,94 m n.p.m. Przy normalnym poziomie piętrzenia maksymalna długość zbiornika wynosi 6,6 km, średnia długość zbiornika – 6,25 km, długość linii brzegowej – 33,7 km, maksymalna szerokość zbiornika – 3,1 km, szerokość zbiornika w centralnej jego części – 2,5 km, a szerokość średnia – 1,51 km. Zbiornik ma głębokość maksymalną 26,8 m, a głębokość średnia wynosi 8,6 m. Zbiornik Żywiecki został utworzony przez spiętrzenie wód rzeki Soły zaporą ziemną. Jej długość wynosi 310 m, wysokość 39 m nad dnem doliny, a wybudowana została w 41,9 km biegu rzeki (powierzchnia zlewni Soły po profil zapory w Tresnej wynosi 1036,6 km²).
Przy zaporze o wysokości 38 m znajduje się elektrownia wodna o mocy 21 MW. Obecnie (2010) zbiornik wykorzystywany jest w celach turystycznych, do produkcji energii elektrycznej, do ochrony przeciwpowodziowej oraz uregulowania dopływów górnej Wisły.
Zbiornik ulega systematycznemu zamulaniu nanosami rzecznymi uchodzących do niego cieków wodnych oraz zasypywany materiałem pochodzącym z abrazji jego brzegów. Szacuje się, że w ciągu ok. 70 lat od daty budowy pojemność zbiornika zostanie zmniejszona o ok. 50%.
W sierpniu odbywają się regaty poświęcone pamięci Adama Banaszka.
15 listopada 1978 roku Jezioro Żywieckie było miejscem tragicznego wypadku. Około godziny piątej rano, w odstępie zaledwie kwadransa, dwa autobusy (Autosan H9 i Autosan H09) PKS, wiozące górników do pracy w Kopalni Węgla Kamiennego „Brzeszcze”, na skutek poślizgu runęły z wysokości 18 metrów do lodowatej wody Jeziora Żywieckiego – w tzw. Wilczym Jarze, nieopodal Oczkowa. Zginęło wówczas 30 osób, 9 uniknęło śmierci. O tragedii przypomina umieszczona przy moście tablica pamiątkowa.
W 2015 roku, w trakcie suszy, lustro w porównaniu do normalnego stanu obniżyło się o około 2 m, odsłaniając znaczne części dna.

</doc>
<doc id="74452" url="https://pl.wikipedia.org/wiki?curid=74452" title="Rajcza">
Rajcza

Rajcza – wieś w Polsce, położona w województwie śląskim, w powiecie żywieckim, w gminie Rajcza.
Geograficznie położona jest w Beskidzie Żywieckim, w górnym biegu Soły na trasie linii kolejowej Żywiec-Zwardoń. W bezpośrednim sąsiedztwie Rajczy znajduje się Żywiecki Park Krajobrazowy. Miejscowość jest siedzibą gminy Rajcza. W latach 1975–1998 miejscowość administracyjnie należała do województwa bielskiego.
Wieś o charakterze letniskowym z infrastrukturą do uprawiania sportów zimowych. Liczne szlaki turystyczne. W części Rajczy-Nickulinie znajduje się schronisko młodzieżowe PTSM i Ośrodek Edukacji Ekologicznej.
Historia.
Wieś Rajcza istnieje co najmniej od początku XVII wieku, początkowo jako niezarejestrowana osada wołoska na gruntach należących do królowej Konstancji, żony Zygmunta III Wazy. Należała do folwarku w Węgierskiej Górce.
W 1843 r. na terenach dworskich powstały zakłady żelazne, w 1844 roku założono szkołę w Rajczy, której patronem został książę Albrecht Fryderyk Habsburg.
W latach 1854–1894 właścicielem Rajczy był Teodor Primavesi, który przebudował tutejszy pałac i stworzył wokół niego park ze stawem i unikatowym drzewostanem. W 1884 r. przez Rajczę przeprowadzono linię kolejową łączącą Wiedeń z Krakowem.
W 1894 r. wieś przeszła na własność Lubomirskich, którzy rozbudowali pałac. Na początku XX wieku w Rajczy wytwarzano papier, zajmował się tym Jakubowicz; funkcjonował Zakład Tektury i Papieru Czerpanego.
W 1914 roku Rajczę zakupiła rodzina Habsburgów żywieckich. Arcyksiążę Karol Stefan Habsburg w 1916 r. przeznaczył pałac wraz z parkiem dla chorych kombatantów I wojny światowej.
"Słownik Geograficzny Królestwa Polskiego i innych krajów słowiańskich" z 1888 roku podawał:
„Rajcza al. "Raycza", wś, pow. żywiecki w okolicy lesistej i górzystej, przy gościńcu z Żywca do Nowot na Orawie, nad zlewem Słonica, Rycerki i potoku Ujsolskiego, tworzącym rzekę Sołę, płynącą przez obszar Rajczy wąską doliną i górzystą. Dolinę tę zasłania od zachodu góra Zabawa, a od wschodu Sucha Góra. W środku doliny wpada do Soły potok Nickulina. Wieś graniczy od północnego wschodu z Milówką, od południowego wschodu z Ujsołami, od południa z Rycerką Górną, a od zachodu z Nieledwią; dzieli się na Rajczę Dolną i Górną. Zabudowania legły w dolinie Soły i rozłożyły się grupami po stokach Zabawy i Suchej Góry. Noszą one nazwy: Zagarów, Graberki, Dziaski, Basiówka (al. Bosiówska), Surych, Kukułów (al. Kukuków), Nickulina, Polanka, Hetkówka (Hodkawaka), Wiercigrochów, Tomniszów, Krzepinów, Gurowa, Jarwówka, Maskierówka, Młodahora, Rycerki, Sarnkówka, Śliwkówka i Soblówka. W 1869 r. większa posiadłość miała roli or. 20, łąk i ogrodów 6, pastwisk 13, lasu 3191 mr.; mniejsza roli or. 1258, łąk i ogrodów 447, pastwisk 1904, lasu 116 mr. W roku 1869 było domów 325, mieszkańców 1797; w roku 1880 domów 389, mieszkańców 2037; rzymskokatolickich 1891, żydów 140, Polaków 1999, Niemców 25, innej narodowości 2. Jan Kazimierz wyjeżdżając do Francyi, wstąpił do Żywca i wydanym tu przywilejem 4 czerwca 1669 r. pozwolił poddanym państwa żywieckiego ze wsi Rajczy, Rycerki, Radeczki, Soli i Ujsół, aby w Rajczy kaplicę, czyli kościółek wystawili. Plebanowi w Milówce, do którego ten kościół miał należeć, nadał grunt, tymczasem przez nauczyciela (za czynszem 18 zł) trzymany. Drewniany ten kościółek stanął w 1674 p. w. św. Wawrzyńca, należał do parafii w Milówce aż do 1844 r., w którym utworzono osobną parafię, włączając do niej Rycerkę Górną i Dolną, Sól i Ujsoły. Król podarował kościółkowi obraz Matki Boskiej Częstochowskiej, na blasze malowany (z hebanowemi ramami). Obraz ten ma napis: "„Imago haec a Sereniss. Joanne Kasimiro Rege P. et Belzensi castro accepta eidemque in omnibus expeditionibus bellcis confidenter auxiliata et post resignationem scepti ab eodem Gallias abscendeti huic loco donata. A 1669 4 Juli in altari collcata”". Roku 1688 Marcin Potras z Bystrzycy z Węgier,z bandą zbójów tutaj grasował. Księgi wspomnień okolicznych kościołów podają straszne szczegóły z czynów tego bandyty. Dziś we wsi jest stacja kolei państwowej transwersalnej, st. poczt. i tel. Szkoła ludowa 1-klasowa, kuźnice żelazne. Właściciel Teodor Primaversi.
W okresie międzywojennym Rajcza była atrakcyjną miejscowością letniskową i bazą do uprawiania narciarstwa zimą. Mieczysław Orłowicz w swym "Ilustrowanym przewodniku po Galicyi, Bukowinie, Spiszu, Orawie i Śląsku Cieszyńskim" z 1919 r. podawał:
Rajcza (139 km., 477 m. n. m.), miasteczko o 2800 m[ieszkańcach]. oddalone od dworca 2 1/2 km. "Hotel" Blocha, "restauracya" Kuliga. Pałac z parkiem i ładny kościół gotycki. Piękne położenie górskie - ważna stacya turystyczna; wycieczki na "Raczą Halę" (1236 m.) i "Pilsko" (1557 m.).
Miejscowa ludność utrzymywała się głównie z uprawy własnych gospodarstw rolnych, znajdowała również zatrudnienie m.in. w Tartaku Parowym Józefa Rybińskiego. Wieś posiadała już wtedy oświetlenie elektryczne. Prężnie działały różnego rodzaju organizacje: straż pożarna z własną orkiestrą dętą, Związek Strzelecki, Związek Hallerczyków, Związek Rezerwistów, drużyna harcerska im. Jana III Sobieskiego, Koło Towarzystwa Szkoły Ludowej, Związek Pracy Obywatelskiej Kobiet. Istniała też konna banderia Ogniska Związku Podhalan, której prezesem od 1936 roku był Michał Ryłko. Wzorem kawalerii banderia miała własny proporzec. Uświetniała ona wszystkie ważniejsze uroczystości w Rajczy i okolicy. 
Handlem i usługami w dużej mierze zajmowali się Żydzi. Właścicielami karczm i wyszynków byli między innymi: Abraham Hertz, Jakub Gutterman, Haim Kempler, R. Mandelbaum, Moses Nesselroth, Mosze Wiener. Sklepikarz H. Konhauzer prowadził sklep żelazny, Józef i Heinel Wulkan sklep spożywczy, Zilbernstain był zegarmistrzem, Grubnerowie mieli sklep spożywczy, M. Geller był garbarzem, E. Wasserberger właścicielem wytwórni wód gazowanych, H. Krieger i F. Habermann byli rzeźnikami, a J. Fischer i Elkan Kleintzeller lekarzami. Hotel w Rajczy prowadził A. Bloch. Istniała tutaj również fabryka papieru. Od końca XIX wieku do lat 30. jej właścicielami byli Nathan Robinsohn, jego syn Samuel oraz córka Fanni Naubauer.
W 1921 r. we wsi żyło 132 Żydów. Zmarłych chowano na cmentarzu żydowskim w pobliskiej Milówce.
W okresie międzywojennym w miejscowości stacjonował komisariat Straży Granicznej i placówka II linii SG „Rajcza”. W kwietniu 1939 r. została sformowana 3 Kompania Obrony Narodowej "Rajcza", wchodząca w skład Żywieckiego Batalionu ON.
2 września 1939 r. Rajczę zajęły wojska niemieckie. 8 października 1939 r. Rajczę wraz z całą Żywiecczyzną wcielono do III Rzeszy.
Niemcy jeszcze jesienią 1939 r. przeprowadzili rejestrację wszystkich tutejszych Żydów. Przesiedlono ich na teren dawnego pałacu, gdzie utworzono obóz pracy przymusowej. Pracowali oni przy rozbiórce domów w Rycerce Dolnej. W styczniu 1940 r. okupanci nakazali Żydom noszenie białych opasek z niebieską gwiazdą Dawida. Następnie przesiedlono ich do getta w Suchej Beskidzkiej, skąd byli dalej transportowani do gett w Krakowie, Bochni i Chrzanowie. Na przełomie 1942 i 1943 r. trafili oni do obozów zagłady.
W październiku 1940 r. w ramach akcji Saybusch wysiedlono 115 rodzin polskich (razem 501 osób), a w ich miejsce osiedlono 26 rodzin niemieckich (119 osób). Druga taka akcja miała miejsce 29 października 1940 r. 
8 kwietnia 1945 r. wieś zajęły wojska sowieckie, które przełamały niemieckie linie obronne na Żywiecczyźnie. W pierwszych latach po wojnie nastąpiły w gminie Rajcza ogromne przemieszczenia ludności. Kilkaset rodzin wyjechało na Ziemie Zachodnie i tam przejmowało gospodarstwa poniemieckie. Ludność podejmowała pracę w Żywcu, Bielsku i dalej na Śląsku. Na terenie gminy powstało szereg zakładów pracy. Powstały również pensjonaty i domy wczasowe.
13 grudnia 1981 r., mimo ogłoszenia stanu wojennego, ks. Zbigniew Guszkiewicz poświęcił sztandar tutejszej "Solidarności".
W 2003 r. Szkoła Podstawowa Nr 1 otrzymała imię Józefa Tischnera.
1 sierpnia koronowano koronami biskupimi obraz Matki Bożej Kazimierzowskiej w kościele parafialnym. 
W sierpniu 2021 r. otwarto żłobek oraz inhalatorium solankowe.
We wrześniu 2021 r. na dworcu PKP w Rajczy odsłonięto tablicę upamiętniającą ofiary niemieckiej akcji "Saybusch".
Zabytki.
Obiekty w Rajczy, wpisane do rejestru zabytków nieruchomych województwa śląskiego:
Do historycznej zabudowy wsi zalicza się także dom rodziny Konhauzerów (nie wpisany do rejestru zabytków), dawny dom żydowski, wybudowany w latach 80. XIX wieku z charakterystyczną wieżyczką, umożliwiającą w czasie Sukkot biesiadowanie pod gołym niebem na pamiątkę wyprowadzenia z Egiptu i okresu pobytu na pustyni.
Piesze szlaki turystyczne.
Około 1927 roku Oddział Górnośląski Polskiego Towarzystwa Tatrzańskiego wyznakował dwa szlaki turystyczne ze stacji kolejowej Rajcza, tj. szlak czerwony na Wielką Rycerzową przez Hutyrów oraz szlak zielony na Muńcuł doliną Ujsoły przez Szczytkówkę. Odcinki tych szlaków, które biegły przez Rajczę nie są obecnie wyznakowane; szlak czerwony zaczyna się przy stacji Rycerka w Rycerce Dolnej, a szlak zielony biegnie od ul. Danielki w Ujsołach.

</doc>
<doc id="74453" url="https://pl.wikipedia.org/wiki?curid=74453" title="Dalajlama">
Dalajlama

Dalajlama (tyb. ཏཱ་ལའི་བླ་མ་, Wylie: "taa-la’i bla-ma", ZWPY: "Dalai Lama") – przedstawiciel szkoły gelug – jednej z czterech największych szkół buddyzmu tybetańskiego. Buddyści tybetańscy uważają Dalajlamę za manifestację bodhisattwy współczucia Awalokiteśwary, który odradza się, aby udostępniać wyzwalające z cierpienia nauki innym czującym istotom.
Określenie "dalajlama" pochodzi z połączenia słów "ta-le" (ocean) i "bla-ma" – lama. Tytuł dalajlamy nadał lamie Sonam Gjaco ("bSod-nams-rgya-mtsho", Sönam Gjaco; 1543–1588), ówczesnemu przywódcy tybetańskiej tradycji buddyjskiej gelug, wódz Mongołów, Altan-chan podczas ich spotkania w 1578 roku. Tytuł ten miał oznaczać "lamę (o mądrości) jak ocean".
Retrospektywnie tytułu tego używa się w odniesieniu do Gedun Druba ("dGe-'dun-grup"), czyli Dalajlamy I oraz Gedun Gjatso ("dGe-'dun-rgya-mtsho"), Dalajlamy II – poprzedzających Sonam Gjaco zwierzchników klasztoru Drepung, Sera i Taszilunpo. Sami Tybetańczycy używają w odniesieniu do dalajlamy (a często i innych najważniejszych inkarnacji tybetańskich – np. karmapy) terminu "Gjalła Rinpocze" ("rgyal-ba-rin-po-che") – Zwycięski Rinpocze.
Według buddyzmu tybetańskiego dalajlama jest jednym z tulku – istot, które po śmierci świadomie wybierają swoje kolejne wcielenie. Dalajlamowie wielokrotnie przepowiadali za życia, gdzie narodzi się ich następna inkarnacja. Tym samym, zgodnie z tybetańskim światopoglądem, jest tylko jeden dalajlama, a kolejne numery oznaczają jedynie kolejne wcielenia tej samej osoby. Dalajlamowie wraz z panczenlamami stanowią najbardziej znaczącą historyczną linię przekazu nauk tantrycznych w szkole gelug będąc sobie wzajemnie nauczycielami, mistrzami i wychowawcami w kolejnych odrodzeniach.
Od 1751 do 1950 kolejni dalajlamowie byli świeckimi władcami Tybetu, od 1912 roku faktycznie niepodległego. Po tym czasie dalajlama nadal jest świeckim przywódcą Tybetańczyków poprzez Centralny Rząd Tybetański, tj. tybetański rząd na uchodźstwie z siedzibą w Dharamsali w Indiach.

</doc>
<doc id="74455" url="https://pl.wikipedia.org/wiki?curid=74455" title="Żaneta">
Żaneta

Żaneta – imię żeńskie pochodzenia francuskiego, spolszczona forma imienia "Jeanette" - zdrobnienia od "Jeanne" (Janina lub Joanna).
Żaneta imieniny obchodzi 4 lutego, 30 maja, 27 listopada, 27 grudnia.
Znane osoby o imieniu Żaneta:
Znane postaci fikcyjne o imieniu Żaneta:

</doc>
<doc id="74456" url="https://pl.wikipedia.org/wiki?curid=74456" title="Potrójna (883 m)">
Potrójna (883 m)

Potrójna (887, 883 m) – dwuwierzchołkowy szczyt w Beskidzie Andrychowskim (wschodnia część Beskidu Małego). Mapa Compassu podaje inne wysokości: 892 i 883 m. 
Obydwa wierzchołki są zwornikami dla trzech grzbietów. Niższy znajduje się nad doliną Kocierki w głównym grzbiecie Beskidu Małego. Na północ odbiega od niego krótki grzbiet do wierzchołka wyższego, ten zaś rozgałęzia się na dwa grzbiety; północno-zachodni grzbiet Jawornicy i północno-wschodni grzbiet Czarnego Gronia. Potrójna wznosi się nad dolinami trzech potoków: Kocierką, Bolęcinką i źródłowym ciekiem Wieprzówki.
Przez miejscową ludność szczyt ten nazywany był zawsze Czarnym Groniem. Nazwa Potrójna jest wynikiem pomyłki austriackich kartografów z lat 80. XIX wieku. Pochodzi ona stąd, że domy znajdujące się na zboczach tej góry należą do osiedla Potrójna w miejscowości Rzyki i nazwa osiedla przeniesiona została na nazwę góry. Na austriackich mapach Potrójna ma wysokość 884 m, poniżej zaś tej nazwy znajduje się nazwa Czarny Groń, nie wiadomo jednak co ona oznacza. Na mapie Compassu Czarnym Groniem nazwano północno-wschodni grzbiet wyższego wierzchołka Potrójnej.
Potrójna jest doskonałym punktem widokowym. Obydwa jej wierzchołki i cały grzbiet są bowiem bezleśne. Znajdują się tutaj rozległe hale pasterskie i łąki, widoki z nich należą do najbardziej rozległych w całym Beskidzie Małym. Panorama widokowa obejmuje: Pogórze Śląskie, Pasmo Bliźniaków, Dolinę Rzycką, główny grzbiet Beskidu Małego, Gorce, Pasmo Policy, Babią Górę, Pasmo Jałowieckie, Pilsko, Kotlinę Żywiecką, Grupę Lipowskiego Wierchu i Romanki, pasmo Wielkiej Raczy oraz Beskid Śląski od Glinnego po Skrzyczne. Na niższym wierzchołku stoi dawna kapliczka pasterska z figurką Matki Boskiej, na wyższym zamontowano dwie tablice z opisanymi panoramami widokowymi. 
Na wierzchołkach Potrójnej krzyżują się cztery szlaki turystyczne. Tuż pod szczytem, na stokach opadających do doliny Wieprzówki znajduje się prywatne schronisko turystyczne „Chatka na Potrójnej”.
Potrójna jest odwiedzana nie tylko przez turystów, ale również przez paralotniarzy. Na północno-wschodnim stoku znajduje się startowisko paralotniowe wykorzystywane przez okolicznych paralotniarzy. Przy górze możliwe jest wykonywanie lotów zarówno żaglowych jak i wykorzystujących wypracowane w dolinie prądy termiczne. 

</doc>
<doc id="74457" url="https://pl.wikipedia.org/wiki?curid=74457" title="Czarny Groń">
Czarny Groń



</doc>
<doc id="74459" url="https://pl.wikipedia.org/wiki?curid=74459" title="Kolej linowa">
Kolej linowa

Kolej linowa – zespół powiązanych technicznie i technologicznie obiektów budowlanych i urządzeń służących do przewozu osób w pojazdach przemieszczających się po torze linowym przebiegającym ponad terenem.
Urzędowy podział kolei linowych.
Koleje linowe dzielą się na:
Obiekty budowlane kolei linowych.
Zgodnie z obowiązującym rozporządzeniem obiekty budowlane kolei linowych stanowią:
Najstarsze koleje linowe.
Pierwsze znane rysunki przedstawiające transport linowy pochodzą z Europy oraz Chin i są datowane na XV wiek. 
W 1644 w Gdańsku użyto po raz pierwszy kolei linowej o wielu podporach. Był to linowy przenośnik kubełkowy konstrukcji Adama Wijbego, użyty przy budowie Bastionu Wiebego.
Początkowo stosowano liny wykonane z włókien roślinnych. Były to konopie i sizal, czasami również liany. Przełomem było wynalezienie w 1834 lin splatanych z drutów stalowych.
Koleje linowe na świecie.
Pierwsza nowożytna kolej linowa do przewozu ludzi powstała w 1866 w Schaffhausen w Szwajcarii. Służyła ona do kontroli urządzeń zapory na Renie. Pierwsza kolej linowo-terenowa została uruchomiona w 1867 w Lyonie we Francji i była napędzana silnikiem parowym.
Ważnym wydarzeniem było również skonstruowanie w 1872 przez inż. Adolfa Bleicherta wspólnie z inż. Theodorem Otto w Saksonii kolei linowej przeznaczonej dla fabryki parafiny.
Pierwszą górską osobową kolej linową oddano do użytku w 1908. Była to kolej na Wetterhorn w Szwajcarii. W tym samym roku, w uzdrowisku Schollach w Niemczech, uruchomiono pierwszy wyciąg narciarski, zbliżony do późniejszych wyciągów talerzykowych. Pierwszy wyciąg saniowy powstał w 1924, w Szwajcarii, w Crans-Montana.
Kolejne rodzaje kolei i wyciągów pojawiły się w latach 30. XX wieku. Wyciąg orczykowy był patentem szwajcarsko-niemieckim z 1934 autorstwa inż. Constama i firmy Bleichert z Lipska. Pierwszy tego rodzaju wyciąg został uruchomiony 24 listopada 1934 w Davos w Szwajcarii. Wyciąg talerzykowy wynalazł w 1935 Jean Pomagalski – francuski inżynier i mechanik polskiego pochodzenia. Prototyp został zastosowany na stoku l'Eclose w ośrodku narciarskim L’Alpe d’Huez we Francji.
Pierwsza na świecie kolej krzesełkowa powstała w 1936 w Sun Valley w stanie Idaho, w Stanach Zjednoczonych. Pierwsze tego typu urządzenie w Europie zbudowano w 1939 w Czechosłowacji – kolej prowadziła z okolic hotelu Ráztoka w Trojanovicach na Pustevny, w Beskidzie Śląsko-Morawskim.
Koleje linowe w Polsce.
Pierwsza osobowa kolej linowa na ziemiach polskich (wówczas pod zaborami) powstała we Lwowie i funkcjonowała od 2 lipca do 15 października 1894 na terenie Wystawy Krajowej, w trakcie której prezentowano osiągnięcia gospodarcze i kulturalne Galicji oraz dzieła sztuki i kultury narodu polskiego.
W latach II Rzeczypospolitej rozwój kolei linowych nastąpił dopiero w połowie lat 30. Powstała wtedy kolej linowa na Kasprowy Wierch (1936), kolej linowo-terenowa na Górę Parkową w Krynicy (1937), kolej linowo-terenowa na Gubałówkę (1938) oraz dwa wyciągi saniowe: w Kotle Gąsienicowym oraz w Sławsku – w województwie stanisławowskim, powiecie stryjskim. Niezrealizowane pozostały projekty kolei linowej z Zakopanego na Przełęcz Wrótka nad Kalatówkami oraz dwóch kolei linowo-terenowych: w Poroninie oraz w Żegiestowie. W trakcie II wojny światowej koleje linowe nie zostały zniszczone przez Niemców.
W okresie Polskiej Rzeczypospolitej Ludowej nastąpił dalszy rozwój kolei linowych. Już w latach 50. oddano do użytku pierwszą w Polsce kolej gondolową – na Szyndzielnię (1953) oraz pierwszą kolej krzesełkową – na Skrzyczne (1958).
Po 1989 nastąpił intensywny rozwój ośrodków narciarskich, w ramach których budowano liczne koleje linowe. W 2010 funkcjonowały w Polsce:
W górach funkcjonują m.in. następujące koleje (w przypadku kolei krzesełkowych podano najstarsze, powstałe przed 1992):
Najstarszą koleją linową poza obszarami górskimi jest kolej linowa „Elka”, działająca w Parku Śląskim w Chorzowie. Poza obszarami górskimi funkcjonuje również jedna kolej gondolowa - „Polinka” we Wrocławiu oraz jedna kolej linowo-terenowa - „Kamienna Góra” w Gdyni.
W 2018 roku w Polsce funkcjonowała tylko jedna (ostatnia) towarowa Kolej linowa Janikowo – Piechcin w Janikowskich Zakładach Sodowych.

</doc>
<doc id="74465" url="https://pl.wikipedia.org/wiki?curid=74465" title="Isny im Allgäu">
Isny im Allgäu

Isny im Allgäu – miasto uzdrowiskowe w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg. Leży w regionie Allgäu.
Jest siedzibą wyższej szkoły zawodowej, trzech klinik specjalizujących się w odnowie biologicznej.
Współpraca.
Miejscowości partnerskie:

</doc>
<doc id="74467" url="https://pl.wikipedia.org/wiki?curid=74467" title="Lajos Kassák">
Lajos Kassák

Lajos Kassák (ur. 21 marca 1887 w Érsekújvár, zm. 22 lipca 1967 w Budapeszcie) – węgierski pisarz, malarz i architekt.

</doc>
<doc id="74468" url="https://pl.wikipedia.org/wiki?curid=74468" title="Glauberyt">
Glauberyt



</doc>
<doc id="74469" url="https://pl.wikipedia.org/wiki?curid=74469" title="Protokół ARP">
Protokół ARP



</doc>
<doc id="74470" url="https://pl.wikipedia.org/wiki?curid=74470" title="Protokół RARP">
Protokół RARP



</doc>
<doc id="74472" url="https://pl.wikipedia.org/wiki?curid=74472" title="7 (liczba)">
7 (liczba)

7 jest też drugą liczbą Mersenne’a oraz czwartą liczbą pierwszą.
Podzielność.
W systemie dziesiętnym warunkiem podzielności liczby przez 7 jest to, aby suma jej cyfr mnożonych (od prawej) przez kolejne potęgi liczby 3 (włącznie z potęgą zerową: 30=1) była podzielna przez 7.
Wygląd znaku.
W Polsce i niektórych krajach europejskich do znaku "7" w piśmie odręcznym dodaje się poziomą poprzeczkę (kreskę), dla odróżnienia tego znaku od cyfry jeden.
7 w kalendarzu.
7. dniem w roku jest 7 stycznia. 7. miesiącem w roku jest lipiec, a 7. dniem tygodnia – sobota lub niedziela – w zależności od przyjętego systemu liczenia.
Zobacz też co wydarzyło się w 7 roku n.e.
7 w kulturze.
Siódemka występuje licznie w kulturze. Grecy wyliczali siedem cudów świata starożytnego, siedem gwiazd w gwiazdozbiorze Seta, istniało siedem sztuk wyzwolonych, w chrześcijaństwie wyliczano siedem cnót głównych, siedem grzechów głównych i siedem sakramentów, a tydzień podzielono na 7 dni, uważano, iż istnieje także siedem wzgórz Rzymu (w rzeczywistości było ich więcej), iż niebo i piekło podzielone są na 7 sfer (stąd zwrot "siódme niebo") itd. W hinduizmie znanych jest siedem matek. Ponadto w astronomii znano do czasów nowożytnych 7 planet.

</doc>
<doc id="74473" url="https://pl.wikipedia.org/wiki?curid=74473" title="Neopren">
Neopren

Neopren – nazwa handlowa kauczuku syntetycznego otrzymywanego w wyniku polimeryzacji emulsyjnej chloroprenu (2-chlorobuta-1,3-dien) - polichloroprenu. W porównaniu z kauczukiem naturalnym i tradycyjnymi kauczukami syntetycznymi, opartymi na butadienie ma większą odporność na oleje i inne rozpuszczalniki organiczne, wolniej również ulega starzeniu. Ma własności samogasnące. Neopren jest zadomowioną w Polsce nazwą potoczną, oficjalnie jest to nazwa handlowa należąca od 1931 r. do amerykańskiego koncernu chemicznego DuPont.
Neopren wykorzystuje się do produkcji klejów neoprenowych, np. butaprenu. Z mieszanek neoprenowych poddanych procesowi wulkanizacji otrzymuje się tworzywa podobne do gumy, przy czym neopren wulkanizuje się nie siarką (jak w przypadku kauczuków tradycyjnych), lecz tlenkami cynku lub magnezu. Mieszanki neoprenowe wykorzystywane są do produkcji artykułów technicznych odpornych na wyżej wymienione ciecze, oraz produktów o przedłużonej żywotności. Produkowane z nich są elementy armatury laboratoryjnej i przemysłowej, jak np. uszczelki, węże laboratoryjne, przyssawki itp. Wykorzystuje się je również do produkcji tkanin podgumowanych (np. do łodzi pneumatycznych).
Zmodyfikowany neopren stosuje się też do produkcji skafandrów nurkowych, odzieży ochronnej do uprawiania sportów wodnych i opasek rehabilitacyjnych. Poddaje się go wówczas obróbce, w wyniku której uwięzione zostają w jego strukturze pęcherzyki gazu. Tak spieniony neopren stanowi dobrą, elastyczną ochronę termiczną.
Crush neopren - to neopren w arkuszach, poddany powtórnemu sprasowaniu w wysokiej temperaturze w celu wyeliminowania pęcherzyków powietrza i uzyskania wytrzymałego i szczelnego materiału o niewielkiej grubości, zazwyczaj 2-4 mm. Służy m.in. do wytwarzania suchych skafandrów nurkowych.

</doc>
<doc id="74476" url="https://pl.wikipedia.org/wiki?curid=74476" title="Zwardoń">
Zwardoń

Zwardoń – wieś w Polsce, położona w województwie śląskim, w powiecie żywieckim, w gminie Rajcza, pomiędzy trzema przełęczami – Przysłop, Zwardońską i Graniczne (centrum wsi na przełęczy Zwardońskiej) w zachodniej części Beskidu Żywieckiego, tuż przy granicy ze Słowacją.
W latach 1975–1998 wieś administracyjnie należała do województwa bielskiego, a w latach 1945–1975 tak jak cały powiat żywiecki do województwa krakowskiego.
Przez przełęcz prowadzi stara linia kolejowa (fragment dawnej strategicznej "„kolei transwersalnej”"), która łączy się w Żylinie z główną magistralą, biegnącą na południe do Bratysławy i dalej do Wiednia. Do roku 1914 kolejowe przejście graniczne Galicji i Królestwa Węgier. 1 czerwca 1992 roku, po kilkudziesięciu latach przerwy uruchomiono tu kolejowe przejście graniczne Zwardoń-Skalité, 30 kwietnia 1995 roku całodobowe drogowe przejście Zwardoń-Myto-Skalité, zlokalizowane w przysiółku Myto na przełęczy Przysłop, a 6 stycznia 2006 roku drogowe przejście graniczne Zwardoń-Skalité. Wymienione przejścia graniczne zostały zlikwidowane 21 grudnia 2007 na mocy układu z Schengen. W Zwardoniu odbywa się co roku obóz naukowy organizowany przez olimpiadę matematyczną dla uczestników z najlepszymi wynikami.
Historia.
Zwardoń jest stosunkowo młodą miejscowością. Czas jego powstania nie jest dokładnie znany. Był to prawdopodobnie XVII wiek. Chociaż przypuszczalnie istniała tutaj wcześniej graniczna osada czy też punkt celny na szlaku handlowym.
Najstarszą częścią Zwardonia jest osiedle Myto. Prawdopodobnie około XVII-XVIII wieku, zjawiło się tutaj czterech braci o nazwisku Zwardoń. Na niczyich ziemiach postawili oni zagrody, zajmując się hodowlą owiec i bydła. Prawdopodobnie byli to osadnicy Wołoscy posuwający się zboczami gór Beskidu Żywieckiego, którzy nie znaleźli miejsca w zasiedlonych górach Beskidu Śląskiego, albo też włościanie przeniesieni w górne rejony Soły, z przeludnionych wsi dookoła Węgierskiej Górki.
Nazwa Zwardoń pojawia się na mapie końcem XVIII wieku przy istniejącym już wówczas bitym trakcie oraz w dokumentach określających zasięg cyrkułu myślenickiego (od 1821 roku wadowickiego). W końcu XVIII wieku za panowania cesarza Józefa II zbudowano przez Przełęcz Przysłop, zgodnie z przebiegiem starego szlaku handlowego, tzw. trakt cesarski czyli popularną „cesarkę”. W XIX wieku Zwardoń znalazł się w dobrach Wielopolskich, ale od roku 1813 dobra Soli, a wraz z nią i Zwardonia przypadły hrabiemu Szembekowi. Majątek ten w latach 70 XIX w. wykupili Habsburgowie (Albrecht i Karol).
3 listopada 1884 r. została otwarta linia kolejowa z Żywca do Czadcy przez Zwardoń. Teren ówczesnego Zwardonia (obecnie centrum) dookoła stacji kolejowej, na której zatrzymywały się pociągi pośpieszne jadące ze Lwowa przez Kraków do Wiednia, nazywał się „świńska młaka” – było to trzęsawisko otoczone lasami. Zwabieni możnością zarobków przybywali tu nie tylko mieszkańcy okolicznych przysiółków – zarębków, ale również ludzie z innych krajów. Osuszano „świńską młakę”, karczowano kupiony od właścicieli pobliski las i budowano drewniane chałupy, a bogatsi wznosili murowane domy. W chwili, gdy wjeżdżał pierwszy pociąg stało już 8 domostw. Po prawej stronie stacji istniały już małe skupiska osiedli – Pydychy i Groń, liczące po kilka zagród. Pięć lat później osada liczyła 18 domostw i 124 mieszkańców (64 mężczyzn i 60 kobiet). 1 czerwca 1891 roku został uruchomiony Urząd Pocztowy w Zwardoniu.
Budynek jednoklasowej szkoły ludowej powstał w roku 1901, przebudowany został w roku 1908. W roku 1918 powstała polska szkoła dwuklasowa, która w latach dwudziestych XX w. otrzymała imię Królowej Jadwigi.
W latach trzydziestych Zwardoń stał się bardzo znaną i modną stacją narciarską. Korzystny mikroklimat pozwalający na długie utrzymywanie się pokrywy śnieżnej, doskonałe bezleśne stoki od strony Rachowca i Skalanki, dobre połączenie kolejowe, powstające pensjonaty i schronisko Polskiego Towarzystwa Tatrzańskiego (PTT) sprawiły, że zaczęli zjeżdżać tu narciarze z całej Polski (zimą kursowały nawet specjalne pociągi z Warszawy) i pod tym względem Zwardoń odciążył nieco nawet Zakopane. W roku 1929 założono w Zwardoniu Koło żywieckiego Oddziału Babiogórskiego PTT, które wkrótce zorganizowało tzw. „zbiorową stację turystyczną”. Głównymi twórcami tego koła byli M. Augustynowicz, W. Pantofliński, inż. Pretrusiewicz oraz inż. Baecker. Dysponowała ona w okolicznych domach góralskich ponad 100 miejscami noclegowymi, wykorzystywanymi głównie przez narciarzy. W roku 1930 w Zwardoniu (jak podaje przewodnik W. Midowicza „Zwardoń i okolica”) istniała skocznia narciarska. W styczniu 1933 r. Oddziały PTT w Bielsku i Żywcu wspólnym wysiłkiem otwarły tu popularne później schronisko nazwane "Dworcem Beskidzkim".
W okresie międzywojennym w miejscowości stacjonowała placówka Straży Granicznej I linii „Zwardoń”.
W czasie II wojny światowej, podobnie jak w wielu wsiach Żywiecczyzny wcielonej do Niemiec narodowo-socjalistycznych, Niemcy przeprowadzili akcję wysiedleńczą. Zwardoń musiało opuścić 356 dotychczasowych mieszkańców, a w ich miejsce osiedlono 53 kolonistów niemieckich.
Po wkroczeniu Niemców ani kierownik miejscowej szkoły, Edward Ziarko, ani też nauczycielki, nie stawili się do pracy. W związku z tym inspektor szkolny Horodyski z Żywca mianował kierownikiem Jana Górnego. Niemcy zezwolili na naukę w szkole. Rok szkolny 1939/1940 rozpoczął się w Zwardoniu w listopadzie. Grono pedagogiczne wraz z kierownikiem stanowiły nauczycielki – Danuta Milewska i Maria Opałko.
W roku 1940 zamknięta została polska szkoła, nauczyciele zwolnieni. Budynek szkoły został rozbudowany przez Niemców i mieściła się w nim szkoła niemiecka oraz magazyny. W roku 1942 otwarto polską jednoklasową szkołę w budynku Justyny Wolancz. Uczyła jedna nauczycielka Helena Michna. Szkoła ta czynna była aż do wiosny 1945 roku.
W okresie okupacji niemiecko-nazistowskiej schronisko „Dworzec Beskidzki” zostało początkowo przekazane organizacji N.S. Gemeinschaft „Kraft durch Freude”, a od 1940 r. żywieckiemu oddziałowi Beskidenverein.
Po zakończeniu działań wojennych natychmiast przystąpiono do doprowadzenia szkoły do stanu używalności. Po dziesięciu dniach wytężonej pracy szkoła stanęła otworem dla dzieci i dorosłych. 11 maja rozpoczęły się zajęcia lekcyjne, które prowadziła jedyna nauczycielka – Danuta Milewska. W roku szkolnym 1945/1946 powrócił kierownik Edward Ziarko. Budynek posiadał tylko trzy izby lekcyjne oraz gabinet pomocy naukowych, a musiał pomieścić 200 uczniów.
15 lutego 1946 roku ponownie uruchomiono Agencję Pocztową w Zwardoniu.
W roku 1961 powstał rezerwat przyrody Butorza o powierzchni 30,68 ha. Jest to rezerwat typu leśnego, powołany w celu ochrony dolnoreglowego boru świerkowego. Rozciąga się na północnych stokach Rachowca, na wysokości 600–800 m n.p.m.
W 1967 roku przystąpiono do budowy budynku nowej szkoły. 17 stycznia 1970 roku nastąpiło uroczyste otwarcie nowej szkoły, której nadano imię wojewody generała Aleksandra Zawadzkiego. Szkoła posiadała sześć sal lekcyjnych, dwie pracownie, zastępczą salę gimnastyczną, pokój nauczycielski, kancelarię, kuchnię, pomieszczenia pomocnicze i dwa mieszkania dla nauczycieli. 230 uczniów uczyło ośmiu nauczycieli.
Po roku 1989 dyrekcja szkoły w Zwardoniu wraz z gronem nauczycielskim rozpoczęła starania o przywrócenie imienia Królowej Jadwigi. Starania zostały zakończone 11 maja 1991 roku gdy patron pezetpeerowski został zniesiony. 
30 kwietnia 1995 roku na Mycie zostało otwarte międzynarodowe drogowe przejście graniczne Zwardoń/Myto-Skalité, w którym uczestniczyli Prezes Rady Ministrów Józef Oleksy i Predseda vlády Slovenskej republiky Vladimír Mečiar.
15 lipca 1998 roku Ministrowie Transportu Polski i Słowacji dokonali wmurowania kamienia węgielnego pod budowę połączenia drogowego pomiędzy słowacką autostradą D3, a polską drogą szybkiego ruchu S1, które zostało otwarte 16 stycznia 2006 roku. 21 grudnia 2007 na mocy układu z Schengen funkcjonowanie przejścia zostało zawieszone.
W listopadzie 2019 r. w schronisku „Chata pod Skalanką” odsłonięto tablice dedykowaną pamięci por. Stanisława Kopika ps. „Zemsta” i jego żołnierzom z oddziału Narodowych Sił Zbrojnych.
W latach 1945–1991 stacjonowała tu strażnica Wojsk Ochrony Pogranicza. 16 maja 1991 roku strażnica została przejęta przez Straż Graniczną. 
Religia.
Na terenie wsi działalność duszpasterską prowadzi Kościół Rzymskokatolicki (parafia Nawiedzenia NMP).
Turystyka.
Miejscowość jest znana jako miejsce zimowego wypoczynku, głównie za sprawą dobrze rozwiniętej infrastruktury turystycznej, a przede wszystkim sieci wyciągów narciarskich (około 15 wyciągów). W sezonie 2012/2013 Zwardoń wzbogacił się o pierwszy wyciąg krzesełkowy w Stacji Narciarskiej Zwardoń Ski. Tutejszy charakterystyczny mikroklimat powoduje, że pokrywa śnieżna w okolicach przełęczy utrzymuje się czasem aż do kwietnia.
Tuż ponad centrum wsi – 20 minut drogi od stacji kolejowej – znajdowało się schronisko PTTK „Dworzec Beskidzki” w Zwardoniu (nieczynne od 2010).
Szlaki piesze ze Zwardonia.
W 2011 PTTK zlikwidowało szlak do Kolonii (Rycerka Górna) (ok. 4 h).
Przy dawnym turystycznym przejściu granicznym Górka Gomółka-Skalité Serafínov znajduje się słowacki szlak do przystanku kolejowego w Skalitem-Serafinovie.

</doc>
<doc id="74477" url="https://pl.wikipedia.org/wiki?curid=74477" title="Kotlina Żywiecka">
Kotlina Żywiecka

Kotlina Żywiecka (513.46) – duża kotlina śródgórska w Beskidach Zachodnich, której centrum znajduje się w rejonie ujścia do Soły jej dwóch dużych dopływów: prawobrzeżnej Koszarawy i lewobrzeżnej Żylicy.
Według naukowej regionalizacji Polski opracowanej przez Jerzego Kondrackiego Kotlina Żywiecka ograniczoną jest od zachodu przez Beskid Śląski, od północy – przez Pogórze Śląskie (łączy się z nim przez Bramą Wilkowicką) i Beskid Mały, zaś od południowego wschodu i południa przez Beskid Makowski i Beskid Żywiecki. Ma trójkątny kształt, długość z zachodu na wschód około 20 km, szerokość z południa na północ około 15 km i powierzchnię około 320 km². Dno kotliny wznosi się na wysokość 340 – 500 m n.p.m. Pokryte jest w większości niewysokimi wzgórzami i niskimi grzbietami, porozdzielanymi dolinkami licznych potoków.
Południowa część Kotliny Żywieckiej stanowi klasyczny przykład okna tektonicznego. Okno tektoniczne Żywca jest tzw. oknem podwójnym: spod płaszczowiny godulskiej odsłania się tu płaszczowina cieszyńska, a spod płaszczowiny cieszyńskiej – płaszczowina podśląska. Daje to dobrą możliwość poznania tektoniki fliszu karpackiego w tej części Beskidów.
Spiętrzone przez zaporę w Tresnej wody rzeki Soły tworzą Jezioro Żywieckie, zajmujące północną część kotliny. Na południe od jeziora, w centrum kotliny leży Żywiec. Charakterystycznym elementem panoramy Kotliny Żywieckiej jest masyw Grojca (612 m n.p.m.) w widłach Soły i Koszarawy, dominujący od południowego wschodu nad zabudowaniami Żywca.
Wierzchowina kotliny pokryta jest dość urodzajnymi glebami brunatnymi. Wskutek tego od dawna był to region silnie wykorzystywany rolniczo i niemal pozbawiony lasów, które wycięte zostały pod uprawę roli. Największym ośrodkiem przemysłowym regionu jest miasto Żywiec. Mimo znacznego przekształcenia środowiska przyrodniczego region ma jednak walory turystyczno-rekreacyjne dzięki sąsiedztwu wysokich gór Beskidu Żywieckiego i Śląskiego oraz obecności dużego zbiornika wodnego. Lokalny klimat jest jednak niekorzystny, gdyż ukształtowanie terenu sprawia, że w kotlinie tworzą się przy bezwietrznej pogodzie zastoiska zimnego powietrza, dłuższy jest też okres trwania przymrozków i większe zanieczyszczenie powietrza (smog).

</doc>
<doc id="74479" url="https://pl.wikipedia.org/wiki?curid=74479" title="Beskid Andrychowski">
Beskid Andrychowski

Beskid Andrychowski – wschodnia część Beskidu Małego, między Sołą a Skawą; termin nie występuje w państwowym rejestrze nazw geograficznych.
Pasma górskie.
Beskid Andrychowski można podzielić na dwa pasma:
Schroniska.
W Beskidzie Andrychowskim znajdują się trzy schroniska turystyczne: schronisko Leskowiec na Jaworzynie (Groń Jana Pawła II), schronisko koła PTTK „Limba” na Trzonce i schronisko studenckie w okolicach Potrójnej (Chatka pod Potrójną).

</doc>
<doc id="74481" url="https://pl.wikipedia.org/wiki?curid=74481" title="Corel">
Corel



</doc>
<doc id="74482" url="https://pl.wikipedia.org/wiki?curid=74482" title="CorelDraw">
CorelDraw



</doc>
<doc id="74483" url="https://pl.wikipedia.org/wiki?curid=74483" title="International Business Machines">
International Business Machines



</doc>
<doc id="74484" url="https://pl.wikipedia.org/wiki?curid=74484" title="Góry Zasolskie">
Góry Zasolskie



</doc>
<doc id="74489" url="https://pl.wikipedia.org/wiki?curid=74489" title="Tautiška giesme">
Tautiška giesme



</doc>
<doc id="74494" url="https://pl.wikipedia.org/wiki?curid=74494" title="Lê Đức Thọ">
Lê Đức Thọ

 (), właśc. Phan Ðinh Khải (ur. 14 października 1911 w prowincji Hà Nam, zm. 13 października 1990 w Hanoi) – wietnamski polityk, generał, dyplomata, laureat Pokojowej Nagrody Nobla.
Życiorys.
Urodził się jako Phan Ðinh Khải w średnio zamożnej rodzinie w prowincji Hà Nam w północnym Wietnamie. Po ukończeniu szkoły prowadzonej przez władze francuskie, pracował jako urzędnik na poczcie. 
W 1930 roku współtworzył Indochińską Partię Komunistyczną. W tym samym roku został aresztowany przez władze francuskie za udział w zamieszkach organizowanych przez kolegów sympatyzujących z komunizmem. Przebywał w więzieniu do 1936 roku. Po uwolnieniu otwarcie (oficjalne wietnamskie biografie określiły to jako "aktywność pół-otwarta") zaangażował się w działalność komunistyczną, stając się przywódcą lokalnej prasy i propagandy komunistycznej. W 1939 roku został ponownie uwięziony i uwolniony w 1944 roku (według niektórych relacji uciekł z więzienia).
W 1945 został jednym z liderów partii komunistycznej, wstąpił także do Ligi Niepodległości Wietnamu (Việt Minh). Podczas I wojny indochińskiej był wysokim rangą urzędnikiem Việt Minhu. W 1955 roku został członkiem Politbiura Partii Pracujących Wietnamu (później przemianowanej na Komunistyczną Partię Wietnamu), funkcję tę zachował do 1986 roku. W czasie wojny wietnamskiej nadzorował działania Wietkongu. 
Od 1969 roku prowadził z Henrym Kissingerem (wówczas doradcą ds. bezpieczeństwa narodowego prezydenta Richarda Nixona) tajne rozmowy, podczas których ustalano warunki zakończenia wojny. Rozmowy doprowadziły do podpisania zawieszenia broni, które miało miejsce 23 stycznia 1973. Jesienią 1973 Lê Đức Thọ i Henry Kissinger otrzymali Pokojową Nagrodę Nobla, jednak Wietnamczyk odmówił jej przyjęcia, argumentując to faktem, że pokój jeszcze nie został ustanowiony, a jego przeciwnik wielokrotnie naruszał warunki rozejmu. 
W 1975 jako ekspert nadzorował ofensywę wojsk Wietnamu Północnego, która doprowadziła do upadku rządu w Sajgonie i połączenia obu państw wietnamskich w jedno państwo, rządzone przez komunistów. 
Lê Đức Thọ podobną rolę pełnił w czasie wojny kambodżańsko-wietnamskiej w 1978 roku. Opuścił potem armię, ale przez 8 lat pozostawał jeszcze członkiem Biura Politycznego.
Zmarł w szpitalu wojskowym w Hanoi w wieku 79 lat, jako przyczynę śmierci podano nowotwór gardła. Został pochowany na cmentarzu Mai Dịch w Hanoi.

</doc>
<doc id="74496" url="https://pl.wikipedia.org/wiki?curid=74496" title="Bitwa pod Zadwórzem">
Bitwa pod Zadwórzem

Bitwa pod Zadwórzem – bitwa, która miała miejsce 17 sierpnia 1920 roku w czasie wojny polsko-bolszewickiej pomiędzy batalionem piechoty kpt. Bolesława Zajączkowskiego należącego do detachementu rtm. Abrahama, a oddziałami bolszewickiej 1 Konnej Armii Siemiona Budionnego. Rozegrała się na dalekim przedpolu Lwowa, 33 km od miasta w pobliżu wsi Zadwórze, znajdującej się obecnie na terytorium Ukrainy. Celem obrońców było opóźnienie podejścia wojsk bolszewickich do Lwowa. Heroiczna obrona zakończyła się sukcesem operacyjnym wojsk polskich.
W lipcu 1920 roku w Galicji przystąpiono do formowania oddziałów ochotniczych. Sformowano wówczas Detachement rtm. Abrahama, do którego zaciągnęła się głównie młodzież i inteligencja lwowska. W skład tego oddziału wchodził między innymi batalion piechoty kapitana Zajączkowskiego. W dniach 6–8 sierpnia oddział uczestniczył w ciężkich walkach pod Horodyszczem i Chodaczkowem, osłaniając prawe skrzydło 54 pp. W bitwie wzięto do niewoli 480 jeńców z 26. i 27.pułków sowieckich. Ranny w bitwie mjr Abraham dowodził oddziałem leżąc na noszach. Jeden z cekaemistów polskich mimo sześciokrotnego ranienia nie opuścił swego stanowiska ogniowego.
Pomimo zdobycia stacji kolejowej Zadwórze Budionny zrezygnował z kontynuowania walki o Lwów kończąc marsz na zachód. Skierował się na północ na odsiecz wojskom w rejonie Wieprza i Warszawy, ale po klęsce pod Komarowem wycofał się na wschód. W bitwie poległo 318 Polaków i z uwagi na heroiczną walkę obrońców nazywana jest polskimi Termopilami.
Przebieg bitwy.
16 sierpnia, I batalion z kompanią ckm, 54 pułku piechoty (ok. 350 żołnierzy i oficerów) został zaatakowany pod Zadwórzem przez oddziały 6 Dywizji Kawalerii armii Budionnego. Batalion po wykonaniu zadań rozpoznawczych wracał wzdłuż linii kolejowej do Lwowa.
Następnego dnia – 17 sierpnia – batalion kapitana Zajączkowskiego maszerował z Krasnego wzdłuż linii kolejowej na Lwów. Gdy oddział dotarł do wsi Kutkorz, został ostrzelany z broni maszynowej od strony Zadwórza. Podczas podchodzenia do Zadwórza został zaskoczony silnym ogniem z broni ręcznej i maszynowej od czoła i ze skrzydeł. Oddziały 6 DK Josifa Rodionowicza Apanasienki złapały batalion w tzw. worek ogniowy. Kapitan Zajączkowski podjął decyzję rozwinięcia batalionu w tyralierę, uderzenia na Zadwórze, opanowania stacji kolejowej i pobliskich wzgórz i tam zorganizowania obrony. Kapitan Zajączkowski rozwinął batalion w trzy rzędy tyralier i skokami przemieszczał oddział ku Zadwórzu, zajętemu już przez wojska bolszewickie. W pobliżu stacji kolejowej doszło do silnej wymiany ognia. Porucznik Antoni Dawidowicz poprowadził oddział na stojące obok stacji działa. Wówczas spod pobliskiego lasu ruszyła na Polaków sowiecka kawaleria. Polacy odparli ten atak i w południe zdobyli stację kolejową. Batalion wykonał zadanie opanowania wzgórz, uzyskano lepszy wgląd w teren oraz dogodniejsze warunki prowadzenia obrony okrężnej z przeciwnikiem dziesięciokrotnie silniejszym. W ciągu 11 godzin odparto sześć ataków kawalerii sowieckiej. O zmierzchu zaczęło brakować amunicji. Braki amunicji pokrywano zabierając ją więc zabitym i rannym. Broniono się walcząc na bagnety. Wobec braku możliwości uzyskania pomocy ze Lwowa (brak łączności z pułkiem) kapitan Zajączkowski podjął decyzję o wycofywaniu się pozostałym przy życiu 30 żołnierzom małymi grupkami do pobliskiego lasu barszczowickiego. Nadeszły jednak nowe siły bolszewickie. Bolszewicy wzmagali natarcie.
Porucznik Dawidowicz po raz kolejny zdobył stację kolejową, a pierwsza kompania opanowała pobliskie wzgórze. W nierównej walce wzięły udział także trzy polskie samoloty, które nadleciały od strony Lwowa. Zaatakowały one siły bolszewickie ogniem karabinów maszynowych oraz bombami.
Otoczeni przez wroga żołnierze nie poddali się nawet wtedy, kiedy zabrakło amunicji. Kapitan Zajączkowski o zmierzchu rozkazał pozostałym przy życiu ok. 30 żołnierzom wycofywanie się grupami do barszczowickiego lasu. W trakcie odwrotu nadleciały 3 sowieckie płatowce, które ostrzelały broniących się i wycofujących żołnierzy. Ostrzeliwani z broni maszynowej przez sowieckie samoloty, bezbronni, otoczeni przez Rosjan, walczyli jeszcze krótko na kolby w pobliżu budki dróżnika (budynek kolejowy nr 287). Orlęta lwowskie broniły się już tylko bagnetami, tocząc do wieczora krwawy bój. Ponosząc wielkie straty, ostrzeliwani przez ciężką artylerię. Sowieci, rozwścieczeni oporem Orląt, rąbali ich szablami, rannych dobijali kolbami. Zabitym odcinali głowy, ręce i nogi. Pozostali przy życiu ranni oficerowie ostatnimi nabojami odbierali sobie życie. Do niewoli sowieci wzięli niewielką grupkę koło budki dróżnika.
Podsumowanie.
Kilku obrońców udało się uratować, gdy na pole bitwy w celu rozpoznania dotarł polski pociąg pancerny, którego załoga pod ogniem bolszewików zebrała kilkanaście ciał rannych i zabitych leżących najbliżej nasypu (w ten sposób uratowano także rannego w kark Rudolfa Niżankowskiego – wówczas 15-letniego żołnierza Armii Ochotniczej, służącego w 240 pułku piechoty).
Oddziały Budionnego wycofały się na wschód 20 sierpnia. Tego samego dnia na pole bitwy dotarł polski pociąg pancerny „Huragan”. Na pobojowisko przybyli polscy żołnierze i rodziny poległych. Na stacji kolejowej Polacy znaleźli 318 ciał polskich żołnierzy, zmasakrowanych, zbezczeszczonych i obrabowanych. Leżących w sierpniowym słońcu, obdartych z odzieży i zmasakrowanych ciał nie można było zidentyfikować. Rozpoznano jedynie 106. Wszystkich poległych pochowano początkowo w zbiorowej mogile w pobliżu miejsca bitwy. Zwłoki 7 poległych obrońców:
pochowano później uroczyście z honorami na Cmentarzu Obrońców Lwowa w oddzielnej kwaterze "Zadwórzaków". Potem ostatnich dwóch wymienionych ekshumowano i pochowano prawdopodobnie na kwaterach rodzinnych. Pozostali polegli obrońcy Zadwórza zostali pochowani na wojskowym cmentarzyku w Zadwórzu, u stóp kurhanu.
Heroiczna walka osamotnionego polskiego batalionu piechoty na jeden dzień związała walką siły sowieckiej dywizji kawalerii, której Budionnemu zabrakło pod Lwowem i Zamościem. Bitwa pod Zadwórzem na kilka godzin opóźniła marsz 1 Armii Konnej na Lwów i ułatwiła wojskom polskim przygotowanie obrony miasta.
Upamiętnienie.
Jesienią 1920 roku na rozkaz Dowództwa Małopolskich Oddziałów Armii Ochotniczych, na miejscu bitwy saperzy usypali dwudziestometrowy kurhan-mogiłę, na którym w 1927 ustawiono czterometrowy obelisk w kształcie granicznego słupa z krzyżem (widoczny z okien pociągu).
II Rzeczpospolita uczciła pamięć bohaterów poległych w bitwie. Ustanowiono Krzyż Zadwórza, którym uhonorowano obrońców Kresów. W marcu 1923 roku grupa 25 młodocianych żołnierzy batalionu kpt. Zajączkowskiego powróciło z Rosji w ramach wymiany jeńców. Ponownie uroczyście pochowano 311 żołnierzy, tworząc nekropolię.
Obrazy przedstawiający boje pod Zadwórzem tworzył malarz Mieczysław Iwanicki, który jako ochotnik brał udział w tym walkach.
Do 1939 funkcjonowało Stowarzyszenie Uczestników Bitwy pod Zadwórzem z dnia 17 sierpnia 1920 (także określane jako Stowarzyszenia Zadwórzaków), którego prezesem był Stanisław Dziatkiewicz, wiceprezesem ww. M. Iwanicki, a latem 1939 członkami honorowymi Stowarzyszenia zostali Tomasz Malicki i Marian Dziędzielewicz.
19 sierpnia 1929 roku, ojciec żołnierza poległego pod Zadwórzem, Filipa Howzana ze Stryja, ufundował pod kurhanem tablicę spiżową z napisem „Orlętom poległym w dniu 17 sierpnia 1920 roku w walkach o całość ziem kresowych”. Do 1939 roku pomnik chwały był celem wypraw kombatantów, harcerzy i młodzieży, połączonych z oddawaniem honorów, składaniem ślubowań i przyrzeczeń. Artysta Stanisław Batowski w 1934 roku namalował obraz batalistyczny „Zadwórze – polskie Termopile”. Ukrywany do 1945 roku w Muzeum Narodowym, po raz pierwszy był eksponowany w 1996 roku w Krakowskim Muzeum Narodowym na wystawie „Sławne bitwy oręża polskiego”. Nekropolia w Zadwórzu przetrwała II wojnę światową i okres władzy sowieckiej. W latach dziewięćdziesiątych firma „Energopol” przeprowadziła renowację nekropolii i nagrobków, schodów, tablicy i otoczenia cmentarza.
W 1990 roku na jednej z kolumn Grobu Nieznanego Żołnierza w Warszawie, wśród tablic z pól bitewnych, umieszczono obok Lwowa – Zadwórze.
W 2009 roku rajd rowerowy dla upamiętnienia bitwy zorganizowała sekcja kolarska reaktywowanego klubu Pogoń Lwów.
Od 2013 roku grupa pasjonatów historii organizuje upamiętniający marsz z Zadwórza do Lwowa, czym nawiązują do przedwojennej tradycji.

</doc>
<doc id="74498" url="https://pl.wikipedia.org/wiki?curid=74498" title="Zadwórze (województwo podkarpackie)">
Zadwórze (województwo podkarpackie)

Zadwórze – wieś w Polsce, położona w województwie podkarpackim, w powiecie bieszczadzkim, w gminie Ustrzyki Dolne, przy DW896.
W latach 1975–1998 miejscowość administracyjnie należała do województwa krośnieńskiego.
W połowie XIX wieku właścicielami posiadłości tabularnej Zadwórze byli hr. Katarzyna i Tomasz Tomatis.

</doc>
<doc id="74500" url="https://pl.wikipedia.org/wiki?curid=74500" title="Choroby infekcyjne">
Choroby infekcyjne



</doc>
<doc id="74502" url="https://pl.wikipedia.org/wiki?curid=74502" title="Jiří Menzel">
Jiří Menzel

Jiří Menzel (ur. 23 lutego 1938 w Pradze, zm. 5 września 2020 tamże) – czeski reżyser, scenarzysta i aktor filmowy, laureat Oscara.
Życiorys.
Zaczął kręcić filmy w połowie lat 60. XX wieku. Jego filmy często dotykając ważnych tematów, są jednocześnie poetyczne i dowcipne. Na początku kariery zdobył Oscara za film "Pociągi pod specjalnym nadzorem" ("Ostře sledované vlaky", 1966) według minipowieści pod tym samym tytułem czeskiego pisarza Bohumila Hrabala. Jeden z czołowych twórców tzw. nowego kina czeskiego.
Przewodniczył jury konkursu głównego na 49. MFF w Wenecji (1992). Zasiadał w jury Złotej Kamery na 50. MFF w Cannes (1997). W 1996 otrzymał Czeskiego Lwa za długoletni wkład do tamtejszej kinematografii oraz został odznaczony Medalem Za Zasługi I stopnia.

</doc>
<doc id="74503" url="https://pl.wikipedia.org/wiki?curid=74503" title="Pijarzy">
Pijarzy

Zakon pijarów – potoczna nazwa Zakonu Kleryków Regularnych Ubogich Matki Bożej Szkół Pobożnych ("Ordo Clericorum Regularium Pauperum Matris Dei Scholarum Piarum"), czyli Zakonu Szkół Pobożnych – zakonu ustanowionego przez papieża Grzegorza XV 18 listopada 1621 r. (regułę zatwierdzono rok później). Korzenie swe wywodzi jednak od roku 1597, kiedy to św. Józef Kalasancjusz otworzył pierwszą bezpłatną i powszechną szkołę podstawową w Europie.
W 1870 r. zakon liczył 2160 członków zgrupowanych w 156 ośrodkach. W 1965 r. było to 2535 członków w 179 domach, a w 2004 r. – 1430 członków w 210 ośrodkach. Aktualnie (2016 r.) pijarzy są obecni w 36 krajach całego świata.
Nazwa.
Nazwa pijarzy pochodzi od łacińskiego słowa „pius”, co oznacza „pobożny” (r.ż. "pia", l.mn. "pii", "piae"), pojawiającego się w łacińskiej nazwie „Scholae Piae”, co oznacza: „Szkoły Pobożne”. Hasłem zakonu jest „Pietas et Litterae”, czyli „Pobożność i Nauka”.
W Polsce.
Pijarzy prowadzą w Polsce głównie działalność oświatową i wychowawczą wśród dzieci i młodzieży (szkoły podstawowe, gimnazja, licea ogólnokształcące, bursy), prowadzą także działalność naukową, edytorską i wydawniczą (m.in. wydają kwartalnik „eSPe”).
Historia.
Już w roku 1633 o sprowadzenie pijarów do Polski zabiegali król Władysław IV Waza (za pośrednictwem ówczesnego podskarbiego koronnego Jerzego Ossolińskiego) oraz starosta spiski Stanisław Lubomirski. Pijarzy pojawili się jednak w Polsce dopiero w roku 1642, uciekając z zagrożonych pożogą wojny trzydziestoletniej Moraw. Zostali oni otoczeni w Warszawie opieką króla, który zakupił dla nich nieruchomość przy ul. Długiej. Część zakonników z przełożonym prowincji, ojcem Onufrym Conti, przyjęła zaproszenie Stanisława Lubomirskiego i jeszcze w październiku 1642 r. dotarła do Podolińca na Spiszu (w obrębie należącego wówczas do Polski starostwa spiskiego). Tam w czerwcu 1643 r. założyli oni pierwszą szkołę, która wkrótce zasłynęła jako jeden z najlepszych polskich ośrodków naukowych. Z czasem dołączyły do niej i inne szkoły na ziemiach polskich.
Zakon pijarów wniósł wielki wkład w rozwój oświaty i szkolnictwa wyższego w I Rzeczypospolitej u progu oświecenia. Założone przez nich w 1740 w Warszawie Collegium Nobilium pijarów w Warszawie, wobec upadku Akademii Krakowskiej było jedną z najlepszych polskich szkół wyższych.
Znani pijarzy.
Znanymi polskimi pijarami byli: Damian Stachowicz, Stanisław Konarski, Antoni Wiśniewski, Michał Stadnicki, Onufry Kopczyński, Józef Osiński, Teodor Ostrowski, Ignacy Zaborowski, Stanisław Jundziłł, Piotr Ściegienny, Tadeusz Gadacz, Józef Joniec, Edward Kryściak, Andrzej Wróbel.
Ośrodki w Polsce.
Ośrodkami pijarskimi w Polsce są: Kraków (między innymi parafia na osiedlu Wieczysta i Rakowice), Łapsze Niżne, Jelenia Góra, Hebdów, Sierosławice, Rzeszów, Katowice, Łowicz, Warszawa, Poznań, Elbląg, Bolszewo, Bolesławiec.
Szkoły w Polsce.
Na rok 2021 pijarzy posiadali następujące szkoły w 8 miastach w Polsce:
Do najbardziej znanych i zasłużonych należało utworzone w 1740 r. przez Stanisława Konarskiego Collegium Nobilium pijarów w Warszawie.
Pijarska Wspólnota Wiary.
Duchowość pijarów jest też praktykowana przez wiernych świeckich, w ramach Pijarskiej Wspólnoty Wiary. Jest to droga formacyjno-modlitewna, „zaproszenie do wejścia na górę z Chrystusem, które wymaga zaufania, trudu, a przede wszystkim poukładania życia zgodnie z wolą Boga”.
Program rozwoju duchowego składa się z pięciu filarów:
W Polsce Pijarskie Wspólnoty Wiary działają oficjalnie od kilku lat, decyzją Kapituły Generalnej Zakonu Pijarów z 2009 r. Z czasem Wspólnoty Wiarą będą mogły przekształcać się w Bractwa Szkół Pobożnych.
Wspólnoty polskie działają w oparciu o doświadczenia hiszpańskie.

</doc>
<doc id="74504" url="https://pl.wikipedia.org/wiki?curid=74504" title="Paragraf 22">
Paragraf 22

Paragraf 22 (ang. "Catch 22") – powieść amerykańskiego pisarza Josepha Hellera.
Akcja książki rozgrywa się w czasie drugiej wojny światowej. Jej głównym bohaterem jest amerykański bombardier Yossarian, stacjonujący wraz ze swoją jednostką we Włoszech. Książka ukazuje w groteskowy sposób bezsens i absurdy współczesnej wojny, prywatę i chęć awansu dowódców kosztem życia młodych pilotów.
Heller zaczął pisać książkę w 1953 roku, opierając się na osobistych doświadczeniach. Początkowo miała ona nosić tytuł "Paragraf 18". Została wydana w 1961 roku, zdobywając ogromną popularność i dzieląc krytyków.
Tytułowy paragraf 22 to paradoks, przepis, który dawał żołnierzowi możliwość natychmiastowego zakończenia pełnienia służby na własną prośbę z powodu choroby psychicznej. Jednak ktoś, kto w trosce o uratowanie własnego życia wnosi o zwolnienie ze służby, udowadnia, że jest psychicznie zdrowy, a tym samym nie może prosić o zwolnienie z powodu choroby psychicznej. Określenie weszło do mowy potocznej jako sytuacja bez wyjścia.
Adaptacje.
Na podstawie książki nakręcono film pod tym samym tytułem w reżyserii Mike’a Nicholsa z Alanem Arkinem w roli głównej. Książka była inspiracją do innego spojrzenia na wojnę, czego przykładem może być film MASH i serial telewizyjny M*A*S*H.
W Polsce na jej podstawie w 1981 w Teatrze Telewizji nagrano spektakl pod tytułem "Paragraf 4" z Piotrem Fronczewskim w roli głównej. W adaptacji radiowej "Paragrafu 22" Yossarianem był Roman Wilhelmi.
W 2019 HULU wyprodukowało serial "Paragraf 22", który w Polsce jest dostępny na platformie HBO GO. Reżyserem serialu jest George Clooney, który również występuje w produkcji.
Postacie.
Orr.
Pilot bombowca w eskadrze, który ciągle zostaje zestrzeliwany, i musi lądować awaryjnie na morzu. Opisywany jako „Gnom o prostym usposobieniu i ciepłym sercu”. Orr jest jedyną osobą w grupie, uważaną za bardziej szalonego niż Yossarian, z którym dzieli namiot. Orr wydaje się czerpać radość z tego, że całkowicie obraża otaczających go ludzi, mówiąc bez sensu, jednak później okazuje się, że jest to część jego planu ucieczki. Został ogłoszony zaginionym w połowie powieści po rozbiciu swojego samolotu na Morzu Śródziemnym, ale pod koniec książki okazało się, że uciekł wiosłując do Szwecji. W tym momencie Yossarian zdaje sobie sprawę, że Orr specjalnie dawał się zestrzeliwać i było to częścią jego planu. Jego przetrwanie zainspirowało Yossariana do ucieczki z armii.

</doc>
<doc id="74509" url="https://pl.wikipedia.org/wiki?curid=74509" title="Princeton">
Princeton

Princeton – miasto w stanie New Jersey, w Stanach Zjednoczonych, w zespole miejskim Trenton, w hrabstwie Mercer County.
Princeton jest ośrodkiem naukowym najbardziej znanym z renomowanej uczelni, Uniwersytetu Princeton (założonego w 1746 jako College of New Jersey w Elizabeth, w 1756 przeniesionego do Princeton) oraz kilku uczelni i instytutów badawczych (wśród nich Institute for Advanced Study).
Historia.
Miasto zostało założone w 1696 przez kwakrów, a do 1724 nosiło nazwę Stony Brook. Następnie przyjmowało różne nazwy: Prince-town (u Jamesa Leonarda), Princetown, Prince's Town, następnie Princeton. Taka nazwa miasta miała uczcić księcia Wilhelma Orańskiego. 
W czasie wojny o niepodległość Stanów Zjednoczonych (1775–1783) w okolicach Princeton 3 stycznia 1777 George Washington odniósł zwycięstwo nad Anglikami, dowodzonymi przez lorda Charlesa Cornwallisa. W 1813 Princeton uzyskało prawa miejskie.
Edukacja.
Miasto jest siedzibą jednej z najbardziej znanych na świecie uczelni, Uniwersytetu Princeton. Jego główny kampus zaczyna się przy historycznej ulicy Nassau Street i rozciąga się na południe, do Carnegie Lake.
W Princeton znajdują się także inne uczelnie: Institute for Advanced Study, Westminster Choir College (szkoła muzyczna należąca od 1991 do Rider University), Princeton Theological Seminary (pierwsze i najstarsze seminarium Kościoła Prezbiteriańskiego USA), Mercer County Community College (dwuletnia szkoła wyższa).

</doc>
<doc id="74511" url="https://pl.wikipedia.org/wiki?curid=74511" title="Gabon">
Gabon

Gabon, Republika Gabońska () – państwo położone w środkowej Afryce nad Oceanem Atlantyckim. Graniczy z Gwineą Równikową, Kamerunem (na północy) i Kongiem (na wschodzie). Stolicą i największym miastem Gabonu jest Libreville.
Od czasu uzyskania niepodległości od Francji, 17 sierpnia 1960, Gabon był rządzony tylko przez trzech prezydentów. Na początku lat 90. XX wieku Gabon wprowadził wielopartyjny system i nową demokratyczną konstytucję, która uwzględniła bardziej transparentny proces wyborczy i zreformowała wiele rządowych instytucji. Niewielka populacja (niespełna dwa miliony), obfite bogactwa naturalne i zagraniczne inwestycje uczyniły z Gabonu jeden z najbogatszych krajów regionu o jednym z najwyższych HDI w Czarnej Afryce. Jest członkiem organizacji międzynarodowych jak MFW, NAM, ONZ, UNESCO i WHO.
Historia.
Pierwsze odkryte ślady ludzkiej obecności na tym terenie pochodzą z przełomu paleolitu i neolitu. W późniejszym czasie ziemie te zostały zasiedlone przez liczne plemiona z grupy Bantu. Pierwszymi Europejczykami, którzy dotarli do Gabonu byli w 1471 roku trudniący się handlem niewolnikami Portugalczycy. W XVIII wieku na terenie Gabonu zaczęli osiedlać się Francuzi. Francja przybrała status seniora przez podpisywanie traktatów z gabońskimi wodzami przybrzeżnych plemion w 1839 i 1841 roku. Amerykańscy misjonarze z Nowej Anglii założyli misję przy Baraka (obecnie Libreville) w 1842 roku. W 1849 roku, Francuzi zdobyli statek służący do transportu niewolników i wypuścili oni niewolników przy delcie rzeki Komo. Niewolnicy założyli w tym miejscu osadę o nazwie Libreville (fr. "miasto wolności"). Francuscy eksploratorzy spenetrowali gęste dżungle Gabonu w okresie 1862 – 1887. Najsławniejszy, Savorgnan de Brazza, wykorzystywał gabońskich tubylców w poszukiwaniach górnego biegu rzeki Kongo. Francja zajęła Gabon w 1885 roku, a w 1889 roku został on włączony do Konga Francuskiego. W 1910 roku Gabon stał się częścią Francuskiej Afryki Równikowej, federacji, która przetrwała do 1959 roku. W 1946 roku otrzymał status francuskiego terytorium zamorskiego, a w 1958 roku na podstawie referendum stał się republiką posiadającą ograniczoną autonomię przewidzianą dla krajów Wspólnoty Francuskiej. Gabon ostatecznie uzyskał niepodległość 17 sierpnia 1960 roku.
W latach 60. Gabon brał udział w tworzeniu grupy państw Brazzaville. Od momentu uzyskania niepodległości istniały dwie partie: konserwatywny BDG, rządzony przez Leona M’Ba, i centrolewicowy UDSG (Union Démocratique et Sociale Gabonaise) na czele którego stanął Jean-Hilaire Aubame. M’Ba został zaprzysiężony premierem. W lutym 1961 roku odbyły się wybory, utrzymane pod nowym systemem prezydenckim, w których Léon M’ba został prezydentem, a Aubame ministrem spraw zagranicznych. Koalicja centrolewicy i centroprawicy istniała do lutego 1963 roku, gdy większe BDG zmusiło członków UDSG do wybrania między przyłączeniem do swojej partii albo rezygnacji. Léon M’ba rozpisał wybory na luty 1964 rok. Gdy BDG miało wygrać wybory na skutek eliminacji opozycji, gabońskie wojsko obaliło prezydenta M’Ba w bezkrwawym zamachu stanu 18 lutego 1964 roku. Utworzony przez armię Komitet Rewolucyjny nowym prezydentem mianował Jean-Hilaire’a Aubame’a. Rebelia została stłumiona przez francuskie wojska powietrznodesantowe, które przywróciły władzę M’by. Wybory odbyły się w kwietniu z wieloma opozycyjnymi kandydatami. Kandydaci BDG odnieśli zwycięstwo wyborcze. W marcu 1967 roku, Léon M’ba był wybrany na prezydenta, a Omar Bongo (wtedy Albert Bongo) na wiceprezydenta. M’Ba zmarł tego samego roku a Bongo został prezydentem.
Bongo swoją prezydenturę rozpoczął od stosunkowo liberalnych i prodemokratycznych działań, nowy prezydent wypuścił z więzień przeciwników politycznych zmarłego M’by i pozwolił im powrócić na stanowiska w administracji lub do życia prywatnego. Ten model rządów zakończył się w marcu 1968 roku gdy w Gabonie utworzono system jednopartyjny. Prezydent Bongo utworzył konserwatywną Gabońską Partię Demokratyczną powstałą w wyniku przekształcenia Gabońskiego Bloku Demokratycznego. Wprowadzenie rządów jednopartyjnych zapewniło prezydentowi i klasie rządzącej środki do utrwalania swojej władzy bez konieczności dbania o potrzeby obywateli. Jakikolwiek bunt mógł zostać stłumiony, gdyż francuskie wojska w ramach umowy o współpracy obronnej, zapewniały spokój wewnątrz kraju. W 1969 Bongo rozpoczął ograniczanie wolności związków zawodowych. Do 1973 wszystkie związki zostały zmuszone do przyłączenia się do jednej federacji kontrolowanej przez rząd. Krytyka wyrażona przez studentów i profesorów, a dotycząca niedemokratycznej formy rządów i powszechnej korupcji, w 1972 doprowadziła do masowych aresztowań wśród opozycji. W latach 1967–1975 urzędujący dyktator był jednocześnie premierem Gabonu. Stosunki z Francją, dawnym mocarstwem kolonialnym, stały się najważniejszą osią polityki zagranicznej Gabonu. Reżim prowadził z Francją szeroką wymianą handlową, udzielił koncesji francuskim firmom wydobywającym ropę naftową, a z uwagi na własne bezpieczeństwo pozwolił wojskom francuskim na stacjonowanie w kraju. Relacje francusko-gabońskie były w okresie rządów Bongo często określane mianem neokolonialnych.
Jednym z państw, z którym Gabon utrzymywał napięte stosunki była Gwinea Równikowa. Osią sporu była przynależność terytorialna wyspy Mbagne. Oba państwa rościły do niej pretensje, gdyż leżała w rejonie obfitującym w zasoby gazu ziemnego i ropy naftowej. W 1970 prezydent Bongo wysłał wojsko w celu okupacji wyspy. W 1972 państwa zobowiązały się rozwiązać spór polubownie. Porozumienia jednak nie wypracowano. Ruchy opozycyjne wobec władzy Bongo zaczęły powstawać pod koniec lat 70., kiedy pojawiające się trudności ekonomiczne stawały się coraz bardziej dotkliwe dla mieszkańców. W drugiej połowie lat 80. XX w. Gabon dotknęło długotrwałe załamanie gospodarcze. O połowę zmniejszyły się wpływy do budżetu, rząd zamroził płace i wzrosło bezrobocie. We wrześniu 1989 władze poinformowały o odkryciu spisku przeciw prezydentowi. W spisek mieli być zaangażowani członkowie służb bezpieczeństwa oraz prominentni funkcjonariusze publiczni. Dwie osoby oskarżone w kraju o udział w zamachu, zmarły w niewyjaśnionych okolicznościach. W styczniu 1990 w stolicy na nowo wybuchły strajki. W odpowiedzi na nie prezydent ogłosił podjęcie natychmiastowych reform i zwołanie w tym celu narodowej konferencji. Nie uspokoiło to nastrojów, a w kraju doszło do rozbojów i kolejnych strajków. 27 marca prezydent otworzył posiedzenie konferencji narodowej. Władze wprowadziły godzinę policyjną i zakazały prowadzenia strajków. W konferencji wzięło udział 2 tysiące delegatów. Uczestnicy opowiedzieli się za wprowadzeniem systemu wielopartyjnego. Bongo zaakceptował postulaty i 3 maja nowym szefem rządu mianował bankowca Casimira Oyé-Mbę. Prezydent zagwarantował status prawny wszystkim grupom opozycyjnym uczestniczącym w konferencji a 13 z nich utworzyło Zjednoczony Front Opozycyjny. Demokratyzacja okazała się pozorna a już 23 maja 1990 zamordowany został głośny krytyk prezydenta, Joseph Rendjambe. Jego śmierć doprowadziła do największych zamieszek w historii kraju. Opozycja oskarżyła prezydenta o śmierć Rendjambe. Jej zwolennicy podpalili kancelarię prezydenta i wzięli za zakładników francuskiego konsula generalnego i pracowników kompanii naftowej. Kryzys uspokoiła interwencja zbrojna Francji, która uratowała istnienie reżimu. We wrześniu 1990 odbyły się pierwsze wielopartyjne wybory parlamentarne. Do udziału w nich mogło przystąpić tylko 13 partii uczestniczących w konferencji narodowej. Pierwsza tura głosowania 16 września przebiegła w atmosferze przemocy. Największy punkt wyborczy w stolicy musiał zostać zamknięty po tym, jak wyborcy odkryli w nim urny wyborcze wypełnione kartami do głosowania, dopiero co po rozpoczęciu głosowania. Pod naciskiem opozycji, rząd zmuszony do unieważnienia sfałszowanych wyborów. Nowe wybory parlamentarne odbyły się w październiku i listopadzie 1990. Prezydent ogłosił skład rządu jedności narodowej, w którym znaleźli się przedstawiciele opozycji. Szefem gabinetu pozostał Oyé-Mba. 5 grudnia 1993 prezydent wziął udział w wyborach, w których po raz pierwszy kandydatem nie był on sam jeden. Zdobył w nich 51,2% głosów. Kandydat opozycyjnej partii Zgromadzenie Narodowe Drwali, katolicki ksiądz Paul M'ba-Abessole uzyskał 26,5% głosów poparcia. Opozycja zarzuciła prezydentowi sfałszowanie wyników głosowania, kupowanie głosów wyborców i ogłosiła zwycięstwo. Zagroziła również stworzeniem własnego rządu. Obserwatorzy stwierdzili, że wybory były chaotyczne i łatwe do sfałszowana. W 1994 z powodu fałszerstw wybuchły zamieszki i demonstracje, które sparaliżowały kraj i doprowadziły na krawędź wojny domowej. Bongo zgodził się wziąć udział w specjalnie zwołanej konferencji z przedstawicielami opozycji. We wrześniu 1994 zawarto kompromis, tzw. Porozumienie Paryskie, na mocy którego w Gabonie powstał rząd koalicyjny, działający do wyborów parlamentarnych w 1996.
Wybory parlamentarne w 1996 wygrała Gabońska Partia Demokratyczna, jednak rok później opozycja uzyskała zwycięstwo w kilku dużych miastach (w tym w Libreville) w czasie wyborów lokalnych. W drugiej połowie lat 90. Bongo uważany był już za jednego z najbogatszych ludzi na świecie. W 1997 jego majątek znalazł się w centrum zainteresowania opinii społecznej po tym, jak według raportu Senatu Stanów Zjednoczonych jego wydatki miały wynosić 55 mln funtów rocznie, dwa lata później wyliczono, że Bongo posiadał 130 mln USD na prywatnym koncie bankowym. Pieniądze te mogły pochodzić z funduszy państwowych. W 1998 Bongo ogłosił swój udział w kolejnych wyborach prezydenckich. Podziały na opozycji ułatwiły mu zwycięstwo i zdobycie prawie 67% głosów. Drugi z wynikiem 16,5% był Pierre Mamboundou z Unii Ludności Gabońskiej. Opozycja oskarżyła prezydenta o fałszerstwa wyborcze. W grudniu 2001 Gabońska Partia Demokratyczna ponownie wygrała wybory parlamentarne po tym, jak główna partia opozycyjna, z obawy przed oszustwami, zbojkotowała głosowanie. Zagraniczni obserwatorzy skrytykowali sposób przeprowadzenia wyborów. Zaznaczyli, że pojawiły się problemy z organizacją głosowania. Po wyborach prezydent zaprosił największą partię opozycyjną księdza Paula M’by Abessole’a do koalicji rządowej. W marcu 2003 odżył na nowo konflikt z Gwineą Równikową po tym, jak rząd wysłał na wyspę gabońskie oddziały paramilitarne.
W październiku 2005 Bongo zdecydował się na start w kolejnych wyborach. Taktyka wyborcza prezydenta polegała na szerokim rozdawnictwie pieniędzy i obietnicach socjalnych. Zjawisko to, nazwane „frankiem wyborczym” polegało na przekazywaniu środków finansowych partiom, grupom społecznym i pojedynczym osobom, które wspierały lub zobowiązywały się wspierać urzędującego prezydenta. Przed samym głosowaniem Bongo ogłosił zwolnienie wszystkich obywateli z opłaty rachunków za wodę i elektryczność za miesiąc listopad. Rząd z obawy przed zamieszkami zamknął uniwersytet i wprowadził całkowity zakaz manifestacji. Według oficjalnych wyników zdobył 79,2% głosów. Po wyborach doszło do kolejnych w historii kraju starć służb bezpieczeństwa i opozycjonistów. W listopadzie 2007 prezydent Bongo świętował 40-lecie rządów. Był w tamtym czasie szefem państwa najdłużej pełniącym urząd w Afryce. W marcu 2008 między Francją a Gabonem doszło do pierwszych w historii istnienia reżimu napięć. Bongo zmarł z przyczyn naturalnych w 2009 roku. Władzę po dotychczasowym dyktatorze przejął jego syn, Ali Bongo Ondimba.
Pochodzenie nazwy kraju.
Nazwa "Gabon" pochodzi z języka portugalskiego "Rio de Gaboa", kiedy to Portugalczycy w 1485 r. przybyli do ujścia zacisznej rzeki, nazywając ją "rzeką schronienia".
Polityka.
Gabon jest republiką opartą na konstytucji pochodzącej z roku 1991. Głową państwa jest prezydent, wybierany w wyborach powszechnych na 5-letnią kadencję. Władzę sprawuje 2-izbowy parlament: Zgromadzenie Narodowe (120 deputowanych wybieranych w wyborach powszechnych na 5-letnią kadencję) i Senat (91 senatorów powoływanych przez rady gminne i regionalne również na 5-letnią kadencję).
W marcu 1991 r. została uchwalona nowa konstytucja. Wśród jej zapisów pojawia się deklaracja praw człowieka i rządowa komisja doradcza, która zajmuje się kwestiami gospodarczymi i społecznymi. Wielopartyjne wybory odbywały się w 1990-91, chociaż partie opozycyjne miały jeszcze nie być formalnie dopuszczone do nich.
Największe partie Gabonu to:
Prezydent.
Pierwszym prezydentem niepodległego Gabonu był wybrany w 1961 r. Léon M’ba. Prowadził antyopozycyjną politykę, która doprowadziła do zamachu stanu w 1964 roku, udaremnionego przez wojska francuskie. Następnie prezydentem Gabonu został Omar Bongo. Był on jednym z najdłużej pozostających u władzy osób na świecie. Prezydentem został w 1967 roku i sprawował tę funkcję aż do śmierci 8 czerwca 2009 roku. Był członkiem Gabońskiej Partii Demokratycznej. W październiku 2009 prezydenturę objął jego syn, Ali Bongo Ondimba.
Premier.
Obecnym premierem Gabonu od 16 lipca 2020 roku jest Rose Christiane Raponda. Jest ona członkinią Gabońskiej Partii Demokratycznej.
Senat.
Senat jest izbą wyższą gabońskiego parlamentu. Zasiada w nim 91 członków, wybranych na okres sześciu lat w jednomandatowych okręgach wyborczych przez lokalnych i departamentalnych radnych.
Pierwszym prezydentem senatu był Georges Rawiri (1932-2006), stary krajowy wpływowy polityk i bliski sojusznik Omara Bongo. Służył na tym stanowisku aż do swojej śmierci w 2006 roku. Został on zastąpiony przez obecnego senatora – René Radembino Coniquet pochodzącego z grupy etnicznej Myéné.
Zgromadzenie Narodowe.
Zgromadzenie Narodowe ("Assemblée Nationale") jest niższą izbą gabońskiego parlamentu. Zasiada w nim 120 członków (111 deputowanych wybieranych w wyborach powszechnych na 5-letnią kadencję i dziewięciu członków wyznaczonych przez prezydenta).
Sądownictwo.
Cywilny system sądownictwa w Gabonie składa się z trzech części: sądy okręgowe, sądy apelacyjne i Sąd Najwyższy Gabonu. Sąd Najwyższy ma trzy izby: sądowy, administracyjny i księgowości. Konstytucja z 1991 roku, która dała wiele podstawowych wolności i praw, też utworzyła również Sąd Konstytucyjny – ciało, które rozważa tylko konstytucyjne zagadnienia i wykazuje właściwy stopień samodzielności w podejmowaniu decyzji.
Sądownictwo składa się również z wojskowego trybunału, który rozpatruje wykroczenia pod wojskowym prawem, państwowego sądu bezpieczeństwa (cywilny trybunał) i specjalnego sądu karnego dla przypadków oszustwa i korupcji, włączając w to rządowych urzędników.
Konstytucja daje prawo do publicznego procesu sądowego i prawa do obrony prawnej, ale nie ma żadnego prawa do domniemania niewinności. W dodatku, chociaż konstytucja zapewnia ochronę do nieingerencji w prywatność i korespondencję, nakaz przeprowadzenia rewizji łatwo może być wydany przez sąd, czasami po wykrytym fakcie. Znaczący czynnik odstraszający od politycznej zdrady to słaba niezależność sądownictwa w próbach bezpieczeństwa stanu, gdzie wpływ sędziego może mieć ważne znaczenie. Sąd Bezpieczeństwa Państwa, ostatnio zebrany w 1990 roku, jest zwoływany przez rząd, by rozpatrywać sprawy dotyczące bezpieczeństwa państwa.
Przestrzeganie praw i swobód.
Wolność i demokracja
W raporcie Freedom in the World 2006, ogłoszonym przez pozarządową amerykańską organizację Freedom House, Gabon znalazł się w kategorii państw „Częściowo wolnych” ze wskaźnikiem 4,5 w 7-stopniowej skali.
Wolność prasy i mediów
1) w raporcie Freedom of the Press 2005 (Freedom House) Gabon znalazł się w kategorii państw „Częściowo wolnych” na 139. miejscu na 194 ze wskaźnikiem 66 w 100-stopniowej skali.
2) w raporcie Press Freedom Index 2004 organizacji Reporterzy bez Granic Gabon był na 115. miejscu na 167.
Stosunki międzynarodowe.
Gabon nie jest silnie zaangażowany w politykę międzynarodową. Od 1973 roku, liczba krajów utrzymujących stosunki dyplomatyczne z Gabonem podwoiła się. W wewnątrzafrykańskich wydarzeniach Gabon opowiada się za rozwojem przez ewolucję, a nie rewolucję i popiera wolną przedsiębiorczość jako system najbardziej skuteczny w szybkim wzroście gospodarczym. Zainteresowany stabilnością w Centralnej Afryce i możliwościach interwencji, Gabon był bezpośrednio zainteresowany wysiłkami mediacji w Czadzie, Republice Środkowoafrykańskiej, Kongo, Angoli i dawnym Zairze (DRK). W grudniu 1999 roku, dzięki mediacji prezydenta Bongo, zostało zawarte porozumienie pokojowe w Kongo-Brazzaville między rządem a większością dowódców zbrojnego buntu. Gabon był silnym rzecznikiem regionalnej stabilności i gabońskie siły zbrojne odgrywały ważną rolę w ONZ w stabilizacji Republiki Środkowoafrykańskiej (MINURCA).
Podział administracyjny.
Gabon jest podzielony w 9 prowincji i na 37 departamentów.
Geografia.
Gabon leży w środkowej Afryce nad Oceanem Atlantyckim. Długość linii brzegowej wynosi 880 km. Na północy graniczy z Gwineą Równikową (długość granicy – 350 km) i Kamerunem (300 km), na wschodzie i na południu z Republiką Konga (1903 km). Przez terytorium państwa przechodzi równik. Kraj jest rozciągnięty pomiędzy szerokościami geograficznymi 2°N i 4°S. Największą rzeką przepływającą przez państwo jest Ogowe.
Gabon także zachowuje naturalne środowisko, może być największą przestrzenią naturalnych parków w świecie. We wrześniu 2002 roku prezydent ogłosił, że na obszarze stanowiącym około 10 procent terytorium kraju – w tym na części dziewiczego wybrzeża – powstaną parki narodowe. Parki te maja powierzchnię 30 000 km² co jest równe w przybliżeniu powierzchni Belgii.
Administracyjnie, Gabon jest rozdzielany do 9 prowincji, które dzielą się na 37 departamentów.
Ukształtowanie powierzchni.
Gabon jest położony w większości na Wyżynie Dolnogwinejskiej, średnio wznoszącej się na wysokość 600 m n.p.m. Jest położony wzdłuż nizin, rozciągające się na szerokości od 30 do 200 km, gdzie na szerokości dłuższej niż 96 km tworzy skalisty stok, którego wysokość sięga od 450 do 600 m. Ten płaskowyż jest położony na północy, wschodzie i w większości na południu. Rzeki schodzące z głębi wyrzeźbiły głębokie kanały wobec skarpy, podzielając ją na odmienne części, takie jak Góry Krystaliczne i Góry Chaillu. Są to góry położone w różnych częściach Gabonu. Północna linia brzegowa głęboko jest nacięta z zatokami, estuariami i deltami tak daleko na południe jak delta rzeki Ogowe, tworząc doskonałe naturalne schronienia. Dalej na południu wybrzeże staje się bardziej strome, ale są też przybrzeżne obszary ograniczone przez laguny i bagna namorzynu. Faktycznie cały teren jest zawarty w dorzeczu Rzeki Ogowe, której długość wynosi około 1100 km długa i nadaje się do żeglugi na długości około 400 km. Najniższy punkt wysokościowy znajduje się u wybrzeża Oceanu Atlantyckiego (0 m n.p.m.), a najwyższy punkt to Mont Bengoué (1070 m n.p.m.) lub według innych źródeł Mont Iboundji o kwestionowanej wysokości 1575 m n.p.m.
Zasoby naturalne.
Zasoby naturalne: ropa naftowa, mangan, uran, złoto, drewno, rudy żelaza, energia wodna.
Zagrożenia.
Zagrożenia: wylesianie, kłusownictwo.
Klimat.
Gabon leży w strefie klimatu równikowego wybitnie wilgotnego. Średnia roczna temperatura wynosi 26 °C. Najgorętszym miesiącem jest styczeń, z przeciętną temperaturą wahającą się w Libreville od 23 °C do 31 °C. Przeciętne lipcowe temperatury, czyli najzimniejszego miesiąca, znajdują się w zasięgu między 20 i 28 °C. Od czerwca do września nie ma faktycznie żadnych opadów, ale jest wysoki poziom wilgotności; sezonowo najwięcej deszczu pada w grudniu i styczniu. Deszcz wtedy jest intensywny. Nadmierny deszcz jest spowodowany przez kondensację wilgotnego powietrza będącego skutkiem połączenia się, bezpośrednio poza wybrzeżem, zimnego Prądu Benguelskiego z południa i ciepłego Prądu Gwinejskiego z północy. Roczna suma opadów waha się pomiędzy 1500 a 2500 mm.
Rzeki.
Przez Gabon przepływają trzy rzeki główne:
Przyroda Gabonu.
Fauna i flora.
W 2010 roku odkryto w Gabonie grupę makroskopowych skamieniałości pochodzących sprzed 2,1 mld lat (paleoproterozoik), uważanych za pozostałości prawdopodobnie pierwszych eukariotycznych organizmów wielokomórkowych. Zostały nazwane Gabonionta.
Współcześnie pokrywa roślinna na terenach Gabonu jest gęsta, a jej przyrost jest szybki. Około 80% powierzchni kraju zajmują wilgotne lasy równikowe i aż 20 procent tutejszych gatunków roślin nie występuje nigdzie indziej na Ziemi. Puszcza równikowa daje schronienie gorylom, szympansom, słoniom leśnym i wielu innym zagrożonym gatunkom zwierząt. Dzięki niedawno utworzonym parkom Gabon znalazł się w pierwszym szeregu strażników afrykańskiej różnorodności biologicznej. W Gabonie występuje ponad 6000 gatunków roślin oraz inne gatunki, które raz na rok tracą liście. Wzrost drzew jest szczególnie gwałtowny; w rzadziej zalesionych obszarach, drzewa są średnio wysokie na 60 m i pnie grubo są splecione z winoroślami. Występuje tu około 300 gatunków drzew. W przybrzeżnych regionach szerokie przestrzenie są przykryte wysoką trawą papirusu.
W Gabonie można spotkać takie gatunki drzew jak okoumé, mahoń, iroko. Poza tym występują: mango, bananowiec, palma kokosowa, heban, iboga, palma, spatodea, kakaowiec. Sawanny występują w dolinach rzek Nyanga i Ngoumé.
W Gabonie można spotkać takie zwierzęta jak: bawół, bongo, dzioborożce, kameleon, karakal, złotokot afrykański, szympans zwyczajny, krab, słoń afrykański, goryl, buszbok, hipopotam, świnia leśna, ibis, manat afrykański, mamba czarna, mamba pospolita, mandryl, mangusta, łuskowiec, lampart, lew, sępowronek, "Potamochoerus", papuga popielata, jeżozwierz, żmija gabońska.
Ochrona środowiska.
Problemy Gabonu w dziedzinie ochrony środowiska dotyczą wycinki lasów, zanieczyszczenia i utrzymanie dzikiej przyrody. Lasy, które zajmują 80% powierzchni kraju są zagrożone przez nadmierną wycinkę drzew.
Przybrzeżne lasy Gabonu były zubożałe, ale istnieje program ponownego zalesienia. Około 2,7% całkowitego obszaru powierzchni Gabonu jest pod ochroną. Zanieczyszczenie gruntu jest problemem w rozwoju miejskich centrów przez zanieczyszczający przemysł i gospodarstwa domowe. Miasta Gabonu łącznie produkują 0,1 miliona ton śmieci rocznie. Woda w Gabonie jest zanieczyszczona przez przemysł naftowy. Gabon ma 164 m³ kilometrów odnawialnych zasobów wody. Około 47% mieszkańców wsi i 95% mieszkańców miast ma czystą wodę pitną. W wyniku rozwoju demograficznego powiększył się popyt na mięso, kłusownictwo stało się zagrożeniem dla fauny. Począwszy od 2001 roku, 12 ze 190 gatunków ssaków w Gabonie zostały zagrożone. Cztery gatunki ptaków ze 466 też zostało zagrożonych wraz z dwoma gatunkami gadów. Dodatkowo 78 ze ok. 6000 gatunków roślin zostało zagrożonych. Gabon ma największą populację goryla na świecie.
Gospodarka.
Gabon jest krajem rolniczo-przemysłowym. W Gabonie uprawiane są takie rośliny jak: jams, maniok, taro, kukurydza, trzcina cukrowa, kawa, kakao, palma oleista. Bardzo dobrze rozwinięty jest tam przemysł wydobywczy (gł. wydobycie i przetwórstwo ropy naftowej). Gabon posiada także znaczne złoża rud uranu i wystarczające na ponad 100 lat zasoby rud manganu. Nie eksploatowane są jednak dotychczas złoża rudy żelaza w Bélinga (płn.-wsch. część kraju), które należą do największych na świecie. Inne występujące w obfitości bogactwa naturalne – w tym najlepsze na świecie tropikalne gatunki twardego drewna są na razie wykorzystywane w niewielkim stopniu. Gabon jest bardziej rozwinięty niż sąsiednie państwa. Był pełnym członkiem OPEC od 1975 do 1995. Dochód narodowy w przeliczeniu na 1 mieszkańca wynosi 5010 USD i jest czterokrotnie większy od państw Czarnej Afryki. Zaowocowało to nagłym spadkiem skrajnego ubóstwa, jednak wciąż duży odsetek populacji pozostaje biedny. Problemem gospodarki są długi od zaciągniętych pożyczek w latach siedemdziesiątych XX w.
Jednostką monetarną Gabonu jest frank CFA, dzielący się na 100 centymów.
Gabon był uzależniony od drewna i manganu do czasu odkrycia na morzu ropy naftowej we wczesnych latach siedemdziesiątych XX wieku. Sektor naftowy obecnie stanowi 40% PKB, 66% przychodów państwa i 75% przychodów z eksportu. Wydobycie ropy (w 2008 r. wydobywano 230 tys. baryłek ropy dziennie) podupadło od czasów, gdy wydobywano 370 tys. baryłek ropy dziennie w 1997 roku. W 1998 roku spadek w cenach ropy naftowej wywarł ujemny wpływ na dochody państwowe i gospodarkę. Gabon zajmuje 39. miejsce w świecie pod względem produkcji ropy naftowej (odpowiada za 0,3% produkcji światowej).
Rolnictwo.
Od czasu uzyskania niepodległości, panująca pozycja sektora ropy naftowej znacznie zmniejszyła rolę rolnictwa. Tylko 1,8% całkowitego obszaru ziemi w Gabonie jest przystosowane jako grunty orne i rolnictwo tworzy tylko ok. 5,8% PKB. W 2001 roku, import towarów rolnych do Gabonu to 18% całego importu. Do II wojny światowej, rolnictwo zostało ograniczone głównie do gospodarki samozaopatrzeniowej i uprawiano takie rośliny jak maniok, banany, zboża, ryż, pochrzyn i słodkie ziemniaki. Od czasu niepodległości chciano intensywnie zróżnicować i powiększyć rolniczą produkcję. Eksperymentalne gospodarstwa rolne zostały założone oraz spółdzielnie, które zostały założone przez połączenie wiejskiej ludności. Jednakże rolnictwo nie było na wysokim priorytecie w latach 1976–1981 i robotnicy woleli szukać zatrudnienie w obszarach miejskich. Rozwój rolnictwa i małego biznesu utrudnia brak międzynarodowej konkurencji. Innym problemem są braki transportu dóbr na rynki.
Hodowla zwierząt.
Gospodarka zwierzęca jest ograniczona głównie przez obecność much tse-tse. Najważniejsze zwierzęta hodowane w Gabonie to: świnie, owce, kozły, bydło i kury. By zmniejszyć import mięsa, rząd odłożył 200 000 hektarów (494 000 akrów) w niezaludnionych regionach sawanny, by założyć trzy rancza w Ngounie, Nyanga i Lekabi. Aktualnie import zamrożonej wołowiny jest najważniejszym źródłem tego produktu, gdyż koszty importu są cztery razy mniejsze niż lokalnie wyprodukowana wołowina. Produkcja drobiu zaspokaja połowę konsumpcji Gabonu. Typowa roczna produkcja drobiu wynosi 3900 ton.
Rybołówstwo.
Rybołówstwo w Gabonie jest stosunkowo słabo rozwinięte. Tradycyjne rybołówstwo wynosi około dwóch-trzecich całego połowu ryb w Gabonie. Wody poza wybrzeżem Gabonu zawierają duże ilości ryb. Głównie są wyławiane tuńczyki i sardynki. Flota rybołówstwa dawniej została bazowana głównie w Libreville. Nowy port rybacki został zbudowany w Port-Gentil w 1979 roku. Ten port jest obecnie centrum operacji dla przemysłowej floty. Całkowity połów ryb w 2000 roku wynosił 47 470 ton, z tego 80% z Oceanu Atlantyckiego. Przez międzynarodowe porozumienie i prawo Gabonu jest wytyczona strefa ekonomiczna, rozciągająca się na ok. 300 km poza wybrzeżem, które zakazuje połowów ryb w tej strefie bez rządowego upoważnienia. Jednakże odkąd Gabon nie ma łodzi patrolowych, obce trawlery często nielegalnie chwytają tuńczyka w wodach przybrzeżnych Gabonu.
Leśnictwo.
85% powierzchni Gabonu stanowią lasy. Zasoby leśne zawsze dostarczały mieszkańcom Gabonu podstawowych środków do życia, przede wszystkim paliwa i schronienia. W lasach gabońskich występuje ok. 400 gatunków drzew, z czego około 100 gatunków jest wykorzystywanych w przemyśle. Gabon jest największym eksporterem drewna w regionie, a jego udział w rynku handlu drewnem w Afryce wynosi 20%. Leśnictwo jest najważniejszym sektorem eksportowym gospodarki Gabonu po sektorze wydobycia ropy naftowej. Ponadto Gabon jest największym producentem okoumé na świecie – ok. 90% całej produkcji. Gabon eksportuje też drewna innych drzew, takich jak mahoń, kevazingo i heban. Pozostałe eksploatowane gatunki drzew to m.in. dibetou, movingui i zingana.
Eksploatacja drewna w Gabonie jest utrudniona i rabunkowa. Powodem tej sytuacji są problemy z dogodnym transportem, głównie z powodu nie najlepszego stan Kolei Transgabońskiej i drogi Ndjole–Bitamn. W eksploatację lasów Gabonu jest zaangażowanych ok. 50 firm, które mogą dokonywać eksploatacji drewna na obszarze ok. pięciu miliona hektarów powierzchni lasów, które zostały wyznaczone przez rząd.
Górnictwo.
Gabon jest jednym z najbogatszych państw dawnej Francuskiej Afryki Równikowej, jeżeli chodzi o występowanie surowców mineralnych. Gabon jest jednym ze światowych liderów w wydobywaniu manganu. Duże złoża manganu występują w Moanda. Produkcja manganu wynosi 2,9 miliona ton. Na terenie Gabonu występują takie surowce jak potaż, uran, niob, ruda żelaza, ołów, cynk, diamenty, marmur i fosforan. Nie licząc ropy naftowej i gazu ziemnego, górnictwo obejmowało 2% PKB w 1996 roku.
Przemysł.
W przemyśle jest zatrudnionych 15% siły roboczej i wytwarza on 58,8% całego PKB (2007 r.). Jest on skoncentrowany głównie na ropie naftowej, górnictwie manganu i przetwarzaniu drewna. Zakłady przemysłowe znajdują się głównie w pobliżu Libreville i miasta Port-Gentil. W Gabonie poza tym znajdują się zakłady przemysłowe związane z produkcją tekstyliów, cementu, chemikaliów, browary i stocznie. Produkcja jest bardzo uzależniona od czynników zewnętrznych; koszty importów podniosły się znacząco w 1994 r., kiedy dokonała się dewaluacja franka CFA. Zwiększyły się przez to koszty produkcji spowodowane tym, że przemysł wytwórczy jest mniej konkurencyjny i głównie dostarcza towary na potrzeby rynku krajowego.
Energetyka.
Głównym źródłem produkcji energii elektrycznej w Gabonie są hydroelektrownie – 70,1% (1999 r.) całej produkcji energetycznej. Pozostałą część produkują głównie elektrownie cieplne wykorzystujące głównie gaz ziemny. Główne hydroelektrownie w Gabonie znajdują się na tamach Kinguélé i Tchimbélé na rzece Mbei i w tamie Petite Poubara niedaleko Makokou na rzece Ogowe. Produkcja i dystrybucja elektryczności są utrzymane przez Gabońskie Przedsiębiorstwo Wody i Elektryczności (SEEG), które zostało utworzone w 1963 r., wcielając równocześnie kilka mniejszych prywatnych firm. Produkcja energii elektrycznej wzrosła z 114 mln kWh w 1971 roku do 1520 mln kWh w 2005 r. Konsumpcja energii w Gabonie w tym samym roku wynosiła 1241 mln kWh.
Turystyka.
Gospodarka turystyczna w Gabonie jest niewykształcona. Pomimo tego kraj jest atrakcyjny turystycznie, m.in. ze względu na plaże, rybołówstwo, wodospady na rzece Ogowe i Góry Kryształowe. Przyjeżdżający turyści odwiedzają także szpital założony przez Alberta Schweitzera w Lambaréné. Polowanie jest legalne w niektórych obszarach w sezonie od grudnia do września.
Do niedawna rozwój turystyki był hamowany przez zastąpienie tego działu gospodarki na rzecz eksportu ropy naftowej i drewna. W 2000 roku rząd Gabonu pracował nad rozwijaniem sektora turystycznego, głównie turystyki biznesowej i eko-turystyki.
W 2001 roku do Gabonu przybyło 155 000 turystów, w tym spośród typu turystyki to 60 000 turystów to turyści biznesowi (39%), 30 000 – turystyka rodzinna (19%), 20 000 – turystyka konferencyjna (13%), 45 000 – pozostali (29%).
Handel zagraniczny.
Gabon jest krajem dosyć silnie uzależnionym od Francji również w imporcie, który wynosi 35,4% wszystkich importów do Gabonu, ale Francja ma coraz mniejszy udział w imporcie (z 64% w 2001 r.). Inni najważniejsi partnerzy zagraniczni w imporcie to Stany Zjednoczone – 7,6%, Holandia – 5,5%, Kamerun – 4,5%, Belgia – 4,3% (2006 r.). Głównymi produktami, które importuje Gabon to sprzęt maszynowy, artykuły żywnościowe, chemikalia i materiały budowlane.
Główne produkty, które eksportuje Gabon to nieprzetworzona ropa naftowa (77% całego eksportu), drewno, mangan i uran (2001 r.). Jeszcze w 2001 roku Stany Zjednoczone były dominującym krajem eksportowym (47% całego eksportu). Obecnie również jest najważniejszym partnerem w eksporcie – 27,6% (2006 r.). Inni partnerzy w eksporcie towarów to Chiny – 15,9%, Francja – 7,8%, Trynidad i Tobago – 5,4% i Tajlandia 4,3% (2006 r.).
Waluta.
Walutą obowiązującą w Gabonie jest frank CFA ("The Communauté Financiere Africaine franc", symbol – XAF) dzielący się na 100 centymów. Frank CFA jest emitowany w Gabonie w monetach o nominałach: 1, 2, 5, 10, 25, 50, 100 i 500 franków CFA i banknotów: 50, 100, 500, 1 000, 5000 i 10 000 franków CFA.
Finanse.
Przekroczenie budżetu na transgabońską kolej, wstrząs cen ropy naftowej w 1986 r., i dewaluacja franka CFA w 1994 r. spowodowały problem długów. Gabon pogorszył relacje z Klubem Paryskim i IMF za złe zarządzanie długiem i dochodami. IMF skrytykował rząd za przekroczenie budżetu na rzeczach dalekobudżetowych, zapożyczenia z banku centralnego i opóźnianie harmonogramu dla prywatyzacji i administracyjnej reformy.
Dochody Gabonu z ropy naftowej spowodowało silny wzrost PKB na głowę do 4000 dolarów, niezwykle wysokim jak dla regionu środkowoafrykańskiego. Z drugiej strony są wysokie wskaźniki ubóstwa. Gospodarka jest bardzo zależna od uzyskiwania obfitych materiałów. Drewno i górnictwo manganowe są innymi głównymi sektorami. Gabon kontynuuje wychodzenie na wahające się ceny za ropę naftową, drewno, mangan, i eksport uranu. Zagraniczni i gabońscy obserwatorzy konsekwentnie lamentowali nad brakiem zmiany podstawowych materiałów w gabońskiej gospodarce. Różni pośrednicy do tej pory udaremnili więcej dywersyfikacji (mały rynek z 1 milionem osób, uzależnienie od francuskich importerów, niezdolność zbicia kapitału na regionalnych rynkach, brak gorliwości świadczącej o przedsiębiorczości wśród Gabończyków, i dość regularny strumień ropy jako „czynsz”). Małe sektory przetwórstwa i usług są zdominowane w dużej mierze przez kilku wiodących na rynku lokalnym inwestorów.
W 1992 roku, deficyt budżetowy został zwiększony do 2,4% PKB, i Gabonowi nie udało się zapisać zaległości jego dwustronnemu długowi, wywołując anulowanie ugód zmiany harmonogramu spłat z oficjalnymi i prywatnymi wierzycielami. Dewaluacja gabońskiego franka CFA o 50% 12 stycznia 1994 r. wywołała nagły wzrost inflacji do 35%; stawka jednak ta spadła na 6% w 1996 r. Międzynarodowy Fundusz Walutowy wprowadził roczny plan awaryjny w 1994-95 i trzyletni zwiększony EFF przy bliskich handlowych stawkach zaczynając pod koniec 1995 roku. Francja zapewniła dodatkowe finansowe poparcie w styczniu 1997 roku po tym jak Gabon osiągnął cele Międzynarodowy Fundusz Walutowy w połowie 1996 r. W 1997 roku Międzynarodowy Fundusz Walutowy skrytykował rząd za przekroczenie budżetu na kategoriach długoterminowych oraz zapożyczenie się w Banku Centralnym, i wkładając jego harmonogram dla prywatyzacji i administracyjnej reformy.
Transport.
Transport drogowy.
Główne drogi łączą faktycznie wszystkie główne części kraju, ale praca przy ich konserwacji i napraw jest trudna z powodu częstych i ciężkich ulew. W 2002 roku, drogowa sieć obejmowała 8454 km dróg, w których 838 km ma twardą nawierzchnię, wliczając w to 30 km dróg ekspresowych. Główna droga łącząca północ z południem prowadzi z Bitam do Ndendé. Ta główna droga (północ–południe) dalej jest kontynuowana w Kamerunie na północy i w Kongo na południu. Główna droga łącząca wschód z zachodem łączy Libreville i Mékambo. Dalej na południe, inne drogi biegną z Mayumba do Lastoursville i Franceville. W 1995 roku w Gabonie było zarejestrowanych około 23 000 samochodów osobowych i 10 000 innych pojazdów w użyciu.
Drogi główne są oznaczone krajowymi trasami i ponumerowane, z przedrostkiem „N” (czasami „RN”):
Transport kolejowy.
Jedyną linią kolejową w Gabonie jest Kolej Transgabońska (fr. "Transgabonais"). Długość tej linii to 649 km (2002 r.). Prowadzi ona z portu Owendo (niedaleko Libreville) i prowadzi do Franceville m.in. przez miejscowości Ndjolé, Lopé, Booué, Lastoursville i Moanda.
Do lat siedemdziesiątych XX wieku Gabon nie miał żadnych linii kolejowych. W październiku 1974 roku pojawił się program budowy Kolei Transgabońskiej. Początkowo kolej miała prowadzić do Makokou i transportować rudę żelaza, jednakże trasa została zmieniona z powodów politycznych, mianowicie miała trzymać w obrębie granic państwowych transport rud manganu. W pierwszej fazie budowy, ukończonej w 1983 roku kolej połączyła port Owendo z miastem Booué (332 km). Koszty wyniosły 227 miliardów franków CFA, dodatkowo 98 miliardów franków CFA na budowy związanej z nią infrastruktury. Druga faza, ukończona w grudniu 1986 roku połączyła Booué z Franceville (357 km) przez miasto Moanda, w ten sposób ułatwiając transport i eksport manganu z południowego wschodu i eksploatacji leśnictwa w tym samym regionie. Kolej jest również ważna dla przewożenia drewna i uranu oprócz tego jest ważnym publicznym środkiem transportu w państwie. W 2005 roku kolej przewiozła ok. 218 000 pasażerów, jednakże przejazdy pasażerskie na linii są ograniczone tylko do trzech przejazdów na tydzień.
Kolej Transgabońska została sprywatyzowana w 1999 roku. Obecnie jest planowane przedłużenie linii kolejowej do Brazzaville w Republice Konga. Jednak przeszkodą jest różny rozstaw torów w Gabonie (1435mm) i Kongo (1067mm). Proponowana trzecia faza budowy poprowadziłaby dalej linię z Booué do miasta Belinga w północnym wschodzie, gdzie są złoża rudy żelaza.
Kolej w Gabonie jest jedną z niewielu środkowoafrykańskich kolei, która nie powstała w czasach kolonializmu.
Transport lotniczy.
Na terenach Gabonu znajduje się 61 portów lotniczych, z których 11 posiada twardą nawierzchnię i 50 o miękkiej nawierzchni (stan na 1999 r.). Znajdują się tu 3 międzynarodowe porty lotnicze: Libreville (im. Léon M’ba), Port-Gentil i Franceville. Gabon Airlines jest narodową linią lotniczą, obsługującą linie do Europy, Zachodniej i Środkowej Afryki i w przeloty wewnątrzkrajowe. Początkowo narodową linią lotniczą było założone w 1951 roku Air Gabon, ale ta spółka ogłosiła upadłość 3 marca 2006 roku. Również wiele innych licznych linii lotniczych obsługują trasy międzynarodowe z i do Gabonu. Air Affaires Gabon prowadzi loty wewnątrz kraju. W 2001 roku linie lotnicze w lotach krajowych i międzynarodowych przewiozły 373 900 pasażerów.
Transport wodny.
Najbardziej ruchliwe porty w Gabonie to Port-Gentil, centrum eksportu ropy naftowej i importu górniczego sprzętu oraz Owendo, nowy port, który został wybudowany w 1974 roku, 10 km na południe od Libreville. Pojemność portu Owendo, początkowo wynosiła 300 000 ton, i zwiększyła się do 1,5 miliona ton w 1979 roku. Mniejszy port znajduje się w Mayumba, również magazynuje drewno i port był zaprojektowany dla miasta. W 1998 roku, flota handlowa Gabonu posiadała 2 okręty, ale od 2002 roku Gabon nie ma żadnych okrętów handlowych. Gabon ma 1600 km śródlądowych szlaków wodnych.
Demografia.
Populacja Gabonu wynosi około 1,5 miliona obywateli (1 454 867). Językiem urzędowym Gabonu jest język francuski. Prawie wszyscy Gabończycy należą do ludów Bantu, chociaż w Gabonie żyje co najmniej czterdzieści grup etnicznych z oddzielnymi językami i kulturami. Fang jest największą grupą etniczną, pomimo że dane z niedawnego spisu ludności wskazują, że największą grupą jest Bandjabi (albo Nzebi). Inne grupy obejmują: Myene, Bakota, Eshira, Bapounou, i Okande. Granice pomiędzy grupami etnicznymi są rzadsze niż w innych krajach w Afryce. Ludność jest nierównomiernie rozmieszczona (na wybrzeżu gęstość zaludnienia wynosi ponad 20 osób/km², a w głębi lądu ok. 1 osoby/km²) Gabon należy do krajów o najwyższym przyroście naturalnym, który w 2004 r. wyniósł tutaj 2,5% (25‰).
Grupy etniczne.
Gabon zamieszkuje przynajmniej 40 odmiennych grup etnicznych. Pigmeje są uważani za rdzennych mieszkańców. Obecnie pozostało tylko około 3 000, będąc rozmieszczonych w małych plemionach w lasach. Największa grupa etniczna – Fang (około 30% populacji), pochodzi z północy i w XVIII wieku osiedliła się na terenach obecnego północnego Gabonu. W prowincji Woleu-Ntem, północnej części Gabonu potomkowie ludów żyją do dziś bez konfliktów z innymi ludami Bantu. Nzebi, Obamba, Eshira, Bapounou i Bateke to inne główne grupy etniczne. Mniejsze grupy to Omyene, Mpongwe, Galoa, Nkomi, Orungu i Enenga; te ludy żyją wzdłuż niższej części rzeki Ogowe, od Lambaréné do miasta Port-Gentil. Grupa etniczna Kota (albo Bakota) zamieszkuje głównie na północnym wschodzie, ale kilka plemion jest zamieszkanych również na południu. Inne grupy to Vili i Séké. Oprócz tego Gabon jest zamieszkane przez inne narodowości wliczając 6000 Francuzów i 11 000 osób podwójnej narodowości. Członkowie plemienia Omyéné zamieszkującego okolice Port-Gentil uważają się za arystokrację społeczeństwa gabońskiego ze względu na długą tradycję kontaktów z władzami kolonialnymi.
Języki.
Językiem urzędowym Gabonu jest język francuski. Jest również używany w tutejszym systemie oświaty. Przed II wojną światową niewielu mieszkańców Gabonu uczyło się języka francuskiego, ale niemal wszyscy z nich pracują obecnie w biznesie lub polityce. Tuż po wojnie Francja rozwijała powszechne podstawowe szkolnictwo we wszystkich swoich afrykańskich terytoriach i w latach 1960–1961 spis ludności wykazał, że 47% Gabończyków mających ponad czternaście lat mówi po francusku. W latach 90. XX wieku liczba osób potrafiąca czytać i pisać wzrosła do 60%.
Niewielki procent mieszkańców ma średnie lub wyższe wykształcenie, są oni również niezwykle biegli w języku francuskim. Szacuje się, że 80% populacji kraju potrafią porozumiewać się w języku francuskim i jedna trzecia mieszkańców Libreville są rodzimymi użytkownikami języka francuskiego. Około 10 tysięcy Francuzów żyje w Gabonie i Francja dominuje we wpływach kulturalnych i handlowych Gabonu.
Lokalne języki to przede wszystkim języki z grupy bantu, które osiedliły się na terenach Gabonu około 2000 lat temu i zostały one odróżnione do około 40 języków. W tych językach powszechnie się mówi, ale nie pisze; misjonarze ze Stanów Zjednoczonych i Francji rozwinęli przepisywanie języków opartych na łacińskim alfabecie w XIX wieku i przetłumaczyli oni Biblię na kilka z tych języków. Francuska kolonialna polityka oficjalnie propagowała naukę francuskiego i zniechęcała afrykańskie języki. Jednak języki były przekazywane z pokolenia na pokolenie dzięki rodzinie i plemionom.
Rząd gaboński sfinansował badania nad językami bantu na początku lat 70. XX wieku i jest możliwość, by część z nich można wykorzystać do szkolnictwa.
Używane są również języki: fang, myene, bateke i bandjabi.
Religie i wyznania.
Struktura religijna kraju w 2020 roku według "The ARDA":
Migracje.
Z powodu niewielkiej populacji i dobrze prosperującej gospodarki, Gabon jest bardzo korzystnym krajem dla robotników z innych afrykańskich narodów, wliczając Benin, Kamerun, Gwineę Równikową, Mali i Senegal. Około 100 000 – 200 000 imigrantów z innych krajów przebywa w Gabonie, więcej niż w Gwinei Równikowej i Kamerunie. Przypuszcza się, że obcokrajowcy stanowią przynajmniej 20% populacji w Gabonie.
Gabon w przeszłości przyjął dwie fale uchodźców z Republiki Konga. Pierwsza grupa, głównie przedstawiciele rządu, przybyła do Gabonu w 1997 r. wraz z odejściem od rządu prezydenta Pascala Lissouba; druga grupa, licząca około kilku tysięcy uchodźców, przybyła do 1999 roku w wyniku nieustannych walk w Kongo.
Całkowita liczba imigrantów w Gabonie w 2000 roku wyniosła 250 000 osób, wliczając w to 18 000 uchodźców. W 2000 roku, ostateczne saldo migracji wyniosło 4,3 na 1000 osób, to mniej niż od 7,9 na 1000 osób w 1990 roku. W ostatnich latach poziom migracji jest ujemny. Pod koniec 2008 roku wyniósł -3,62 migrantów na 1000 osób.
Urbanizacja.
W Gabonie znajdują się 33 miasta, 3483 wsi i innych miejscowości. Poziom urbanizacji wynosi 83% (2003 r.). Osadnictwo wiejskie jest usytuowane wzdłuż dróg komunikacyjnych i rzek.
Miasta.
Poniższa tabelka przedstawia spis miast w Gabonie od największych:
Edukacja.
W Gabonie mieszka 1 362 000 osób, w tym 41% stanowią osoby poniżej 15. roku życia. 9,6% środków z budżetu przeznacza się na edukację. Okres chodzenia do szkoły trwa 13 lat z klasy pierwszej do trzynastej. Nauka trwa w języku francuskim. Piśmienność mieszkańców Gabonu wynosi 84,0% (73,7% u mężczyzn, 53,3% u kobiet).
Do głównych stopni tytułu baccalauréat są zaliczane:
Kultura.
Muzyka.
Gabon jest afrykańskim krajem, gdzie muzyka jest mało znana w porównaniu do innych krajów Czarnej Afryki jak Demokratyczna Republika Konga i Kamerun. Kraj szczyci się różnorodnością muzycznych stylów ludowych. Twórcy ludowi są popularni tak jak wykonawcy muzyki pop, np. wokalistka Patience Dabany (mieszkająca teraz w USA). Albumy Dabany, nagrywane w Los Angeles, mają wyraziście gaboński klimat i cieszą się popularnością we frankojęzycznej Afryce. Inni muzycy: Georges Oyendze, La Rose Mbadou i Sylvain Avara oraz śpiewak Oliver N'Goma.
Rock i hip-hop z USA i Wielkiej Brytanii cieszą się w Gabonie popularnością tak jak i rumba, makossa i soukous. Inni główni muzycy: Pierre-Claver Akendengue, „weteran” Mack Joss, Vickos Ekondo, znany jako „Król Tandima”.
Annie Flore zaplanowała i uczestniczyła w muzycznych wydarzeniach z wielkim wyborem muzyków z całego świata, wliczając w to: Youssou N'dour (Senegal), Ray Léma (Demokratyczna Republika Konga), Lokua Kanza (DRK), La Baronne (Francja), Carlo Rizzo (Włochy), Cynthia Scott (USA), Mario Chenart (Kanada), Solange Campagne (Kanada), Philip Peris (Australia) i Qiu-Xia-He (Chiny).
Maski.
Gabon również jest znany na całym świecie ze sławnych masek, takich jak n’goltang (Fang). Każda grupa etniczna ma swój własny zestaw masek używanych przy różnych okazjach; m.in. podczas tradycyjnych ceremonii takich jak ślub, narodziny i pogrzeby. Tradycyjne maski wykonane są głównie z rzadkich gatunków drzew i innych cennych materiałów.
Sport.
Sportowcy gabońscy nie odnosili większych sukcesów na międzynarodowych zawodach sportowych i do 2012 roku bez sukcesów startowali na igrzyskach olimpijskich. Właśnie w 2012 Gabon zyskał pierwszy medal olimpijski. Jego zdobywcą jest zawodnik taekwondo, Anthony Obame. Najbardziej popularnym sportem w Gabonie jest piłka nożna. Największym stadionem jest Stade Omar Bongo znajdującym się w Libreville. Gabon wraz z Gwineą Równikową organizował Puchar Narodów Afryki w 2012 roku.
Radiofonia i telewizja.
W Gabonie działają dwie główne stacje radiowe. Stacja państwowa, Radiodiffusion Télévision Gabonaise (RTG), obsługuje dwie główne sieci – krajową sieć w jęz. francuskim i prowincjonalną sieć w języku francuskim i w językach grup etnicznych. Być może najpopularniejsza prywatna stacja w Gabonie (i jedna z wielu krótkofalowych radiostacji) Afrique Numero Un, działa na FM w Libreville, a także nadaje przez krótkofalówkę. Afrique Numero Un również ma stacje przekaźnikowe w głównie francuskojęzycznych afrykańskich krajach. Radio France Internationale ma stacje przekaźnikowe w Gabonie. Inne prywatne stacje również obsługują w Gabonie, jednak są skoncentrowane przeważnie obszarze miasta Libreville.
W Gabonie działają cztery kanały telewizyjne. Jak też wiele dawnych francuskich kolonii, Gabon używa SECAM-K standard. Jednakże RTG jest jedyną stacją telewizyjną obsługującą na obszarze całego Gabonu. Dodatkowo dwa kanały telewizyjne działają na obszarze Libreville.
Warunki socjalne.
Zasiłki dla osób starych i dla kalekich są dostępne dla wszystkich pracowników i są sfinansowane ze składek od pracowników i pracodawców. Rodzinny zasiłek jest dostępny dla wszystkich otrzymujących pensję pracowników z dziećmi poniżej 16 lat. Pracownicy rolni i rolnicy nie są objęci tymi programami.
Kobiety, pomimo tego, że mają prawną ochronę i uczestniczą w biznesie i polityce, są dyskryminowane w wielu obszarach. Wielożeństwo jest nadal powszechne i prawa kobiet w poligamicznych związkach są ograniczone. Nadużycie siły wobec kobiet w domach jest powszechne, głównie w wiejskich obszarach.
Warunki w gabońskich więzieniach są ciężkie i zagrażają życiu.
Służba zdrowia.
Medyczna infrastruktura Gabonu jest uważana z jedną z najlepszych w Czarnej Afryce. Większość usług zdrowotnych jest publicznych, ale istnieją również prywatne instytucje, z których najlepszy jest szpital założony w 1913 roku w Lambaréné przez Alberta Schweitzera. Do 1985 roku w Gabonie działało 28 szpitali, 87 centrów medycznych i 312 przychodni. W 1999 roku na 1000 osób przypadało 0,2 lekarza i 3,2 łóżek szpitalnych. Od 1985 do 1995, 90% populacji miało dostęp do opieki zdrowotnej. W 2000 roku 70% populacji miało dostęp do bezpiecznej wody pitnej i 21% miało odpowiednie warunki sanitarne.
Siły zbrojne.
Gabon ma małe, zawodowe wojsko o liczebności ok. 5000 żołnierzy, podzielonych na wojsko lądowe, marynarkę wojenną, lotnictwo wojskowe (Gabońskie Siły Powietrzne), żandarmerię, i państwową policję. Gabońskie siły są ukierunkowane do obrony kraju i nie zostały przystosowane do działań ofensywnych. Dobrze wyszkolona i dobrze wyposażona gwardia o liczebności 1800 żołnierzy dostarcza ochrony prezydentowi. Wydatki na wojsko wynoszą 2% PKB.

</doc>
<doc id="74512" url="https://pl.wikipedia.org/wiki?curid=74512" title="Duke">
Duke



</doc>
<doc id="74513" url="https://pl.wikipedia.org/wiki?curid=74513" title="Gwiazdozbiór Perseusza">
Gwiazdozbiór Perseusza

Perseusz (łac. "Perseus", dop. "Persei", skrót "Per") – jeden z większych gwiazdozbiorów nieba północnego, 24. co do wielkości. Należy do grupy konstelacji jesiennych, najlepiej widoczny w szerokości geograficznej Polski podczas okresu jesiennego. Liczba gwiazd dostrzegalnych nieuzbrojonym okiem: około 90. Jest to jeden z 48 gwiazdozbiorów opisanych przez Ptolemeusza i jednocześnie jedna z 88 oficjalnych, współczesnych konstelacji.
Wyobrażany jako postać rycerza z mieczem (zaznaczonym dwiema bliźniaczymi gromadami NGC 869 i NGC 884) w prawej ręce a głową Meduzy – oznaczonej przez słynną gwiazdę zmienną Algol – w drugiej. Gwiazdozbiory mitologicznie z nim powiązane to również Andromeda, Kasjopeja, Cefeusz, Pegaz oraz Wieloryb.
Swoim kształtem gwiazdozbiór przypomina grecką literę π (pi). Przebiega przez niego pas Drogi Mlecznej. Gołym okiem można dostrzec około 90 gwiazd, w tym najjaśniejsze: Mirfak (α "Persei", także znany jako "Algenib") oraz Algol (β "Persei").
W obrębie tego gwiazdozbioru leży radiant jednego z najaktywniejszych rojów meteorów – Perseidów – zwanych Łzami Świętego Wawrzyńca, gdyż jego występowanie jest najsilniejsze właśnie w okolicach dnia tego świętego (10 sierpnia). Faktyczny szczyt roju ma miejsce 12 sierpnia, a częstotliwość obserwowanych zjawisk może dochodzić do około 100 w ciągu godziny. Są to szybkie białe meteory w seriach po kilka-kilkanaście.
Mitologia.
Perseusz to jeden z największych herosów mitologii greckiej syn Zeusa i Danae. Dziadkowi Perseusza, królowi Akrizjosowi, wyrocznia przepowiedziała, że zginie z rąk swojego przyszłego wnuka. Po narodzinach Perseusza Akrizjos polecił zamknąć Danae i jej syna w skrzyni i wrzucić do morza. Miało to zapobiec sprawdzeniu się przepowiedni. Zeus sprawił, że skrzynia została wyrzucona na brzeg wyspy Serifos. Tam Danae i Perseuszem zaopiekował się Diktys, brat Polidektesa, władcy tej ziemi. Kiedy Perseusz po latach, już dorosły w wyniku intrygi Polidektesa wyruszył w pozornie beznadziejną wyprawę po głowę Meduzy, najmłodszej z gorgon, której wzrok zamieniał wszystkich w kamień. Perseusz dzięki pomocy bogów, od których otrzymał podarki (od nimf skrzydlate sandały, torbę i hełm czyniącym go niewidzialnym, od Hermesa stalowy sierp oraz tarczę od Ateny), udało mu się uciąć głowę Meduzy i uciec przed pozostałymi dwiema gorgonami. Wg innego mitu od bogini Ateny dostał tarczę z brązu, od Hefajstosa diamentowy miecz, a od Hermesa skrzydlate sandały. Z krwi Meduzy powstał sławny skrzydlaty koń Pegaz. Wracając przelatywał nad Etiopią. U jej brzegów uratował etiopską księżniczkę Andromedę przed morskim potworem Ketosem. Następnie zabrał ją na Serifos jako małżonkę. Po przybyciu na wyspę odkrył intrygę i wykorzystując głowę Meduzy zamienił wszystkich dworzan wraz z królem w kamienne posągi. Następnie z matką i małżonką powrócił do rodzinnego miasta Agros. Tam w czasie igrzysk olimpijskich przypadkowo trafił w głowę swojego dziadka, zabijając go. W ten sposób spełniła się przepowiednia wyroczni. Po śmierci został wyniesiony przez bogów na niebo obok Andromedy, jej rodziców Kasjopei i Cefeusza oraz Wieloryba i Pegaza.
Gwiazdy Perseusza.
Algol.
Znane już w starożytności nietypowe zachowanie gwiazdy Beta Persei, od którego wywodzi się jej nazwa Algol, czyli Diabeł, zostało wyjaśnione w 1782 roku przez Johna Goodricke. Algol jest typowym przedstawicielem gwiazd zmiennych zaćmieniowych, złożonych z jasnego białego karła oraz chłodniejszego podolbrzyma, w których obserwuje się okresowe osłabienie jasności.

</doc>
<doc id="74515" url="https://pl.wikipedia.org/wiki?curid=74515" title="Numerus Clausus">
Numerus Clausus



</doc>
<doc id="74516" url="https://pl.wikipedia.org/wiki?curid=74516" title="Wykaz stopni w SS">
Wykaz stopni w SS

Wykaz stopni w hitlerowskich SS (Schutzstaffel) (w nawiasach podano odpowiedniki):
Stopnie SS (1934−1945).
Stopnie używane przez kandydatów na podoficerów i oficerów.
Kandydaci na podoficerów:
Kandydaci na oficerów zawodowych:
Kandydaci na oficerów stanu wojny:
Patki.
Żołnierze i funkcjonariusze SS oznaczenia stopni, oprócz naramienników, od 1929 nosili także na czarnych patkach kołnierzowych. Od stopnia Standartenführera insygnia stopnia noszono na obu patkach, stopnie do Obersturmbannführera wyłącznie na lewej. Na prawej patce znajdowały się oznaczenia związane z daną służbą:
Obcokrajowcy w Waffen-SS.
Obcokrajowcy służący w Waffen SS posiadali dokładnie te same oznaczenia stopni, co rodowici Niemcy. Różnica występowała natomiast przy tytułowaniu poszczególnych żołnierzy. Polegała ona na tym, iż Niemcy przed nazwą stopnia posiadali przedrostek „SS” (np. SS-Rottenführer), natomiast ochotnicy innych narodowości posiadali przedrostek „Waffen SS” (np. Waffen SS-Rottenführer).

</doc>
<doc id="74517" url="https://pl.wikipedia.org/wiki?curid=74517" title="Norodom Sihanouk">
Norodom Sihanouk

Preah Bat Samdech Preah Norodom Sihanouk Varman (ur. 31 października 1922 w Phnom Penh, zm. 15 października 2012 w Pekinie) – król Kambodży. Panował w latach 1941–1955 i 1993–2004, ponadto był głową państwa (prezydentem, przewodniczącym Najwyższej Rady Narodowej) w latach 1960–1970, 1975–1976 i 1991–1993. Z powodu ciężkiej choroby abdykował 7 października 2004. Syn króla Norodoma Suramarita i królowej Sisowath Kossamak.
Życiorys.
Rządy w Kambodży.
Po objęciu władzy w 1941 jako król zależnego od Francji terytorium, związał się z buddyjskim ruchem nacjonalistycznym i zaczął dążyć do uzyskania niepodległości przez Kambodżę. W znacznej mierze to jego działania doprowadziły do niepodległości Kambodży 9 listopada 1953. W 1955 abdykował na rzecz swojego ojca. Kilka miesięcy później objął stanowisko premiera. W 1960 roku po śmierci ojca został prezydentem i przewodniczącym Najwyższej Rady Narodowej (głowa państwa, jednak bez tytułu królewskiego – w Polsce tytułowany księciem). Był jednym z założycieli Ruchu państw niezaangażowanych, a w pierwszej fazie rządów starał się nie mieszać w sprawy zimnej wojny, w tym trwającej tuż pod granicami kraju wojny wietnamskiej. W celu ochrony interesów kraju skutecznie lawirował pomiędzy Stanami Zjednoczonymi, Chinami i ZSRR. Podporą jego rządów stała się monarchistyczna partia rządowa o nazwie Powszechna Wspólnota Socjalistyczna (Sangkum Reastr Niyum). W trakcie rządów starał się realizować ostrożne socjalistyczne reformy.
Poglądy na politykę zagraniczną zmienił po tym, gdy przekonał się, że siły komunistyczne mogą zwyciężyć w wojnie wietnamskiej. Rozpoczął potajemne wspieranie południowowietnamskich komunistów, co spowodowało wrogość Stanów Zjednoczonych wobec jego rządów. W tym czasie związał koalicję rządową z lewicową (i powiązaną z komunistami) Partią Ludową, która wpłynęła w istotny sposób na jego politykę. To właśnie pod wpływem lewicowych koalicjantów w 1965 roku zerwał stosunki dyplomatyczne ze Stanami Zjednoczonymi. Zerwanie stosunków zakończyło okres wsparcia Amerykanów dla Kambodży, Sihanouk został więc zmuszony do zwrócenia się do Chin i ZSRR. Komunistyczne mocarstwa zaoferowały królowi pomoc gospodarczą i militarną. W 1966 roku podpisał z Chinami porozumienie, na mocy którego zgodził się na stacjonowanie we wschodnich regionach przygranicznych wojsk Armii Ludowej Wietnamu i utworzenie przez nią w tamtym regionie baz wojskowych. Zgodził się także, aby przez miasto Sihanoukville płynęła pomoc dla wojsk Wietkongu. Prochińska polityka Sihanouka wynikała z jego przekonania co do tego, że to właśnie Chiny w przyszłości będą państwem wywierającym największy wpływ na teren Indochin.
Pomimo zwrotu w polityce zagranicznej jeszcze w 1966 roku pozwolił proamerykańskiemu ministrowi obrony generałowi Lon Nolowi na rozprawienie się z koalicjantami z Partii Ludowej. Dotychczasowy sojusznik został rozbity pod pretekstem działalności wywrotowej i rzekomej służalczości tej frakcji względem komunistów wietnamskich. Niszcząc dotychczasowych lewicowych sojuszników, Sihanouk nie wziął pod uwagę, że już wcześniej utracił poparcie konserwatystów, a sytuacja gospodarcza kraju uległa pogorszeniu. 11 września odbyły się pierwsze "wolne" wybory. Konserwatyści wygrali je na skutek fałszerstw wyborczych, zdobywając (ku zaskoczeniu króla) 75 procent mandatów w Zgromadzeniu Narodowym. Lon Nol został desygnowany na premiera, a duże wpływy w rządzie zdobył ultrakonserwatywny członek rządzącego klanu Sisowath Sirik Matak, znany z wrogości wobec Sihanouka. Rządy konserwatystów doprowadziły do napięć społecznych i stworzyły korzystne warunki do budowy na obszarach wiejskich partyzantki komunistycznej.
11 marca 1967 roku w Battambang wybuchło powstanie chłopskie, które rozprzestrzeniło się na cały rejon. Lon Nol pod nieobecność Shinaouka (który przebywał wtedy we Francji), lecz działając za jego zgodą, ogłosił stan wojenny. W wyniku represji zginęły setki chłopów, a całe wioski zostały zniszczone. Shinaouk po powrocie do kraju nakazał aresztowanie czołowych działaczy bardziej radykalnej lewicy (z której część uczestniczyła w jego wcześniejszych rządach). Król zmusił Lon Nola do dymisji, a do rządu wprowadził nowe grupy lewicowe, co miało zrównoważyć wpływy konserwatywne. Kryzys minął, jednak wywołał tragiczne w skutkach konsekwencje – radykalna frakcja Komunistycznej Partii Kambodży, określona przez króla jako Czerwoni Khmerzy, przyciągnęła tysiące rekrutów, którzy utworzyli oddziały partyzanckie, a postać Lon Nola zaczęła kojarzyć się z brutalnymi represjami. W styczniu 1968 roku Czerwoni Khmerzy rozpoczęli pierwszą ofensywę militarną. Liczba rebeliantów, która wzięła w niej udział, wyniosła od czterech do pięciu tysięcy. W listopadzie 1968 roku w obliczu postępującej rebelii król przywrócił do rządu Lon Nola, a rok później Kambodża przywróciła normalne stosunki dyplomatyczne ze Stanami Zjednoczonymi. Na skutek zmian politycznych Kambodży Lon Nol ponownie został premierem. Na prośbę Lon Nola wojsko amerykańskie wsparło rząd Kambodży w wojnie z rebeliantami (organizując naloty lotnicze).
Utrata władzy i emigracja.
W 1970 roku w czasie jego nieobecności w kraju doszło do zamachu stanu, którego dokonał Lon Nol. W kwietniu 1970 do Kambodży wkroczyły oddziały amerykańskie i wojska południowowietnamskie, a Sihanouk udał się na emigrację do Chińskiej Republiki Ludowej, gdzie utworzył Zjednoczony Front Narodowy Kambodży i Królewski Rząd Jedności Narodowej. Monarcha zawarł sojusz z Wietnamem Północnym oraz Czerwonymi Khmerami (chociaż miał nad nimi niewielką kontrolę, to przyczynił się w ten sposób do ogromnego zwiększenia poparcia dla rebeliantów). Sihanouk i jego współpracownicy kilkukrotnie odwiedzili tereny Kambodży kontrolowane przez Czerwonych Khmerów, wizyty te miały jednak czysto propagandowy charakter. Na wiosnę 1970 roku złożył wizytę w Korei Północnej, gdzie zgłosił propozycję utworzenia jednolitego frontu "krajów rewolucyjnych" – Chin, Laosu, Wietnamu Północnego, KRLD i Kambodży. Przywódcy KRLD przyjęli ten plan z zadowoleniem, upadł on jednak na skutek opozycji ze strony Wietnamu. O poparcie dla swojego rządu na uchodźstwie apelował też na forum ONZ.
Po dojściu Czerwonych Khmerów do władzy w kwietniu 1975 na krótko ponownie stał się głową państwa, faktyczną władzę sprawował jednak Pol Pot. Po konflikcie z Czerwonymi Khmerami 4 kwietnia 1976 został usunięty ze stanowiska. Od egzekucji uratowała go jedynie osobista interwencja premiera Chin Zhou Enlai. Po tych wydarzeniach wyjechał z kraju i przebywał w ChRL i Korei Północnej. Po wietnamskiej interwencji Kambodży w 1979 Sihanouk krytykował nowe władze Ludowej Republiki Kampuczy. W 1981 roku utworzył własną rojalistyczną partię FUNCINPEC, dysponującą oddziałami partyzanckimi na terenie kraju. Partia królewska w kraju zwalczała prowietnamski rząd Hun Sena, a na arenie międzynarodowej apelowała o zaprzestanie wspierania partyzantki Czerwonych Khmerów przez państwa ościenne. Ugrupowanie nie odgrywało większej roli w polityce Kambodży, co w 1982 roku zadecydowało o połączeniu sił z prawicowymi republikanami i Czerwonymi Khmerami w ramach Koalicyjnego Rządu Demokratycznej Kampuczy. Sihanouk w ramach koalicji został prezydentem Demokratycznej Kampuczy (która posiadała pod swoją kontrolą jedynie nieliczne obszary państwa kambodżańskiego).
Powrót do kraju i ponowne objęciu urzędu.
Pod koniec lat 80. ruszyły rokowania między Koalicyjnym Rządem Demokratycznej Kampuczy a Ludową Republiką Kampuczy i zakończyły się one podpisaniem porozumienia w Paryżu w 1991. Po 13 latach na wygnaniu, 14 listopada 1991, książę Norodom Sihanouk powrócił do ojczyzny. W 1993 ponownie został królem Kambodży. W 2004 Sihanouk poważnie zachorował i wielokrotnie przebywał w ChRL na leczeniu. Od stycznia 2004 przebywał za granicą, zamieszkując w rezydencjach w Pekinie i Korei Północnej. 7 października 2004 król Norodom Sihanouk ze względu na zły stan zdrowia abdykował. Mimo że konstytucja Kambodży nie przewiduje takiego rozwiązania, jego decyzja została zaakceptowana. 14 października 2004 jego następcą na tronie Kambodży został Norodom Sihamoni, jeden z jego synów. 15 października 2012 w pekińskim szpitalu zmarł na zawał serca.
Odznaczenia.
M.in:

</doc>
<doc id="74518" url="https://pl.wikipedia.org/wiki?curid=74518" title="Cholera">
Cholera

Cholera – ostra i zaraźliwa choroba zakaźna przewodu pokarmowego, której przyczyną jest spożycie pokarmu lub wody skażonej Gram-ujemną bakterią – szczepami przecinkowca cholery ("Vibrio cholerae") produkującego enterotoksynę.
Bakteria występuje w wielu serotypach, z których dwa wywołują cholerę u ludzi: O1 i O139.
Serotyp O1 ma dwa biotypy: klasyczny i El Tor.
Cholerę cechuje śmiertelność około 1% (skrajnie do 20%) przypadków prawidłowo leczonych i 50% przy braku leczenia. Według danych przekazanych oficjalnie do WHO, w 2001 roku na świecie zanotowano przypadków tej choroby, a z jej powodu zmarło 2728 osób. WHO ocenia jednak, że zgłaszanych jest jedynie 5–10% przypadków tej choroby. Około 1,4 miliarda ludzi mieszka w krajach, w których stwierdzono występowanie cholery w ciągu trzech spośród pięciu ostatnich lat. W krajach tych zapada rocznie na cholerę około 2,8 miliona a umiera na tę chorobę około 90 tysięcy ludzi.
Na świecie miało miejsce siedem pandemii cholery. Na terenie północnej Polski po raz ostatni epidemia panowała w latach 1892–1894.
W Europie najgroźniejsza była epidemia cholery z lat 1831–1838. Do Polski dotarła za sprawą wojsk rosyjskich podczas powstania listopadowego. Zmarli na nią m.in. wielki książę Konstanty, carski marszałek Iwan Dybicz, a w Prusach marszałek August von Gneisenau, słynny teoretyk wojny Carl von Clausewitz i filozof Georg Hegel. Kolejne ataki choroby zanotowano w latach 1848–1855. Prawdopodobnie na nią zmarł Adam Mickiewicz podczas epidemii w roku 1855 w Konstantynopolu (obecnie Stambuł). W 1862 w Edo na cholerę zmarł Shūsaku Hon’inbō, jeden z najlepszych graczy w go. Mariusz Zaruski zaraził się nią w 1941 w więzieniu NKWD w Chersoniu i z tej przyczyny zmarł.
Czynnik etiologiczny i droga szerzenia.
W 1883, dzięki badaniom Roberta Kocha, została poznana przyczyna tej choroby. Jest nią głównie "Vibrio cholerae" (przecinkowiec cholery), ale także niektóre inne bakterie z rodzaju "Vibrio". "V. cholerae" występuje w dwóch głównych typach serologicznych: 01 i 0139 (Bombaj). "Vibrio" spp. są wrażliwe na podwyższoną temperaturę, wysychanie i kwaśne środowisko, a dobrze tolerują niskie temperatury, wilgotność, środowisko zasadowe.
Do zakażenia dochodzi na drodze pokarmowej, głównie przez skażoną ludzkimi odchodami wodę. Rzadko przez żywność (tj. owoce morza). Wodę zanieczyszczać bakteriami zdolni są jedynie ludzie chorzy lub nosiciele.
W przebiegu choroby dochodzi – podobnie jak w przypadku krztuśca – do modyfikacji białka G, a ściślej podjednostki α białka Gs. W efekcie zahamowana jest hydroliza GTP, co uniemożliwia obniżenie aktywności cyklazy adenylowej. Prowadzi to do wzrostu poziomu cAMP, na co organizm reaguje wydzielaniem wody do jelit (toksyna krztuśca zaburza natomiast oddziaływanie receptora metabotropowego z białkiem G, odpowiedzialne za przekazywanie sygnałów komórkowych).
W roku 2000, w efekcie czteroletnich prac, udało się zsekwencjonować genom bakterii "Vibrio cholerae".
Objawy i rozpoznawanie.
W początkowym okresie zakażenia dominuje biegunka, wymioty, zwykle bez gorączki i bólu brzucha. Stolec ma charakterystyczny wygląd – przypomina wodę po płukaniu ryżu i charakteryzuje się swoistym słodkawym zapachem. Niepodjęcie leczenia prowadzi do zaostrzenia stanu pacjenta.
Uwalniana przez bakterie enterotoksyna katalizuje wiązanie ADP do podjednostki α białka G. W efekcie zmodyfikowana podjednostka α traci aktywność GTP-azy i nie może oddysocjować od cyklazy adenylowej, której jest aktywatorem. W efekcie stałego pobudzenia następuje nadmierna synteza cyklicznego AMP. Rozpoczyna to okres magazynowania chlorków w rozworze światła jelit i zatrzymanie wchłaniania potasu. Zwiększone stężenie elektrolitów w świetle jelita powoduje stały wypływ wody z komórek nabłonka jelit (enterocytów). Zmiany te manifestują się przez:
W skrajnie poważnych przypadkach dojść może do śpiączki.
Diagnostyka pojedynczych przypadków opiera się głównie na teście mikrobiologicznym. W czasie epidemii rozpoznanie na podstawie obrazu klinicznego nie sprawia problemów.
Leczenie.
Zasadnicze znaczenie ma leczenie objawowe polegające na wyrównywaniu zaburzeń gospodarki wodno-elektrolitowej, przede wszystkim odwodnienia. Uzupełnianie utraconych płynów prowadzi się doustnie, a także w postaci wlewów kroplowych. Preparaty doustne są preferowane jako bezpieczniejsze (zapobiegają przedawkowaniu potasu) i fizjologiczne.
Światowa Organizacja Zdrowia zaleca w tym przypadku przygotowanie roztworu: sól kuchenna – 3,5 g, cytrynian sodu – 2,9 g, chlorek potasu – 1,5 g i glukoza – 20,0 g rozpuszczone w 1 litrze wody. Jest to tak zwany WHO-ORS ("WHO oral rehydration solution"). Dostępne są też gotowe opakowania substancji suchej do rozpuszczenia lub gotowe roztwory.
W leczeniu stosuje się także antybiotyki, głównie tetracykliny.
Zapobieganie.
Zapobieganie polega głównie na ochronie ujęć wody i oczyszczaniu wody pitnej, a także izolacji chorych i nosicieli, myciu rąk i owoców oraz gotowaniu owoców morza. Od lipca 2009 roku w Polsce dostępna jest inaktywowana, doustna szczepionka przeciw cholerze o potwierdzonym profilu bezpieczeństwa, wysokim poziomie skuteczności i immunogenności.

</doc>
<doc id="74519" url="https://pl.wikipedia.org/wiki?curid=74519" title="Równanie Bernoulliego">
Równanie Bernoulliego

Równanie Bernoulliego – jedno z podstawowych równań hydrodynamiki płynów idealnych, sformułowane przez Daniela Bernoulliego w 1738 roku.
Równanie Bernoulliego opisuje zachowanie gęstości energii całkowitej na linii prądu. Obowiązuje w podstawowej wersji dla stacjonarnego przepływu nieściśliwego płynu idealnego, a w wersji rozszerzonej dla idealnego płynu barotropowego. Równanie Bernoulliego wynika z zasady zachowania energii i według intencji jego autora stanowić powinno jej zapis za pomocą parametrów hydrodynamicznych (p. zastrzeżenia podane poniżej w Uwagach dotyczących zastosowania równania Bernoulliego).
Równanie Bernoulliego stanowi postać całkową bardziej ogólnego hydrodynamicznego równania Eulera.
Szczególna postać równania.
Założenia:
Przy powyższych założeniach równanie przyjmuje postać:
gdzie:
Poszczególne człony równania odpowiadają kolejno: energii kinetycznej płynu, energii potencjalnej grawitacji, energii wynikającej z ciśnienia płynu.
Energia jest stała dla elementu poruszającego się wzdłuż linii prądu. W rozważanym przypadku zapewnia to stacjonarność przepływu.
Istnienie lepkości lub przepływu wirowego rozprasza energię, ściśliwość zmienia zależność energii od ciśnienia. Niestacjonarność przepływu wiąże się z dodatkowym ciśnieniem rozpędzającym lub hamującym ciecz.
Ogólna postać równania.
Równanie Bernoulliego może być z pewną dokładnością stosowane także dla idealnych płynów ściśliwych, ale tylko typu barotropowego. Opracowano również wersję równania dla płynów uwzględniającą zmianę energii wewnętrznej płynu w wyniku różnych czynników. Równanie to w ogólności ma postać:
gdzie formula_9 – energia wewnętrzna płynu na jednostkę masy.
Uwzględniając właściwości gazów, można przekształcić to równanie tak, by było spełnione także dla gazów. Choć pierwotne równanie Bernoulliego nie jest spełnione dla gazów, to ogólne wnioski płynące z niego mogą być stosowane również dla nich.
Praktyczne wykorzystanie równania Bernoulliego.
Z równania Bernoulliego dla sytuacji przedstawionej na rysunku zachodzi prawidłowość:
Jeżeli zaniedbać zmianę wysokości odcinków rury, to wzór upraszcza się do:
W rurze o mniejszym przekroju ciecz płynie szybciej formula_12 w związku z tym panuje w niej mniejsze ciśnienie niż w rurze o większym przekroju.
"Ciecz, płynąc w rurze o zmieniającym się przekroju, ma mniejsze ciśnienie na odcinku, gdzie przekrój jest mniejszy."
Podana wyżej własność cieczy była znana przed sformułowaniem równania przez Bernoulliego i nie potrafiono jej wytłumaczyć, stwierdzenie to i obecnie kłóci się ze „zdrowym rozsądkiem” wielu ludzi i dlatego znane jest pod nazwą paradoks hydrodynamiczny.
Zastosowanie równania Bernoulliego.
Równanie Bernoulliego opisuje wiele na co dzień obserwowanych zjawisk, zależności, a także zasad działania licznych urządzeń technicznych:
Uwagi dotyczące stosowania równania Bernoulliego.
Równanie Bernoulliego nie uwzględnia tarcia wewnętrznego i strat miejscowych w płynie przejawiającego się w postaci lepkości i nagłymi zmianami przekrojów rur, zmianami kierunku przepływu, a tym samym nie odzwierciedla poprawnie zasady zachowania energii, dlatego w równaniu wprowadza się współczynnik strat.

</doc>
<doc id="74521" url="https://pl.wikipedia.org/wiki?curid=74521" title="Zasada zachowania momentu pędu">
Zasada zachowania momentu pędu

Zasada zachowania momentu pędu – jedna z zasad zachowania w mechanice.
Treść zasady:
W przypadku bryły sztywnej zasadę tę można sformułować następująco:
co można zapisać wzorem
lub
przy czym wzór ten można traktować jako szczególny przypadek równania wyrażającego zależność momentu pędu od momentu siły formula_3
Konsekwencje.
Z zasady zachowania momentu pędu i definicji momentu pędu
(przykład definicji momentu pędu dla ustalonej osi) wynika, że prędkość kątowa formula_6 rośnie, gdy maleje moment bezwładności formula_7
Jedną z konsekwencji zasady zachowania momentu pędu są znaczne prędkości kątowe gwiazd neutronowych, dochodzące do kilkuset obrotów na minutę (pulsary milisekundowe) uzyskiwane na skutek kolapsu grawitacyjnego i zmniejszenia momentu bezwładności.
Dowód poprawności.
Zasada zachowania momentu pędu wynika z niezmienności hamiltonianu względem obrotów w przestrzeni.
Moment pędu układu formula_8 cząstek można zapisać
Różniczkując po czasie powyższe wyrażenie, otrzymujemy
Ponieważ iloczyn wektorowy formula_11 oraz formula_12 to pozostaje tylko obliczyć iloczyn formula_13
W tym celu rozbijemy siłę działającą na każdą cząstkę na składową pochodzącą z oddziaływań z innymi cząstkami (człony formula_14) oraz składową pochodzącą z zewnątrz układu
Ponieważ
to
a dla każdej siły
występuje siła
Stąd suma wszystkich momentów sił oddziaływania jest równa 0.
Zatem
Jeżeli układ jest odosobniony, to
czyli

</doc>
<doc id="74524" url="https://pl.wikipedia.org/wiki?curid=74524" title="Stała Poissona">
Stała Poissona



</doc>
<doc id="74525" url="https://pl.wikipedia.org/wiki?curid=74525" title="Krążenie wektora">
Krążenie wektora



</doc>
<doc id="74528" url="https://pl.wikipedia.org/wiki?curid=74528" title="Việt Minh">
Việt Minh

 (skrót od ), Liga Na Rzecz Niepodległości Wietnamu – organizacja założona w 1941 roku przez wietnamskie stronnictwa niepodległościowe związane z Komunistyczną Partią Indochin, której celem było uniezależnienie Wietnamu (wchodzącego wówczas w skład Indochin Francuskich) od Francji Vichy. Ligą kierował Nguyễn Tất Thành – lepiej znany jako Hồ Chí Minh. Innymi założycielami byli Lê Duẩn, Võ Nguyên Giáp i Phạm Văn Đồng.
Historia.
W czasie II wojny światowej azjatyckie obszary kolonialne Francji okupowała Japonia. Ponieważ Việt Minh wystąpił przeciwko Japończykom, uzyskał taktyczne poparcie Chin i USA. Gdy siły Việt Minhu pokonały w 1945 roku wojska japońskie w północnej części Wietnamu, Hồ Chí Minh utworzył na wyzwolonym terenie Demokratyczną Republikę Wietnamu. Państwo nie zostało uznane a deklaracja niepodległości stała się początkiem 10-letniej wojny wyzwoleńczej (I wojna indochińska), przy czym – tym razem – Stany Zjednoczone wsparły Francję.
W roku 1946 wybuchło powstanie przeciwko odbudowanym władzom kolonialnym w Indochinach Francuskich, które tworzyły wówczas federację składającą się z Królestwa Laosu, Królestwa Kambodży, Tonkinu (Wietnam północny), Cesarstwa Annamu (Wietnam środkowy) i Kochinchiny (delta Mekongu), wszystkie (poza ostatnią, będącą kolonią) stanowiły protektorat francuski ze stolicą w Sajgonie.
Francuskie Siły Zbrojne ustąpiły ostatecznie z północnego Wietnamu w 1954 roku po przegranej bitwie pod Điện Biên Phủ, która oznaczała koniec kolonialnego statusu Wietnamu.
Wkrótce potem, po genewskich rozmowach pokojowych, Wietnam został podzielony na dwa osobne państwa – Republikę Wietnamu potocznie zwaną Wietnamem Południowym i Demokratyczną Republikę Wietnamu, potocznie zwaną Wietnamem Północnym. Na 1956 rok zaplanowano wybory, które miały doprowadzić do połączenia obu krajów. Việt Minh przejął tymczasem kontrolę nad Wietnamem Północnym (9 października 1954 roku) i kraj stał się państwem komunistycznym, a jego pierwszym premierem został Hồ Chí Minh.
Wietnam Południowy, wspierany przez USA, odrzucił wynegocjowane w 1954 roku porozumienie i odmówił przeprowadzenia wyborów, obawiając się sfałszowania ich na północy, a ponadto, że Hồ Chí Minh, jako bohater narodowy, wygra te wybory na południu. Partyzantka południowowietnamska (w tym wielu członków Việt Minhu), która wystąpiła przeciwko południowowietnamskiemu rządowi, utworzyła Narodowy Front Wyzwolenia Wietnamu, zwany przez Amerykanów Wietkongiem, który stał się później głównym przeciwnikiem Stanów Zjednoczonych w czasie wojny wietnamskiej w latach 1957–1975.

</doc>
<doc id="74531" url="https://pl.wikipedia.org/wiki?curid=74531" title="Hugona">
Hugona

Hugona – żeński wariant imienia Hugo, które powstało przez skrócenie germańskich imion ze składnikiem hugu (rozum, umysł), co oznacza "człowiek rozumny, bystry".
Oboczną formą imienia jest Hugolina.
Hugona imieniny obchodzi 10 sierpnia.

</doc>
<doc id="74532" url="https://pl.wikipedia.org/wiki?curid=74532" title="Polskie Termopile">
Polskie Termopile

Polskie Termopile – termin publicystyczny, używany na określenie kilku bitew z historii Polski, na wzór starożytnej bitwy pod Termopilami. Wspólnymi cechami wszystkich tych starć, które upodabniają je do desperackiej obrony Spartan przed Persami w wąwozie termopilskim, jest rażąca dysproporcja sił na korzyść strony atakującej, a także odważna postawa obrońców, walczących do wyczerpania zapasów i nawet za cenę śmierci większości oddziału.
Określenia "polskie Termopile" jako pierwszy użył francuski poeta August Barbier w wierszu ' z 1863 r. Natchnieniem była bitwa pod Węgrowem stoczona w trakcie powstania styczniowego. Poeta porównał atak polskich kosynierów na rosyjskie armaty do heroicznych walk starożytnych Spartan. Wkrótce określenie to przylgnęło na trwałe do boju powstańców; porównania tego starcia do bitwy pod Termopilami znalazły się także w wierszach ' Cypriana Kamila Norwida i "" Marii Konopnickiej. Z czasem zaczęto tak określać również inne bitwy.
Bitwy.
Tradycyjnie mianem "polskich Termopil" określa się następujące starcia:

</doc>
<doc id="74535" url="https://pl.wikipedia.org/wiki?curid=74535" title="Lon Nol">
Lon Nol

Lon Nol (ur. 13 listopada 1913, zm. 17 listopada 1985 w Fullerton, Kalifornia) – kambodżański polityk i wojskowy. Prezydent Republiki Khmerów (Kambodża) w latach 1972–1975.
Życiorys.
Nol kształcił się w Liceum Chasseloup-Laubat w Sajgonie, a następnie w Królewskiej Akademii Wojskowej. W drugiej połowie lat 30. podjął pracy urzędnika. W 1946 roku został gubernatorem prowincji Kracheh. Stał się współpracownikiem panującego monarchy Sihanouka. W armii kambodżańskiej dosłużył się stopnia generalskiego. Po raz pierwszy ministrem obrony został w latach 60. W rządzie zajmował stanowisko proamerykańskie. Za zgodą króla Sihanouka pod pretekstem „działalności wywrotowej” i rzekomej „służalczości” tej frakcji względem Hanoi rozprawił się z lewicową Partią Ludową. 11 września 1966 roku odbyły się pierwsze w historii kraju „wolne wybory”, w których, na skutek fałszerstw, 75% mandatów w Zgromadzeniu Narodowym zdobyli konserwatyści. Lon Nol został przez nich desygnowany na premiera, a duże wpływy w rządzie zdobył ultrakonserwatywny członek rządzącego klanu Sisowath Sirik Matak, znany z wrogości wobec Sihanouka. Rządy Lon Nola doprowadziły do napięć społecznych i stworzyły korzystne warunki do budowy na obszarach wiejskich partyzantki komunistycznej. 11 marca 1967 w miejscowości Battambang wybuchło powstanie chłopskie. Powstanie rozprzestrzeniło się na cały rejon. Lon Nol pod nieobecność króla, lecz działając za jego zgodą, ogłosił stan wojenny. W wyniku represji jego rządu zginęły setki chłopów, a całe wioski zostały zniszczone. Po powrocie do kraju król zmusił Lon Nola do dymisji. Kryzys spowodował, że radykalna frakcja Komunistycznej Partii Kambodży, określana jako Czerwoni Khmerzy, przyciągnęła tysiące rekrutów, którzy utworzyli oddziały partyzanckie, a Lon Nol w oczach chłopstwa zaczął kojarzyć się z brutalnymi represjami.
W listopadzie 1968 roku, w obliczu postępującej rebelii, król przywrócił Lon Nola do rządu. Lon ponownie został ministrem obrony, a gdy w 1969 roku król utworzył Rząd Ocalenia Narodowego, Lon Nol został premierem. 
Podczas gdy król udał się do Francji, w kraju wybuchły częściowo sponsorowane przez jego rząd antywietnamskie zamieszki. Lon Nol nie zrobił nic, aby je powstrzymać, a ponadto wysłał ultimatum do sił Wietkongu, żądając wycofania się jednostek z terenów Kambodży, grożąc podjęciem przeciwko nim działań wojskowych. 18 marca 1970 roku Lon Nol złożył wniosek o odsunięcie króla od władzy. W wyniku głosowania król został pozbawiony władzy, a Lon zwiększył zakres swojej władzy. Odsunięcie od władzy króla spowodowało protesty przeciwko Lon Nolowi. W trakcie zamieszek z rąk tłumu zginął brat Lon Nola, Lon Nil, któremu to rozwścieczony tłum wyrwał wątrobę, która została następnie zjedzona. Lon Nol winą za chaos w kraju obarczył liczącą około 400 tysięcy osób mniejszość wietnamską. Wojsko z jego rozkazu dokonywało masakr ludzi pochodzenia wietnamskiego. Wietnam Północny, Wietnam Południowy i Wietkong potępiły czystki.
Generał w miejsce królestwa powołał Republikę Khmerów. Po odejściu Sihanouka oddziały amerykańskie i południowowietnamskie weszły do Kambodży w pościgu za partyzantką wietnamską. Wkrótce potem eskalacji uległy walki między armią rządową i oddziałami Czerwonych Khmerów. Lon Nol zwrócił się do Stanów Zjednoczonych o pomoc, uzyskując decyzją Kongresu USA 155 mln USD pomocy wojskowej, jednak nie zdołało to powstrzymać Czerwonych Khmerów, którzy w 1975 zajęli Phnom Penh. Generał Lon Nol uzyskał po ucieczce z kraju azyl na Hawajach. Od 1979 mieszkał w Kalifornii, gdzie zmarł na zawał serca w wieku 72 lat.
Lon Nol był znany z okrucieństwa – niektórzy komentatorzy tłumaczyli to przeżyciami z młodości, gdy musiał znosić złe traktowanie dzieci w szkole, prowadzące go do przekonania, że brutalność jest jedynym sposobem przeżycia.
Ze związku z Sovanną Lon miał 9 dzieci.

</doc>
<doc id="74536" url="https://pl.wikipedia.org/wiki?curid=74536" title="Łańcuch górski">
Łańcuch górski

Łańcuch górski – teren górski o równolegle ułożonych pasmach wraz z kotlinami i przylegającymi do nich pogórzami.
Na świecie wyróżnia się dwa podstawowe wielkie łańcuchy górskie:

</doc>
<doc id="74537" url="https://pl.wikipedia.org/wiki?curid=74537" title="Kőszeg">
Kőszeg

Kőszeg (, ) – miasto na Węgrzech, w komitacie Vas (prawie 11,4 tys. mieszkańców w 2005), położone przy granicy z Austrią u stóp Alp Węgierskich, między Sopronem i Szombathely.
Miasto słynne z powodu historycznej zabudowy oraz obrony zamku przed Turkami w 1532.
W mieście rozwinął się przemysł włókienniczy oraz maszynowy.
Historia.
Osada istniała już w okresie formowania się państwa węgierskiego. Wówczas też w jej pobliżu wzniesiono graniczny zamek Óvar „"Stary zamek"”. Wkrótce w samym mieście wybudowano tzw. dolny zamek, później wielokrotnie rozbudowywany. Kőszeg stał się ważnym punktem obronnym w pasie umocnień, chroniących Węgry od zachodu. Dlatego też na początku XIV wieku król Karol Robert nadał osadzie prawa miejskie i otoczył ją murami obronnymi.
Najsłynniejszy fragment historii miasta przypada na rok 1532, kiedy to mieszczanie i nieliczna (nie przekraczająca 800 osób) załoga wojskowa pod dowództwem chorwackiego dowódcy Nikoli Jurišicia (węg. "Miklós Jurisics") przez 25 dni bohatersko odpierali ataki około 120-tysięcznej armii tureckiej. Po decyzji tureckiej o odstąpieniu od oblężenia ostatni żołnierze tureccy wycofali się z miasta o godzinie 11. Na pamiątkę tego zdarzenia od roku 1777, codziennie o tej godzinie rozbrzmiewają w mieście kościelne dzwony. Miasto, poważnie zniszczone podczas oblężenia, dopiero w XVIII wieku odzyskało znaczenie jako ośrodek rzemieślniczy i handlowy. Z tego okresu pochodzi też większość zachowanej zabudowy starego miasta. Ponowny upadek miasta nastąpił w XIX wieku w związku ze zmianami polityki fiskalnej i celnej cesarstwa Habsburgów. Sytuacja nie zmieniła się po I wojnie światowej, gdy nowa granica państwowa między Austrią i Węgrami przecięła nawet tradycyjne szlaki handlu lokalnego. Stan ten utrwalił się po II wojnie światowej, kiedy to miasto znalazło się w ścisłym sąsiedztwie "żelaznej kurtyny".

</doc>
<doc id="74538" url="https://pl.wikipedia.org/wiki?curid=74538" title="Koszeg">
Koszeg



</doc>
<doc id="74539" url="https://pl.wikipedia.org/wiki?curid=74539" title="Masyw górski">
Masyw górski

Masyw górski (ang., fr. "massif", niem. "massiv"; od łac. "massa" „bryła”) – zwarty górotwór, zbudowany zwykle ze skał pochodzenia magmowego lub metamorficznego, czasami osadowego podobnego typu, występujący samodzielnie lub jako część pasma górskiego wyraźnie wydzielona (np. szerokimi przełęczami lub dolinami). W Polsce masywy górskie to np. Masyw Śnieżnika, Masyw Ślęży, Masyw Magury Wątkowskiej.

</doc>
<doc id="74540" url="https://pl.wikipedia.org/wiki?curid=74540" title="System górski">
System górski

System górski – zbiór łańcuchów górskich powstałych w wyniku wypiętrzenia skorupy ziemskiej w tym samym okresie geologicznym, a raczej w czasie tej samej orogenezy.

</doc>
<doc id="74541" url="https://pl.wikipedia.org/wiki?curid=74541" title="Sos tysiąca wysp">
Sos tysiąca wysp

Sos tysiąca wysp () – sos do sałatek i kanapek, którego podstawowym składnikiem jest majonez. Dodatki mogą się zmieniać. Najczęściej są to: jaja na twardo, sos chili, świeża papryka, słodkie pikle, pietruszka, siekane oliwki, cebula.
Nazwa pochodzi od nazwy regionu Tysiąca Wysp na pograniczu USA i Kanady, gdzie mieszkała jego wynalazczyni Sophia LaLonde, która przekazała swoją recepturę znanej aktorce teatralnej May Irwin oraz właścicielowi hotelu Harold. May wymyśliła nazwę sosu, a hotel pierwszy raz umieścił sos 1000 wysp w swoim menu. Kiedy nowy sos zyskał popularność, hotel zmienił swoją nazwę na 1000 Island Inn.
Oryginalny sos można nabyć za pośrednictwem internetu lub zatrzymując się w hotelu. Rocznie jest sporządzanych 5000 butelek sosu. Sos ten jest produkowany na masową skalę między innymi przez przedsiębiorstwo Heinz.

</doc>
<doc id="74542" url="https://pl.wikipedia.org/wiki?curid=74542" title="Kirgistan">
Kirgistan

Kirgistan, Republika Kirgiska (, trb. "Kyrgyzstan", "Kyrgyz Respublikasy"; , trb. "Kirgizija", "Kirgizskaja Respublika"; w okresie radzieckim w języku polskim pod nazwą Kirgizja, po ogłoszeniu niepodległości przejściowo również jako Kyrgystan) – państwo w Azji Środkowej. Graniczy z Chinami (dł. granicy 858 km), Kazachstanem (1051 km), Tadżykistanem (870 km) i Uzbekistanem (1099 km).
Ustrój polityczny.
Kirgistan jest republiką parlamentarną z systemem wielopartyjnym. W organie władzy ustawodawczej – jednoizbowej Radzie Najwyższej – zasiada 120 deputowanych wybieranych w głosowaniu powszechnym co 5 lat z list partyjnych. W następstwie ostatnich wyborów przeprowadzonych 4 października 2015 roku miejsca w parlamencie uzyskały partie:
Głową państwa jest Prezydent Republiki Kirgiskiej, wybierany co 6 lat w wyborach powszechnych. Kompetencje prezydenta zostały ograniczone po referendum konstytucyjnym z 27 czerwca 2010 roku.
Kirgistan jest członkiem Wspólnoty Niepodległych Państw, Euroazjatyckiej Unii Gospodarczej, Euroazjatyckiej Unii Celnej, Organizacji Układu o Bezpieczeństwie Zbiorowym i Szanghajskiej Organizacji Współpracy.
Kraj znalazł się na 95. miejscu z 167 krajów objętych badaniem wskaźnika demokracji przez "Economist Intelligence Unit" w 2014 roku.
Geografia.
Kirgistan to kraj pozbawiony dostępu do morza. Góry zajmują 93% terytorium państwa. Największą wysokość ma położony na południowym wschodzie kraju łańcuch górski Tienszan, gdzie znajduje się najwyższy szczyt Kirgistanu – Szczyt Zwycięstwa (kirg. "Dżengisz Czokusu") o wysokości 7439 m n.p.m. W czasach ZSRR szczyt nosił nazwę "Pik Pobiedy". W górach Tienszan znajduje się także największe jezioro Kirgistanu Issyk-kul, będące równocześnie drugim co do wielkości jeziorem górskim na świecie, którego powierzchnia wynosi 6236 km², a głębokość sięga 669 m. Rzeki Kirgistanu, z których główną jest Naryn, to przeważnie dopływy Syr-darii. Klimat kraju na przeważającym obszarze kontynentalny suchy. Niektóre z wysoko położonych obszarów pokryte są wieczną zmarzliną.
Podział administracyjny.
Państwo dzieli się na dziewięć jednostek administracyjnych, w tym na:
oraz 7 obwodów:
Na niższym szczeblu podziału administracyjnego wyróżnia się 18 miast, 31 osiedli miejskich i 40 okręgów wojewódzkich.
Historia.
Kirgistan został podbity przez carską Rosję w 1864 roku. Pod panowaniem radzieckim od 1919, początkowo jako Kara-Kirgiski Obwód Autonomiczny, następnie Kirgiska Autonomiczna Socjalistyczna Republika Radziecka, a od 5 grudnia 1936 jako Kirgiska Socjalistyczna Republika Radziecka z Pierwszym Sekretarzem KC Komunistycznej Partii Kirgiskiej SRR jako głową państwa.
Kirgistan uzyskał niepodległość wraz z rozpadem Związku Radzieckiego 31 sierpnia 1991 roku. Pierwszym prezydentem został bezpartyjny działacz, prezes Kirgiskiej Akademii Nauk, profesor fizyki Askar Akajew. Był on inicjatorem powołania Wspólnoty Niepodległych Państw i prowadził prokremlowską politykę. Akajew wprowadził autorytarne rządy prezydenckie. Zmarginalizowanie roli opozycji pozwoliło mu utrzymać się na stanowisku w wyborach w 1995 i 2000 roku. W roku 2002 w Kirgistanie miały miejsce pierwsze antyprezydenckie manifestacje. Na podstawie Rezolucji Rady Bezpieczeństwa ONZ nr 736 z 29 stycznia 1992 Kirgistan został członkiem ONZ.
Domniemane sfałszowanie wyborów parlamentarnych w 2005 oraz narastające tendencje dyktatorskie prezydenta doprowadziły do wybuchu tulipanowej rewolucji, która obaliła Askara Akajewa oraz rząd premiera Nikołaja Tanajewa. W wyniku rewolucji sformowano Koordynacyjną Radę Jedności Narodowej, która przejęła władzę w kraju, a pełniącym obowiązki prezydenta został były premier Kurmanbek Bakijew z partii Ludowy Ruch Kirgistanu. Bakijew wygrał wybory prezydenckie w 2005 i zaczął umacniać się u władzy. W 2007 roku utworzono blok polityczny Ak Dżoł jako zaplecze polityczne prezydenta. Kurmanbek Bakijew stosował jeszcze bardziej dyktatorską politykę niż jego poprzednik, powszechny był nepotyzm oraz zastraszanie opozycji.
Po 5 latach u władzy, prezydenta Bakijewa wraz z rządem Danijara Üsönowa obaliła krwawa rewolucja w kwietniu 2010 roku. Na czele państwa stanęła dyplomatka, była minister spraw zagranicznych oraz ambasador Roza Otunbajewa. Była pierwszą kobietą prezydentem i kobietą premierem w Azji Środkowej. Podczas jej krótkiej kadencji doszło do kirgisko-uzbeckich zamieszek etnicznych na południu kraju. W czerwcu 2010 roku w powszechnym referendum przyjęta została nowa konstytucja, wprowadzająca parlamentarny system rządów w miejsce prezydenckiego. Wkrótce rozpisano wolne wybory parlamentarne, a 30 października 2011 miały miejsce wybory prezydenckie wygrane przez byłego premiera Ałmazbeka Atambajewa z partii SDPK. 27 lipca 2012 prezydent Atambajew podpisał ustawę umożliwiającą obywatelom 44 państw (w tym wszystkich państw członkowskich Unii Europejskiej) przebywanie na terenie Kirgistanu bez konieczności nabywania wizy na okres do 60 dni.
15 października 2017 odbyły się wybory prezydenckie, które wygrał były premier Sooronbaj Dżeenbekow, startujący z ramienia rządzącej Socjaldemokratycznej Partii Kirgistanu. Dżeenbekow uzyskał w pierwszej turze wynik 54,74% głosów, kandydat opozycji Ömürbek Babanow zajął drugie miejsce z wynikiem 33,70%.
5 października 2020 roku Kirgizi wyszli na ulicę sprzeciwiając się wynikom wyborów. Największe poparcie uzyskała partia „Jedność” (24,5%), tuż za nią uplasowała się „Moja Ojczyzna Kirgistan” (23,9%), trzecie miejsce należało do ugrupowania „Kirgistan” (8,7%), zaś jako ostatnia siedmioprocentowy próg wyborczy przekroczyła partia „Zjednoczony Kirgistan” (7,1%). Najwięcej głosów zdobyły dwa proprezydenckie ugrupowania, a jedna trzecia Kirgizów nie będzie posiadała swojej reprezentacji w parlamencie. W nocy z 5 na 6 października protestujący zebrani na placu „Ala-too” ruszyli na „Biały Dom”. Po kilkugodzinnych starciach z policją, manifestującym udało się zdobyć budynek administracji prezydenta i parlamentu.
Demografia.
Struktura narodowościowa.
Dane na 2015 rok:
Ludność.
Według ostatniego spisu powszechnego w Kirgistanie zamieszkują przedstawiciele 154 narodowości i grup etnicznych. Przedstawiciele narodowości tytularnej w liczbie ok. 3,2 miliona stanowią większość w kraju. Drugą co do wielkości narodowością są Uzbecy (650 tysięcy), którzy zamieszkują głównie tereny obwodu oszyńskiego. W Kirgistanie zamieszkuje również około 500 tysięcy Rosjan, zamieszkujących głównie w Biszkeku i okolicach. Dunganie to mniejszość chińska wyznająca islam; stanowią 1,2% ludności (ok. 55 tys.). Stolica Kirgistanu, w odróżnieniu od reszty kraju, jest miastem w znacznym stopniu rosyjskojęzycznym.
Religia.
Struktura religijna kraju w 2010 roku według "Pew Research Center":
Siły zbrojne.
Budżet wydawany na wojsko wynosi 47 000 000 USD (jako procent PKB 2,6%). Siły lądowe liczą 9800 żołnierzy. Lotnictwo dysponuje samolotami Aero L-39 Albatros (4 szt.) oraz Tu-154 (2 szt.) które służą do transportu prominentów. Flotę uzupełniają śmigłowce Mi-8 (9 szt.) i Mi-24 (6 szt.).
Gospodarka.
Kirgistan to górzysty kraj z dominacją sektora rolniczego w gospodarce. Uprawia się głównie pszenicę, ziemniaki, buraki cukrowe, tytoń, bawełnę. Rozwinięta jest również hodowla zwierząt, pewne ilości wełny i produktów mięsnych przeznaczane są na eksport. Kirgistan eksportuje również takie dobra jak: złoto, rtęć, uran, energia elektryczna. Podkreśla się sukcesy Kirgistanu w transformacji swego ustroju zgodnie z regułami gospodarki rynkowej. Ostry kryzys gospodarczy, jaki Kirgistan przeżył w pierwszych latach po rozpadzie ZSRR, udało się zahamować dzięki szeroko zakrojonemu programowi stabilizacyjnemu. Pozwoliło to na obniżenie poziomu inflacji z 88% w 1994 do 15% w 1997. Przeprowadzono działania stymulujące rozwój gospodarczy kraju. Nastąpiła prywatyzacja ziemi i przedsiębiorstw. Najpoważniejsze problemy kraju, które wymagają stałych działań rządu, to znaczne zadłużenie zagraniczne, inflacja, nieszczelny system podatkowy oraz bezpośrednie uzależnienie od nastrojów panujących w gospodarce Rosji.
Emisja gazów cieplarnianych.
Emisja równoważnika dwutlenku węgla z KSRR wyniosła w 1990 roku 33,420 Mt, z czego 23,696 Mt stanowił dwutlenek węgla. W przeliczeniu na mieszkańca emisja wyniosła wówczas 5,419 t dwutlenku węgla, a w przeliczeniu na 1 dolar PKB 1553 kg. Następnie emisje spadały gwałtownie do połowy lat 90. Potem wahały się, a od 2002 powoli rosły. Równocześnie emisje metanu utrzymują się cały czas na podobnym poziomie, przez co po okresie gwałtownego spadku emisji dwutlenku węgla, ich udziały stały się podobne. W 2018 emisja dwutlenku węgla pochodzenia kopalnego wyniosła 10,133 Mt, a w przeliczeniu na mieszkańca 1,652 t i w przeliczeniu na 1 dolar PKB 465 kg.
Transport.
W Kirgistanie jest 22 400 km dróg o twardej nawierzchni, 340 km linii kolejowych i 600 km śródlądowych szlaków wodnych. Główne lotnisko międzynarodowe to Manas International Airport w oddalonej o około 20 km od Biszkeku miejscowości Manas. Część lotniska była w latach 2001–2014 użytkowana jako amerykańska baza wojskowa Manas, wspierająca wojska NATO walczące w Afganistanie.
Media.
W Kirgistanie ukazuje się 114 dzienników (w tym 42 w języku kirgiskim) w łącznym nakładzie 1 529 000 oraz 42 czasopisma (16 w języku kirgiskim). Największe dzienniki to wydawany w języku kirgiskim 6 razy w tygodniu „Kyrgyz Tuusu” istniejący od 1924 r. wydawany w nakładzie 180 000 oraz „Słowo Kirgistanu” wydawany od 1925 r. w języku rosyjskim. Telewizja "Kyrgyz Television" i radio " Kyrgyz Radio" nadające w 4 językach. Oficjalna agencja prasowa Kyrgyzkabar z siedzibą w Biszkeku.
Poza tym istnieje kilka gazet i portali internetowych specjalnie dla diaspory kirgiskiej w Moskwie. Taka prasa przeznaczona jest przede wszystkim dla kirgiskich migrantów zarobkowych, którzy jadą do Rosji.
W 2018 roku Kirgistan zanotował rekordowy spadek wskaźnika wolności prasy o 9 pozycji. Organizacja Reporterzy bez Granic ogłosiła, że przyczyną były pozwy byłego prezydenta Atambajewa wobec niezależnych dziennikarzy i mediów z żądaniem wielomilionowych odszkodowań wystosowane przed wyborami prezydenckimi.

</doc>
<doc id="74543" url="https://pl.wikipedia.org/wiki?curid=74543" title="Kirgizja">
Kirgizja



</doc>
<doc id="74544" url="https://pl.wikipedia.org/wiki?curid=74544" title="Điện Biên Phủ">
Điện Biên Phủ

 – miasto w północno-zachodnim Wietnamie, w dolinie Mường Thanh, 35 km od granicy z Laosem. Stolica prowincji Điện Biên.
Jest znane powszechnie jako miejsce historycznej bitwy pod Điện Biên Phủ między wietnamskim ruchem partyzanckim Việt Minh a oddziałami francuskimi, zakończonej 7 maja 1954 roku kapitulacją Francuzów.
Điện Biên Phủ liczy dzisiaj ok. 85 tysięcy mieszkańców. Większość mieszkańców stanowią mniejszości etniczne, przede wszystkim Tajowie. Drugą co do wielkości grupą etniczną są Wietnamczycy (ok. ⅓), pozostałe to Hmong, Si La i inne.
Największą atrakcją turystyczną jest muzeum wojenne i cmentarz Việt Minh.

</doc>
<doc id="74545" url="https://pl.wikipedia.org/wiki?curid=74545" title="Wicca">
Wicca

Wicca – rozpowszechniona w Europie i Stanach Zjednoczonych religia neopogańska. Została zainicjowana przez emerytowanego brytyjskiego urzędnika, Geralda B. Gardnera, prawdopodobnie w latach 40. XX wieku, ale upubliczniona dopiero od roku 1951. Od tego czasu podzieliła się na kilka dużych i kilkanaście mniejszych gałęzi zwanych tradycjami.
Wicca celebrowana klasycznie jest religią dualistyczną, zaś przewodnimi bóstwami są Potrójna Bogini oraz Rogaty Bóg. Bóstwa są często postrzegane jako aspekty większej panteistycznej istoty, manifestujące się jako różnorakie bóstwa politeistyczne w różnych kulturach. Niemniej jednak istnieje wiele odmiennych i równoważnych sposobów celebracji wśród wiccan – od monoteizmu do ateizmu. Nieodłącznym aspektem jest praktykowanie magii ceremonialnej, idącej w zgodzie z kodeksem etycznym znanym jako wiccańska porada (ang. "Wiccan Rede"). Kolejną charakterystyczną cechą jest obchodzenie świąt związanych z porami roku.
Historia.
Wicca została zapoczątkowana przez Geralda B. Gardnera, który w latach 30. XX wieku odnalazł w Anglii kowen New Forest, w którym poddał się inicjacji przeprowadzonej przez Dorothy Clutterbuck. Niektórzy historycy twierdzą, że kowen New Forest nigdy nie istniał i był wytworem wyobraźni Gardnera na podstawie własnej lektury, doświadczeń i fascynacji, podczas gdy inni przytaczają argumenty dowodzące, iż kowen rzeczywiście istniał i kultywował religię czarownic. Gardner był wcześniej inicjowany w Ordo Templi Orientis Aleistera Crowleya. Istnieją również przekazy przypisujące Gardnerowi powiązania z masonerią.
Gerald Gardner podczas tworzenia założeń Wicca inspirował się tezami Margaret Murray, brytyjskiej egiptolog i antropolog. To ona w latach 20. XX wieku stworzyła koncepcję kultu Rogatego Boga, towarzysza Bogini. Na podstawie własnych przemyśleń dotyczących procesów o czary w Europie doszła do wniosku, iż oba bóstwa, zwłaszcza Rogaty Bóg, były czczone przez różnorakie wiedźmie kulty od momentu pojawienia się presji przymusowego przechodzenia na chrześcijaństwo. Mimo zdyskredytowania tej teorii Gerald Gardner był jej zwolennikiem, wierząc, że Wicca jest kontynuacją historycznych kultów wiedźm, zaś Bogini oraz Rogaty Bóg są starożytnymi bóstwami wysp brytyjskich. Współcześni badacze odrzucają tę hipotezę, mimo że w czasach starożytności i wczesnego średniowiecza istniało wiele kultów rogatych bóstw i bogiń. W 1921 roku Margaret Murray opublikowała książkę "Witch Cult in Western Europe" ("Kult Czarownic w Europie Zachodniej"), w której stwierdziła, iż już od czasów neolitycznych, w Europie rozwija się matriarchalny „kult Diany”. Kult ten miał stanowić swego rodzaju kontrreligię w stosunku do dominującego chrześcijaństwa, a jego wyznawcami miały być m.in. czarownice, a także niektórzy spośród przedstawicieli rodów panujących. W tej chwili tezy Margaret Murray są przyjmowane sceptycznie i dzielą zarówno etnologów, antropologów i religioznawców, jak i samych wiccan na całym świecie.
Po śmierci Geralda Gardnera w 1964 roku Wicca podzieliła się na kilka tradycji. Również jeszcze za życia Gardnera ujawniły się osoby (np. Robert Cochrane), które przypisywały sobie odkrycie lub wieloletnią kontynuację kultu czarownic.
Etymologia terminu.
Termin "Wicca" zyskał sławę na przełomie lat 60. i 70. XX wieku; wcześniej zjawisko to nazywano "czarostwem" (ang. "witchcraft"). Słowo pochodzi ze staroangielskiego "wicca", oznaczającego czarownika. . Rozpoczynający się od wielkiej litery termin określający religię jest prawdopodobnie dziełem Charlesa Cardella, który używał go w latach 50. Początkowo religia ta określana była słowem "Wicca" (Gardner używał pisowni "wica" i "witchcraft"), co ma swój źródłosłów w anglosaksońskim słowie "wicca", oznaczającym czarownika (od formy żeńskiej "wicce" pochodzi współczesne słowo "witch" czy "witchcraft").
W języku polskim używa się najczęściej nieodmiennego zapisu "Wicca", zaś wyznawców nazywa się "wiccanami", "wikkanami".
Teologia.
Chociaż poglądy dotyczące teologii są wielorakie i zróżnicowane, wielu wiccan obdarza szacunkiem Boginię i Boga. Te dwa bóstwa są często różnie rozumiane – jako aspekty jednej istoty, jako dwa biegunowe przeciwieństwa lub dwa, zupełnie niezależne, bóstwa. W niektórych panteistycznych i dualistycznych koncepcjach bóstwa różnych kultur mogą być postrzegane jako aspekty tej pary. W innych nurtach pojawiają się przekonania monoteistyczne – zdaniem wiccan dianicznych istnieje tylko bogini, podczas gdy zdaniem wiccan spod znaku Church and School of Wicca istota ta jest bezpłciowa. Istnieją także wiccanie o poglądach ateistycznych lub agnostycznych, nie wierzący w konkretną istotę, a postrzegające bogów jako psychologiczne archetypy w umyśle ludzkim, które mogą być przywoływane i celebrowane.
Według wiccan Janet i Stewarta Farrarów, którzy prezentowali panteistyczny, dualistyczny i animistyczny punkt widzenia, wiccanie „postrzegają kosmos jako żywą istotę, zarówno w całości, jak i we wszystkich jego elementach”, lecz taki „organiczny punkt widzenia kosmosu nie może być w całości wyrażony i odbierany bez konceptu Boga i Bogini. Nie ma manifestacji bez polaryzacji; na najwyższym więc poziomie stworzenia, poziomie boskim, owa dwubiegunowość musi być najczystszą i najpotężniejszą ze wszystkich, odbijając się i rozprzestrzeniając przez wszystkie poziomy mikrokosmiczne”.
Bóg i Bogini.
Dla większości wiccan Bóg i Bogini są wzajemnie uzupełniającymi się biegunami wszechświata i w tym względzie były porównywane do taoistycznego konceptu yin i yang. Jako takie są często interpretowane jako „ucieleśnienia mocy życiowej przejawiającej się w przyrodzie”, zaś niektórzy wiccanie postrzegają je jako symboliczne polaryzacje, a inni jako niezależne od siebie byty. Oba bóstwa mają symboliczne powiązania – Bogini łączona jest z Ziemią (np. Matka Ziemia) lub z Księżycem, zaś Bóg ze Słońcem.
Tradycyjnie Rogaty Bóg jest łączony z naturą, przyrodą, seksualnością, łowami i cyklem życia. Rogaty Bóg jest obdarzany wieloma imionami w zależności od kultury – Cernunnos, Pan, Atho lub Karnayna. Chociaż figura ta nie jest równoważna z chrześcijańską figurą Szatana, złego ducha, całkowicie oddanego złu, niewielka grupa wiccan, w odpowiedzi na europejskie procesy o czary nazywa go imionami upadłego anioła – Diabłem lub Lucyferem (z łaciny „niosący światło”). Inni znowuż postrzegają go jako Zielonego Człowieka, folklorystyczną figurę europejskiej sztuki i architektury, powiązaną ze światem naturalnym. Rogaty Bóg jest postrzegany również jako bóstwo solarne, zwłaszcza podczas obchodzenia święta przesilenia letniego Litha (w słowiańskiej tradycji zwanej Nocą Kupały). Innym obrazem bóstwa jest Dębowy Król (władający wiosną i latem) lub Król Ostrokrzewu (władający jesienią i zimą).
Bogini jest zwykle łączona z triadą – dziewica, matka i starucha, każda o innych powiązaniach – dziewictwem, płodnością i wiedzą. Jest folklorystyczną figurą europejskiej sztuki i architektury, powiązaną ze światem naturalnym. Często jest obrazowana jako bóstwo lunarne, co łączy ją z postacią mitologicznej Diany. Niektórzy wiccanie od lat siedemdziesiątych postrzegają Boginię jako ważniejszą z pary, zawierającą i poczynającą wszystko. W tej koncepcji Rogaty jest postrzegany jako iskra życia w niej, jednocześnie kochanek i dziecko, co jest odzwierciedlane w strukturze tradycyjnego kowenu. W wicca dianicznej Bogini jest jedyną istotą, jednakże ta koncepcja jest krytykowana przez tradycje egalitarne.
Panteizm, politeizm i animizm.
Wielu wiccan wierzy, iż Bóg i Bogini są tylko aspektami tej samej istoty, postrzeganej jako panteistyczne bóstwo, zawierającej w sobie wszystkie elementy wszechświata. W swoich pismach Gardner odwoływał się do idei pierwszego poruszyciela, pozostającego poza możliwościami poznania, jednakże w tradycjach rytualnych tego odłamu (Wicca gardneriańskie) nazywa się tę istotę "Dryghten", co w języku staroangielskim oznaczało „pan”. Inni wiccanie przez kolejne lata nadawali jej kolejne imiona – Scott Cunningham nazywał ją „Jedynym”.
Prócz koncepcji panteizmu i dualizmu wielu wiccan akceptuje podejście politeistyczne, wierząc w istnienie innych bóstw. Niektórzy podzielają pogląd okultystki Dion Fortune, iż „wszyscy bogowie są jednym bogiem, zaś wszystkie boginie są jedną boginią” to jest – wszyscy bogowie i boginie wszystkich kultur są aspektami nadnaturalnego Boga i Bogini. Mając to na uwadze, niektórzy wiccanie postrzegają germańską Ēostre, hinduską Kali oraz chrześcijańską Marię jako manifestację nadrzędnej Bogini, zaś celtyckiego Cernunnosa, starogreckiego Dionizosa oraz judeo-chrześcijańskiego Jahwe jako aspekty jednego archetypicznego Boga. Bardziej restrykcyjne podejście politeistyczne przyjmuje, że bóstwa są oddzielnymi bytami, decydującymi o samych sobie. Wiccańscy pisarze Janet Farrar i Gavin Bone postulowali, iż Wicca staje się bardziej politeistyczna wraz upływającymi latami, przyjmując tradycyjny ogląd pogański.
Niektórzy wiccanie postrzegają bóstwa nie jako byty, a metaforyczne archetypy lub formy myślowe, co technicznie rzecz ujmując, pozwala im być ateistami. Pogląd ten jest popierany przez wielką kapłankę Vivianne Crowley, psycholożkę z zawodu, postrzegającą bóstwa jako archetypy jungowskie istniejące w podświadomości, a wywoływane przez rytuał. Uważała, że „Bogini i Bóg manifestują się nam w snach i wizjach”.
Wicca jest, w swej esencji, religią immanentną – dla niektórych wiccan takie postrzeganie zawiera w sobie elementy animizmu. Centralnym wierzeniem Wicca jest przekonanie, że Bogini i Bóg (lub bogini i bogowie) są w stanie oddziaływać poprzez ciała kapłanów i kapłanek, w trakcie rytuałów – ściągania księżyca lub słońca.
Pięć Żywiołów.
W niektórych tradycjach pojawia się wiara w pięć klasycznych żywiołów, jednakże w przeciwieństwie do antycznej Grecji, są one postrzegane symbolicznie, nie dosłownie – innymi słowy, są to reprezentacje faz materii. Pięć żywiołów może być przywoływane poprzez magiczne rytuały, przy użyciu magicznego kręgu. Są nimi – powietrze, ogień, woda, ziemia i eter ("akaśa", „tchnienie” albo „duch”), jednoczący pozostałe cztery. Pojawiło się wiele analogii by wytłumaczyć koncepcję pięciu elementów – na przykład, wiccanka Ann-Marie Gallagher objaśniała posługując się metaforą drzewa, składającego się z ziemi (na której rośnie i z materii której składają się części stałe), wody (żywica i wilgoć), ognia (poprzez fotosyntezę), powietrza (przetwarzanie dwutlenku węgla na tlen), zaś wszystkie cztery są zjednoczone duchem.
W tradycji gardneriańskiej dodatkowo, każdy z żywiołów został połączony z kierunkiem głównym na kompasie – powietrze ze wschodem, ogień z południem, woda z zachodem, ziemia z północą, zaś duch, ze środkiem. Jednak niektórzy wiccanie, jak Frederic Lamond, twierdzą, że powiązanie żywiołów z kierunkami świata jest właściwe tylko dla południowej Anglii, w której Wicca ewoluowała, jak również, że każdy wiccanin powinien samemu dokonać dopasowania, które najlepiej oddaje charakterystykę jego regionu. Mieszkaniec wschodniego wybrzeża Ameryki Północnej powinien kojarzyć wodę raczej ze wschodem (vide Atlantyk) niż zachodem. Inne grupy dokonują zgoła jeszcze innych połączeń – Clan of Tubal Cain, Roberta Cochrane’a, prócz odmiennego szeregowania, oddał strony świata i żywioły we władanie różnych bóstw, dzieci Rogatego Boga i Bogini.
Pięć żywiołów jest symbolizowane przez pięć kątów pentagramu, najwyraźniejszego symbolu Wicca.
Życie pozagrobowe.
Poglądy na kwestię życia pozagrobowego różnią się w zależności od kowenów i wiccan, jednakże reinkarnacja jest dominującym wierzeniem o długiej tradycji sięgającej kowenu w New Forest. Wysoki kapłan Raymond Buckland twierdził, że ludzka dusza przechodzi wielokrotnie w ciała tego samego gatunku, z każdym wcieleniem ucząc się nowych rzeczy i doskonaląc duchowo, jednakże ten pogląd nie jest uniwersalny, gdyż wielu wiccan wierzy w reinkarnację poprzez ciała różnych gatunków. Popularne powiedzenie „kiedyś wiedźma, zawsze wiedźmą” wskazuje na przekonanie, iż wiccanie są kolejnymi wcieleniami innych wiccan.
Wiccanie, którzy wierzą w reinkarnację, podzielają pogląd, iż pomiędzy wcieleniami dusza odpoczywa w Krainie Wiecznego Lata lub na Tamtym Świecie, w pracach Gardnera zwanych „ekstazą Bogini”. Wielu wiccan wierzy w możliwość kontaktowania się z duchami zmarłych poprzez media lub tablice Ouija, zwłaszcza podczas sabatu w Samhain. Niektórzy, jak Alex Sanders, przeciwstawiają się takim praktykom, twierdząc: „oni są martwi; zostawmy ich w spokoju”. Na ten pogląd wpływ miał spirytualizm, bardzo popularny w czasach rozprzestrzeniania się Wicca, i z którym pierwotni wiccanie, jak Buckland, Gardner i Sanders mieli styczność.
Pomimo różnych wierzeń Wicca nie kładzie nacisku na życie pozagrobowe, skupiając się zamiast tego na doczesnym; jak wspominał historyk Ronald Hutton „instynktownym przemyśleniem większości wiccan jest zatem pogląd, iż pełne, bogate życie doczesne będzie na pewno miało większy lub mniejszy wpływ na życie następne, zatem należy się skoncentrować na nim.”
Magia.
Wielu wiccan wierzy w magię, siłę, którą można manipulować poprzez czarostwo lub zaklęcia (angielskojęzyczni wiccanie używają czasem zapisu "magick", ukutego przez okultystę Aleistera Crowleya, jednakże ten zapis jest bardziej kojarzony z Thelemą niż Wicca). Wielu wiccan zgadza się z definicjami oferowanymi przez magów ceremonialnych, jak Crowley, twierdzący, że magia jest „nauką i sztuką czynienia zmian w zgodzie z wolą”, czy MacGregor Mathers, zakładający, że jest ona „nauką kontroli sekretnych sił przyrody”. Wielu wiccan uważa, ze magia jest prawem przyrody, niedocenionym i niezrozumiałym przez współczesną naukę, i jako taką nie uważają jej za ponadnaturalną, lecz jako część „niezwykłych [w oryginale: "super"] mocy ulokowanych w naturze”, jak twierdził Leo Martello. Niektórzy wiccanie wierzą, że magia jest po prostu pełnym użyciem wszystkich pięciu zmysłów, dającym zaskakujące rezultaty, podczas gdy inni nie zarzekają się, że magia działa, ponieważ widzieli ją w akcji.
Wiccanie rzucają czary bądź uroki podczas rytuałów, odbywających się w świętych kręgach, chcąc wprowadzić faktyczne zmiany w fizycznym świecie. Zwyczajowymi urokami są te używane do leczenia, ochrony, wzmożenia płodności oraz wypędzania złych wpływów. Wielu wczesnych wiccan, jak Alex Sanders, Sybil Leek i Doreen Valiente nazywało swoje działania magiczne „białą magią”, w opozycji do „czarnej magii”, związanej z satanizmem. Sanders używał także analogicznej terminologii „ścieżki lewej dłoni” w odniesieniu do wrogiej magii oraz „ścieżki prawej dłoni”, jako magii czynionej w przyjaznych intencjach; ta terminologia była dziełem XIX-wiecznej okultystki Heleny Bławatskiej. Niektórzy współcześni wiccanie zaprzestali używania dychotomii czarna-biała magia i ścieżka lewej-prawej dłoni, argumentując, że czerń nie koniecznie powinna mieć powiązania tylko ze złem.
Badacze religii, Rodney Stark i William Sims Bainbridge w 1985 roku stwierdzili, że Wicca „zareagowała na sekularyzację poprzez powrót do magii”, dodając, że jest to jedynie religia reakcyjna, która prędko wyginie. Owe poglądy były ostro krytykowane w 1999 roku przez historyka Ronalda Huttona, powołującego się na zgoła przeciwstawne zjawisko – „wielka grupa [wiccan] pracuje nad lub przy współpracy nowoczesnej techniki, takiej jak komputery”.
Etyka.
Dwa główne imperatywy etyczne w Wicca brzmią następująco:
Nie istnieje dogmatyczny kodeks moralny ani etyczny, przestrzegany uniwersalnie przez wszystkie tradycje, jednakże większość trzyma się Porady Wiccańskiej: „jeśli nie krzywdzisz nikogo, czyń swoją wolę”. Interpretowane jest to jako deklaracja wolności działań, z jednoczesną dbałością o konsekwencje i nie czynienie krzywdy innym i sobie. Kolejnym wspólnym elementem wiccańskiej etyki jest Prawo Trójpowrotu, które mówi – cokolwiek uczynisz dobrego czy złego, powróci do ciebie trzykroć mocniej.
Wielu wiccan pragnie kultywować również osiem cnót wspomnianych w „Pouczeniu Bogini” (ang. "Charge of the Goddess") Doreen Valiente – radość, szacunek, honor, pokora, siła, piękno, moc i współczucie. W wierszu Valiente cechy pogrupowane są w pary dopełniających się przeciwstawień, oddając dwoistość, charakterystyczną dla wierzeń wiccan. Niektórzy z rodowodowych wiccan przestrzegają praw wiccańskich, z których 30 znajduje się w tradycji gardneriańskiej, a 161 w tradycji aleksandryjskiej. Valiente, jedna z pierwszych arcykapłanek Gardnera twierdziła, że pierwsza trzydziestka tych praw została wymyślona przez jej mistrza w pseudoarchaicznym języku, jako efekt konfliktu w kowenie Bricket Wood.
Choć na początku Gerald Gardner demonstrował awersję do homoseksualizmu, twierdząc, iż przyniósł on „przekleństwo bogini”, obecnie orientacja ta jest w pełni akceptowana we wszystkich tradycjach, a niektóre z nich, jak Bractwo Minojskie otwarcie wiąże z nim swoje praktyki, zaś wiele ważnych postaci (Alex Sanders, czy Edmund Buczyński) Wicca było jawnymi homoseksualistami lub biseksualistami.
Praktyki.
Margot Adler zdefiniowała rytuał jako „metodę reintegracji indywiduów i grup w jeden kosmos, oraz połączenia czynności codziennych z ich zapomnianym znaczeniem”, dodając również, że wiccańskie rytuały nie są „suchymi, sformalizowanymi, powtarzającymi się przeżyciami”, a celem ich odprawienia jest zmiana świadomości ich uczestników. Zauważyła również, że wielu wiccan jest sceptycznych co do istnienia bóstw, życia pozagrobowego itd., jednakże pozostaje aktywnymi członkami ruchu, z racji przeżyć rytualnych.
Arcykapłan i historyk Wicca, Aidan Kelly uważał, że praktyki i odczucia w Wicca są znacznie ważniejsze niż wiara, twierdząc: Z tego powodu Adler zauważyła 
W Wicca praktykuje się wiele rytuałów stosowanych do celebracji sabatów, czczenia bóstw czy działań magicznych. Często mają miejsce podczas pełni lub nowiu i wtedy nazywane są esbatami. W rytuałach używa się zwykle specjalnego zestawu narzędzi – athame, różdżki, pentagramu, kielicha, jak również besomu (ceremonialnego kija od miotły), kociołka, świec, kadzidła oraz zakrzywionego ostrza – boline. Ołtarz znajduje się zwykle w kręgu, zaś na nim rytualne narzędzia oraz wizerunki Boga i Bogini. W niektórych tradycjach przyjętym jest poszczenie i dokonywanie ablucji przed wstąpieniem do kręgu. Po zakończeniu rytuału, składane są podziękowania Bogu, Bogini i Strażnikom, a krąg jest zamykany.
Jedną z praktyk, która stała się podłożem wielu sensacji w tradycjach gardneriańskiej i aleksandryjskiej, jest odprawianie rytuałów nago ("skyclad"). Zwyczaj ten jest łączony z książką Charlesa Lelanda, "Aradia, czyli ewangelia dla wiedźm", mającej być zapisem praktyk wiedźm włoskich. W innych tradycjach stosuje się podłużne szaty przepasane powrozem, lub nawet ubrania codzienne. W niektórych odprawiana jest zrytualizowana magia seksualna w formie Wielkiego Rytuału, podczas którego Wysoka Kapłanka i Wysoki Kapłan wzywają bóstwa do swoich ciał przed odbyciem stosunku płciowego, aby wydzielona energia posłużyła do praktyk magicznych. W niektórych wypadkach ten akt jest wykonywany symbolicznie za pomocą athame jako penisa i kielicha jako pochwy.
Wiccanie celebrują osiem świąt związanych z porami roku, zwanych sabatami – kolektywnie są one nazywane Kołem Roku
Rytuały przejścia.
Wicca celebruje wiele różnych rytuałów przejścia. Najważniejszym z nich jest inicjacja, poprzez którą osoba dołącza do Rzemiosła i zostaje wiccaninem (wiccanką).
W Brytyjskim Wicca Tradycyjnym (BTW) istnieje linia wtajemniczeń kolejnych członków, ciągnąca się aż do Gardnera, a przez niego do kowenu New Forest. Gardner wspominał o zasadzie „roku i jednego dnia” pomiędzy momentem rozpoczęcia studiów nad Rzemiosłem a momentem inicjacji, choć wielokrotnie łamał tę zasadę. W BTW inicjacja wprowadza osobę tylko na pierwszy stopień wtajemniczenia – by awansować dalej musi przejść kolejną ceremonię, podczas której opisuje się rytualne przedmioty. Podczas ceremonii nadawane jest także „imię w Rzemiośle” (ang. "craft name"). Poprzez osiągnięcie drugiego stopnia wtajemniczenia, członek ma prawo inicjować innych, lub zakładać pół-autonomiczne koweny. Awans na trzeci, najwyższy stopień, łączy się z uczestnictwem w Wielkim Rytuale, fizycznie, bądź symbolicznie, jak również w rytuale chłosty. Przy trzecim stopniu, wiccanin może formować oddzielne koweny. Ten trójstopniowy system jest unikatowy dla BTW oraz tradycji na niej bazujących. Cochrane's Craft, niebędące częścią BTW, nie posiada trzech stopni, jedynie rangi nowicjusza i wtajemniczonego.
Samotni wiccanie również przeprowadzają rytuał samo-inicjacji, przeznaczając się niejako Rzemiosłu. Opis tego rytuału znalazł się po raz pierwszy w książce Paula Husona "Mastering Witchcraft" (1970) i zawierał recytację modlitwy Ojcze nasz od tyłu, jako symbol oporu wobec historycznych prześladowań czarownic.
Noworodki w wiccańskich rodzinach mogą być wprowadzane poprzez rytuał zwany "Wiccaning", co nawiązuje do angielskiej nazwy chrztu (ang. "christening"). Celem tego jest oddanie dziecka pod opiekę Boga i Bogini. Jednak wraz z głębokim szacunkiem względem wolnej woli dziecko to nie musi w przyszłości stawać się wiccaninem (wiccanką) lub brać udziału w jakichkolwiek praktykach pogańskich, jeśli sobie tego nie życzy.
Zarękowiny.
Zarękowiny to kolejne święto obchodzone przez wiccan, najczęściej stosowane podczas ceremonii ślubnych. Niektórzy wiccanie praktykują próbne śluby na okres roku i jednego dnia, inicjowane podczas sabatu w Lughnasadh, jako że był to tradycyjny czas zarękowin wśród Irlandczyków. Typową przysięgą jest „póki trwać będzie miłość”, zamiast chrześcijańskiego „póki śmierć nas nie rozłączy”. Pierwsza znana wiccańska ceremonia zaślubin miała miejsce w 1960 roku, w kowenie Bricket Wood, pomiędzy Frederikiem Lamondem a jego pierwszą żoną Gillian.
Księga Cieni.
Wicca nie posiada zestawu świętych tekstów, jednakże istnieje kilka źródeł, które różne tradycje uznają za ważne i którymi podpierają swoje praktyki. Gerald Gardner używał jednej, stale udoskonalanej książki zawierającej wiele różnorodnych tekstów, na potrzeby swoich kowenów – w tradycji utarło się nazywać ją „Księgą cieni”. Według słów Gardnera, „Księga cieni” to osobisty zbiór „uroków”, które dla jej właściciela okazały się skuteczne. Gardner przekazał kopię własnej księgi na użytek innych jako punkt odniesienia, z którego można czerpać według uznania. W jego wersji znajdowały się teksty ze źródeł takich jak "Aradia" Charlesa Lelanda, czy prace okultysty Aleistera Crowleya, jak również wiersze komponowane przez niego i jego Wysoką Kapłankę Doreen Valiente; najważniejszym z tych wierszy jest "Porada Bogini".
Podobnie jak używane w magii ceremonialnej grymuary, Księga zawiera instrukcje jak wykonywać rytuały i rzucać uroki, jak również poezję religijną i pieśni (np. "Eko Eko Azarak"), używane podczas celebracji. Intencją Gardnera było, aby każda Księga była inna – student miał kopiować teksty od swojego inicjatora, zmieniając elementy, które okazały się dlań nieefektywne. Jednakże pośród gardneriańskich wiccan, zwłaszcza w Stanach Zjednoczonych, wszystkie Księgi są niemal jednakową kopią wersji wysokiej kapłanki Monique Wilson, która z kolei pobrała ją od Gardnera. W początkach BTW Księga miała być trzymana w tajemnicy przed niewtajemniczonymi, jednak wiele fragmentów zostało opublikowanych przez Charlesa Cardella, Lady Shebę, Janet Farrar czy Stewarta Farrara.
W niektórych tradycjach spod znaku "Traditional Witchcraft" korzystają z różnorodnych form literackich – 1734 tradition posługuje się listami Roberta Cochrane’a do Josepha Wilsona, zawierającymi instrukcje mistyczne; "Azoetia" Andrew Chumbleya to grymuar używany przez inne tradycje.
Symbolika.
Wiccanie używają wielu symboli. Najbardziej rozpoznawalnym symbolem jest pentagram, reprezentujący pięć klasycznych żywiołów – ziemię, powietrze, ogień, wodę i ducha (lub człowieka). Innym symbolem jest triquetra, znak Potrójnej Bogini.
Tradycje.
W latach 50. do 70., kiedy ruch wiccański opierał się „liniowo-inicjowanych” grupach Wicca gardneriańskiej, „tradycja” oznaczała zazwyczaj przenoszenie doświadczeń i inicjację. Jednakże wraz z rozrostem i zakładaniem coraz nowych grup, termin stał się synonimem „wyznania”, czy też „odłamu” Wicca. Istnieje wiele tradycji, jak również cała rzesza samotnych wiccan, nie łączących się z żadną z większych gałęzi. Pojawiają się także koweny, celebrujące Wicca na swój własny, często eklektyczny sposób.
Do głównych tradycji Wicca należą:
Pomniejszymi tradycjami są:
Koweny i wiccanie eklektyczni.
„Liniowi” wiccanie zorganizowani są w autonomiczne koweny, zaś na ich czele stoi para – arcykapłanka i arcykapłan – przeprowadzeni przez wszystkie trzy stopnie wtajemniczenia. Inicjacja i praktyka nowych kapłanów jest przeprowadzana w kowenie, jednakże nie jest to wymogiem i wielu inicjowanych wiccan nie jest powiązanych z żadną grupą.
Największa liczba wiccan w kowenie wynosi często 13 członków, jednak nie jest to regułą. Po przekroczeniu tej ilości koweny są zwykle rozdzielane, jednakże często ze sobą współpracują. Grupa kowenów jest nazywana „gajem” (ang. "grove").
Wiccan eklektycznych jest więcej niż samotnych i „liniowych”, zaś ich wierzenia mogą się znacznie różnić. Często biorą oni udział w zgromadzeniach i innych wydarzeniach, jednak praktyki duchowe (sabaty, esbaty, rzucanie uroków, prace magiczne) wykonują samotnie.
Odbiór.
Wicca pojawiło się w krajach z dominującym wyznaniem chrześcijańskim i od samego początku było atakowane przez niektóre grupy religijne oraz prasę (w Wielkiej Brytanii "News of the World"). W niektórych krajach jest to praktykowane do dzisiaj, zaś niektórzy chrześcijanie odbierają Wicca jako formę satanizmu, pomimo zasadniczych różnic pomiędzy oboma wyznaniami, jak brak postaci odpowiadającej Szatanowi.
Ujawnienie się przyjaciołom i rodzinie jako wyznawca Wicca jest nazywane „wychodzeniem z szafy na miotły” (ang. "coming out of the broom-closet"). W podobny sposób Wicca była oskarżana o anty-chrześcijaństwo, co było odpierane przez Doreen Valiente, powołującą się na istnienie wielu wiccan szanujących postać Jezusa, a „niemających względu na doktryny kościelne, które postrzegane są jako zbiór «dogmatów-samoróbek»”.
Wicca w Polsce.
Pierwsi wiccanie najprawdopodobniej pojawili się w Polsce po 1989. Obecnie Wicca nie jest w Polsce wyznaniem zarejestrowanym. Sama forma uprawiania kultu praktycznie uniemożliwia jego rejestrację. Każdy kowen jest autonomiczną jednostką liczącą do 13 osób, zatem nie spełnia kryteriów rejestracji.
Wśród Polaków identyfikujących się z wicca dominują wiccanie eklektyczni (nie inicjowani w żadnej z tradycji i często nie uznawani za wiccan przez osoby inicjowane). Obecnie także odbywają się liczne spotkania grup pogańskich inicjowane przez Międzynarodową Federację Pogańską. Organizowane są także, coraz liczniej, warsztaty o wicca tradycyjnym prowadzone przez PFI.

</doc>
<doc id="74547" url="https://pl.wikipedia.org/wiki?curid=74547" title="Kowen">
Kowen

Kowen – grupa wyznawców wicca lub innej religii neopogańskiej, działająca zazwyczaj w tej samej miejscowości lub regionie. Słowo pochodzi z języka gaelickiego szkockiego, w którym znaczyło tyle co "zgromadzenie".

</doc>
<doc id="74549" url="https://pl.wikipedia.org/wiki?curid=74549" title="Alex Sanders">
Alex Sanders

Alex Sanders (ur. 6 czerwca 1926 w Birkenhead/Liverpool, zm. 30 kwietnia 1988 w Sussex) – brytyjski okultysta, założyciel wikańskiej Tradycji Aleksandryjskiej. W swojej rodzinnej Wielkiej Brytanii obwołał się "Królem Czarownic". 
Tradycja aleksandriańska powstała w latach 60. XX wieku i jest dość podobna w założeniach do gardneriańskiej, jest jednak nieco bardziej liberalna. Gardnerianie (i nie tylko oni) oskarżają Sandersa o komercjalizację wicca jako religii i dorabianie do niej sensacyjnej otoczki. Inni, jak np. Janet i Steward Farrarowie (dziennikarze, pisarze i popularyzatorzy Wicca), uważają, że jego wkład w rozwój wicca był ogromny.
Życiorys.
Sanders urodził się w Birkenhead/Liverpoolu, jako najstarsze z sześciorga dzieci lokalnego wodzireja, nałogowego alkoholika. Barwne opowieści samego Sandersa na temat własnego dzieciństwa nie zostały dotąd zweryfikowane. Według tychże, Sanders jako siedmioletni chłopiec został inicjowany w kulcie czarownic przez swoją babkę, Mary Biddy. Miało się to stać, kiedy Sanders przypadkiem zastał babkę klęczącą nago wewnątrz kręgu i celebrującą rytuał. Dwa lata później przyszły wizjoner otrzymał ponoć na własność kopię "Księgi cieni" i stopniowo był wprowadzany w arkana religii.
Ukończył szkołę, będącą odpowiednikiem polskiego technikum, i początkowo pracował jako chemik w laboratorium. Ożenił się w wieku 21 lat z koleżanką z pracy, a niedługo później został ojcem dwojga dzieci. Małżeństwo to rozpadło się po pięciu latach. W latach sześćdziesiątych, już jako arcykapłan nowej tradycji wikańskiej, ożenił się po raz drugi z Maxine Moris, która została arcykapłanką aleksandriańskiego kowenu i wraz ze swoim mężem starała się popularyzować wicca.
Jeszcze w latach pięćdziesiątych i na początku sześćdziesiątych Sanders był członkiem kilku kultów i sekt, zasłynął także jako bioenergoterapeuta. Wszystko, co robił, było demonstracyjne i szeroko relacjonowane w mediach, którym Sanders chętnie udzielał informacji i wywiadów.
Na początku lat sześćdziesiątych, Sanders próbował przeniknąć w szeregi wikan, odmawiano mu jednak inicjacji. W odpowiedzi, Sanders wykradł (czego nie udowodniono) gardneriańską "Księgę cieni" i założył własną tradycję. Jako arcykapłan nowej gałęzi Wicca ogłosił, iż inicjacja gardneriańska nie była mu potrzebna, gdyż był już inicjowany jako dziecko. 
Alex Sanders zmarł 30 kwietnia 1988 na raka płuc. Nawet jego śmierć stała się pożywką dla mediów. Na pogrzebie pojawili się przedstawiciele prasy sensacyjnej, a za trumną podążał kamerzysta.

</doc>
<doc id="74550" url="https://pl.wikipedia.org/wiki?curid=74550" title="Fluffy bunny">
Fluffy bunny

Fluffy bunny (z ang.: "puszysty króliczek") – ironiczny termin używany na określenie neopogan, którzy w swojej działalności akcentują wyłącznie elementy tzw. białej magii. Typowy "króliczek" stara się być miły i sympatyczny za wszelką cenę, przy jednoczesnym przesadnym unikaniu wszystkiego, co nieprzyjemne (włącznie z krytyką własnej osoby).
Do popularyzacji postawy tego rodzaju przyczyniły się książki takich autorów jak Scott Cunningham, Silver Ravenwolf czy Gerina Dunwich, zwracających uwagę wyłącznie na jasny aspekt ideologii neopogańskiej (podczas gdy jej istota zawiera się w zrównoważeniu dwóch przeciwstawnych elementów).
Inną charakterystyczną cechą "fluffika" jest brak zagłębiania się w ideologię i filozofię neopogańską, zadowolenie się wiedzą powierzchowną i stereotypową z jednoczesnym przekonaniem, że jest ona wystarczająca i uniwersalna. Typowego "fluffika" cechuje pogląd, według którego najlepsza i najsłuszniejsza jest jego własna droga rozwoju i postępowania oraz przekonanie o nieomylności własnej osoby. Występowanie "fluffizmu" jest jednym z elementów, na które wskazuje się jako charakterystyczne dla neopogaństwa jako popreligii. 
W Polsce zamiennie z terminem "fluffy bunny" stosuje się określenie "białoświatełkowiec" lub też spolszczoną formę angielską "flafik" bądź "fluffik". 

</doc>
<doc id="74551" url="https://pl.wikipedia.org/wiki?curid=74551" title="Pogórze Śląskie">
Pogórze Śląskie

Pogórze Śląskie (513.32) (czes. "Slezské podhůří") – pogórze w południowej Polsce i fragmentarycznie północno-wschodnich Czechach, fragment Pogórza Zachodniobeskidzkiego, ograniczony dolinami Olzy na zachodzie i Skawy na wschodzie, oddzielony od Beskidu Śląskiego i Małego na południu, przechodzący w Kotlinę Oświęcimską i Ostrawską na północy. Jest porozcinane dolinami rzek: Olzy, górnej Wisły, Białej, Soły, Wieprzówki i Skawy.
Pogórze Śląskie zbudowane jest z mało odpornych na denudację serii fliszowych z wkładkami wapieni i cieszynitów. Złożona struktura podłoża geologicznego ścięta jest przez równinę denudacyjną obniżającą się od 400–450 m n.p.m. u podnóża progu Beskidu Małego i Beskidu Śląskiego do 280–300 m n.p.m. na granicy Kotliny Oświęcimskiej. Powierzchnię pogórza pokrywają gliny, na których rozwinęły się zespoły gleb o średniej produkcyjności. Dominują gleby brunatnoziemne. Na ograniczonych powierzchniach występują gleby płowe. Do niewielkich powierzchni ogranicza się zasięg gleb bielicowych, rozwiniętych na bezwęglanowych i bardzo przepuszczalnych zwietrzelinach. Gleby deluwialne, związane z łagodnie nachylonymi podnóżami stoków, występują w wielu obszarach, których łączna powierzchnia jest niewielka. Podobną cechą odznaczają się gleby aluwialne w dnach dolin.
Obszar jest gęsto zaludniony, na jego terenie znajdują się miasta: Cieszyn, Trzyniec (częściowo), Skoczów, Bielsko-Biała, Kęty, Andrychów, Wadowice.
Powierzchnia wynosi 545 km², szerokość pasma wyżyn 5–15 km, wysokość waha się od 300 do 500 m n.p.m.

</doc>
<doc id="74552" url="https://pl.wikipedia.org/wiki?curid=74552" title="Sos 1000 wysp">
Sos 1000 wysp



</doc>
<doc id="74554" url="https://pl.wikipedia.org/wiki?curid=74554" title="Pogórze">
Pogórze

Pogórze – teren górzysty lub pagórkowaty, porozcinany dolinami rzecznymi, czasami o wierzchowinie znajdującej się na jednym poziomie. Może ono być pozostałością dawnej powierzchni zrównanej przez denudację.
Pogórze może być porośnięte przez roślinność piętra pogórza lub regla dolnego.
Na pogórzach dominowały niegdyś lasy liściaste, ale w wyniku wielowiekowej działalności człowieka zostały one w dużej części wycięte. Dzisiaj znajdują się na nich głównie pola uprawne, pastwiska i sady, chociaż niektóre pogórza są silnie zalesione.

</doc>
<doc id="74557" url="https://pl.wikipedia.org/wiki?curid=74557" title="Wierzchowina">
Wierzchowina

Wierzchowina – najwyższa część grupy: gór, wzgórz, pagórków łącząca spłaszczenia powyżej stoków.

</doc>
<doc id="74558" url="https://pl.wikipedia.org/wiki?curid=74558" title="Wzgórze">
Wzgórze

Wzgórze – naturalna i wypukła forma rzeźby terenu o umownej wysokości względnej od 100 do 300 m, jednakże może być mniej lub więcej, zależnie od wielkości form sąsiednich, np. wzgórza stanowiące przedgórza gór wysokich w innym przypadku mogłyby być nazywane górami.
Wzgórze ma zaokrąglony wierzchołek, .
Wzgórze jest formą terenu mniejszą od góry, lecz większą od pagóra.

</doc>
<doc id="74559" url="https://pl.wikipedia.org/wiki?curid=74559" title="Obrona Wizny">
Obrona Wizny

Obrona Wizny – bitwa, która rozegrała się w dniach 7–10 września 1939 roku w rejonie Wizny, na północny wschód od Łomży. Bitwę tę określa się mianem "Polskich Termopil". Pomimo dużej dysproporcji sił polskich obrońców pod dowództwem kapitana Korpusu Ochrony Pogranicza Władysława Raginisa i sił niemieckich dowodzonych przez generała pułkownika Heinza Wilhelma Guderiana, pozostaje mało znanym epizodem II wojny światowej.
Przygotowania.
W 1939 roku w okolicy Wizny znajdował się jeden z punktów polskiej linii obronnej opartej o rzekę Narew. Położona na wschód od Wizny przeprawa przez Narew była ważnym punktem strategicznym. Na północ od niej znajdował się zbieg Narwi i Biebrzy oraz rozciągały się bagna biebrzańskie, których przekroczenie możliwe było dopiero w Osowcu-Twierdzy, na południe zaś również tereny bagienne i rozlewiska Narwi (obecnie w większości osuszone). Północnej drogi przez Osowiec broniły dobrze uzbrojone i ufortyfikowane 4 niezależne forty wchodzące w skład Twierdzy Osowiec, której umocnienia podczas I wojny światowej nie zostały zdobyte przez Niemców nawet przy użyciu broni chemicznej.
Punkt oporu Wizna tworzyła nieukończona (modernizowana) od wiosny 1939 roku linia fortyfikacji, ciągnąca się na przestrzeni kilku kilometrów i wchodząca w skład fortyfikacji stałych na odcinku Wizna – Strękowa Góra (włącznie) – Osowiec-Twierdza (włącznie z Twierdzą Osowiec) – Goniądz (włącznie). Według niemieckich strategów wojennych najsłabszym ogniwem tej linii obronnej była Wizna. Składała się ona z dwóch linii obrony: tzw. czaty, czyli wysuniętej w pobliże mostu pozycji przesłaniania, składającej się z 2 lekkich schronów bojowych we wsi Włochówka, oraz punktu oporu w Grądach-Woniecku, gdzie nie wzniesiono fortyfikacji; oraz linii głównej. Ta ciągnęła się od miejscowości Kołodzieje i Giełczyn na prawym brzegu Narwi, poprzez Górę Strękową do wsi Maliszewo. Linię oparto o odsunięte o około 4 km od rzeki wzgórza, co dawało im dobry wgląd w dolinę. Na odcinku wzniesiono szereg schronów:
Schrony, z których składała się linia obronna Wizny, zawierały rozwiązania typowe dla polskiej fortyfikacji dwudziestolecia międzywojennego, przy czym każdy ze schronów (prócz lekkich fortyfikacji polowych) projektowany był indywidualnie i dostosowywany do ukształtowania terenu, wymagań danego odcinka obrony itp. Schrony w Wiźnie były jednokondygnacyjnymi obiektami żelbetowymi, przystosowanymi do prowadzenia ognia bocznego z ciężkich karabinów maszynowych, wyposażonymi w kopuły pancerne do prowadzenia ognia czołowego i obserwacji. Mankamentem fortyfikacji był brak lekkiego fortecznego uzbrojenia artyleryjskiego – broni moździerzowej i przeciwpancernej. Niedostateczna była także gęstość fortyfikacji, co pozwalało Niemcom niszczyć je pojedynczo. Wynikało to z nieukończenia budowy pozycji. Największym obiektem był schron dowodzenia odcinka, położony na Górze Strękowej, czyli wzg. 126. Dodatkowo na czas nie dostarczono wentylatorów, kilku schronów nie zamaskowano, a na dwóch schronach (w tym dowódcy), nie zamontowano kopuł pancernych i otwory pod nie wypełniono mieszanką betonową.
Skład załogi pozycji stanowiły oddziały wchodzące m.in. w skład SGO „Narew”: 8 kompania 135 pp wzmocniona plutonem ckm, 3 kompania ckm baonu fort. „Osowiec”, bateria artylerii pozycyjnej (2 plutony 76 mm), 136 rez. kompania sap., pluton artylerii piech. z 71 pp, pluton zwiadowców konnych 135 pp, pluton pionierów 71 pp – łącznie ok. 20 oficerów oraz od 340 do 700 podoficerów i szeregowców, 6 lekkich dział, 24 ckm, 18 rkm, 2 karabiny ppanc. Dowódcą odcinka był kpt. Władysław Raginis. odcinek podporządkowany był dowódcy odcinka „Osowiec” ppłk. Tabaczyńskiemu.
Obrona Wizny.
7 września pod Wiznę podeszły oddziały rozpoznawcze 10 DPanc, które rozbiły pluton konnych zwiadowców 135 pułku piechoty i zdobyły Wiznę. 8 września na przedpolu Giełczyna rozpoczęły działania zaczepne pododdziały Brygady Fortecznej „Lőtzen”.
Gen. Guderian, twórca doktryny blitzkriegu, nie był zadowolony z postępów GA Północ i obawiał się, że polskie siły wycofają się spod Warszawy i po przegrupowaniu za Bugiem będą zdolne do dalszego oporu. Zaproponował on, aby XIX Korpus uderzył przez Wiznę w kierunku Brześcia i jeszcze tego samego dnia korpus ten, składający się z dywizji pancernej i 2 dywizji zmechanizowanych, ruszył w kierunku Wizny.
9 września Guderian dotarł do pozycji zajmowanych przez 10 Dywizję Pancerną i osobiście przekonał się, że niemieckie raporty o przełamaniu obrony są nieprawdziwe. Niemiecka piechota przeprawiła się przez rzekę, ale nie dotarła do betonowych polskich umocnień. Pomimo całodziennego ostrzału artyleryjskiego i działań niemieckiego lotnictwa dzień wcześniej oddziały 10 DPanc nie były w stanie posunąć się do przodu.
Przed południem, po uprzednim dwugodzinnym ostrzale artyleryjskim, na polskie pozycje ruszyła niemiecka piechota wspierana przez czołgi. Ze schronów pozbawionych wentylacji nie można było strzelać na skutek dymu, więc broń wyniesiono do okopów. Przy jednym z polskich dział zginął porucznik Stanisław Brykalski, który, wraz z kpt. Raginisem, jeszcze przed walką złożył przysięgę, że nie odda żywy swojej pozycji. Polacy odpierali kolejne fale niemieckiego natarcia, lecz już wkrótce Guderian zauważył niedostatki polskiej obrony przeciwpancernej – do 2 karabinów przeciwpancernych Ur Polacy mieli jedynie 20 sztuk amunicji. Pomimo tego polskim obrońcom udało się zniszczyć kilkanaście czołgów.
Po południu 9 września Guderian zmienił taktykę – teraz czołgi podjeżdżały pod poszczególne schrony, przecinając komunikację pomiędzy polskimi punktami oporu, a następnie izolowane schrony okrążała i zdobywała piechota. Około godziny 18 pozbawiony broni maszynowej i wentylacji schron Kurpiki poddał kapitan Wacław Szmidt. Niemcy zajmowali kolejne umocnienia, lecz do zmroku nie udało im się zająć wszystkich.
O świcie 10 września do ataku ruszyli ponownie Niemcy i ostatni padł schron kpt. Raginisa na Górze Strękowej. W trakcie walki przy polskim schronie pojawił się niemiecki parlamentariusz, stawiając Raginisowi ultimatum, że albo bunkier się podda, albo polscy jeńcy wzięci w czasie bitwy zostaną rozstrzelani. Wobec faktu, że większość obrońców była w różnym stopniu ranna, a amunicja była na wyczerpaniu, po godzinie namysłu Raginis rozkazał swoim żołnierzom opuścić schron, a sam rozerwał się granatem.
Po bitwie.
Obrona odcinka Wizna, pomimo wyraźnej dysproporcji sił, co do której świadomość mieli obrońcy, była istotna. Pozwoliła ona na zatrzymanie wojsk Guderiana na 2 dni, a w tym czasie powstała armia Warszawa, złożona z niedobitków wojsk polskich ściągających do obrony stolicy z różnych części kraju. Także wiele z polskich jednostek zyskało czas na wycofanie się w sposób uporządkowany do Rumunii. Wkrótce Guderian zajął Brześć, gdzie 22 września przyjmował niemiecko-radziecką defiladę.
Upamiętnienie.
Schrony odcinka "Wizna" zostały zniszczone przez wycofujące się w 1944 r. wojska niemieckie. W ruinach schronu dowodzenia na Górze Strękowej znajduje się pomnik – wiele lat po śmierci Raginisa umieszczono tu skromną tablicę: "Przechodniu, powiedz Ojczyźnie, żeśmy walczyli do końca, spełniając swój obowiązek." W 2011 r. powstała tam także mogiła wojenna"." Stan zachowania pozostałych schronów jest bardzo zły. Oprócz pomnika na Górze Strękowej w samej Wiźnie jest też pomnik poświęcony polskim obrońcom w 1939 oraz pomnik-armata poświęcony por. Stanisławowi Brykalskiemu.
1 września 1985 wprowadzono do obiegu znaczek o wartości 5 zł prezentujący portret kpt. Władysława Raginisa i obronę Wizny.
Walki żołnierza polskiego o Wiznę zostały upamiętnione na Grobie Nieznanego Żołnierza w Warszawie napisem na jednej z tablic po 1990 r. „WIZNA 8 – 10 IX 1939”.
Uroczysty pochówek bohaterów.
Niemcy podpalili znalezione w schronie zwłoki kapitana Raginisa. Został on pochowany wraz z porucznikiem Brykalskim tuż obok schronu na Górze Strękowej. Gdy teren znalazł się pod okupacją sowiecką, kazano przenieść ciała, aby utrudnić oddawanie czci bohaterom. Nowy grób znajdował się w pobliżu drogi, kilkaset metrów od schronu. Na zdjęciach z 1962 roku oznaczony jest drewnianym krzyżem. W tym miejscu później postawiono nagrobek widoczny na zdjęciu obok. W emitowanym we wrześniu 2011 roku programie Adama Sikorskiego „Było... nie minęło” odnaleziono za pomocą georadaru przypuszczalne miejsce złożenia ciał. Rok później ekipa programu sfilmowała organizowane przez Stowarzyszenie „Wizna 1939” poszukiwania miejsca pochówku – okazało się, że znajduje się ono obok nowego, lastrykowego nagrobka. Po ekshumacji analiza DNA i znalezione przedmioty pozwoliły na określenie tożsamości bohaterów. Uroczysty pogrzeb został zorganizowany przez Stowarzyszenie "Wizna 1939" i odbył się na Górze Strękowej 10 września 2011 roku, w 72. rocznicę śmierci oficerów.
Straty.
Straty polskie nie są sprecyzowane, a straty niemieckie określone są jako duże.
Wg raportów niemieckich zginęło kilkunastu polskich żołnierzy, a ponad 90 dostało się do niewoli, natomiast niemieckich żołnierzy zginęło 9, a kilkudziesięciu odniosło rany.
Obrona Wizny w kulturze.
Polski zespół Forteca poświęcił temu wydarzeniu oraz kpt. Raginisowi swój utwór pt. „Obrońcy spod Wizny”.
O obronie Wizny traktuje m.in. utwór szwedzkiego zespołu metalowego "Sabaton" pt. „40:1”. W wywiadzie dla dziennika „Rzeczpospolita” lider grupy, Joakim Brodén, powiedział: "Polski fan przesłał nam kiedyś informację o bitwie pod Wizną. Kiedy przeczytaliśmy o czynach kapitana Władysława Raginisa i jego przyjaciół, była to dla nas tak nieprawdopodobna historia, że sądziliśmy najpierw, iż nie może być prawdziwa. Taka niesamowita odwaga, by 720 żołnierzy stawiało opór 42 tys. Niemców! Uznaliśmy natychmiast, że to najbardziej interesująca bitwa historii, i oczywiście napisaliśmy o tym piosenkę „40:1”". Oprócz tego utworu powstał m.in. polski film dokumentalny, a do wspomnianego utworu zrobiono amatorsko wykonany teledysk. Dostępny jest także komiks poświęcony tej bitwie.
Polski zespół Horytnica w albumie Szlakiem przelanej krwi, umieścił utwór pt. "Wizna".
Krytyka.
Nie wszyscy polscy historycy uznają bitwę za "polskie Termopile" – według dr. Tomasza Wesołowskiego z Uniwersytetu w Białymstoku Niemców zatrzymała głównie Narew i konieczność budowy mostu pontonowego, a nie polscy żołnierze, z których wielu miało uciec z pola walki. Straty niemieckie miały wynieść zaledwie 9 żołnierzy, a mit o bohaterskiej obronie został stworzony w latach 50. i 60. XX wieku przez komunistyczną propagandę – najpierw w Sztandarze Młodych, później w kolejnych publikacjach, które z rzeczywistością nie miały wiele wspólnego.
Stanowisko Wesołowskiego nie zostało zaakceptowane przez wielu miłośników historii; wzbudziło wiele polemik i emocji.

</doc>
<doc id="74565" url="https://pl.wikipedia.org/wiki?curid=74565" title="Okres geologiczny">
Okres geologiczny



</doc>
<doc id="74566" url="https://pl.wikipedia.org/wiki?curid=74566" title="Zator (miasto)">
Zator (miasto)

Zator (staropol. "Zatór", , wil. "Naojśtaod") – miasto w południowej Polsce, w województwie małopolskim, w powiecie oświęcimskim, siedziba gminy miejsko-wiejskiej Zator.
Miasto ma 3664 mieszkańców (31 grudnia 2019).
Położenie.
Miasto położone nad Skawą, w Kotlinie Oświęcimskiej. Znane z hodowli ryb – zwłaszcza karpia królewskiego – i cyklicznej imprezy Zatorskie Dni Karpia. Stolica Doliny Karpia.
Miasto zajmuje 11,52 km² (1 stycznia 2011).
Nazwa.
Nazwa pochodzi od wyrazu "zator" oznaczającego „zaparcie toru”, zablokowanie lub znaczne zwężenie drogi lub nurtu rzeki. Osada powstała więc w miejscu, gdzie prosty bieg rzeki został zahamowany, zmuszając do obejścia przeszkody. Taki naturalny zator jest widoczny na północ od miasta, a na południe od wsi Palczowice, gdzie Skawa ostro skręca na zachód. Oprócz naturalnej przeszkody nie brakowało też usypanych ręką człowieka, gdyż miejscowość od dawna słynęła z hodowli ryb, zwłaszcza karpia.
Lustracja z 1564 r. wyliczała w Zatorze 9 stawów, tj. 6 stawów w Łęgu (tzn. na przekopie od Skawy): Niżny, Bonar, Dąbrowny, Olszowy, Trzciany, Podwiesny (dodatkowo 5 odroślisk – gdzie odrastał narybek i 5 tarlisk) i 3 stawy w "górnicy" (tzn. na przekopie Wieprzówki): Borowy, Szydłowiecki, Nowy.
Po raz pierwszy Zator wspomniany został w 1228 r. w dokumencie wystawionym jakoby przez księcia Kazimierza I opolskiego jako darowizna dla Komesa Klemensa z rodu Świebodziców: „Contuli etiam prefate comiti Zator villam cum hominibus super Scauam et omni iure eorum” (dokument uchodzi za sfałszowany). Kasztelan Klemens zaś fundując klasztor Benedyktynek w Staniątkach obdarzył go Zatorem, co potwierdzał Konrad I mazowiecki w 1242 r. wymieniając "Zator cum castoribus" (z regale bobrowym, a więc prawem do łowienia bobrów). W 1243 r. mamy "Zathor". Książę Bolesław V Wstydliwy w dokumencie wystawionym w Sandomierzu 23 lutego 1254 r. kilkukrotnie wymienia Zator.
28 maja 1260 r. w łacińskim dokumencie Władysława opolskiego wydanym w Raciborzu miejscowość wymieniona jest jako "Zathar".
Nazwę miejscowości w zlatynizowanej staropolskiej formie "Zathor" wymienia w latach (1470–1480) Jan Długosz w księdze "Liber beneficiorum dioecesis Cracoviensis". Sebastian Fabian Klonowic pisał w 1595 r. w poemacie krajobrazowo-obyczajowym "Flis, to jest spuszczanie statków Wisłą i inszymi rzekami do niej przypadającymi":
W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Zatoria". Staropolską nazwę "Zatór" w 1867 roku podał Jan Nepomucen Gątkowski w książce "Rys dziejów księstwa oświęcimskiego i zatorskiego".
Funkcjonująca w średniowieczu nazwa niemiecka "Neustadt" ("Neuenstadt") znaczy nowe miasto.
Historia.
W 1179 roku prawdopodobnie powstał w miejscu lokalizacji Zatora gródek graniczny mający strzec szlaku handlowego prowadzącego z Krakowa na Śląsk. W 1228 notowane są pierwsze zapiski o wsi Zator. W 1292 uzyskał prawa miejskie z nadania księcia cieszyńskiego Mieszka. Zator otrzymał prawo składu w 1292 roku. Zasadźcami nowego miasta byli Rydygier i Piotr, wcześniej biorący udział w zakładaniu pobliskich Kęt. Tym razem również sprowadzili osiedleńców z Niemiec, a obok nazwy polskiej używano niemieckiej nazwy Neustadt (Newenstadt, Neestad), dlatego czasem zaliczano miejscowość do bielskiej wyspy językowej.
Od 1315 roku miasto było częścią księstwa oświęcimskiego. W latach 1445–1564 stolica księstwa zatorskiego powstałego z podziału księstwa oświęcimskiego.
W 1513 włączona do Korony Królestwa Polskiego. W 1564 roku wraz z całym księstwem oświęcimskim i zatorskim leżała w granicach korony w powiecie śląskim województwa krakowskiego jako siedziba starostwa niegrodowego. Po unii lubelskiej w 1569 księstwo Oświęcimia i Zatora stało się częścią Rzeczypospolitej Obojga Narodów, w której pozostawało do I rozbioru w 1772. W XVI i XVII w. – centrum reformacji. W XV i XVI w. w Zatorze zbierał się sąd ziemski ławniczy zwany "gajonym". Po inkorporacji, wprowadzono prawo ziemskie polskie, na podstawie którego utworzono w mieście sąd ziemski, który orzekał przez blisko sto lat, do połowy XVII w. Po stuletniej przerwie, w 1765 r. wznowił działalność, jednak władze zaborcze zlikwidowały go w 1784 r.
Po rozbiorach Zator znalazł się w zaborze austriackim, wchodząc w skład Królestwa Galicji i Lodomerii. W 1786 r. Ewaryst Andrzej, hr. Kuropatnicki w swym "Opisaniu królestw Galicyi i Lodomeryi" podał: "Zator. Tu bywały sejmiki, sądy ziemskie i grodzkie. Akta tych xięstw w zamku, który znakomicie ozdobił i mieszkalnym uczynił teraz dziedzic JW. hrabia Dunin, przedtem starosta tutejszy, kawaler orderu ś. Stanisława". W latach 1772–1918 cesarze austriaccy tytułowali się książętami Zatora ("Herzog von Zator").
W latach 1815–1866 – na mocy postanowień kongresu wiedeńskiego Zator został włączony do Związku Niemieckiego. Od XIX w. rozwijał się w mieście drobny przemysł, jednak coraz bardziej odstawało ono gospodarczo od sąsiednich, większych ośrodków. W roku 1896 Zator został pozbawiony praw miejskich, które odzyskał dopiero w roku 1934. Podczas II wojny światowej wcielony do III Rzeszy. Wyzwolony spod okupacji niemieckiej 26 stycznia 1945 r.
W latach 1975–1998 w woj. bielskim.
Gospodarka i przemysł.
W latach 2009–2012 oddano pod inwestycje blisko 40 ha uzbrojonych infrastrukturalnie terenów z zaprojektowanym dogodnym rozwiązaniem komunikacyjnym, w tym 30 ha na działalność przemysłową i 8 ha pod usługi. Wydzielone 4,9 ha zatorskiej strefy zostało włączone w Specjalną Strefą Ekonomiczną, podstrefę Krakowskiego Parku Technologicznego. Docelowo SAG-SSE Zator obejmie ponad 100 ha terenów inwestycyjnych.
Współpraca międzynarodowa.
Miasta i gminy partnerskie:

</doc>
<doc id="74567" url="https://pl.wikipedia.org/wiki?curid=74567" title="Księstwo zatorskie">
Księstwo zatorskie

Księstwo zatorskie () – księstwo ze stolicą w Zatorze, herbem księstwa był orzeł biały na błękitnym polu z literą Z na piersiach.
Samodzielne księstwo zatorskie wydzielono po śmierci księcia oświęcimskiego Kazimierza i przekazano je najstarszemu z jego synów Wacławowi. Księstwo zatorskie zostało wykupione przez króla Jana Olbrachta w roku 1494, ale pozostawał w nim na dożywociu książę Janusz V, po którego zabójstwie w 1513 roku księstwo de facto przyłączono do Królestwa Polskiego.

</doc>
<doc id="74569" url="https://pl.wikipedia.org/wiki?curid=74569" title="Samuel Eilenberg">
Samuel Eilenberg

Samuel Eilenberg (ur. 30 września 1913 w Warszawie, zm. 30 stycznia 1998 w Nowym Jorku) – polski i amerykański matematyk żydowskiego pochodzenia, jeden z czołowych przedstawicieli warszawskiej szkoły matematycznej, członek zagraniczny PAN.
Życiorys.
W roku akademickim 1930/1931 rozpoczął studia matematyczne na Wydziale Matematyczno-Przyrodniczym Uniwersytetu Warszawskiego. W 1936 obronił pracę doktorską "O zastosowaniach topologicznych odwzorowań na okrąg koła". 12 kwietnia 1939 wypłynął z Gdyni statkiem do Wielkiej Brytanii a następnie do USA, zabierając całe swoje matematyczne archiwum. Eilenberg zrezygnował
z obywatelstwa polskiego w 1948 roku i przyjął obywatelstwo USA. Topolog, współtwórca teorii kategorii, algebry homologicznej (z Henrym Cartanem)  i nowoczesnej (aksjomatycznej) topologii algebraicznej (z Normanem Steenrodem). Miał zasadniczy wpływ na rozwój i język matematyki XX wieku. Wniósł wkład do teorii automatów. Był pierwszym i przez dłuższy czas jedynym niefrancuskim uczestnikiem słynnej grupy matematyków, publikującej pod pseudonimem Nicolas Bourbaki.
Samuel Eilenberg był również znawcą i kolekcjonerem dzieł sztuki, zwłaszcza dalekowschodnich. O ile w świecie matematyków był znany jako "Sammy", to w świecie sztuki był znany jako "Profesor".
Razem z Saundersem Mac Lanem pracował nad przestrzeniami topologicznymi, znanymi obecnie jako przestrzeniami Eilenberga-MacLane’a. Efekty innych jego prac to ścisła definicja homologii singularnej, ciągi spektralne Eilenberga-Moore'a (z Johnem Moore'em), twierdzenie o przeszkodach (metoda), aksjomatyka Eilenberga-Steenroda teorii homologicznych i kohomologicznych (z Normanem Steenrodem), wyniki z topologicznej teorii wymiaru oraz z teorii węzłów.
Laureat Nagrody Wolfa z matematyki (1986). W 1991 r. został członkiem zagranicznym PAN.
W 1996 roku doznał udaru mózgu. Po kolejnym udarze 2 lata później zmarł w Nowym Jorku.

</doc>
<doc id="74570" url="https://pl.wikipedia.org/wiki?curid=74570" title="Mark Kac">
Mark Kac

Mark Kac (ur. jako Marek Kac 3 sierpnia 1914 w Krzemieńcu, zm. 26 października 1984 w USA) – polski i amerykański matematyk żydowskiego pochodzenia,
pracujący głównie w Stanach Zjednoczonych. Przedstawiciel lwowskiej szkoły matematycznej.
Życiorys.
Z powodu wybuchu I wojny światowej jego rodzina przeniosła się do Rosji, skąd powróciła do Krzemieńca w 1921 roku. W 1925 r. rozpoczął naukę w Liceum Krzemienieckim, wykazując duże zainteresowanie geometrią.
Podjął studia pod kierunkiem Hugona Steinhausa na Uniwersytecie Jana Kazimierza we Lwowie, gdzie doktoryzował się w 1937 r. W roku akademickim 1935/1936 pracował jako zastępca asystenta (wolontariusz) w Zakładzie matematycznym B (kierowanym przez Hugona Steinhausa) Instytutu Matematycznego, Wydziału Matematyczno-Przyrodniczego UJK. W 1938 wyemigrował do Stanów Zjednoczonych i przyjął obywatelstwo amerykańskie w 1943 roku. Jego rodzice pozostali w Polsce i zginęli w masowych egzekucjach w Krzemieńcu (1942-43).
W latach 1939-1961 był profesorem Cornell University, następnie przeniósł się na Uniwersytet Rockefellera. Na początku lat 80. XX wieku rozpoczął pracę na Uniwersytecie Południowej Kalifornii (USC), gdzie pracował do końca życia. Był członkiem Amerykańskiej Akademii Umiejętności w Bostonie i National Academy of Sciences w Waszyngtonie.
Jego prace dotyczyły głównie teorii prawdopodobieństwa, ale zajmował się także innymi dyscyplinami przyrodniczymi, głównie fizyką i techniką.
Napisał autobiografię "Zagadki losu", przełożoną na polski przez Henryka i Katarzynę Lipszyców.

</doc>
<doc id="74572" url="https://pl.wikipedia.org/wiki?curid=74572" title="Chloropren">
Chloropren

Chloropren ("2-chlorobuta-1,3-dien"), – organiczny związek chemiczny, pochodna butadienu. Wykorzystywany do produkcji neoprenu – jednej z odmian kauczuku syntetycznego.
Otrzymywanie.
Przemysłowo chloropren otrzymuje się z acetylenu i chlorowodoru: acetylen przekształcany jest w wyniku metatezy w winyloacetylen (but-1-en-3-yn), do którego następnie przyłączany jest chlorowodór. Obecnie chloropren otrzymuje się z butadienu poprzez reakcje chlorowania butadienu chlorem (reakcja z acetylenem jest dużo mniej opłacalna). Syntezę chloroprenu z butadienu przeprowadza się przy temperaturze 250 °C, jak również przy zastosowaniu chlorku miedzi(II) lub katalizatorów PTC. Wydajność tej reakcji wynosi 99%.

</doc>
<doc id="74576" url="https://pl.wikipedia.org/wiki?curid=74576" title="Fay Wray">
Fay Wray

Fay Wray (ur. 15 września 1907 w Cardston, zm. 8 sierpnia 2004 w Nowym Jorku) – amerykańska aktorka filmowa. 
Fay Wray urodziła się w Cardston w prowincji Alberta w Kanadzie, w wielodzietnej rodzinie. Gdy miała 3 lata, rodzina jej przeniosła się do USA. Wray zagrała w ponad 100 filmach. Największą sławę przyniosła jej rola Ann Darrow w filmie King Kong z 1933 roku. Zmarła śmiercią naturalną w 2004 roku w Nowym Jorku.

</doc>
<doc id="74577" url="https://pl.wikipedia.org/wiki?curid=74577" title="Shintoizm">
Shintoizm



</doc>
