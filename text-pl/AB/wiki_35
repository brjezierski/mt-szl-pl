<doc id="74579" url="https://pl.wikipedia.org/wiki?curid=74579" title="Federalny Urząd Ochrony Konstytucji">
Federalny Urząd Ochrony Konstytucji

Federalny Urząd Ochrony Konstytucji (niem. "Bundesamt für Verfassungsschutz, BfV") – niemiecka służba kontrwywiadu cywilnego, utworzona i działająca od 1950 roku jeszcze w Niemieckiej Republice Federalnej, po upadku Muru Berlińskiego i zjednoczeniu państw niemieckich zajmuje się kontrwywiadem i ochroną tajemnicy państwowej w całych Niemczech.
Geneza i historia.
Alianci zachodni (Stany Zjednoczone, Wielka Brytania, Francja) z jednej strony chcieli uniknąć odtworzenia policji politycznej w Niemczech Zachodnich, a z drugiej strony zdawali sobie sprawę z potrzeby powstania niemieckiej służby specjalnej, która przeciwdziałałaby działalności wywiadów państw komunistycznych. W związku z tym w 1949 r. państwa zachodnie wyraziły zgodę na powołanie Federalnego Urzędu Ochrony Konstytucji, który miał za zadanie zbieranie i przetwarzanie informacji. BfV została powołana do życia 7 listopada 1950 r., na podstawie ustawy przyjętej 27 września 1950 r.
Cechą charakterystyczną niemieckich służb specjalnych, które powstały w tamtym okresie, było poważne ograniczenie ich kompetencji w porównaniu do możliwości, którymi cieszyły się odpowiedniki tych służb z okresu rządów nazistowskich. Pod względem kompetencyjnym BfV i pozostałe służby specjalne RFN mają znacznie więcej wspólnego ze służbami specjalnymi funkcjonującymi w Republice Weimarskiej niż ze służbami nazistowskimi. Takie podejście było spowodowane obawą, że szeroki zakres kompetencji służb wywiadowczych mógłby stanowić zagrożenie dla demokratycznych i liberalnych wartości, które stanowiły fundament ustroju nowo powstałej Niemieckiej Republiki Federalnej.
Pierwszym prezydentem BfV był dr Otto John, który w 1944 r. brał udział w zamachu na Hitlera. Znany z wrogiego stosunku wobec ideologii zarówno skrajnie lewicowej, jak i prawicowej. Po wojnie współpracował z Brytyjczykami, m.in. w sprawie rozpracowywania niemieckich jeńców wojennych.
W latach 70. miał miejsce wzrost aktywności Federalnego Urzędu Ochrony Konstytucji. Było to spowodowane po pierwsze, wzrostem w RFN liczby dyplomatów krajów układu warszawskiego, co zwiększało niebezpieczeństwo płynące od wywiadów krajów socjalistycznych i równocześnie wymagało aktywizacji zachodnioniemieckich służb kontrwywiadowczych; po drugie w owym okresie uświadamiano sobie ryzyko dla bezpieczeństwa i stabilności państwa, które stanowiły coraz bardziej zyskujące na znaczeniu grupy terrorystyczne i anarchistyczne.
Zjednoczeniu Niemiec, które nastąpiło w październiku 1990 r. (a właściwie wchłonięciu Niemieckiej Republiki Demokratycznej przez Republikę Federalną Niemiec), towarzyszyła likwidacja aparatu bezpieczeństwa NRD. Ten proces położył kres wieloletniej rywalizacji Federalnego Urzędu Ochrony Konstytucji z jego wschodnioniemieckim odpowiednikiem, a mianowicie Ministerstwem Bezpieczeństwa Państwowego NRD, powszechnie znanym jako Stasi, które w porównaniu do BfV posiadało znacznie szerszy zakres kompetencji, mając więcej cech wspólnych z radzieckim KGB czy służbami specjalnymi z okresu nazistowskiego.
Struktura.
Siedziba Federalnego Urzędu Ochrony Konstytucji znajduje się w Kolonii, a w stolicy państwa – Berlinie – mieści się oddział BfV. Na czele służby stoi prezydent (od 2018 r. Thomas Haldenwang) oraz dwóch wiceprezydentów (od 2019 r. Michael Niemeier i Sinan Selen). BfV składa się z departamentów wyspecjalizowanych, jednostek wsparcia operacyjnego i jednostek usługowych (czerwiec 2020):
W 2019 r. w strukturach BfV zatrudnione były 3864 osoby, a budżet wynosił około 467 milionów euro, przy czym służba finansowana jest z budżetu federalnego.
Zadania i uprawnienia.
Najważniejszym dokumentem, który ustanawia zadania oraz uprawnienia, a także reguluje status prawny Federalnego Urzędu Konstytucji, jest Ustawa o współpracy Federacji i krajów związkowych w sprawach ochrony konstytucji oraz o Federalnym Urzędzie Ochrony Konstytucji (Bundesverfassungsschutzgesetz – BVerfSchG). Zadania BfV określa § 3 ustawy, gdzie wymieniono:
Jedną z najbardziej charakterystycznych cech BfV, zawarta w § 2 ustawy, jest nieprzyznanie uprawnień policyjnych, co oznacza brak uprawnień dochodzeniowo-śledczych/uprawnień procesowych (tzn. brak możliwości przeprowadzania rewizji, dokonania aresztu, funkcjonariusze nie mogą nosić broni itp.). Służba ma charakter czysto informacyjny.
Podstawą do podejmowania przez BfV określonych kroków mogą być tylko faktyczne oraz prawdopodobnie realne działania sprzeczne z porządkiem prawnym. Jest to związane ze słowem "Bestrebungen", co ma na celu uniemożliwienie działań służby w sytuacjach, gdy obywatel wyraża własne (nawet niepopularne) poglądy. BfV nie może godzić w wolność słowa i powodować niechęci do wyrażania własnych wartości.
Faktyczne działania służby są także uwarunkowane przez warunki społeczne, gospodarcze oraz historyczne, które powodują, że działania BfV są wymierzone w konkretne zjawiska niebezpieczne dla państwa. Obecnie są to: ekstremizm lewicowy, ekstremizm prawicowy, ruchy narodowowyzwoleńcze skupione wokół cudzoziemców/imigrantów, ruch islamistyczny oraz towarzyszący mu terroryzm, działalność obcych wywiadów, ochrona osobowa/fizyczna i przeciwdziałanie sabotażowi, ochrona ekonomiczna i naukowa, cyberbezpieczeństwo.
Federalny Urząd Ochrony Konstytucji a Krajowe Urzędy Ochrony Konstytucji.
Federalna struktura współczesnych Niemiec ma bezpośrednie znaczenie dla funkcjonowania służb specjalnych tego państwa. Obok Federalnego Urzędu Ochrony Konstytucji (BfV), który posiada kompetencje ogólnokrajowe, istnieją także funkcjonujące na poziomie poszczególnych landów (krajów związkowych) Krajowe Urzędy Ochrony Konstytucji ("Landesbehörden für Verfassungsschutz – LfV"). Ustawodawstwo niemieckie przewiduje niezależność LfV względem BfV, co jest odzwierciedleniem szerokiej samodzielności landów w sferze bezpieczeństwa wewnętrznego. To znaczy, że Krajowe Urzędy nie są podległe Federalnemu Urzędowi Ochrony Konstytucji ani pod względem organizacyjnym, ani kompetencyjnym, choć na gruncie prawa niemieckiego zobligowane są do współpracy.
Są jednak przewidziane sytuacje, w których niezależność organizacyjna LfV jest ograniczana:
Kontrola.
Federalny Urząd Ochrony Konstytucji jest nadzorowany przez różne organy na różnych poziomach:
Wybrana działalność.
Federalny Urząd Ochrony Konstytucji na przestrzeni lat odnosiło sukcesy oraz porażki w zakresie swojej działalności. Poniżej znajduje się lista spraw, w które BfV było pośrednio lub bezpośrednio zaangażowany:
Przypadek Otto Johna.
Otto John był niemieckim doktorem prawa, który został pierwszym prezydentem Federalnego Urzędu Ochrony Konstytucji. W 1954 r. pozostawił dużą rysę na reputacji służby, kiedy w 1954 r. wyjechał do Berlina Wschodniego i zniknął. Pojawił się ponownie w 1955 r., ze stwierdzeniem, że został porwany. W rzeczywistości został zwerbowany przez Stasi. Szybko został aresztowany i skazany w 1956 r. przez Trybunał Federalny na karę 4 lat ciężkich robót. W 1958 r. zwolniony z kary, po czym wyjechał z kraju do Austrii.
Afera pocztowa.
W 1963 roku Werner Pätsch, który pracował jako urzędnik kontrwywiadu, był obserwatorem współpracy BfV z brytyjskimi i amerykańskimi służbami specjalnymi w celu szpiegowania obywateli niemieckich i cudzoziemców – z naruszeniem tajemnicy korespondencji i telekomunikacji (art. 10 ust. 1 Ustawy Zasadniczej). Pätsch po uprzednim zgłoszeniu zastrzeżeń swoim przełożonym, którzy nakazali mu milczenie, zasięgnął porady prawnej u swojego prawnika. Wyciek afery do przestrzeni publicznej doprowadził do wzmocnienia ochrony danych osobowych, w celu zapobiegania dalszych nielegalnych praktyk służb specjalnych.
Sprawa Petera Urbacha.
Peter Urbach w latach 1968–1971 był tajnym informatorem BfV, który przyczynił się do aresztowań członków Frakcji Czerwonej Armii (RAF). Z zawodu był monterem rurociągów, który po swojej ucieczce z NRD, jako proletariusz przeniknął do lewicowej organizacji RAF. Znany jest z przypadku dostarczenia broni, w tym tzw. koktajli Mołotowa, które zostały użyte podczas protestów studenckich w 1967-68 pod agencją prasową Axel Springer. Dostarczył RAF również dwanaście ładunków wybuchowych z zapalnikami czasowymi z okazji krótkiej wizyty prezydenta USA Richarda Nixona 27 lutego 1969 r. w Berlinie, które nie wybuchły. Urbach dostarczył również bombę do próby zamachu na ośrodek społeczności żydowskiej w Berlinie przez Tupamaros West Berlin 9 listopada 1969 roku. W 1970 r. przyczynił się do aresztowania jednego z twórców RAF-u, Andreasa Baadera. W 1971 r. brał udział podczas procesu karnego jako świadek w sprawie Irene Goergens oraz Mahlerowi i Ingrid Schubert, którzy brali udział w uwolnieniu Baadera 14 maja 1970 r. z aresztu (wydarzenie to uznaje się za powstanie RAF-u). Po procesie znikł. Za sprawą BfV zmienił tożsamość i wyjechał z kraju. Dopiero w 2012 r. niemiecki Der Spiegel podał informację o jego śmierci w 2011 r. w Kalifornii.
Proces Schmückera.
Proces Schmückera składał się w sumie z czterech postępowań karnych, w ramach których powinno zostać zbadane zabójstwo Ulricha Schmückera, terrorysty i tajnego agenta BfV. Był to najdłuższy proces karny w historii Niemiec który, rozpoczął się w 1976 r. i zakończył po 591 dniach oraz kolejnych trzech procesach w 1991 r. Zakończeniem postępowania karnego. Proces ten uważany jest za skandal sądowy, gdyż proces ten – jak oficjalnie ustalono – był na wiele sposobów manipulowany i utrudniany przez Urząd Ochrony Konstytucji. Między innymi narzędzie zbrodni, pistolet Lugera, trafiło w ręce Urzędu Ochrony Konstytucji dzień po zabójstwie, gdzie było następnie przez 15 lat ukryte w sejfie i celowo było to ukrywane przed organami ścigania. W pierwszych procesach kilka niewinnych osób zostało skazanych na dożywocie, przede wszystkim na podstawie fałszywych zeznań samego podejrzanego. W toku postępowania jego wiarygodność została poważnie nadszarpnięta, a obrońcy podnieśli uzasadnione podejrzenie, że świadek może sam działać na rzecz BfV, która jednak pozostała nierozwiązana. Ponadto okazało się, że Urząd Ochrony Konstytucji przez lata nielegalnie szpiegował jednego z zaangażowanych obrońców. Morderstwa Schmückera nie udało się ostatecznie rozstrzygnąć prawnie. Czasami przyjmuje się, że ochrona ta trwa do chwili obecnej, aby zapobiec późniejszemu wyjaśnieniu sprawy. W ocenie sądu w czwartej i ostatniej rozprawie z 1991 r. Urząd Ochrony Konstytucji był w znacznym stopniu współwinny śmierci Ulricha Schmückera, ale po wszystkich udokumentowanych manipulacjach wyjaśnienia sądowe nie są już możliwe.
Sprawa Hansjoachima Tiedge.
Hansjoachim Tiedge był oficerem wywiadu Federalnego Urzędu Ochrony Konstytucji (BfV) w Kolonii, który zajmował jedno z czołowych stanowisk. Kierowany poważnymi problemami psychologicznymi spowodowanymi nadużywaniem alkoholu, wysokimi długami i śmiercią jego żony, uciekł 19 sierpnia 1985 r. pociągiem międzystrefowym do NRD. W trakcie przesłuchań Tiedgego w NRD, ujawnił całą swoją wiedzę na temat swojego byłego pracodawcy. Były szef Tiedgego, Heribert Hellenbroich, właśnie mianowany prezesem BND, złożył rezygnację i przeszedł na wcześniejszą emeryturę. Hellenbroich zdawał sobie sprawę z problemów alkoholowych i długów Tiedgego, ale pozostawił go na stanowisku. W związku z ucieczką Tiedge w tym samym miesiącu ujawniono kilka innych spraw szpiegowskich („sprawa sekretarska”) oraz aresztowano niektórych agentów BfV na terenie NRD.
Tiedge spędził pierwsze dwa i pół roku w NRD w Prenden. W 1988 Tiedge, który w międzyczasie nazywał się Helmut Fischer i mieszkał w luksusowym domu w Karolinenhof (Berlin Wschodni), uzyskał doktorat na Uniwersytet Humboldtów. Po upadku muru i pokojowej rewolucji w NRD w 1989 r., początkowo mieszkał spokojnie w swoim domu, gdzie jednak wytropił go dziennikarz ARD Werner Sonne. Ostatecznie Tiedge został przewieziony do Związku Radzieckiego przez KGB 23 sierpnia 1990 r. W 2011 r. zmarł w Moskwie.
Sprawa Klausa Kurona.
Klaus Kuron był urzędnikiem Federalnego Urzędu Ochrony Konstytucji (BfV),a w latach 1981–1990 z powodów finansowych zdecydował się na współprace ze Stasi. Swoją pracę w BfV rozpoczął w 1962 r. Odpowiadał za obserwację działań Stasi wobec partii politycznych, najwyższych władz federalnych i związków zawodowych. Był również odpowiedzialny za zarządzanie podwójnymi agentami, którzy za wiedzą BfV kontynuowali pracę w NRD. W 1981 roku próbował nawiązać kontakt ze Stasi. Finalnie udało mu się to w 1982 r. Współpracę zawiązał z pobudek czysto finansowych, na przełomie 1981-1990 zarobił 700 tys. DM. Dzięki jego informacją Stasi pochwyciło wielu podwójnych agentów działających na terenie NRD. Po latach, prokurator oskarżający Klausa Kurona oceniając szkody przez niego wyrządzone powiedział, że „"Kuron sparaliżował znaczną część BfV przez okres ośmiu la"t”. W 1990 roku obawiając się aresztowania nawiązał kontakt z KGB w celu transportu do ZSRR. W ostatniej chwili się rozmyślił i dobrowolnie ujawnił się organom kontrwywiadu RFN. Zdesperowany zaoferował BfV swoją osobę w roli podwójnego agenta. Oferty jednak nie przyjęto i został aresztowany. W 1992 roku Wyższy Sąd Okręgowy w Düsseldorfie skazał go na dwanaście lat więzienia za poważną zdradę oraz karę finansową w wysokości 690 tys. DM. Był to najwyżej zasądzony wyrok jaki kiedykolwiek w RFN wydano w niemiecko-niemieckim procesie o szpiegostwo. W 1998 r. wyszedł warunkowo na wolność.
"Nationalsozialistischer Untergrund".
W latach 1998–2011 w Niemczech działała skrajnie prawicowa organizacja Nationalsozialistischer Untergrund (z niem. Narodowosocjalistyczne Podziemie). Członkowie tej organizacji w ciągu kilku lat popełnili szereg przestępstw, morderstw oraz innych aktów terroru i przemocy. Działania Podziemia były wymierzone przede wszystkim w imigrantów z Turcji. Z kolei w 2007 członkowie tej organizacji zastrzelili niemiecką policjantkę. Jak się później okazało, informatorzy BfV przez lata działali w szeregach Podziemia, a mimo to niemiecki kontrwywiad nie potrafił zneutralizować tej organizacji. Fakt ten doprowadził w 2012 r. do dymisji ówczesnego prezydenta BfV Heinza Fromma.
Sprawa Rolfa Gössnera.
Rolf Gössner, niemiecki prawnik, został oskarżony o kontakty z lewicowymi organizacjami ekstremistycznymi. Z tego powodu był stale monitorowany przez 38 lat przez Federalny Urząd Ochrony Konstytucji. W 2006 r. w pozwie przeciwko BfV zażądał ustalenia bezprawności stałego nadzoru nad jego osobą. Pozew miał na celu zobowiązanie krajowych służb specjalnych do zablokowania wszystkich zebranych na jego temat danych i usunięcia ich po przejrzeniu. Krótko przed pierwszą rozprawą w sprawie o stwierdzenie niezgodności z prawem przed Sądem Administracyjnym w Kolonii, Federalny Urząd Ochrony Konstytucji ogłosił w listopadzie 2008 r., że obserwacja została wstrzymana. W dniu 3 lutego 2011 r. Sąd Administracyjny w Kolonii orzekł, że trwające obserwacje były przez cały czas niezgodne z prawem. Wyrok ten został potwierdzony w marcu 2018 roku przez Wyższy Sąd Administracyjny Nadrenii Północnej-Westfalii w Münster, zgodnie z którym ten wieloletni monitoring był niezgodny z prawem. Ze względu na swoje fundamentalne znaczenie sąd uwzględnił jednak odwołanie do Federalnego Sądu Administracyjnego, które zostało wniesione przez Rząd federalny Niemiec i Federalny Urząd Ochrony Konstytucji. Finalnie odwołanie zostało odrzucone.

</doc>
<doc id="74580" url="https://pl.wikipedia.org/wiki?curid=74580" title="Jezioro Zegrzyńskie">
Jezioro Zegrzyńskie

Jezioro Zegrzyńskie (pot. "Zalew Zegrzyński", "Zbiornik Dębe") – zbiornik retencyjny na Narwi, utworzony w 1963, położony w Kotlinie Warszawskiej, w powiecie legionowskim.
Zbiornik wybudowano jako najniżej położony element kaskady zbiorników na Bugu, które miały umożliwić żeglugę. Ostatecznie z budowy pozostałych zbiorników zrezygnowano, a jezioro wykorzystywane jest przede wszystkim do celów rekreacyjnych oraz jako rezerwuar wody pitnej dla aglomeracji warszawskiej. Jego zapora odgrywa również niedużą rolę energetyczną.
Charakterystyka.
Powierzchnia zbiornika wynosi 30,3 km², długość 41 km (na Narwi), szerokość do ok. 3,5 km, pojemność 94,3 mln m³. Zwierciadło wody znajduje się 79 m n.p.m.. Maksymalne spiętrzenie wynosi 7 metrów. Wpływ spiętrzenia kończy się ok. 27 km za Serockiem.
Zbiornik powstał po przegrodzeniu koryta Narwi zaporą w Dębem (proj. Władysław Nawarski). Na zaporze została zbudowana elektrownia wodna o mocy 20 MW. Podczas budowy utworzono ok. 60 km wałów ochronnych, co zmniejszyło możliwość powstawania powodzi w dolnym biegu Narwi i Bugu. Powstanie zbiornika przyczyniło się do nawodnienia ok. 80 km² łąk i gorszych gruntów oraz uregulowania gospodarki wodnej na terenie ok. 130 km². Zbiornik połączony jest z Bugiem, Narwią oraz Wisłą (poprzez Kanał Żerański).
Zbiornik otoczony jest lasami sosnowymi, które występują między Dębem a Wieliszewem, Białobrzegami i Rynią, a także w okolicach Jadwisina i Jachranki. Swoje siedliska mają tu ptaki takie jak m.in. rybitwy, mewy, łabędzie, perkozy i kaczki.
Przez Jezioro Zegrzyńskie przebiega most drogowy o długości 332 m i szerokości 13,5 m, oddany do użytku w 2003 roku. Jest on częścią drogi krajowej nr 61. Starszy most zbudowany w latach powojennych jeszcze przed spiętrzeniem zbiornika został rozebrany w 2003 roku gdyż był za wąski, a niska skrajnia pod mostem blokowała żeglugę wzdłuż jeziora. Równolegle do obecnego mostu z lustra jeziora wystają relikty mostu zbudowanego przed powstaniem zbiornika.
Nazwa.
Nazwę "Jezioro Zegrzyńskie" wprowadzono urzędowo w 1963 roku. Pochodzi ona od leżącej na północ od jeziora wsi Zegrze. 
W 2007 roku nazwa ta została także potwierdzona przez Komisję Nazw Miejscowości i Obiektów Fizjograficznych. Jednak poza nazwą urzędową często stosowana jest także nazwa "Zalew Zegrzyński" (m.in. w Bazie Danych Ogólnogeograficznych prowadzonej przez Główny Urząd Geodezji i Kartografii), a czasami także (przez hydrotechników) "Zbiornik Dębe". 
Gmina Nieporęt złożyła wniosek o zmianę oficjalnej nazwy zbiornika z "Jezioro Zegrzyńskie" na "Zalew Zegrzyński". Wniosek ten był omawiany na posiedzeniu Komisji Nazw Miejscowości i Obiektów Fizjograficznych w czerwcu 2010 r. i zaopiniowany negatywnie. Komisja zdecydowała, że urzędową nazwą pozostanie "Jezioro Zegrzyńskie".
Turystyka.
Pierwsze obiekty rekreacyjne nad Jeziorem Zegrzyńskim oddano do użytku w czerwcu 1963. 
Jezioro jest miejscem rekreacji mieszkańców Warszawy i okolic. Swoją świetność przeżywało w latach 70. XX wieku, gdy wokół powstało wiele ośrodków wypoczynkowych takich jak m.in. „Kolejarz“ i „Energetyk“. Na początku XXI wieku zaniedbane ośrodki wykupywano i przebudowywano według wówczas panujących standardów i w konsekwencji jezioro stało się ponownie atrakcyjne. Ośrodki wypoczynkowe i sportów wodnych zlokalizowane są głównie w takich miejscowościach jak:
Czystość wody zbiornika poprawiono dzięki wybudowaniu kilku oczyszczalni nad Narwią, Bugiem i ich dopływami.
Wokół Jeziora Zegrzyńskiego wytyczono dwanaście szlaków rowerowych. Ich łączna długość wynosi 351,1 km.
Wędkarstwo.
W wodach Jeziora Zegrzyńskiego występują takie ryby jak m.in.: leszcze, liny, karpie, okonie, sandacze, szczupaki, sumy (wędkarski rekord 74,5 kg), wzdręgi, bolenie, jazgarze, miętusy, węgorze, karasie (srebrzysty, złoty), jazie, klenie oraz tołpygi. Sapa występuje tylko w Jeziorze Zegrzyńskim (znaleziona w 1989 r.), w dolnym odcinku Bugu (1997 r.) i Zbiorniku Włocławskim. Ryba ta przypłynęła do Polski w połowie lat 80. z dopływów Morza Czarnego.
W klasyfikacji łowisk Polskiego Związku Wędkarskiego wody zbiornika znajdują się w granicach akwenu "Narew 7".
Od 1 listopada do 31 marca każdego roku obowiązuje całkowity zakaz wędkowania w Jeziorze Zegrzyńskim na obszarze wodnym opisanym granicami: linią prostą od tablicy 32 km w Zegrzu Północnym w poprzek czaszy zbiornika do zabudowań mieszkalnych w Nieporęcie, ul. Zegrzyńska 30 na lewym brzegu, dalej linią brzegową do mostu drogowego w Zegrzu, a następnie wzdłuż prawej linii brzegowej do tablicy 32 km (na obszarze od mostu do linii 32 km Narwi).
Całoroczny zakaz wędkowania poniżej zapory w Dębem, obejmującym odcinek Narwi od zapory do betonowego kolektora na kilometrze 19 + 600 biegu rzeki (miejscowość Poddębie) z granicą przebiegająca prostopadle do nurtu rzeki.
Żeglarstwo.
Na wodach zbiornika uprawiane jest żeglarstwo, a kilkanaście razy w roku organizowane są imprezy regatowe. Zimą na jeziorze pojawiają się bojery, iceflyery i iceboardy.
Jezioro charakteryzuje się zafalowaniem powstającym przy wietrze o sile 3–4 stopni w skali Beauforta w postaci krótkiej, stromej fali o wysokości do ok. 0,7 m. Wieje tu zmienny wiatr z gwałtownymi, silnymi szkwałami.
Swoją działalność prowadzi tu Warszawskie Towarzystwo Regatowe, zajmujące się organizacją regat jachtów kabinowych i narodowej klasy Omega. W Zegrzynku odbywają się Regaty Samotnych, Regaty Nocne (uczestniczyli w nich przed laty Krzysztof Baranowski oraz Teresa Remiszewska) oraz Regaty o Błękitną Wstęgę Zalewu. W 1998 r. Yacht Klub Polski Warszawa był organizatorem Mistrzostw Polski w klasie Omega. Natomiast Kluczyński Sails zorganizował otwarte Mistrzostwa Warszawy Jachtów Kabinowych.
Oprócz żeglarstwa uprawiany jest również kitesurfing, windsurfing, kajakarstwo, wioślarstwo i sporty motorowodne.

</doc>
<doc id="74582" url="https://pl.wikipedia.org/wiki?curid=74582" title="Dien Bien Fu">
Dien Bien Fu



</doc>
<doc id="74583" url="https://pl.wikipedia.org/wiki?curid=74583" title="Aleksander Czcheidze">
Aleksander Czcheidze

Aleksander Czcheidze (; ; ur. w Kutnikach, gubernia kutaiska, zm. 1941 w Moskwie) – oficer kontraktowy Wojska Polskiego, generał brygady, z pochodzenia Gruzin. 
Pochodzenie i rodzina.
Urodził się 5 lipca 1873 roku we wsi Kutniki. Ojciec generała Dawid, pochodził ze starej szlacheckiej rodziny, dosłużył się stopnia pułkownika w guberni kutaiskiej, był spokrewniony ze znanym działaczem mienszewickim Nikolozem Czcheidze.
Służba w armii rosyjskiej.
Po ukończeniu Tyfliskiego Korpusu Kadetów, Czcheidze wstąpił 1 września 1892 roku do 3 Wojskowej Aleksandryjskiej Szkoły w Petersburgu. Po jej ukończeniu 7 sierpnia 1893 został mianowany ppor. i rozpoczął służbę w 16 Grenadierskim Mingrelskim Pułku Jego Imperatorskiej Wysokości Wielkiego Księcia Dymitra Konstantynowicza, gdzie od 13 kwietnia 1894 roku służył jako dowódca pułkowego pododdziału myśliwskiego, a od 5 marca 1897 roku był zarządzającym bronią w pułku (zbrojmistrz?). W latach 1914-1917 służył – podobnie jak późniejszy gen. Aleksander Zachariadze – w 15 Grenadierskim Tyfliskim Pułku Jego Imperatorskiej Wysokości Wielkiego Księcia Konstantina Konstantowicza. Stopień pułkownika posiadał ze starszeństwem od 6 grudnia 1915 roku. Czcheidze był wyśmienitym strzelcem, wielokrotnie wyróżnianym za doskonałe wyniki podczas licznych konkursów strzeleckich. Za zajęcie pierwszego miejsca w dywizyjnych zawodach strzeleckich, 9 listopada 1896 roku został odznaczony srebrnym medalem upamiętniającym intronizację Imperatora Aleksandra III.
Służba w armii Zakaukaskiej Republiki Demokratycznej i armii gruzińskiej.
Po przewrocie bolszewickim w listopadzie 1917 roku, wstąpił na służbę do armii nowo powstałej Zakaukaskiej Republiki Demokratycznej. Z chwilą proklamowania Gruzińskiej Republiki Demokratycznej w maju 1918 roku – powstałej w wyniku rozpadu Zakaukaskiej Republiki Demokratycznej - rozpoczął pełnić obowiązki zastępcy komendanta Tyfliskiej Szkoły Junkrów (odpowiednik polskiej podchorążówki). Wówczas został mianowany do stopnia generała brygady. Po wkroczeniu w lutym 1921 roku sowieckiej 11 Armii, podczas krótkotrwałej obrony republiki, walczył na czele junkrów – już jako komendant szkoły – przeciwko oddziałom miejscowych bolszewików i Armii Czerwonej. Po upadku Gruzji wyemigrował do Turcji, do Konstantynopola. Stamtąd jesienią 1922 roku przybył do Polski. 
Służba w Wojsku Polskim.
Od listopada 1922 do lutego 1923 roku uczestniczył jako hospitant w III turnusie kursu dla dowódców pułku w Doświadczalnym Centrum Wyszkolenia Armii w Rembertowie. Jako opiekun grupy Gruzinów spędził rok w Szkole Podchorążych Piechoty w Warszawie. Od 22 września 1923 roku uczęszczał jako hospitant na kurs w Głównej Szkole Jazdy w Grudziądzu. W latach 1924-26 odbywał staż w Oficerskiej Szkole Kawalerii i 16 Dywizji Piechoty w Grudziądzu. Od 11 kwietnia 1927 do 31 maja 1931 dowódca piechoty dywizyjnej w 14 Dywizji Piechoty w Poznaniu. W tym czasie mieszkał na ulicy Matejki. Czcheidze od 31 maja do 31 sierpnia 1931 pozostawał w dyspozycji dowódcy Dowództwa Okręgu Korpusu VII, następnie został zwolniony z Wojska Polskiego, w wyniku nieodnowienia kontraktu. 
Dalsze losy i rodzina.
Po przejściu w stan spoczynku zamieszkał we Lwowie, gdzie po wkroczeniu Rosjan we wrześniu 1939 roku został aresztowany przez NKWD jako „wróg ludu” i osadzony we lwowskim więzieniu nr 1 przy ulicy Sapiehy. W czerwcu 1940 roku przewieziono go do wewnętrznego więzienia NKWD w Kijowie, gdzie przedstawiono mu akt oskarżenia. Przestępstwa jakie mu zarzucano - służba w armii mienszewickiej Gruzji i walka przeciwko Armii Czerwonej, służba w armii polskiej oraz aktywny udział w Komitecie Gruzińskim działającym w Warszawie - były ścigane z paragrafów 54-13 Kodeksu Karnego Ukraińskiej SRR. Ostatni ślad dotyczący gen. Czcheidze to pokwitowanie dowódcy konwoju z ukraińskiego NKWD Griniewicza z 16 grudnia 1940 roku „Więźnia Czcheidzego A.D. przyjąłem. Pod specjalnym konwojem zostanie on przetransportowany do Moskwy”. Należy sądzić, iż w pierwszych miesiącach 1941 roku wyrokiem tzw. „trójki” – kolegium Specjalnego przy NKWD ZSRR – w Moskwie został skazany i rozstrzelany.
Gen. Czcheidze był żonaty z Zofią, córką płk. Iwana Kwinitadze, jego szwagier gen. Arkadiusz Kwinitadze był głównodowodzącym armii gruzińskiej. Syn Jerzy Dawid urodzony 2 stycznia 1902 roku, por. kontraktowy WP, służył w 7 Pułku Strzelców Konnych. Zmarł na serce, w wyniku komplikacji po przebytej grypie, 8 września 1927 roku. Został pochowany w Poznaniu na cmentarzu wojskowym, grób nr 1069.

</doc>
<doc id="74585" url="https://pl.wikipedia.org/wiki?curid=74585" title="Masakra w Mỹ Lai">
Masakra w Mỹ Lai

 
Masakra w Mỹ Lai – zbrodnia wojenna dokonana 16 marca 1968 przez amerykańskie wojska lądowe, które zamordowały w wiosce Mỹ Lai w południowym Wietnamie kilkuset nieuzbrojonych cywilów. Ujawniona półtora roku później masakra wywołała oburzenie na całym świecie i przyczyniła się do spadku poparcia publicznego dla wojny wietnamskiej w USA.
Tło.
W czasie wojny wietnamskiej południowowietnamska prowincja Quảng Ngãi była podejrzewana o sprzyjanie partyzantce z Narodowego Frontu Wyzwolenia Wietnamu, znanego jako Wietkong. Nieformalnie określana przez wojskowych amerykańskich mianem , prowincja była często bombardowana i ostrzeliwana. Do 1968 niemal wszystkie domy w prowincji zostały zniszczone lub uszkodzone. Dowództwo zachęcało żołnierzy do podwyższania strat ludzkich przeciwnika, aby stwarzać wrażenie sukcesu wojskowego. Stosowano sprzyjającą eskalacji konfliktu zasadę: „wszystko co nie jest martwe lub białe, jest Wietkongiem”. 
Wysokie straty wśród cywilów wywoływały rosnącą niechęć do Amerykanów – partyzanci byli niejednokrotnie goszczeni przez ludność cywilną. Żołnierze amerykańscy, nie mogąc się uporać z nieuchwytnym przeciwnikiem, obawiając się wszędzie zasadzek i mając świadomość malejących szans na wygranie wojny, byli bardziej skłonni do stosowania przemocy wobec wietnamskiej ludności cywilnej.
Masakra.
Kompania „C” 1. batalionu 20. Pułku Piechoty z 11. Brygady Piechoty (23 Dywizja Piechoty) przybyła na ten teren w grudniu 1967 roku. Straciwszy kilka dni wcześniej w pułapce lubianego w oddziale sierżanta, żołnierze byli nastawieni wrogo do Wietnamczyków – poinformowano ich także, jakoby w przysiółku Mỹ Lai, jednym z dziewięciu wokół wsi Sơn Mỹ, ukrywał się batalion Wietkongu.
W wiosce nie znaleziono żadnych partyzantów, ale rankiem 16 marca 1968 żołnierze byli psychicznie nastawieni na zdecydowany atak. Pod rozkazami porucznika Williama Calleya żołnierze zabili kilkuset cywilów, głównie starszych ludzi i kobiety z dziećmi. Dokładna liczba zabitych różni się w zależności od źródła, ale najczęściej padają liczby 347 i 504. Żołnierze amerykańscy dopuszczali się w wiosce tortur i gwałtów.
Masakrę przerwał 25-letni wówczas chorąży Hugh Thompson, który pilotował zwiadowczy śmigłowiec OH-23. Gdy zorientował się, że oddziały amerykańskie popełniają zbrodnię wojenną, strzelając do bezbronnych cywilów, postanowił interweniować wraz z pozostałymi dwoma członkami załogi (Lawrence Colburn i Glenn Andreotta) i wylądował w wiosce. Pod groźbą otwarcia ognia z karabinów maszynowych zażądał od amerykańskich oficerów dowodzących na miejscu, wyższych od niego stopniem, powstrzymania masakry. Załodze helikoptera, która wezwała następnie dwa inne śmigłowce, przypisuje się także uratowanie jedenastu rannych osób, ewakuowanych z wioski. 
Tuszowanie.
Początkowo śledztwo w sprawie masakry zostało podjęte przez płk. Orana Hendersona z 11. Brygady. Sześć miesięcy później żołnierz z 11. Dywizji Lekkiej Piechoty, Tom Glen, napisał list oskarżający tę jednostkę (i inne oddziały wojskowe) o zamierzoną brutalność wobec wietnamskiej ludności cywilnej. Szczegóły listu były tak przerażające, że jego treść zyskała rozgłos i pojawiły się kolejne skargi ze strony innych wojskowych. Młody major armii amerykańskiej Colin Powell otrzymał wówczas zadanie szczegółowego zbadania tej sprawy, jednak jego relacja została potem określona mianem wybielania zdarzenia, którego szczegóły pozostawały w dalszym ciągu ukryte przed opinią publiczną.
Niezależny dziennikarz śledczy Seymour Hersh opublikował 12 i 20 listopada 1969 fotografie zabitych w Mỹ Lai chłopów. Rzeź umknęłaby uwadze szerszej publiczności, gdyby nie relacja jeszcze innego żołnierza, który niezależnie od Glena przesłał list do kongresmena ze swojego okręgu. Jak przyznał doradca do spraw bezpieczeństwa, Henry Kissinger, zdjęcia przedstawiające oczywistą zbrodnię wojenną były zbyt szokujące, aby można było sprawę zatuszować.
Odpowiedzialność sprawców.
Osobą, która rozmawiała z żołnierzami kompanii Charlie, a potem wystosowała apele do Kongresu, Białego Domu i Pentagonu, był Ron Ridenhour, który wezwał do oskarżenia porucznika Calleya o morderstwo, co stało się we wrześniu 1969. Amerykańska opinia publiczna dowiedziała się o masakrze w listopadzie, a 17 marca 1970 oskarżono 14 oficerów armii amerykańskiej o zatajanie informacji związanych z tymi wydarzeniami.
Porucznik William Calley został w 1971 skazany na karę dożywotniego więzienia za masowe morderstwo, jednak już dwa dni później prezydent Richard Nixon rozkazał wypuścić go z więzienia. Calley otrzymał 3,5 roku aresztu domowego w swojej kwaterze w Fort Benning (Georgia), a potem został zwolniony decyzją sądu federalnego. Calley utrzymywał zawsze, że wypełniał rozkazy kpt. Ernesta Mediny, który jednak zaprzeczył wydaniu takiego rozkazu. Nie było już żadnych innych aktów oskarżenia.
Dziennikarz Seymour Hersh opublikował całą historię po rozmowach z Ronem Ridenhourem.
Hugh Thompson, Lawrence Colburn i pośmiertnie Glenn Andreotta za przerwanie masakry otrzymali 6 marca 1998 najwyższe wojskowe odznaczenie za odwagę wykazaną w sytuacji braku bezpośredniego kontaktu z wrogiem – Medal Żołnierza. Ceremonia miała miejsce pod pomnikiem Vietnam Veterans Memorial. 

</doc>
<doc id="74587" url="https://pl.wikipedia.org/wiki?curid=74587" title="Komputerowa gra platformowa">
Komputerowa gra platformowa

Komputerowa gra platformowa (potocznie: platformówka) – gra zręcznościowa polegająca głównie na poruszaniu bohatera po wielu mniej lub bardziej urozmaiconych poziomach, często po wielopoziomowych platformach (stąd nazwa gatunku), unikaniu pułapek i likwidacji bądź unikaniu przeciwników, a także zbieraniu różnych nagród i dodatków – takich jak pieniążków, kamieni szlachetnych, dodatkowych żyć czy "power-upów".

</doc>
<doc id="74589" url="https://pl.wikipedia.org/wiki?curid=74589" title="Pluggable Authentication Modules">
Pluggable Authentication Modules

PAM (ang. Pluggable Authentication Modules) dosłownie Dołączalne Moduły Uwierzytelniania to modułowy mechanizm uwierzytelniania. Jest wykorzystywany przez aplikacje, usługi sieciowe (ang. "services") i użytkowników (ang. "users").
PAM pozwala na integrację wielu niskopoziomowych technik kryptograficznych w jednym API wysokiego poziomu. Autor usługi sieciowej nie musi zaprzątać sobie głowy implementacją obsługi kluczy. Co więcej - jego aplikacja może być potem łatwo dostosowana do nowego rodzaju uwierzytelniania. Moduły kryptograficzne mogą być tworzone przez niezależnych programistów. Korporacje mogą opracowywać własne ich wersje opierające się na firmowym sprzęcie bez publikacji swoich kodów źródłowych.
Administrator definiuje w tekstowych plikach konfiguracyjnych tzw. polityki (ang. "policies"), określające wymogi niezbędne dla udostępnienia (lub nie) poszczególnych usług i aplikacji.
PAM został opracowany przez Sun Microsystems w 1995 r., a w 1997 r. The Open Group opublikowała wstępną specyfikację, która ustandardyzowała PAM API i dodała rozszerzenie dla pojedynczego logowania. Dziś jego implementacje znajdują się w Solarisie, Linuksie oraz FreeBSD i NetBSD (od wersji 3.0).

</doc>
<doc id="74591" url="https://pl.wikipedia.org/wiki?curid=74591" title="Druzjan">
Druzjan

Druzjan – imię męskie, urobione od nazwiska rzymskiej rodziny - "Drusus"; oznacza "należący do Druzusa". W średniowieczu poświadczona jako Drużyjan. Jego żeńskim wariantem jest Druzjanna.
Druzjan imieniny obchodzi 24 grudnia.

</doc>
<doc id="74593" url="https://pl.wikipedia.org/wiki?curid=74593" title="Nuncjusz apostolski">
Nuncjusz apostolski

Nuncjusz apostolski (wł." nunzio apostolico") – legat papieski pełniący równocześnie stałą misję dyplomatyczną. Stały szef misji dyplomatycznej Stolicy Apostolskiej pierwszej klasy, a jednocześnie przedstawiciel dyplomatyczny papieża jako głowy Kościoła Rzymskokatolickiego w państwie, z którym Stolica Apostolska utrzymuje stosunki dyplomatyczne. Ranga nuncjusza odpowiada randze ambasadora, a w niektórych krajach, m.in. w Polsce, nuncjusz jest zwyczajowo dziekanem korpusu dyplomatycznego.
Status prawny.
Zgodnie z prawem kanonicznym nuncjusz i jego siedziba (nuncjatura apostolska) wyjęci są spod władzy biskupów swojego poselstwa. Ponadto wolno nuncjuszowi sprawować funkcje liturgiczne we wszystkich kościołach poselstwa. Do zadań kanonicznych nuncjusza należy między innymi przedstawianie papieżowi kandydatów na biskupów oraz gromadzenie informacji na ich temat. W chwili wakansu Stolicy Apostolskiej przeciwnie do innych jej urzędów poselstwo nuncjusza nie wygasa.
Zwyczajowo nuncjusz apostolski jest arcybiskupem tytularnym (wyjątkowo w 2016 papież Franciszek podniósł nuncjusza apostolskiego w Syrii, abp. Mario Zenari, do rangi kardynała). Najczęściej nowym nuncjuszom sakry udziela sekretarz stanu Stolicy Apostolskiej, rzadziej czyni to osobiście papież lub inny bardzo wysoki dostojnik watykański.
Historia.
Funkcja nuncjusza pojawia się dość późno w Kościele, bo dopiero w XVI wieku. W wiekach wcześniejszych papież do kontaktu z dworami Europy wysyłał legatów. Pierwsza nuncjatura ze stałym legatem została ustanowiona w Wenecji w 1500 roku. Po Soborze trydenckim, aby przyspieszyć wprowadzanie reform i dać opór reformacji papież Grzegorz XII ustanowił wiele nuncjatur w tym (najważniejszą w owym czasie) dla Niemiec w Kolonii (1584).
W latach 1964–1994 Stolica Apostolska obok tytułu "nuncjusz" używała także tytułu "pronuncjusz". Pronuncjusze także byli szefami misji dyplomatycznych Stolicy Apostolskiej w pierwszej (najwyższej) klasie, natomiast wysyłano ich do krajów, które nie uznawały automatycznego pierwszeństwa przedstawiciela Stolicy Apostolskiej, a więc pronuncjusz nie stawał się z urzędu dziekanem korpusu dyplomatycznego. Mógł nim zostać, ale na ogólnych zasadach pierwszeństwa obowiązujących w korpusie (pierwszeństwo klas oraz staż w kraju przyjmującym). Obecnie Stolica Apostolska nie używa już tytułów "pronuncjusz" i wysyła nuncjuszów apostolskich zarówno do krajów, które uznają automatyczne pierwszeństwo przedstawiciela papieża, jak i do krajów, które tego przywileju nie akceptują.

</doc>
<doc id="74594" url="https://pl.wikipedia.org/wiki?curid=74594" title="Letnie Igrzyska Olimpijskie 1916">
Letnie Igrzyska Olimpijskie 1916

VI Letnie Igrzyska Olimpijskie (oficjalnie Igrzyska VI Olimpiady) – miały się odbyć w 1916 w Berlinie (Cesarstwo Niemieckie), jednak zostały odwołane z powodu I wojny światowej (1914-1918).
Prace nad stadionem Deutsches Stadion w Berlinie rozpoczęły się w roku 1912. Zaplanowano miejsce dla ponad 18 tysięcy widzów. 8 czerwca 1913 stadion został otwarty. Na otwarciu było 60 tysięcy osób, wypuszczono 10 tysięcy gołębi.
W chwili wybuchu I wojny światowej w 1914 nikt się nie spodziewał, że wojna będzie trwała kilka lat. Jednak po pewnym czasie igrzyska zostały odwołane.

</doc>
<doc id="74596" url="https://pl.wikipedia.org/wiki?curid=74596" title="Eligia">
Eligia

Eligia – żeńska wersja imienia Eligiusz, pochodzenia łacińskiego. Wywodzi się od słowa oznaczającego "wybrany". 
Eligia imieniny obchodzi 15 stycznia i 1 grudnia.
Znane osoby noszące imię Eligia:

</doc>
<doc id="74597" url="https://pl.wikipedia.org/wiki?curid=74597" title="Letnie Igrzyska Olimpijskie 1940">
Letnie Igrzyska Olimpijskie 1940

XII Letnie Igrzyska Olimpijskie (oficjalnie Igrzyska XII Olimpiady) zostały odwołane na skutek wybuchu II wojny światowej.
Początkowo miały się one odbyć w Tokio (Imperium japońskie). Po wybuchu wojny chińsko-japońskiej, Chiny złożyły w MKOlu sprzeciw wobec goszczenia igrzysk przez Japonię, jednakże 16 marca 1938 MKOl potwierdził status Tokio jako gospodarza. 13 lipca 1938 Japonia, na wniosek ministerstw zdrowia, skarbu i handlu oraz spraw wewnętrznych zrezygnowała z organizacji igrzysk. Jako przyczyna rezygnacji Japonii z organizacji igrzysk wymieniana jest wojna z Chinami, jednakże według Josepha R. Svintha to wdanie się w konflikt ze Związkiem Radzieckim spowodowało, że „japoński rząd spanikował” i postanowił wycofać się z organizacji igrzysk. Później organizacja igrzysk została przekazana Helsinkom (Finlandia). Na początku stycznia 1939 komitet organizacyjny olimpiady w Helsinkach ogłosił, że dotychczas zamiar uczestnictwa w igrzyskach zgłosiło 20 państw (była wśród nich III Rzesza).
Ostatecznie Igrzyska zostały odwołane z powodu rozpoczęcia II wojny światowej.
W obozie w Norymberdze-Langwasser jeńcy zorganizowali igrzyska olimpijskie, o których w 1980 powstał film fabularny „Olimpiada ’40”.
Polacy na olimpiadę helsińską.
W ramach polskich przygotowań do Olimpiady helsińskiej, w 1939 r., do wybuchu II wojny światowej, odbyła się seria ślubowań zawodników nominowanych do kadry narodowej. Między innymi w maju – w budynku łódzkiej YMCA – ślubowanie złożyli na ręce dyrektora łódzkiej YMCA Alojzego Trypki oraz prezesa oddz. łódzkiego Polskiego Związku Piłki Ręcznej – Albina Grabowskiego: Władysław Król, Józef Pisarski, Bolesław Banaś i Roman Kantor.

</doc>
<doc id="74598" url="https://pl.wikipedia.org/wiki?curid=74598" title="Letnie Igrzyska Olimpijskie 1944">
Letnie Igrzyska Olimpijskie 1944

XIII Letnie Igrzyska Olimpijskie (oficjalnie Igrzyska XIII Olimpiady), które miały być rozgrywane w Londynie (Wielka Brytania), zostały odwołane z powodu toczącej się II wojny światowej.
W Oflagu II C Woldenberg i Oflagu II D Gross-Born polscy jeńcy zorganizowali igrzyska olimpijskie.
Wybór gospodarza.
Wyboru dokonano na 38. Sesji MKOl w Londynie w 1939.

</doc>
<doc id="74600" url="https://pl.wikipedia.org/wiki?curid=74600" title="Licyniusz (imię)">
Licyniusz (imię)

Licyniusz – imię męskie pochodzenia łacińskiego. Żeńską wersją tego imienia jest Licynia.
Imię to nosił cesarz rzymski Licyniusz. 
Licyniusz imieniny obchodzi 13 lutego, 7 sierpnia i 1 listopada.

</doc>
<doc id="74601" url="https://pl.wikipedia.org/wiki?curid=74601" title="Licynia">
Licynia

Licynia – żeńska wersja łacińskiego imienia Licyniusz. Najbardziej znaną kobietą o tym imieniu była Licynia Eudoksja, córka cesarza wschodniorzymskiego Teodozjusza II i żona cesarza rzymskiego Walentyniana III. 
Licynia imieniny obchodzi 7 sierpnia. 

</doc>
<doc id="74602" url="https://pl.wikipedia.org/wiki?curid=74602" title="Letnie Igrzyska Olimpijskie 2004">
Letnie Igrzyska Olimpijskie 2004

XXVIII Letnie Igrzyska Olimpijskie (oficjalnie Igrzyska XXVIII Olimpiady) rozgrywane były w Atenach (Grecja) w dniach 13–29 sierpnia 2004. Uczestniczyło w nich ponad 10 500 sportowców z 202 państw. Rozdanych zostało 301 kompletów medali w 28 dyscyplinach olimpijskich.
Wybór gospodarza.
Ateny zostały wybrane jako organizator Igrzysk w 5 września 1997 na 106. sesji MKOl w Lozannie w Szwajcarii. Wcześniej oczekiwano, że miasto to będzie organizowało Igrzyska w 1996, kiedy to przypadała setna rocznica rozgrywania nowożytnych igrzysk. Liczono, że po 100 latach zawody te powrócą w miejsce, w którym odbyły się po raz pierwszy (zobacz Letnie Igrzyska Olimpijskie 1896). Ateny przegrały też rywalizację o organizację Igrzysk w 2000, które ostatecznie rozegrane zostały w Sydney. W 2004 kontrkandydatami Aten były Buenos Aires, Kapsztad, Rzym i Sztokholm. Odbyły się cztery tury głosowań.
Przygotowania.
Po dokonaniu wyboru rozpoczęto przygotowania aren sportowych. Podczas siedmioletnich prac Międzynarodowy Komitet Olimpijski wyrażał wielokrotnie swoje wątpliwości, czy wszystko zostanie przygotowane na czas. Podjęto decyzję o zmianie składu komitetu organizacyjnego, na którego czele stanęła Gianna Angelopoulos-Daskalaki. Przyspieszono tempo prac, aczkolwiek w 2004 podjęto decyzję, że część przewidzianych zadań (m.in. dach nad basenem olimpijskim) nie zostanie ukończona. Obawiano się także, czy Stadion Olimpijski zostanie ukończony na czas. Jeszcze na kilka dni przed rozpoczęciem zawodów na wielu arenach toczyły się ostatnie prace. Tempo przygotowań w Atenach uznawane jest za najwolniejsze w historii, ale sami Grecy twierdzą, że odzwierciedla to ich naturę, gdy wszystkie prace pozostawione są na ostatnią chwilę. W czasie prac budowlanych zginęło co najmniej 19 osób.
Szczególne obawy towarzyszyły także kwestiom bezpieczeństwa w czasie Igrzysk. Ryzyko zamachów terrorystycznych sprawiło, że zwiększono nakłady finansowe na ochronę sportowców i członków ekip. W czasie zawodów Ateny patrolowało około 70 tys. policjantów. W marcu 2004 Grecja zwróciła się do NATO o pomoc w zabezpieczeniu Igrzysk. Jednocześnie Grecy wyrazili sprzeciw, by niektórym ekipom (np. USA, Wielkiej Brytanii czy Izraela) towarzyszyły jednostki ochrony.
Przed Igrzyskami serię jednodniowych strajków przeprowadzili pracownicy hoteli oraz kierowców karetek, którzy domagali się podwyżek płac.
Symbole Igrzysk w Atenach.
Oficjalne logo ateńskich Igrzysk przedstawia stylizowany wieniec z gałązek oliwnych, który wręczany był zwycięzcom antycznych igrzysk. Kolory logo – biel i błękit – nawiązują do kolorów greckiej flagi. Poniżej znajduje się napis Ateny 2004 (ΑΘΗΝΑ 2004), a pod nim flaga olimpijska.
Ogień olimpijski rozpalono w Olimpii 25 marca 2004. Później wędrował on po całym świecie odwiedzając miasta, w których odbywały się wcześniej Igrzyska oraz kilka największych miast świata.
Oficjalną piosenką Igrzysk Olimpijskich w Atenach jest "Pass the Flame", wykonywana przez greckiego piosenkarza Giannisa Kotsirasa. Wydany zostanie oficjalny album "Unity", na którym pojawią się znani artyści, m.in. Sting, Lenny Kravitz, Moby, Destiny’s Child czy Avril Lavigne. Dochody z tej płyty zostaną przekazane na konto UNICEFu oraz program walki z AIDS w Afryce Subsaharyjskiej.
Maskotki.
Zgodnie z tradycją Igrzyska promują maskotki Atena i Fevos, które nawiązują do bogów mitologii greckiej: Ateny – bogini mądrości oraz Fevosa – boga światła i muzyki.
Ceremonia otwarcia.
Ceremonia otwarcia odbyła się 13 sierpnia 2004. Część artystyczna zawierała prezentację Grecji, organizatora Igrzysk, państwa o długiej historii i bogatej kulturze. Pojawiły się postaci z mitologii greckiej oraz charakterystyczne, najbardziej znane dzieła sztuki greckiej od kultury minojskiej po współczesność.
Później nastąpiła parada 202 reprezentacji narodowych uczestniczących w Igrzyskach, w czasie której wystąpiła jedna z czołowych postaci muzyki klubowej, DJ Tiesto. Kraje pojawiały się zgodnie z układem liter w alfabecie greckim, dlatego kolejność poszczególnych ekip była inna niż zwykle (np. pierwsza weszła ekipa Saint Lucia, gr. Αγια Λουκια). Tradycja nakazuje, żeby pierwszym krajem maszerującym w paradzie była Grecja, a ostatnim – kraj organizujący Igrzyska, czyli w tym wypadku ponownie Grecja. Szczególne zainteresowanie towarzyszyło pojawieniu się ekip Afganistanu i Iraku. Innym gestem olimpijskim był wspólny przemarsz ekip Korei Północnej i Południowej pod jednym sztandarem koreańskim. Po raz pierwszy na olimpiadzie pojawiły się państwa Kiribati i Timor Wschodni. Po przemarszu sportowców wystąpiła islandzka piosenkarka Björk.
Oficjalnego otwarcia Igrzysk dokonał prezydent Grecji Kostis Stefanopulos. Zaszczytu zapalenia znicza olimpijskiego dostąpił grecki sportowiec Nikolaos Kaklamanakis.
Państwa biorące udział w XXVIII Letnich Igrzyskach Olimpijskich.
Po raz pierwszy na igrzyskach wystąpiły Kiribati i Timor Wschodni.
Na igrzyska wrócił Afganistan. Jugosławia w związku ze zmianą nazwy wystąpiła jako Serbia i Czarnogóra.
Przebieg Igrzysk.
Hasło.
"Witamy W Domu" (ang. "Welcome Home, gr. Καλώς ήλθατε σπίτι, Kalós írthate spíti")
Występy Polaków.
Występ polskiej reprezentacji na Igrzyskach w Atenach oceniono jako nieudany. Polacy zajęli w klasyfikacji medalowej 23. miejsce z 10 medalami (3 złotymi, 2 srebrnymi, 5 brązowymi). Przed imprezą spodziewano się zajęcia miejsca w granicach 15. z około 15 medalami.
Gwiazdą polskiej reprezentacji okazała się pływaczka Otylia Jędrzejczak, która zdobyła 3 medale (1 złoty i 2 srebrne), wyrównując tym samym rekord Ireny Szewińskiej liczby medali zdobytych przez polskiego sportowca podczas jednych Igrzysk. Do historii polskiego sportu przeszedł także Robert Korzeniowski, zdobywając swój czwarty złoty medal olimpijski w chodzie. Pozostali polscy medaliści, oprócz Anny Rogowskiej, w Atenach zdobywali swoje kolejne medale olimpijskie.
Z powszechną krytyką spotkało się kilka wpadek polskich sportowców, np. dyskwalifikacja Anety Pastuszki w kajakarskiej jedynce za nieprzepisową wagę kajaka, dyskwalifikacja żeglarzy, którzy zapomnieli zabrać obowiązkowych kapoków czy przegrana boksera Andrzeja Rżanego, który myślał, że wygrywa walkę.
Doping na Igrzyskach.
MKOl zapowiadał przed tymi Igrzyskami bezwzględną walkę z dopingiem. Przeprowadzono ponad 3000 prób antydopingowych. Ujawniono kilkanaście przypadków niedozwolonego wspomagania. Odebrano kilka medali olimpijskich zdobytych przez oszustwo. Najwięcej takich przypadków zanotowano w ekipach Węgier, Grecji, Rosji i Ukrainy.
Tuż przed rozpoczęciem Igrzysk wybuchła afera wokół greckich sprinterów Konstandinosa Kenderisa i Ekateriny Thanu, którzy nie stawili się na kontrolę antydopingową. Oboje byli zaliczani do faworytów w swoich konkurencjach. Kolejne wątpliwości przyniosła wiadomość o ich wspólnym wypadku podczas jazdy na motocyklu. Sportowcy znaleźli się w szpitalu z lekkimi obrażeniami. Wiadomość ta została przyjęta z niedowierzaniem i według prokuratury wypadek mógł być zmyślony. Sprawę nadal bada MKOl. Sami sportowcy wycofali się z zawodów, co uniemożliwiło przeprowadzenie kolejnych badań. Sami Grecy nie wierzyli w winę swoich faworytów, czemu dali wyraz podczas startu biegu na 200 m, uniemożliwiając rozpoczęcie tej konkurencji gwizdami.
Wykryto nieprawidłowości podczas startów następujących zawodników:

</doc>
<doc id="74604" url="https://pl.wikipedia.org/wiki?curid=74604" title="Giedymin (imię)">
Giedymin (imię)

Giedymin – imię męskie pochodzenia litewskiego.
Giedymin imieniny obchodzi 23 października.
Znane osoby noszące imię Giedymin: 
Zobacz też: 

</doc>
<doc id="74605" url="https://pl.wikipedia.org/wiki?curid=74605" title="Koprofilia">
Koprofilia

Koprofilia (, kópros – wydalina, , "philia" – "przyjaźń" lub "miłość") – parafilia, w której zjadanie oraz kontakt z kałem własnym lub partnera (np. smarowanie ciała, wypróżnianie na klatkę piersiową) jest źródłem podniecenia seksualnego.
Dirty Sánchez.
Dirty Sánchez to praktyka seksualna polegająca na wysmarowaniu kałem okolicy nad górną wargą aktywnemu partnerowi podczas stosunku oralnego, na kształt wąsów.
Wykonuje się to, wprowadzając sobie palec do odbytu i wycierając nim wydzieliny zgromadzone na górnej wardze partnera po stosunku oralnym (śluz, nasienie). Akt ten został zarejestrowany na filmie pornograficznym pt: "Screeched" z 2006 roku.

</doc>
<doc id="74608" url="https://pl.wikipedia.org/wiki?curid=74608" title="Artur Rubinstein">
Artur Rubinstein

Artur Rubinstein (ur. 28 stycznia 1887 w Łodzi, zm. 20 grudnia 1982 w Genewie) – polski pianista pochodzenia żydowskiego.
W swojej ponad 80-letniej karierze pianisty wystąpił ponad 6 tysięcy razy. Jeden z najwybitniejszych wirtuozów fortepianu XX wieku i odtwórca muzyki autorstwa Fryderyka Chopina, Johannesa Brahmsa, Franza Schuberta, Roberta Schumanna, Antonína Dvořáka, Siergieja Rachmaninowa i Karola Szymanowskiego. Występował z wieloma uznanymi orkiestrami i dyrygentami oraz grał m.in. z Pau Casalsem, Jacques’em Thibaudem i Romanem Totenbergiem.
Życiorys.
Artur Rubinstein urodził się 28 stycznia 1887 w Łodzi jako najmłodsze z siedmiorga dzieci w średnio zamożnej rodzinie żydowskiej. Jego ojciec, Izaak Rubinstein, był właścicielem niewielkiej fabryki tekstylnej, zaś matka, Felicja z domu Heiman, zajmowała się domem. Od dziecka przejawiał uzdolnienia muzyczne, już w wieku siedmiu lat wystąpił w koncercie charytatywnym. Pierwsze lekcje gry na fortepianie pobierał u Adolfa Prechnera w Łodzi. Później rodzice wysłali go do Warszawy, gdzie został uczniem Aleksandra Różyckiego. W 1897 wyjechał do Berlina, w którym uczył się w Wyższej Szkole Muzycznej i pobierał lekcje gry na fortepianie u Karla Heinricha Bartha. Jego opiekunem był dyrektor akademii, Joseph Joachim. W czasie studiów wiele koncertował przed berlińską publicznością, debiutował 1 grudnia 1900 w berlińskiej Beethoven-Saal. W kwietniu 1902 koncertował w Filharmonii Warszawskiej pod batutą Emila Młynarskiego. W 1902, z polecenia Joachima, zaprezentował się Ignacemu Janowi Paderewskiemu w Szwajcarii, zyskując jego przychylność i uznanie. W 1904 przeniósł się do Paryża, gdzie w tym samym roku zaliczył uważany za początek jego międzynarodowej kariery występ, na którym zagrał m.in. "Koncert fortepianowy f-moll" i "Etiudę op. 10 nr 2" Fryderyka Chopina oraz "Koncert fortepianowy g-moll" Camille’a Saint-Saënsa. Później odbywał liczne tournées po Stanach Zjednoczonych (1906), Europie i Ameryce Południowej. Wielokrotnie koncertował też w Polsce – w Łodzi, Warszawie, Lwowie, Krakowie i Zakopanem. W czasie I wojny światowej występował na rzecz Czerwonego Krzyża i Polski.
W 1932 poślubił córkę polskiego dyrygenta, Emila Młynarskiego – Anielę. W 1933 w Buenos Aires w Argentynie urodziła się Eva Rubinstein. W 1939 Rubinsteinowie opuścili Europę i zamieszkali w Stanach Zjednoczonych. Podczas II wojny światowej Artur Rubinstein występował na koncertach charytatywnych, w tym na rzecz polskich uchodźców, a także wspierał Polaków materialnie. Publicznie namawiał Amerykanów do przystąpienia do wojny, podkreślając przy tym ogromny wojskowy wysiłek Polski.
Rubinstein stracił z rąk Niemców prawie całą rodzinę w czasie II wojny światowej. Na znak protestu przeciwko zbrodniom niemieckim nigdy nie wystąpił z żadnym koncertem ani w RFN, ani w NRD. 13 maja 1945, podczas koncertu w operze w San Francisco dla delegatów i gości Konferencji Pokojowej, na której powołano do życia Organizację Narodów Zjednoczonych, wobec braku polskiej flagi wśród rzędu flag państw (polska delegacja była nieobecna na Konferencji z powodu braku zgody Józefa Stalina), wyraził oburzenie i ostentacyjnie zagrał Mazurka Dąbrowskiego. Występ poprzedził słowami: i dodał: 
Za to zachowanie Rubinstein otrzymał od amerykańskiej Polonii („w imieniu milionów Polaków w USA”) dyplom Polskiej Ligi Sztuk Pięknych w Pittsburghu. 
W 1946 uzyskał obywatelstwo Stanów Zjednoczonych i zamieszkał w tym kraju, jednak nigdy nie zerwał związków z Polską. Do końca życia posługiwał się przy tym nienaganną polszczyzną. Po II wojnie światowej Polskę odwiedził siedem razy, po raz pierwszy w 1958, dając koncerty w Krakowie i Warszawie. W 1960 był honorowym przewodniczącym jury podczas VI Międzynarodowego Konkursu Pianistycznego im. Fryderyka Chopina w Warszawie. Podczas otwarcia konkursu 22 lutego 1960 wykonał "Koncert fortepianowy f-moll" Fryderyka Chopina i "II Koncert fortepianowy B-dur" Johannesa Brahmsa z udziałem Orkiestry Symfonicznej Filharmonii Narodowej pod dyrekcją Witolda Rowickiego. W 1966 zainaugurował z kolei 10. Międzynarodowy Festiwal Muzyki Współczesnej „Warszawska Jesień”. W 1975 wystąpił na koncercie jubileuszowym z okazji 60-lecia Filharmonii Łódzkiej. Po raz ostatni publicznie wystąpił w maju 1976 w Wigmore Hall w Londynie, natomiast w 1979 ostatni raz odwiedził Polskę, w tym Łódź i Warszawę. W warszawskiej cukierni Andrzeja Bliklego przy ul. Nowy Świat znajdują się zdjęcia pamiątkowe z wizyty artysty. Polskie Nagrania „Muza” wydały wówczas płytę z jego koncertem z 1960.
Rubinstein otrzymał też tytuł doktora honoris causa Akademii Muzycznej im. Fryderyka Chopina (obecnie Uniwersytet Muzyczny Fryderyka Chopina w Warszawie).
W 1971 został laureatem prestiżowej duńskiej Nagrody Fundacji Muzycznej Léonie Sonning.
Artur Rubinstein był wielkim miłośnikiem cygar. Do czasu rewolucji komunistycznej miał nawet własną plantację tytoniu na Kubie.
Przyjaźnił się między innymi z Karolem Szymanowskim, Pablem Picassem i Grzegorzem Fitelbergiem.
Zmarł 20 grudnia 1982 w Genewie. Urna z jego prochami pochowana jest niedaleko Jerozolimy na zboczu góry Orah.
Nela Rubinstein – żona artysty jest autorką książki kucharskiej, "Nela’s Cookbook", opublikowanej w Nowym Jorku w 1983. W Polsce została wydana pt. "Kuchnia Neli" (wyd. Muza, pełna wersja z 2001). Książka jest zapisem upodobań kulinarnych jej męża i bohemy artystycznej Nowego Jorku, Los Angeles, Paryża.
Upamiętnienie.
Od 1974 w Izraelu organizowany jest Międzynarodowy Mistrzowski Konkurs Pianistyczny im. Artura Rubinsteina. Od 4 kwietnia 1984 Filharmonia Łódzka nosiła nazwę Państwowej Filharmonii im. Artura Rubinsteina w Łodzi. 30 sierpnia 1999 Zarząd Województwa Łódzkiego uchwałą nadał placówce obecną nazwę: Filharmonia Łódzka im. Artura Rubinsteina. 4 listopada 1991 Państwowy Zespół Szkół Muzycznych w Bydgoszczy przyjął imię Artura Rubinsteina.
Od 1993 w Bydgoszczy odbywa się Międzynarodowy Konkurs Młodych Pianistów „Arthur Rubinstein in memoriam”, którego dyrektorem i inicjatorem jest Ewa Stąporek-Pospiech, dyrektor Państwowego Zespołu Szkół Muzycznych w Bydgoszczy. Konkurs odbywa się pod patronatem Ewy Rubinstein, córki słynnego pianisty.
Uchwałą z 7 marca 2007 Sejm RP zdecydował o ustanowieniu roku 2007 Rokiem Artura Rubinsteina.
W 2008 w Łodzi utworzono Międzynarodową Fundację Muzyczną im. Artura Rubinsteina, która organizuje Rubinstein Piano Festival. Odbyły się trzy edycje festiwalu (2008, 2011 i 2013). W Muzeum Miasta Łodzi znajduje się największa na świecie ekspozycja pamiątek po Arturze Rubinsteinie w tzw. Galerii Muzyki im. Artura Rubinsteina, przekazanych przez jego rodzinę.

</doc>
<doc id="74613" url="https://pl.wikipedia.org/wiki?curid=74613" title="Kamienica (architektura)">
Kamienica (architektura)

Kamienica – miejski budynek mieszkalny, murowany z cegły lub kamienia, przynajmniej jednopiętrowy. Kamienicą określa się zazwyczaj budynek stojący w zwartym szeregu innych domów; jeśli tak nie jest, to kamienica odróżnia się brakiem dużych okien na jednej z jej ścian (jest to związane z tym, że podczas budowy przewidywano w tym miejscu inny budynek lub taki budynek istniał, ale został wyburzony).
Kamienice były podstawą miejskiego budownictwa mieszkaniowego od średniowiecza po drugą połowę XX wieku. Obecnie w Polsce kamienice buduje się zazwyczaj jako plomby do istniejących już pierzei, kwartałów lub w czasie odbudowy zniszczonych starych miast (ma to miejsce na przykład w Elblągu, Kołobrzegu, Stargardzie, Szczecinie, Głogowie, Olecku).
Murowany dom miejski "lapideae" pojawił się w Polsce wraz z osadnikami niemieckimi. Wcześniej były tu tylko zamki, klasztory, drewniane dwory, karczmy i chałupy. Według autora „Krótkiej nauki budowniczej” z roku 1659 "nigdzie, tylko przy mieście i to wielkim, cegły nie dostaniesz, jako rzeczy drogiej i kosztownej..." Jeszcze do XVIII wieku można było zauważyć obok wielkich i małych kamienic w Krakowie i Poznaniu „lepianki z chrustu plecione, kurne”.
Określenie występuje od XV wieku, jest ono specyficzne dla Polski.
Na początku XX wieku architekt francuski Le Corbusier zrewolucjonizował architekturę kamienicy poprzez jej całkowite przeszklenie i zastosowanie płaskiego dachu pełniącego rolę podniebnego ogrodu. Zamiast cegieł użyto luksferów a zamiast zwykłych okien przeszklono całe ściany. Nowatorska kamienica reprezentująca funkcjonalizm powstała w 1934 roku w Paryżu przy ulicy Nungesser et Coli 24 i doskonale wpisała się w rząd zabytkowych kamienic.
Mieszkania w kamienicach są przeważnie większe i wyższe niż w przypadku tych w wielkiej płycie co oznacza także znaczną różnicę w ich wartości.

</doc>
<doc id="74614" url="https://pl.wikipedia.org/wiki?curid=74614" title="Ramones">
Ramones

Ramones – amerykański zespół rockowy, uważany za pierwszą grupę grającą punk rocka. Powstał w nowojorskiej dzielnicy Queens (Forest Hills) w 1974. Wszyscy jego członkowie nosili pseudonim artystyczny Ramone (w żaden sposób nie byli ze sobą spokrewnieni). W ciągu 22 lat zagrali 2263 koncerty – ostatni w 1996 po festiwalu Lollapalooza. Na początku XXI wieku zmarło trzech z czterech założycieli zespołu: wokalista Joey Ramone (2001), basista Dee Dee Ramone (2002) oraz gitarzysta Johnny Ramone (2004).
Muzyka Ramones była głównym czynnikiem rozwoju punk rocka zarówno w Stanach Zjednoczonych, jak i w Wielkiej Brytanii, choć muzycy w czasie kariery nie osiągnęli dużego sukcesu komercyjnego. Jedyną, najwyższą pozycją na listach sprzedaży zajął wydany w 1980 roku album „End of the Century”, który dotarł do dziesiątej pozycji w Szwecji. Ich jedynym albumem, który zdobył status złotej płyty w USA była kompilacja "Ramones Mania". 10 marca 2002 zespół został wprowadzony do Rock and Roll Hall of Fame, a w 2011 został uhonorowany nagrodą Grammy Lifetime Achievement Award za całokształt twórczości.
Historia.
1974–1975.
Pierwszy skład zespołu zaczął formować się na początku 1974 – do gitarzysty Johna Cummingsa i menedżera Thomasa Erdelyiego (pod koniec lat 60. wspólnie prowadzili zespół Tangerine Puppets) dołączyli: wokalista Douglas Colvin (niewiele wcześniej przybył do USA z Niemiec) oraz perkusista Jeffrey Hyman, który na początku lat 70. udzielał się w glamrockowej grupie Sniper.
Colvin jako pierwszy w zespole przyjął nazwisko „Ramone” (odtąd znany był już jako Dee Dee Ramone) – zainspirowany przez Paula McCartneya, który używał w hotelach pseudonimu Paul Ramon, aby zachować incognito w szczytowym okresie beatlemanii. Później przekonał pozostałych muzyków do swojego pomysłu i w ten sposób Cummings stał się Johnnym Ramone, Jeffrey Hyman Joeyem Ramone, a sam zespół przyjął nazwę The Ramones.
Wkrótce w zespole zaszły zmiany. Dee Dee, który zdał sobie sprawę, że nie może jednocześnie śpiewać i grać na gitarze basowej odstąpił miejsce przy mikrofonie Joeyowi, natomiast miejsce za perkusją zajął dotychczasowy menedżer Thomas Erdelyi (jako Tommy Ramone).
W tak uformowanym składzie zespół zadebiutował 30 marca 1974 przed publicznością w Manhattan’s Performance Studios (miejsce, gdzie odbywali próby), prezentując krótkie, dynamiczne utwory zagrane w szybkim tempie. Mniej więcej w tym samym czasie otworzono w centrum Manhattanu w Nowym Jorku dwa nowe kluby: Max's Kansas City oraz CBGB’s. W CBGB’s Ramones zadebiutowali 16 sierpnia. Legs McNeil, który rok później stał się współzałożycielem „Punk Magazine” opisał to w następujący sposób: „Wszyscy nosili skórzane kurtki. Każdy utwór rozpoczynał się odliczaniem… i ta ściana dźwięku… wyglądali zachwycająco. Nie byli hippisami. To było coś zupełnie nowego”.
Muzycy stali się stałymi bywalcami CBGB’s, występując tam do końca 1974 siedemdziesiąt cztery razy. Grupa, której koncerty od początku do końca trwały średnio siedemnaście minut, zainteresowała Lindę Stein – żonę Seymoura Steina właściciela wytwórni Sire Records, który w połowie 1975 podpisał z nimi kontrakt (Linda Stein później współpracowała z menedżerem zespołu Dannym Fieldsem). Tymczasem Ramones zostali uznani za twórców nowej sceny, która coraz częściej była określana terminem „punk”, a frontman zespołu Joey Ramone wywierał na nią coraz większy wpływ – jak wyjaśniał Dee Dee: „wszyscy wokaliści w Nowym Jorku kopiowali Davida Johansena (New York Dolls), który z kolei kopiował Micka Jaggera… a Joey był wyjątkowy, jedyny w swoim rodzaju”.
1976–1977.
W lutym 1976 muzycy nagrali swój debiutancki album "Ramones". Spośród czternastu utworów, najdłuższy „I Don’t Wanna Go Down to the Basement” ledwo przekroczył dwie i pół minuty. Muzykę do utworów komponował cały zespół, natomiast autorem większości tekstów był Dee Dee. Płyta, która została nagrana kosztem ok. 6400 dolarów z Craigiem Leonem oraz perkusistą Tommym Ramone w roli producentów, została wydana przez Sire Records w kwietniu. Charakterystyczne zdjęcie na okładce albumu zostało wykonane przez Robertę Bayley, która była fotografem „Punk Magazine”.
Album "Ramones" odniósł niewielki sukces osiągając jedynie 111. miejsce na liście Billboardu, natomiast dwa single promujące go: „Blitzkrieg Bop” i „I Wanna Be Your Boyfriend”, w ogóle na nią nie dostały się. Na pierwszy koncert, który zespół zagrał poza Nowym Jorkiem – w Youngstown (Ohio) – przyszło ok. 10 osób. 4 lipca 1976 Ramones wystąpili na koncercie organizowanym przez Lindę Stein w Roundhouse w Londynie, który okazał się spektakularnym sukcesem i wywarł znaczny wpływ na tworzącą się wówczas w Wielkiej Brytanii scenę punkrockową, a sami muzycy po raz pierwszy spotkali się z członkami zespołów: Sex Pistols i The Clash.
Dwa kolejne albumy: "Leave Home" i "Rocket to Russia" zostały wyprodukowane przez Tommy’ego Ramone oraz Tony’ego Bongiovi (kuzyn Jona Bon Jovi) i wydane w 1977. Płyta "Leave Home" spotkała się z jeszcze mniejszym powodzeniem niż "Ramones", natomiast "Rocket to Russia" osiągnęła 49. miejsce na Billboard 200 (Dave Marsh z "Rolling Stone" nazwał ją „najlepszą amerykańską rock’n’rollową płytą roku”). Singel „Sheena Is a Punk Rocker” osiągnął 81. miejsce na Billboardzie, natomiast „Rockaway Beach” 66. (największe amerykańskie osiągnięcie Ramones w całej karierze). 31 grudnia 1977 został zarejestrowany występ na żywo, jaki zespół dał w londyńskim Rainbow Theatre, który został wydany w kwietniu 1979 na płycie "It’s Alive" (jej tytuł nawiązuje do horroru z 1974 pt. "It’s Alive").
1978–1983.
Na początku 1978 grupę opuścił Tommy Ramone, który kontynuował współpracę z zespołem jako producent (już pod swoim prawdziwym nazwiskiem – Erdelyi). Jego miejsce zajął Marc Bell (Marky Ramone), grający wcześniej w zespole Richarda Hella The Voidoids. W tym samym roku Ramones nagrali swój czwarty album "Road to Ruin", którego produkcji prócz Erdelyiego podjął się Ed Stasium. Na nowej płycie zespół przedstawił po raz pierwszy utwory trwające dłużej niż trzy minuty – w niektórych z nich została użyta gitara akustyczna. Pomimo że "Road to Ruin" nie dostało się do pierwszej setki Billboardu – utwór „I Wanna Be Sedated” stał się jedną z najbardziej znanych piosenek zespołu. Okładka albumu została zaprojektowana przez współpracującego z „Punk Magazine” Johna Holmstorma.
Po filmowym debiucie w "Rock ’n’ Roll High School" (1979) zespołem zainteresował się znany producent Phil Spector, pod opieką którego muzycy nagrali kolejny album "End of the Century". Podczas sesji nagraniowej w studiu w Los Angeles, Dee Dee, który miał dosyć nagrywania nieustannych powtórek tych samych riffów, odmówił Spectorowi dalszej pracy. Zirytowany Spector zastraszając go użyciem broni palnej, zmusił do kontynuowania nagrań. Sprzedaż płyty, która była lżejsza brzmieniowo od swoich poprzedniczek osiągnęła 44. miejsce w USA i 14. w Wielkiej Brytanii. Pochodzący z niej singel „Baby, I Love You” (cover The Ronettes) stał się największym przebojem zespołu w Wielkiej Brytanii, osiągając 8. miejsce.
Następny album zespołu "Pleasant Dreams" z 1981 osiągnął 58. miejsce na Billboardzie. Został nagrany przy pomocy Grahama Gouldmana (członka zespołu 10cc) w roli producenta. Muzycy zaprezentowali na nim utwory brzmieniowo podobne do "End of the Century".
W 1983 ukazała się kolejna płyta "Subterranean Jungle" wyprodukowana przez Ritchie’go Cordella i Glena Kolotkina, zajmując w USA 83. miejsce. Po wydaniu "Subterranean Jungle" Marky Ramone został usunięty z zespołu, z powodu choroby alkoholowej. Jego miejsce zajął Richard Reinchardt (Richie Ramone).
1984–1989.
Z nowym perkusistą i starym producentem Thomasem Erdleyi’em Ramones nagrali swój następny album "Too Tough to Die", wydany w 1984. W 1985 na rynku brytyjskim ukazał się singel „Bonzo Goes to Bitburg”. Piosenka tytułowa została napisana przez Joeya na znak protestu po tym, jak prezydent Ronald Reagan złożył wizytę na niemieckim cmentarzu wojskowym, gdzie pochowani byli oficerowie SS. W USA utwór pojawił się jako „My Brain Is Hanging Upside Down (Bonzo Goes to Bitburg)” na wydanym rok później albumie "Animal Boy". Producentem płyty został były muzyk zespołu Plasmatics Jean Beauvoir. W 1987, przy pomocy Daniela Reya, zespół nagrał kolejny album "Halfway to Sanity". W sierpniu tego samego roku Ramones opuścił Richie – obrażony tym, że pozostali muzycy przez cztery lata jego gry w zespole nie podzielili się z nim pieniędzmi zarobionymi na sprzedażach T-shirtów. Na jego miejsce przyjęto Clema Burke z Blondie. Występy z Burke (który na okres gry w Ramones przyjął pseudonim Elvis Ramone) zdaniem Johnny’ego Ramone okazały się katastrofą, gdyż swoją grą nie mógł nadążyć za resztą zespołu. Po dwóch koncertach został zwolniony, a na jego miejsce po czterech latach nieobecności powrócił Marky, który uporał się z nałogiem alkoholowym.
W 1989, po nagraniu płyty "Brain Drain", z zespołu odszedł Dee Dee. W Ramones zastąpił go Christopher Joseph Ward (C.J. Ramone). Dee Dee kontynuował swoją karierę występując i nagrywając płyty solowo – początkowo grając rap (jako Dee Dee King), później powracając do punk rocka (jako Dee Dee Ramone), w dużej mierze podobnego do Ramones – z którymi dalej współpracował jako tekściarz.
1990–1996.
Po ponad 10 latach współpracy z Sire Records, członkowie zespołu zmienili wytwórnię na Radioactive Records. W jej barwach 1 września 1992 ukazała się płyta "Mondo Bizarro", której produkcją zajął się Ed Stasium. Rok później ukazał się album "Acid Eaters" zawierający same covery, m.in. piosenek The Who, Rolling Stones i The Animals. Również w 1993 Ramones zostali przedstawieni w formie animowanej, w jednym z odcinków The Simpsons zatytułowanym „Rosebud”.
W 1995 muzycy nagrali "¡Adios Amigos!" i ogłosili, że planują rozpad zespołu jeśli ten album nie stanie się hitem. W następnym roku wzięli udział w festiwalu Lollapalooza i odbyli trasę po USA. 6 sierpnia 1996 zagrali swój ostatni koncert w Hollywood, który został zarejestrowany i wydany później na wideo i CD pt. "We’re Outta Here". Z zespołem wystąpiło wówczas wielu gości: pojawił się Dee Dee, Lemmy Kilmister, Eddie Vedder, Chris Cornell oraz członkowie Rancid.
Po 1996.
20 lipca 1999 Dee Dee, Johnny, Joey, Tommy, Marky i C.J. spotkali się razem w Virgin Megastore w Nowym Jorku, gdzie rozdawali autografy. Był to ostatni raz, w którym członkowie zespołu pojawili się razem. Joey, u którego w 1995 rozpoznano chłoniaki, zmarł na tę chorobę 15 kwietnia 2001.
10 marca 2002 Ramones zostali przyjęci do Rock and Roll Hall of Fame, z wyszczególnieniem dla Dee Dee, Johnny’ego, Joeya, Tommy’ego i Marky’ego. Uroczystość była jednym z ostatnich występów publicznych w życiu Dee Dee: trzy miesiące później – 5 czerwca zmarł w swoim domu w Hollywood po przedawkowaniu heroiny.
15 września 2004 w Los Angeles zmarł Johnny Ramone. Przyczyną śmierci był rak prostaty, z którym zmagał się cztery lata.
11 lipca 2014 w Nowym Jorku w wieku 62 lat zmarł Tommy Ramone. Przyczyną śmierci był rak płuca.
Ramones w popkulturze.
Od nazwy zespołu wzięła nazwę „ramoneska”, skórzana kurtka, najczęściej z metalowymi suwakami.

</doc>
<doc id="74616" url="https://pl.wikipedia.org/wiki?curid=74616" title="Hugh Thompson">
Hugh Thompson

Hugh Thompson jr. (ur. 15 kwietnia 1943 w Atlancie, zm. 6 stycznia 2006 w Alexandrii) – amerykański pilot śmigłowca, znany z przeprowadzonej przez siebie akcji ratowania ofiar masakry w Mỹ Lai podczas wojny wietnamskiej.
Życiorys.
Urodził się 15 kwietnia 1943 w Atlancie w Stanach Zjednoczonych w rodzinie wojskowego Hugh Thompsona seniora. Thompson wstąpił do marynarki wojennej w 1961, lecz wystąpił z niej w 1964. Następnie, w 1966 wstąpił do armii amerykańskiej i ukończył szkołę lotniczą jako pilot śmigłowca. Został następnie w 1967 wysłany na prowadzoną przez USA wojnę w Wietnamie.
Nazwisko Hugh Thompsona wiąże się z jego rolą w czasie masakry ludności cywilnej przez wojsko amerykańskie w Mỹ Lai, 16 marca 1968. 25-letni wówczas chorąży (WO-3) Thompson prowadził jako pilot lekkiego śmigłowca OH-23 misję zwiadowczą w tym rejonie. Thompson sądził początkowo, że oddziały amerykańskie są obecne w wiosce, aby chronić miejscową ludność. Gdy zorientował się, że oddziały amerykańskie popełniają oczywistą zbrodnię wojenną, strzelając do bezbronnych cywilów, postanowił interweniować wraz z pozostałymi dwoma członkami załogi (Lawrence Colburn i Glenn Andreotta) i wylądował swoim śmigłowcem na polu walki. Pod groźbą otwarcia ognia z karabinów maszynowych śmigłowca do obecnych na miejscu żołnierzy amerykańskich, zażądał od oficerów dowodzących na miejscu, wyższych od niego stopniem, powstrzymania dalszej masakry. W tym czasie żołnierze amerykańscy przygotowywali się do wysadzenia w powietrze chaty z rannymi Wietnamczykami, czego zaprzestali. Załodze helikoptera, która wezwała następnie dwa dalsze śmigłowce, przypisuje się oprócz powstrzymania masakry, uratowanie jedenastu rannych osób, ewakuowanych z wioski.
Po odbyciu służby w Wietnamie, Thompson pozostał w armii jako instruktor pilotażu, służąc w wielu miejscach. Odszedł z wojska na emeryturę w 1983 w randze majora, później zajmował się sprawami weteranów w agencji rządu stanu Luizjana.
Colburn i Thompson zostali przypomniani w 1989 roku w programie dokumentalnym o Mỹ Lai. Profesor Clemson University, David Egan, który miał własne doświadczenia z drugiej wojny światowej, podjął kampanię o uznanie załogi śmigłowca za bohaterów i przyznanie im wojskowego odznaczenia. Po debacie – urzędnicy Pentagonu obawiali się „rozdrapywania starych ran” – pod naciskiem mediów, dokładnie 30 lat po wydarzeniach w Mỹ Lai, 6 marca 1998 trzej amerykańscy lotnicy otrzymali najwyższe wojskowe odznaczenie za odwagę wykazaną w sytuacji braku bezpośredniego kontaktu z wrogiem – Medal Żołnierza (Glenn Andreotta pośmiertnie, gdyż zginął w miesiąc po wydarzeniach w Mỹ Lai). Ceremonia miała miejsce pod pomnikiem Vietnam Veterans Memorial.
W marcu 2001 roku obaj lotnicy odbyli podróż do Mỹ Lai, aby otworzyć szkołę i park pokoju. Spotkali tam także miejscowego mieszkańca, Đỗ Hòa, który był jednym z uratowanych z masakry chłopców.
Hugh Thompson zmarł po chorobie nowotworowej w styczniu 2006.

</doc>
<doc id="74618" url="https://pl.wikipedia.org/wiki?curid=74618" title="Kamienica (jezioro)">
Kamienica (jezioro)

Kamienica – jezioro rynnowe położone na Równinie Gryfickiej, w powiecie kołobrzeskim, na pograniczu gmin Gościno i Siemyśl. Jezioro przepływowe typu leszczowego w zlewni rzeki Błotnicy, wypływającej z tego jeziora.
Na brzegu, w miejscowości Dargocice, niewielkie ośrodki wypoczynkowe, pole namiotowe i kemping. W części centralnej – zagospodarowane (zmodernizowany pomost, plaża) kąpielisko o znaczeniu lokalnym, poza tym popularne miejsce wędkowania. 
Na Kamienicy obowiązuje całoroczny zakaz używania jednostek pływających napędzanych silnikami spalinowymi, służących do rekreacji, uprawiania sportów wodnych i amatorskiego połowu ryb.
Z jeziorem związana jest legenda o zatopionym mieście, według której miasto zostało zatopione z powodu świętokradczego czynu burmistrza, który nakazał wysypanie drogi, po której udawała się jego córka do ślubu, okruszynkami chleba. Podobno gdy zbliżają się Święta Wielkanocne, z głębi jeziora słychać dźwięki kościelnych dzwonów, a w pewien jeden dzień w roku poziom wody jest tak niski, że widać wierzchołek wieży kościoła.
Ok. 0,5 km na wschód od jeziora znajduje się wzniesienie Łysica o wysokości 76 m n.p.m.
Powierzchnia zwierciadła wody według różnych źródeł wynosi od 66,2 ha do 75,0 ha. Zwierciadło wody położone jest na wysokości 21,3 m n.p.m. lub 22,0 m n.p.m. Średnia głębokość jeziora wynosi 5,9 m, natomiast głębokość maksymalna 12,2 m.
Do 1945 r. stosowano niemiecką nazwę "Kämitz See". W 1949 r. ustalono urzędowo polską nazwę "Kamienica".

</doc>
<doc id="74619" url="https://pl.wikipedia.org/wiki?curid=74619" title="Numer IP">
Numer IP



</doc>
<doc id="74621" url="https://pl.wikipedia.org/wiki?curid=74621" title="Niepożądane działanie leku">
Niepożądane działanie leku

Niepożądane działanie leku, niepożądana reakcja polekowa, potocznie skutek uboczny lub efekt uboczny – każda szkodliwa i niezamierzona reakcja, która występuje po podaniu określonego leku w dawce terapeutycznej w celu profilaktyki, ustalenia rozpoznania lub leczenia, niezależnie od drogi podania, a także z błędnego stosowania i ze stosowania poza warunkami 
określonymi w pozwoleniu na dopuszczenie do obrotu, w tym ze stosowania 
niezgodnego z przeznaczeniem i z nadużywania produktu leczniczego. Badaniem niepożądanych działań leków zajmuje się farmakosologia.
Działania niepożądane leków są bardzo różne i zależą od wielu czynników. W zasadzie nie istnieją leki całkowicie pozbawione tego typu działań. O przydatności leku w terapii konkretnego schorzenia decyduje bilans korzyści i strat wywoływanych przez ten lek. Istnienie działań niepożądanych leków jest jednym z głównych motorów przemysłu farmaceutycznego, napędzającym go do opracowywania nowych specyfików.
Niepożądane reakcje wynoszą od 3–25% przypadków zastosowania leku, z czego 0,01–0,1% (według danych amerykańskich nawet 0,32%) reakcje te mogą doprowadzić do zgonu.
Są one przyczyną 5% wszystkich hospitalizacji i występują u 10–20% hospitalizowanych. W 1996 były czwartą co do częstości przyczyną zgonów w Stanach Zjednoczonych (ponad 100 000 zgonów).
Klasyfikacja kliniczna działań niepożądanych.
Typ A (ang. "augmented drug action").
Działania uboczne, które można przewidzieć – wynikają z mechanizmu działania farmakologicznego. Ich nasilenie zależy od zastosowanej dawki. Ustępują po zmniejszeniu dawki lub odstawieniu leku. Przykłady:
Do działań niepożądanych z grupy A zalicza się także działania wynikające z interakcji leków, które da się przewidzieć, np. efekty uboczne spowodowane zwiększeniem się stężenia jakiegoś leku w surowicy, na skutek jego wypierania z połączeń z białkami przez zastosowany jednocześnie kwas acetylosalicylowy.
Działania tego typu stanowią ok. 70–80% wszystkich obserwowanych działań ubocznych leków.
Typ B (ang. "bizzare patient reaction").
Działania uboczne nieprzewidywalne, niezależne od podanej dawki leku. Działania te nie wynikają z mechanizmu działania farmakologicznego. Często są wynikiem reakcji immunologicznej (uczulenia) na lek. Przykłady:
Działania tego typu stanowią ok. 20% wszystkich obserwowanych działań niepożądanych leków i często są przyczyną wycofania leku z obrotu, lub ograniczeń w jego stosowaniu.
Typ C (ang. "chronic use").
Działania uboczne występujące po długotrwałym stosowaniu leku (najczęściej w terapii chorób przewlekłych). Mechanizm ich powstawania najczęściej jest znany i wynika z właściwości farmakologicznych leku. Przykłady:
Typ D (ang. "delayed").
Działania uboczne pojawiające się po długim czasie od zastosowania leku, niezależnie od tego jak długo stosowany był sam lek. Przykłady:
Typ E (ang. "end of use").
Działanie niepożądane występujące po nagłym odstawieniu leku. Zwykle jest to po prostu zaostrzenie choroby, następujące po zaniechaniu terapii. Leki wykazujące działania niepożądane typu E powodują zwiększenie (zaostrzenie) objawów choroby po odstawieniu leku ponad poziom na którym te objawy byłyby, gdyby leku w ogóle nie zastosowano. Przykłady:
Tego typu działaniom niepożądanym leków łatwo zapobiec – wystarczy odstawiać leki powoli, stopniowo zmniejszając dawkę.
Typ F (ang. "failure of therapy").
Do tego typu zalicza się sytuacje, gdy leczenie jest nieskuteczne z powodu niespodziewanej oporności na lek.
Stopień nasilenia działania niepożądanego leku ("Severity Grade").
Stopień 1 to działanie łagodne przy którym brak jest objawów lub występują łagodne objawy. Mogą to być tylko obserwacje kliniczne lub diagnostyczne, a interwencja lekarska jest niewskazana. 
Stopień 2 obejmuje działania o nasileniu umiarkowanym, przy których wskazana jest minimalna, miejscowa lub nieinwazyjna interwencja. 
Stopień 3, to ciężkie lub istotne z medycznego punktu widzenia działanie niepożądane leku, ale nie zagrażające życiu, przy którym wskazana jest hospitalizacja lub przedłużenie istniejącej hospitalizacji, lub działanie niepożądane mogące prowadzić do niesprawności.
Stopień 4 to stan zagrażający życiu, wymagający pilnej interwencji. 
Stopień 5 opisany jest jako zgon spowodowany zdarzeniem niepożądanym. 
Istotne są również szczegółowe kryteria, według których działanie niepożądane uznawane jest za ciężkie – jest to każde działanie niepożądane bez względu na zastosowaną dawkę, które powoduje:
Częstość występowania działań niepożądanych.
Częstość występowania działań niepożądanych określana jest na podstawie kalkulacji opartej na danych z badań klinicznych, badań porejestracyjnych i danych z monitorowania spontanicznego. Częstość opisuje się w następujący sposób: bardzo często (≥1/10), często (≥1/100 do &lt;1/10), niezbyt często (≥1/1 000 do &lt;1/100), rzadko (≥1/10 000 do&lt;1/1000), bardzo rzadko (&lt;1/10 000) oraz częstość nieznana – gdy nie może być określona na podstawie dostępnych danych. 
Leki dodatkowo monitorowane.
Są one oznaczone symbolem czarnego odwróconego trójkąta, a w wykazie tym znajdują się leki zawierające nowe substancje czynne (dopuszczone do obrotu w UE po 1 stycznia 2011 r.), leki biologiczne, leki dopuszczone do obrotu warunkowo lub w wyjątkowych okolicznościach oraz leki, dla których podmiot odpowiedzialny jest zobowiązany do przeprowadzenia dodatkowych badań (np. danych dotyczących długotrwałego stosowania lub rzadko występujących działań niepożądanych obserwowanych podczas badań klinicznych). Leki te podlegają procedurze dodatkowego monitorowania przez pięć lat lub do czasu podjęcia przez Komitet ds. Oceny Ryzyka w ramach Nadzoru nad Bezpieczeństwem Farmakoterapii EMA (PRAC) decyzji o usunięciu danego leku z wykazu. Wykaz jest weryfikowany co miesiąc i jest dostępny na stronie internetowej Europejskiej Agencji Leków.
Zgłaszanie działań niepożądanych.
Zgłoszenie niepożądanej reakcji polekowej jest obowiązkiem każdego pracownika opieki zdrowotnej.
Zobowiązują do tego następujące akty prawne:
W Polsce istnieje kilka ośrodków regionalnych, właściwych dla danego województwa, monitorujących działania niepożądane leków. Dla przykładu jednostką monitorującą właściwą dla województwa pomorskiego jest Pracownia Monitorowania Działań Niepożądanych Leków przy Gdańskim Uniwersytecie Medycznym (www.dnl.gumed.edu.pl). Ośrodkom regionalnym należy przekazywać raporty opisujące wystąpienie niepożądanej reakcji. Zadaniem takich Ośrodków jest analiza bezpieczeństwa farmakoterapii na danym terenie. 
Działanie niepożądane może także zostać bezpośrednio zgłoszone podmiotowi odpowiedzialnemu za wprowadzenie na rynek leku lub substancji, a w przypadku niemożności jego ustalenia do Urzędu Rejestracji Produktów Leczniczych, Wyrobów Medycznych i Produktów Biobójczych. 
Zgłoszenia są następnie przekazywane do międzynarodowej bazy danych, mieszczącej się w Uppsali w Szwecji.
Opis reakcji niepożądanej można przekazać ośrodkom regionalnym lub Urzędowi Rejestracji Leków za pomocą formularza elektronicznego (dostępnego na stronach URPLWBiPB, www.dnl.gumed.edu.pl), faksem oraz pocztą tradycyjną.

</doc>
<doc id="74622" url="https://pl.wikipedia.org/wiki?curid=74622" title="Skutek uboczny">
Skutek uboczny



</doc>
<doc id="74625" url="https://pl.wikipedia.org/wiki?curid=74625" title="Crontab">
Crontab

crontab – tabela programu cron mająca specjalny format oraz nazwa programu służącego do jej edycji. Etymologia nazwy odnosi się do języka greckiego (χρόνος ["czyt. chronos"] znaczy czas).
Program "crontab" wywoływany z linii poleceń z opcją -l wyświetla aktualną tabelę użytkownika.
Opcja -r usuwa ją, a -e pozwala na jej edycję.
Położenie.
Tabele crona właściwe dla danych użytkowników znajdują się zwykle w katalogu /var/spool/cron/crontabs (np. jest tak w systemach HP-UX i Solaris, z kolei dystrybucja Linuksa RHEL i jej klony używają w tym celu /var/spool/cron).
Niektóre dystrybucje Linuksa mają dodatkową tabelę systemową umieszczoną w pliku /etc/crontab.
Od zapisów tam umieszczonych zależy sposób obsługi skryptów z katalogów /etc/cron.*:
W powyższych katalogach należy umieścić plik ze skryptem do wykonania.
Przykład.
Przykładowa tabela crontab z systemu GNU/Linux właściwa dla danego użytkownika:
Pierwsza część pliku to definicje trzech zmiennych środowiskowych "SHELL", "MAILTO" i "PATH". Wartość zmiennej "SHELL" ustala powłokę w której cron będzie uruchamiał polecenia. Wartość zmiennej "MAILTO" określa użytkownika, któremu pocztą elektroniczną wysłany zostanie raport zawierający standardowy strumień wyjścia oraz standardowy strumień błędów, jeśli wykonywane polecenie umieści coś na jednym z nich. Zmienna "PATH" zawiera oddzielone dwukropkami ścieżki, których powłoka używa kolejno do odnalezienia plików wykonywalnych.
Druga część to już właściwa tabela zawierająca informacje o czasie uruchomienia i poszczególnych komendach dla każdego z zadań. W tej części linie nie będące komentarzem zawierają sześć kolumn. Pierwsze pięć określa czas uruchomienia zadania, szósta definiuje komendę, która ma zostać wykonana:
Uwagi:

</doc>
<doc id="74626" url="https://pl.wikipedia.org/wiki?curid=74626" title="Letnie Igrzyska Olimpijskie 2008">
Letnie Igrzyska Olimpijskie 2008

XXIX Letnie Igrzyska Olimpijskie (oficjalnie: Igrzyska XXIX Olimpiady) w 2008 rozgrywały się w Pekinie, stolicy Chin, od 8 do 24 sierpnia (niektóre mecze piłki nożnej odbyły się 6 i 7 sierpnia, czyli przed oficjalnym otwarciem).
Decyzja o wyborze Pekinu jako miasta organizatora zapadła 13 lipca 2001. O organizację tych Igrzysk zabiegały także: Toronto (Kanada), Paryż (Francja), Stambuł (Turcja) i Osaka (Japonia). Były to pierwsze od 20 lat (od igrzysk w Seulu) igrzyska letnie w Azji.
W Pekinie rozgrywane były nowe konkurencje: bieg kobiet na 3000 m z przeszkodami, zawody kolarskie BMX oraz pływanie na otwartym akwenie na dystansie 10 000 m kobiet i mężczyzn. W tenisie stołowym gra deblowa mężczyzn i kobiet została zastąpiona turniejem drużynowym. W strzelectwie kobiety nie rywalizują już w podwójnym trapie, a także w trafianiu do ruchomej tarczy.
Decyzją Chińskiego Komitetu Olimpijskiego, głównym hasłem pekińskich igrzysk olimpijskich było zawołanie: „jeden świat, jedno marzenie”. Komitet stwierdził, iż na tym samym świecie ludzie posiadają jedno wspólne marzenie o dążeniu do rozkwitu i pokoju.
Igrzyska rozpoczęły się ósmego dnia, ósmego miesiąca, dwa tysiące ósmego roku, o ósmej osiem wieczorem (), gdyż w symbolice chińskiej cyfra osiem jest symbolem szczęścia, obfitości, pieniędzy oraz spokoju.
Wybór gospodarza.
Ogółem o miano gospodarza Igrzysk w 2008 roku walczyło 10 miast:
Eliminacje.
28 sierpnia 2000 w Singapurze Międzynarodowy Komitet Olimpijski ogłosił, które z dziesięciu nadesłanych kandydatur zostały zakwalifikowane do finału:
Finał.
Pekin został wybrany na gospodarza igrzysk 13 lipca 2001 roku, podczas 112. spotkania Międzynarodowego Komitetu Olimpijskiego w Moskwie. Członkowie MKOl-u wybrali spośród 5 kandydujących miast:
Rozgrywane dyscypliny.
Uczestnicy letnich igrzysk w Pekinie w 2008 roku rywalizowali w 28 dyscyplinach sportowych i 302 konkurencjach.
Hasło.
"Jeden Świat, Jedno Marzenie (ang. One World, One Dream; chn. 同一个世界 同一个梦想, Tóng yīgè shìjiè tóng yīgè mèngxiǎng)"
Państwa biorące udział w XXIX Letnich Igrzyskach Olimpijskich.
Na Igrzyskach w Pekinie wystartowali przedstawiciele 204 z 205 krajowych federacji sportowych (nie zostali zgłoszeni reprezentanci Brunei, cztery lata wcześniej w Atenach wystartowali sportowcy z 202 państw).
W Pekinie po raz pierwszy wystartowali zawodnicy z Tuvalu i Wysp Marshalla. Po raz pierwszy również oddzielnie wystąpili zawodnicy z Czarnogóry i Serbii.
Maskotki igrzysk.
11 listopada 2005 roku oficjalnie opublikowano maskotki igrzysk. Jest ich pięć (po raz pierwszy w historii igrzysk wybrano ich aż tyle), cztery z nich to zwierzęta symbolizujące chińską kulturę: ryba, panda, ogień olimpijski (symbolizujący tradycyjnego Chińskiego Smoka), antylopa tybetańska i jaskółka. Ich imiona to Beibei, Jingjing, Huanhuan, Yingying i Nini, pierwsze sylaby imion maskotek układają się w zdanie „Beijing Huanying Ni”, co razem znaczy „Witamy w Pekinie”. Ich barwy odpowiadają kolorom pięciu kół olimpijskich. Maskotki, które wyrażają charakterystyczne chińskie cechy, reprezentują nie tylko wieloetniczną kulturę Chin, lecz również tradycyjną chińską filozofię harmonijnego współżycia ludzi z naturą. O miano oficjalnej maskotki igrzysk starało się 662 projektów, z czego 611 pochodziło z Chin, 12 z Hongkongu, Makau i Tajwanu, a pozostałych 39 z zagranicy. Wiele regionów starało się, aby na maskotkach umieszczone zostały ich symbole. Razem te pięć maskotek nazywa się Fuwa, co w języku chińskim znaczy „Szczęśliwe maskotki”.
Kalendarz imprezy.
Liczba w kratce oznacza finał jednej z konkurencji danej dyscypliny.
Obiekty olimpijskie.
Chińskie władze z okazji Igrzysk podjęły decyzję o wzniesieniu w Pekinie serii nowoczesnych budowli, z których wiele zaprojektowali zagraniczni architekci. Należą do nich:
Ceremonia otwarcia i program artystyczny.
Znicz olimpijski zapalił Li Ning, który został podniesiony przez liny w powietrze. Następnie liny go przesuwały i zawodnik symulował bieg po koronie stadionu olimpijskiego. Wraz z nim po koronie przesuwał się pomarańczowy obraz z białymi wzorami, który stopniowo zamieniał się w ujęcia z trasy ognia olimpijskiego. Na koniec Li Ning zatrzymał się przy specjalnym urządzeniu, po którym przeszedł ogień i zapalił znicz.
Nowością było to, że poszczególne reprezentacje nie wchodziły na arenę – jak dotychczas – w porządku alfabetycznym alfabetu łacińskiego, lecz pod względem ilości kresek w ideogramach pisma chińskiego.
Wyreżyserowania ceremonii otwierających i kończących igrzyska podjął się znany chiński reżyser Zhang Yimou. Jego konsultantem miał być słynny reżyser amerykański – Steven Spielberg, który jednak 13 lutego zrezygnował z powodów etycznych (był to sprzeciw wobec polityki Chin, dostarczających broń do Darfuru). Obie ceremonie odbyły się na Stadionie Narodowym w Pekinie. Była to największa i najdroższa ceremonia otwarcia w dotychczasowej historii igrzysk. Kosztowała 100 mln dolarów i wzięło w niej udział 15 tysięcy aktorów.
Wśród utworów zamówionych przez władze Pekinu na igrzyska znalazło się oratorium, które napisał polski kompozytor Krzysztof Penderecki.
Sztafeta olimpijska.
Sztafeta olimpijska w 2008 roku trwała do 8 sierpnia, poprzedzając Letnie Igrzyska Olimpijskie 2008 w Chinach. Plany sztafety zostały ogłoszone 26 kwietnia 2007 roku w Pekinie.
Sztafeta, pod nazwą Podróż Harmonii, trwała 130 dni, a jej trasa wynosiła 137 000 km – rekordowa trasa w historii letnich igrzysk.
Trasa.
Znicz olimpijski został zapalony na Olimpii w Grecji, a następnie przeniesiony na Stadion Panateński w Atenach, po czym przetransportowany został do Pekinu w Chinach, gdzie dotarł 31 marca. Stamtąd przemierzył wszystkie 6 kontynentów świata. Znicz odwiedził miasta znajdujące się na Jedwabnym Szlaku, symbolizując antyczne powiązania z resztą świata. Ogień olimpijski został wzniesiony również na Mount Everest. W związku tym Chiny zamknęły wejście na górę od strony Tybetu, aby protestujący Tybetańczycy nie przeszkodzili w ceremonii niesienia pochodni.
Ochroniarze ognia.
Chiński Olimpijski Komitet Organizacyjny z Pekinu wysłał grupę ochroniarzy, którą stanowi 30 specjalnie wyszkolonych chińskich policjantów, aby eskortować ogień podczas jego podróży.
Ich głównym zadaniem było pilnowanie, aby pod żadnym pozorem nie doszło do zgaszenia ognia, oraz wspomaganie i asekurowanie przekazywania pochodni pomiędzy członkami sztafety. Interweniowali również w przypadku prób ataku na osobę niosącą pochodnię lub próby wyrwania jej z ręki. Otaczali biegnącego, tworząc pierścień.
Na sobie mieli jednakowe „uniformy” – niebiesko-białe dresy sportowe z logiem igrzysk oraz czapki z daszkiem w tej samej kolorystyce. Ochroniarze towarzyszyli olimpijskiemu ogniowi podczas całej jego trasy. W Chinach zostały przydzielone dwie dodatkowe, 40-osobowe grupy chroniące pochodnię z olimpijskim ogniem.
Sztafetę wielokrotnie próbowali zakłócić antychińscy demonstranci i zwolennicy praw człowieka, w związku z zamieszkami w Tybecie.
Kontrowersje.
Decyzja o organizacji igrzysk w Chinach, uważanych za kraj łamiący prawa człowieka, wzbudziła liczne kontrowersje na świecie. Część osób była jednak zdania, że igrzyska mogą wpłynąć na poprawę sytuacji w Chinach, czego dowodzić miało np. złagodzenie przepisów dla zagranicznych korespondentów.
Z drugiej jednak strony władze chińskie podjęły przed igrzyskami starania, by zapobiec ewentualnym protestom. Aktywista praw człowieka Ye Guozhu otrzymał czteroletni wyrok za uczestnictwo w organizowaniu demonstracji, skierowanej przeciw przymusowymi eksmisjom w Pekinie. Podczas przygotowań do organizacji igrzysk władze chińskie dokonały licznych przesiedleń, mających na celu przygotowania miejsca na przyszłe obiekty olimpijskie. Podczas samych Igrzysk władze chińskie również nie dopuszczały do przeprowadzania demonstracji przeciwko łamaniu praw człowieka. Mimo wyznaczenia trzech miejskich parków, w których mogłyby być organizowane demonstracje, władze odrzuciły wszystkie petycje w sprawie zorganizowania tam manifestacji.
Największy sprzeciw wobec igrzysk w Pekinie wystąpił wśród osób zabiegających o poprawę sytuacji w Tybecie, jednak sami Tybetańczycy byli w tej sprawie podzieleni. Dalajlama XIV, rząd na uchodźstwie w Indiach i tybetańskie organizacje, m.in. Kongres Młodzieży Tybetańskiej uważały, że sprzeciw wobec igrzysk jest bezzasadny, podczas gdy przeciwne zdanie mają najbardziej radykalni emigracyjni działacze.
Dyskusję na całym świecie wywołało również zdarzenie z otwarcia igrzysk, gdy okazało się, że Lin Miaoke, dziewczynka śpiewająca podczas ceremonii otwarcia igrzysk, wyłącznie udawała, zaś słyszany przez wszystkich głos należał do siedmioletniej Yang Peiyi, która nie mogła zaśpiewać, gdyż według organizatorów „była za brzydka”.
Oficjalny hymn.
Oficjalnym hymnem Letnich Igrzysk Olimpijskich Pekin 2008 został wybrany utwór „We Are Ready”.
Polscy reprezentanci.
Polska po raz 19. uczestniczyła w Letnich Igrzyskach Olimpijskich. Reprezentacja Polski na XXIX Letnich Igrzyskach Olimpijskich w Pekinie liczyła 263 sportowców (160 mężczyzn i 103 kobiety). Chorążym ekipy podczas ceremonii otwarcia został kajakarz Marek Twardowski, a funkcję szefa Polskiej Misji Olimpijskiej pełnił Kajetan Broniewski.

</doc>
<doc id="74627" url="https://pl.wikipedia.org/wiki?curid=74627" title="Vietnam Veterans Memorial">
Vietnam Veterans Memorial

Vietnam Veterans Memorial (pomnik Weteranów Wojny w Wietnamie, pomnik Weteranów Wojny Wietnamskiej) – narodowy pomnik w Waszyngtonie czczący pamięć żołnierzy amerykańskich sił zbrojnych, którzy zginęli w czasie wojny wietnamskiej. Główna część pomnika została ukończona w 1982 i mieści się w Constitution Gardens, w pobliżu mauzoleum Abrahama Lincolna. 
Pomnik składa się z trzech oddzielnych części: "Three Soldiers", "Vietnam Women's Memorial" i "Vietnam Veterans Memorial Wall", który jest najbardziej znaną częścią pomnika. Mur jest zbudowany z dwóch ścian z czarnego granitu i ma około 75 m długości. Są w nim wyryte, w kolejności chronologicznej, nazwiska żołnierzy poległych w wojnie wietnamskiej - do 2003 zarejestrowano 58325 nazwisk.
Ściany są osadzone w gruncie - w najwyższym punkcie wystają z niego na 3 m, w najniższym na 20 cm. Granitowa płyta od lewej strony staje się coraz wyższa, co symbolizuje coraz większe zaangażowanie Stanów Zjednoczonych w konflikt. Granit został specjalnie sprowadzony z Bengaluru w Indiach. Jedna ze ścian wychodzi na pomnik Jerzego Waszyngtona, druga na mauzoleum Abrahama Lincolna. Wzdłuż ścian znajduje się ścieżka dla zwiedzających.
"Memorial Wall" został zaprojektowany przez 21-letnią studentkę architektury z Uniwersytetu Yale, Maya Ling Lin, która zwyciężyła w narodowym konkursie na projekt pomnika. 6 maja 1981 jury złożone z architektów i rzeźbiarzy jednogłośnie wybrało projekt Lin spośród 1421 prac. Położenie kamienia węgielnego miało miejsce 26 marca 1982, a otwarcie 13 listopada 1982, po przemarszu tysięcy weteranów wojny wietnamskiej.
W projekcie brakuje wielu elementów typowych dla tradycyjnych pomników wojennych, jak patriotyczne inskrypcje, postacie bohaterów (chociaż statua "The Three Soldiers" została dodana do kompleksu w 1984, a "Vietnam Women's Memorial" w 1993, w pewnej mierze na skutek niezadowolenia niektórych osób z pierwotnego projektu). Nazwiska są wymienione w kolejności dat śmierci żołnierzy, bez informacji o stopniu wojskowym, jednostce i odznaczeniach. Pomnik otaczały z początku kontrowersje – niektórzy weterani utrzymywali, że jest niestosowny i niewystarczająco patriotyczny. Jednak z czasem pomnik stał się jednym z najchętniej odwiedzanych miejsc w Waszyngtonie.

</doc>
<doc id="74629" url="https://pl.wikipedia.org/wiki?curid=74629" title="Philip Abelson">
Philip Abelson

Philip Hauge Abelson (ur. 27 kwietnia 1913 w Tacomie, zm. 1 sierpnia 2004 w Bethesdzie w stanie Maryland) – amerykański fizyk, współodkrywca pierwiastka neptun, odkrywca abelsonitu.
Podczas II wojny światowej brał udział w Projekcie Manhattan, pracując między innymi nad niedestrukcyjnymi zastosowaniami energii jądrowej, w tym zwłaszcza nad budową reaktora jądrowego dla napędu okrętów.

</doc>
<doc id="74634" url="https://pl.wikipedia.org/wiki?curid=74634" title="Bystra">
Bystra



</doc>
<doc id="74635" url="https://pl.wikipedia.org/wiki?curid=74635" title="Ozimek">
Ozimek

Ozimek (niem. "Malapane") – miasto w województwie opolskim, w powiecie opolskim, w odległości ok. 21 km na wschód od Opola. Ozimek położony jest nad rzeką Małą Panwią (prawy dopływ Odry), na Równinie Opolskiej, na pograniczu Niziny i Wyżyny Śląskiej, na Górnym Śląsku, w odległości 10 km od kompleksu jezior turawskich. Rozciąga się pomiędzy drogą krajową nr 46 a linią kolejową nr 144.
Miejscowość jest siedzibą gminy miejsko-wiejskiej Ozimek. W latach 1975–1998 należała administracyjnie do województwa opolskiego.
Według danych z 30 czerwca 2016 roku miasto liczyło 8959 mieszkańców.
Nazwa.
Osada początkowo nosiła nazwę po rzece, czyli Mał(a)pądew, później Małpanew (stąd niemiecka nazwa "Malapane") i Mała Panew. Słowo Ozimek to początkowo nazwisko właściciela młyna i z czasem zaczęto go używać do nazywania powstałego przy hucie osiedla przemysłowego. Notatka, która odnosi się już do nowej nazwy, pochodzi z 1784 r. i nosi nazwę "Malapane, pol. Ozimek".
Z kolei niemiecki nauczyciel Heinrich Adamy wywodził polską nazwę miejscowości od nazwy określającej pole zasiane na zimę nasionami roślin ozimych, czyli tzw. "ozimka". Oziminy wysiewa się jesienią, a ich nasiona leżą pod śniegiem czekając na nadejście wiosny. W swoim dziele o nazwach miejscowych na Śląsku wydanym w 1888 roku we Wrocławiu jako starą słowiańską nazwę miejscowości wymienia "Oziemek" podając jej znaczenie „Winter-Saatfeld”, czyli w języku polskim „pole zasiane na zimę”.
Statystyczny opis Prus z roku 1837 notuje "Malapane (poln. Ochimmek)". Polską nazwę "Ozimek" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa.
Historia.
Wybór lokalizacji
Po zakończeniu drugiej wojny śląskiej król pruski Fryderyk II Wielki zlecił odbudowę i ponowne zasiedlenie zniszczonego obszaru (Śląsk zamieszkiwało wówczas 150 tysięcy osób), jednak świadomy ponownego starcia o śląską ziemię rozpoczął remonty zdobytych śląskich twierdz oraz zabezpieczenie miejsc produkcji amunicji. Skupiono się na poszukiwaniu licznych miejsc do wzniesienia hut żelaza. Uwagę zwrócił m.in. młyn nad brzegiem rzeki Małapane, który został później wykupiony od gospodarza o nazwisku Ozimek, gdyż położony był w miejscu z dostępem do drewna, które było wymagane w procesie wytapiania żelaza. Minister śląski von Müchow zlecił leśniczemu Rhedanz postawienie pieca hutniczego, który miał być wykorzystywany przy odlewie kul. 1 marca 1753 r. rozkaz ten został potwierdzony podpisem w Poczdamie, w kolejnym roku huta została uruchomiona, a w 1763 r. wytwarzała 2000 Mg (ton) szlifowanych kul armatnich, granatów i kartaczy.
Wraz z budową huty powstały kolonie robotnicze. Pierwsze domy zbudowano w pobliżu huty i zakwaterowano w nich urzędników oraz wyspecjalizowanych hutników; pozostali pracownicy dochodzili z pobliskich miejscowości. Do osady sprowadzono wyszkolonych protestanckich pracowników wraz z rodzinami z Saksonii, Brandenburgii oraz okolic Harzu. W 1782 r. ukończono budowę kolonii Antoniów. Składała się ona z 20 domów dla 40 rodzin. Domy te były zlokalizowane wzdłuż drogi Ozimek – Jedlice. Druga kolonia, Lasy, powstała przy hucie. Była ona przeznaczona głównie dla węglarzy, których obowiązkiem było dostarczanie określonej ilości węgla drzewnego do huty. W 1829 r. kolonia ta została włączona do Ozimka.
Po zakończeniu I wojny światowej w okolicy następuje wzrost nastrojów prokomunistycznych. Na początku 1919 roku wójt gminy donosił władzom centralnym, że „obserwuje się gwałtowny wzrost ruchu spartakusowskiego wśród ludności miejscowych wsi. W państwowych zakładach hutniczych w Ozimku grozi urzędnikom i naszym zaufanym ludziom ciągłe niebezpieczeństwo.”.
Podczas II wojny światowej istniał na terenie miasta przy hucie „Małapanew 2" obóz pracy dla robotników przymusowych z Polski, ZSRR i Czechosłowacji, a także jenieckie obozy robocze dla radzieckich i brytyjskich jeńców wojennych. Jeńców i robotników traktowano okrutnie. Podczas ofensywy radzieckich wojsk w 1945 roku okolice Jeziora Turawskiego i Ozimka stały się najważniejszą częścią zewnętrznej linii obronnej twierdzy Opole – tzw. ryglem. Umocnienia bojowe powstawały tu pod osobistym nadzorem dowódcy twierdzy płk. Friedricha Albrechta von Pfeila. W nocy z 22 na 23 stycznia 1945 doszło do szturmu oddziałów Armii Czerwonej (54 Brygada Pancerna Gwardii i oddziały 120 Dywizji Piechoty) na Ozimek broniony przez niemieckie oddziały Volkssturmu, Wehrmachtu i oddział Łotyszów. W wyniku zaciętych walk oddziałom sowieckim udało się zdobyć miasto, jednak hitlerowcy zniszczyli wszystkie czołgi radzieckie użyte podczas ataku. W walkach poległo 43 żołnierzy Armii Czerwonej. Po zdobyciu miasta Sowieci rozprawili się z miejscową ludnością. Zamordowany został m.in. pastor ewangelicki Günter Brun, a w podpalonym klasztorze służebniczek śląskich żywcem spłonęła s. Pelagia – Józefa Goreczka.
Po wojnie ku czci oddziałów polskich i radzieckich poległych w walkach o wyzwolenie Polski odsłonięto Pomnik Braterstwa Broni usytuowany w Parku Hutniczym.
Początki osadnictwa
Początkowo Ozimek był osiedlem hutniczym, otoczonym przez obszary leśne. Walenty Roździeński, świadek formowania się nazewnictwa górnośląskiego w XVI i XVII wieku, wspomina w swoim poemacie z 1612 r. o dawnej hucie, która nosiła taką samą nazwę jak rzeka: 
Współczesność
Przez miasto i gminę przebiega jedna z pierwszych na Śląsku linii kolejowych, prowadząca z Lublińca do Opola. W 1954 r. Ozimek uzyskał prawa osiedla, a w 1962 r. prawa miejskie. 11 lipca 1992 r. podpisano akt partnerstwa z miastem Heinsberg w Niemczech.
Zabytki.
Do wojewódzkiego rejestru zabytków wpisane są:
inne zabytki
Demografia.
W 1864 r. parafia w Ozimku liczyła 886 osób.
W 1965 r. Ozimek był zamieszkany przez 3800 osób. W 1993 r. Ozimek był zamieszkany przez 10 837 osób, a gęstość zaludnienia wynosiła 3334,46 osoby/km². Według danych z 31 grudnia 2008 r. miasto zamieszkiwały 9732 osoby (gęstość zaludnienia: 2994,46 osoby/km²).
Przemysł.
Największym zakładem przemysłowym w Ozimku jest Huta Małapanew Sp. z o.o. Do większych przedsiębiorstw zaliczają się także: Enma Sp. z o.o. (wytwarzanie i przesyłanie energii termicznej, usługi w zakresie ciepłownictwa, ogrzewania, wentylacji i klimatyzacji), PPUH Prempol Sp. z o.o. (obróbka skrawaniem, małe i średnie konstrukcje stalowe, remonty urządzeń) oraz Canskór Sp. z o.o. (produkcja i eksport odzieży skórzanej).
Oświata, kultura i sport.
Oświata.
W Ozimku działają: trzy przedszkola publiczne (nr 1, nr 2 i nr 4), trzy publiczne szkoły podstawowe (nr 1 im. Marii Skłodowskiej-Curie, nr 2 im. Marii Konopnickiej i nr 3 im. Paraolimpijczyków i Olimpijczyków Polskich) oraz prowadzony przez starostwo powiatowe w Opolu Zespół Szkół w Ozimku (branżowa szkoła I stopnia, technikum oraz licea: ogólnokształcące oraz ogólnokształcące dla dorosłych).
Kultura.
W Ozimku działają: Dom Kultury (dawniej Zakładowy Dom Kultury Huty Małapanew) oraz Miejska i Gminna Biblioteka Publiczna z filiami w Dylakach, Grodźcu, Krasiejowie, Krzyżowej Dolinie i Szczedrzyku.
Z Ozimka pochodzi aktor Witold Wieliński oraz znany wideobloger, przedsiębiorca, działacz społeczny i polityczny Zbigniew Stonoga.
Sport.
W Ozimku znajdują się m.in.: stadion sportowy (adres: ul. Janusza Korczaka 12a; boisko miejskie o wymiarach: 100 na 78 m, korty tenisowe; pojemność: 5000 miejsc), OSiR Huty Małapanew SA (adres: ul. Juliusza Słowackiego 1a; sala sportowa, 2-torowa kręgielnia, siłownia, sala do tenisa stołowego, sauna, baza noclegowa) oraz kompleks boisk sportowych Orlik 2012 (adres: ul. Adama Mickiewicza).
Działające w miejscowości kluby:
Z gminy Ozimek pochodzi dwóch piłkarzy: Waldemar Sobota oraz Paweł Olkowski.

</doc>
<doc id="74637" url="https://pl.wikipedia.org/wiki?curid=74637" title="Grigorij Perelman">
Grigorij Perelman

Grigorij Jakowlewicz Perelman, ros. Григорий Яковлевич Перельман (ur. 13 czerwca 1966 w Leningradzie) – rosyjski matematyk, były profesor Instytutu Stiekłowa w Petersburgu. Laureat: nagrody EMS-Prize (1996 r.), której nie przyjął, Medalu Fieldsa (2006 r.), którego nie przyjął oraz Nagrody Tysiąclecia Instytutu Matematycznego Claya (2010 r.) w wysokości miliona dolarów, której również nie przyjął. W 2007 roku znalazł się na dziewiątym miejscu wykazu „Stu żyjących geniuszy” opublikowanego przez „The Daily Telegraph”.
Główne osiągnięcia Perelmana dotyczą topologii – udowodnił w niej hipotezę geometryzacyjną Thurstona, a tym samym wypływającą z niej jako wniosek hipotezę Poincarégo – jeden z problemów milenijnych.
Rodzina i młodość.
Jego ojciec Jakow Perelman (ros. Яков Перельман) był z zawodu inżynierem-elektrykiem, w 1993 roku przeprowadził się za granicę, do Izraela. Matka Lubowʹ Lejbowna Sztiejngolc (ros. Любовь Лейбовна Штейнгольц) uczyła matematyki w szkole. Młodsza siostra Jelena (ur. w 1976 roku), ukończyła matematykę, w 2003 roku uzyskała tytuł doktora w Instytucie Naukowym Weizmana w Rechowot, od 2007 roku pracuje w Sztokholmie jako programistka. 
Perelman wspominał: „Ojciec podsuwał mi logiczne i inne matematyczne problemy do rozwiązania [...]. Dawał mi dużo książek do czytania, nauczył mnie gry w szachy, był dumny ze mnie”. Od piątej klasy należał do koła matematycznego, które prowadził Siergiej Rukszyn, obecnie członek Rady Społecznej przy Ministerstwie Edukacji i Nauki.
Ukończył znaną leningradzką szkołę matematyczno-fizyczną nr 239, obecnie (od 1990 roku) liceum nr 239. Był typem samotnika, choć przez kolegów nigdy nie był postrzegany jako nieprzyjazny. Prócz matematyki interesował się włoską muzyką operową i za kieszonkowe kupował płyty z tego rodzaju muzyką.
Dr Siergiej Rukszyn, były nauczyciel Perelmana, wspomina, że początkowo jego ucznia nie chciano przyjąć do reprezentacji oraz wysyłać na olimpiady. Nie został zaproszony do eliminacji, a przyczyna niechęci tkwiła w żydowskich korzeniach Perelmana, gdyż preferowano rodowitych Rosjan. Niechętnie przyjęto go również do szkoły średniej numer 239 (wówczas postrzeganej jako elitarna). Perelman znał francuski, a w klasie, do której chciał się dostać obowiązywał niemiecki i angielski. Rukszyn wspomina, że przez całe lato pomagał uczniowi z angielskim, aby mógł rozpocząć naukę tam, gdzie pragnął. 
Po raz pierwszy nazwisko Perelmana stało się sławne w 1982 roku, kiedy został zwycięzcą Międzynarodowej Olimpiady Matematycznej w Budapeszcie, zdobywając maksymalną liczbę punktów. 
Studia i praca naukowa.
Dzięki wygraniu olimpiady w Budapeszcie został przyjęty bez egzaminów wstępnych na Wydział Matematyczno-Mechaniczny Leningradzkiego Uniwersytetu Państwowego. W okresie studiów odnosił zwycięstwa na wydziałowych, miejskich i ogólnokrajowych studenckich olimpiadach matematycznych. Przez wszystkie lata studiów otrzymywał tylko najwyższe noty i za swoje postępy w nauce otrzymywał stypendium leninowskie. Jeden z jego nauczycieli, Jurij Burago, tak scharakteryzował młodego matematyka: „Jest sporo studentów o dużych zdolnościach, którzy mówią, zanim pomyślą. Grisza był inny. On myślał głęboko. Jego odpowiedzi były zawsze poprawne. Zawsze sprawdzał bardzo, bardzo starannie. Nie był szybki. Szybkość nie ma znaczenia. Matematyka nie polega na szybkości. Tu chodzi o głębię”. Grywał w tenisa stołowego, potrafił grać na skrzypcach. 
Ukończywszy z wyróżnieniem uniwersytet, został aspirantem przy Wydziale Matematyki Instytutu Stiekłowa w Petersburgu. Po obronie w 1990 dysertacji na stopień kandydata nauk fizyko-matematycznych pozostał w Instytucie w charakterze starszego pracownika naukowego. W 1991 roku otrzymał nagrodę dla młodych matematyków, przyznaną przez Naukowe Stowarzyszenie Matematyczne z Petersburga. 
W 1992 roku wyjechał do Stanów Zjednoczonych, gdzie odbył staż podoktorski na Uniwersytecie Nowojorskim, Uniwersytecie Stony Brook i w Berkeley.
W 1996 roku otrzymał Nagrodę EMS i odmówił jej przyjęcia.
W tym samym roku powrócił do Petersburga, gdzie ponownie pracował w Instytucie Stiekłowa do grudnia 2005 roku.
Hipoteza Poincarégo i Thurstona.
W 1993 roku, podczas pobytu w USA, Perelman zainteresował się hipotezą Poincarégo i badał to zagadnienie wspólnie z amerykańskim matematykiem Richardem S. Hamiltonem. 
W 2002 i 2003 roku opublikował w internetowym serwisie arXiv.org serię publikacji, w których udowodnił hipotezę geometryzacyjną Thurstona, a co za tym idzie, wykazał prawdziwość hipotezy Poincarégo (będącej szczególnym przypadkiem hipotezy Thurstona), jednego z siedmiu problemów milenijnych. Wspomniana strona nie jest recenzowanym czasopismem naukowym i tym samym część środowiska nie uznała wpisu Perelmana za oficjalną publikację. 
W kwietniu 2003 roku odwiedził Stany Zjednoczone i wygłosił cykl wykładów o swoich badaniach oraz ich wynikach. 
W czerwcu 2003 roku dr Bruce Kleiner i prof. John Lott opublikowali w internecie omówienie odkrycia Perelmana, które potwierdzili w 2006 roku. Ich analiza została opublikowana w 2008 roku w artykule "Notes on Perelman's papers". 
W 2004 roku Perelman został uhonorowany tytułem najlepszego pracownika naukowego Instytutu Stiekłowa. 
W czerwcu 2006 roku w czasopiśmie „Asian Journal of Mathematics” ukazał się artykuł autorstwa Huai-Dong Cao i Xi-Ping Zhu, który omówili oraz potwierdzili odkrycie Perelmana. Publikacja wywołała kontrowersje w środowisku naukowym. Chiński matematyk dr Shing-Tung Yau, związany z uniwersytetem w Pekinie i redaktor naczelny czasopisma „Asian Journal of Mathematics” podczas konferencji naukowej poinformował, że popiera dowód Perelmana, choć brakowało w nim kilku szczegółów. Zasugerował, że zostały one uzupełnione w powyższym artykule, napisanym przez jego pracowników. John Morgan z Uniwersytetu Columbia zaprotestował i oświadczył, że w dowodzie rosyjskiego matematyka nie brakowało żadnego elementu i tym samym chiński zespół nie odkrył niczego nowego. Matematycy z Uniwersytetu Columbia odnieśli wrażenie, że Shing-Tung Yau pragnie przypisać sobie zasługi Perelmana, czemu się sprzeciwiali. Debata na ten temat była relacjonowana w mediach. 
Ostatecznie dowód Perelmana został zweryfikowany przez dwa niezależne zespoły matematyków w 2006 roku. Magazyn Science przyznał ostatecznemu rozstrzygnięciu hipotezy miano naukowego wydarzenia roku 2006.
Odmowa przyjęcia nagród i porzucenie kariery.
W grudniu 2005 roku Perelman porzucił stanowisko głównego pracownika naukowego laboratorium fizyki matematycznej, odszedł z Instytutu i zerwał kontakty z kolegami. Od tamtej pory nie wykazywał zainteresowania karierą naukową. Za przyczynę podał chorobę matki. Zapowiedział, że więcej nie będzie zajmować się geometrią. Nie chciał z nikim rozmawiać i praktycznie nie wychodził z domu, poza robieniem zakupów. 
Na Międzynarodowym Kongresie Matematyków, który odbywał się od 22 do 30 sierpnia 2006 w Madrycie, Perelman został jednym z laureatów Medalu Fieldsa. John M. Ball, przewodniczący Międzynarodowej Unii Matematycznej, poinformował, że Perelman odmówił przyjęcia medalu. Uprzednio prezes Międzynarodowej Unii Matematycznej udał się do Petersburga i bezskutecznie namawiał matematyka, aby przyjął nagrodę. 
Spór, który toczył się pomiędzy chińskimi i amerykańskimi matematykami na temat publikacji w „Asian Journal of Mathematics” oraz kompletnego dowodu, spowodował powstanie hipotezy, wedle której Perelman odmówił przyjęcia nagrody zmęczony konfliktami, jakie wywołało jego odkrycie. Rzecz została ponownie opisana w mediach, a w piśmie „New Yorker” ukazał się satyryczny rysunek przedstawiający doktora Shing-Tung Yau, próbującego zerwać Medal Fieldsa z szyi Perelmana. 
18 marca 2010 roku za udowodnienie hipotezy Poincarégo Instytut Matematyczny Claya przyznał mu jedną z siedmiu Nagród Tysiąclecia w wysokości miliona dolarów, jednak Perelman odmówił jej przyjęcia w lipcu 2010 roku. Uprzednio, 8 czerwca, nie pojawił się na ceremonii w Paryżu, którą wyprawiono na jego cześć. James Carlson, dyrektor Instytutu, skomentował to w słowach: „Nie potrafię tego wyjaśnić. To jego decyzja, którą szanujemy”. Zapowiedział, że czeka na wytyczne od Pelermana w kwestii rozdysponowania pieniędzy. Nieodebraną kwotę Instytut zdecydował się przeznaczyć na wynagrodzenia dla młodych naukowców, matematyków. Na temat Nagrody Tysiąclecia Perelman rozmawiał z dziennikarzami przez drzwi swojego mieszkania, których nie otworzył. 
W 2011 roku znalazł się w wykazie 10 najbardziej znanych rosyjskich uczonych sporządzonym przez „Forbes”. W tym samym roku odmówił zostania członkiem Rosyjskiej Akademii Nauk, na co nalegała instytucja. 
Zgodnie z przekazem prasowym z 2010 mieszkał wraz z matką w Sankt Petersburgu, w niewielkim mieszkaniu w bloku. Prowadził ascetyczny tryb życia, unikał kontaktów z mediami. Dziennikarzowi, który do niego zatelefonował, odpowiedział: „Przeszkadzasz mi. Zbieram grzyby”. Nie chciał przyjąć pracy, oferowanej mu przez różne instytucje naukowe. Kiedy Uniwersytet Stanforda poprosił Perelmana o CV, skomentował rzecz w słowach: „Jeśli znają moje prace, nie potrzebują CV. Jeśli o nie proszą, to nie znają mojej pracy”. 
W rosyjskiej prasie były podawane też informacje o jego zatrudnieniu w Szwecji od 2014 roku.
Komentarze Perelmana w kwestii nagród.
Perelman bardzo niechętnie występuje publicznie i nie chce udzielać wywiadów, do czego odniósł się w słowach:
Odmowę przyjęcia Medalu Fieldsa (lub zarówno Medalu, jak i Nagrody Tysiąclecia, źródła są rozbieżne) skomentował: 
Publikacje.
Dysertacja doktorska.
Перельман, Григорий Яковлевич "Седловые поверхности в евклидовых пространствах", Leningrad, 1990. 
Instytut Stiekłowa.
Publikacje w bazie Instytutu Stiekłowa z lat 1986-1993: 
EMS.
Publikacje w bazie Europejskiego Towarzystwa Matematycznego (EMS) z lat 1985-2003, przetłumaczone na angielski:
Biografia Perelmana.
W 2009 roku ukazała się biografia matematyka autorstwa Mashy Gessen "Perfect Rigor: A Genius and the Mathematical Breakthrough of the Century", dostępna również w rosyjskiej wersji językowej pod tytułem "Совершенная строгость. Григорий Перельман: гений и задача тысячелетия". 
Perelman odmówił spotkania z autorką, rozmawiali wyłącznie telefonicznie, nie chciał zgodzić się na wywiad. Z tego powodu Gessen bazowała na relacjach osób trzecich, często szczątkowych, jako że z innymi matematyk również niechętnie rozmawiał. Gessen przypuszczała, że Perelman może zmagać się z zespołem Aspergera, co wyjaśniałoby część jego ekscentrycznych zachowań. On sam nie odniósł się do publikacji. 
Sztuki teatralne.
W 2015 roku we Wrocławskim Teatrze Współczesnym odbyła się premiera sztuki "Nie trzeba" autorstwa Asji Wołoszyny o życiu Perelmana (w jego rolę wcielił się Tadeusz Ratuszniak). Tytuł spektaklu pochodził od słów, które Perelman wygłosił do twórców, którzy poinformowali go o swoich planach (ros. не надо, dosł.: nie ma takiej potrzeby). Sztuka wystawiana była również w Teatrze Aleksandryjskim w Petersburgu. 
W 2015 roku w Rosji prezentowano spektakl "Сингулярность от Артемия", autorstwa Konstantina Kuzniecowa zainspirowany życiem Perelmana, który zajął 8. miejsce w Międzynarodowym Konkursie Dramaturgii Rosyjskojęzycznej. 

</doc>
<doc id="74638" url="https://pl.wikipedia.org/wiki?curid=74638" title="Skok wzwyż">
Skok wzwyż

Skok wzwyż – konkurencja lekkoatletyczna, polegająca na odbiciu się (po wykonaniu rozbiegu) i przeniesieniu całego ciała ponad poprzeczką zawieszoną na pionowych stojakach. Zawodnicy mają trzy próby na pokonanie danej wysokości. Po strąceniu poprzeczki istnieje możliwość przeniesienia pozostałych prób na następną wysokość. Trzy kolejne nieudane próby eliminują z konkursu. Uprawiana od drugiej połowy XIX wieku.
Sposób skoku był stale modyfikowany, stosowano dotąd techniki: "kuczną", "naturalną" (tzw. nożycową), "obrotową" (lub "kalifornijską"), "przerzutową". Obecnie stosuje się rodzaj techniki zwany "flop", który pierwszy raz zademonstrował podczas Igrzysk Olimpijskich w Meksyku zawodnik USA Dick Fosbury. W technice tej dzięki odpowiedniemu ułożeniu ciała skoczka jego środek ciężkości przechodzi pod poprzeczką, co umożliwia oddanie wyższego skoku.
Historia.
Najważniejsze daty w historii skoku wzwyż:
Najlepsi zawodnicy w historii.
mężczyźni.
źródło: strona IAAF
kobiety.
źródło: strona World Athletics
Najlepsi zawodnicy w historii w hali.
mężczyźni.
źródło: World Athletics
kobiety.
źródło: World Athletics
Medaliści olimpijscy w skoku wzwyż.
Polscy medaliści olimpijscy w skoku wzwyż.
mężczyźni:
kobiety:

</doc>
<doc id="74639" url="https://pl.wikipedia.org/wiki?curid=74639" title="Skok o tyczce">
Skok o tyczce

Skok o tyczce – konkurencja lekkoatletyczna, w której skok odbywa się na takich zasadach jak w skoku wzwyż, z tą różnicą, że zawodnik do pokonania poprzeczki używa tyczki.
Dawniej tyczkarze używali tyczek sztywnych, wykonanych z drewna, bambusu, aluminiowych rur (do końca lat 60.), dziś skaczą na tyczkach elastycznych wykonanych z wysokiej jakości tworzyw sztucznych. Tyczki te sprzyjają uzyskiwaniu lepszych rezultatów. Dla porównania rekord świata mężczyzn w skoku o tyczce sztywnej wynosi 4,82 m, a o tyczce nowej generacji 6,22 m.
Sprzęt.
Obecnie tyczka jest rurą o średnicy ok. 4 cm i długości do ok. 5,20 m wykonaną z laminatu włókna szklanego lub węglowego. Właściwościami tyczki są maksymalna masa skoczka wyrażona w funtach oraz tzw. flex, czyli współczynnik ugięcia tyczki pod obciążeniem, zwany twardością.
Budowa zbliżona do kolców do skoku w dal. Wiele firm wytwarza kolce z oznaczeniem LJ/PV – czyli zarówno do skoku w dal jak do tyczki. Wielu skoczków używa kolców do skoku w dal.
Obecnie stosowane są zeskoki wykonane z twardej pianki poliestrowej. Grubość zeskoku dochodzi do 80 cm, długość wraz z wąsami i szerokość dochodzą do ok. 6 m.
Służy do ustalenia pozycji dolnego końca tyczki podczas skoku. Jest metalowym, trapezoidalnym zagłębieniem wyznaczającym punkt zerowy rozbiegu, gdzie dokonywany jest pomiar wysokości.
Wysokość stojaków umożliwia umieszczenie poprzeczki na wysokości powyżej 6,20 m. Konstrukcja stojaków umożliwia przemieszczanie poprzeczki od 0 do 80 cm w przód (na zeskok) w celu dostosowania pionu do potrzeb skoczka.
Jej budowa jest podobna do budowy poprzeczki do skoku wzwyż – jej długość to ok. 4,50 m

</doc>
<doc id="74640" url="https://pl.wikipedia.org/wiki?curid=74640" title="Skok w dal">
Skok w dal

Skok w dal – konkurencja lekkoatletyczna, w której zawodnicy wykonują rozbieg, odbijają się z jednej nogi z belki i lądują na piaszczystej części skoczni. Na krawędzi belki znajduje się listwa z plasteliną. Jeśli zawodnik podczas odbicia dotknie butem plasteliny, skok jest nieważny (decyduje ślad na plastelinie). Wynik skoku jest mierzony od linii między plasteliną a belką do pierwszego (najbliższego belce) śladu pozostawionego na piasku pod kątem prostym. Aktualny rekord świata należy do Mike’a Powella 8,95 m, choć Iván Pedroso skoczył 8,96 m, lecz podczas zawodów wystąpiły wątpliwości do pomiaru siły wiatru, zatem tego rezultatu nie można było uznać za rekord świata.
Zwykle podczas zawodów (finałowych) wszyscy zawodnicy wykonują trzy próby, a najlepszych ośmiu jeszcze trzy skoki finałowe. O zwycięstwie decyduje najdłuższa odległość w konkursie. Jeżeli dwóch zawodników uzyska taką samą odległość o pozycji decyduje odległość drugiego najdłuższego skoku każdego z nich.
Historia skoku w dal.
Skok w dal uprawiany był już podczas starożytnych igrzysk olimpijskich, gdzie pojawił się w 708 p.n.e. jako druga konkurencja pentatlonu. Zawodnicy skakali z ciężarkami w obu rękach, by uzyskać lepsze wyniki. Rezultaty rywalizacji starożytnych Greków są imponujące, bo np. w 664 p.n.e. Chionis ze Sparty uzyskał 16,66 m. Prawdopodobnie wynik pomiaru obejmuje sumę z trzech prób.
W późniejszym okresie, w starożytnym Rzymie i średniowieczu, ćwiczenia ze skoku w dal wchodziła w skład szkolenia wojskowego. Zawody w skoku w dal były też rozgrywane podczas świąt i uroczystości. W XVIII wieku konkurencja ta była promowana przez twórców nowych systemów wychowania fizycznego. Od końca XIX wieku skok w dal pojawia się w programie lekkoatletycznych zawodów sportowych organizowanych wówczas w Wielkiej Brytanii. Zawodnicy ciągle jeszcze skakali z ciężarkami, uzyskując odległości 8–9 m. Skok w dal był jedną z ośmiu konkurencji, jakie rozgrywano podczas zawodów lekkoatletycznych między uniwersytetami w Oksfordzie i Cambridge, uznawanych za początek współczesnej lekkoatletyki.
Skok w dal rozgrywany jest na Igrzyskach Olimpijskich od 1896 dla mężczyzn i od 1948 dla kobiet, na mistrzostwach Europy: od 1934 dla mężczyzn i od 1938 dla kobiet. W programie mistrzostw Polski skok w dal pojawił się już w 1920 dla mężczyzn i 1922 dla kobiet. Do najlepszych polskich specjalistek tej konkurencji należały: Stanisława Walasiewicz, Elżbieta Krzesińska, Maria Kusion-Bibro, Irena Szewińska, Mirosława Sarna, Anna Włodarczyk, Agata Karczmarek, Jolanta Bartczak. W dorobku Polek są trzy medale olimpijskie, w tym złoto E. Krzesińskiej (Melbourne 1956), dwa tytuły mistrzyni Europy i kilka rekordów świata. Lista sukcesów wśród mężczyzn nie jest tak imponująca. Wyróżniali się: Edward Adamczyk, Zbigniew Iwański, Henryk Grabowski, Kazimierz Kropidłowski, Józef Szmidt, Andrzej Stalmach, Waldemar Stępień, Jan Kobuszewski, Stanisław Szudrowicz, Grzegorz Cybulski, Marek Chludziński, Stanisław Jaskułka, Andrzej Klimaszewski.
Najlepsi zawodnicy wszech czasów.
Poniższe tabele przedstawiają listy najlepszych skoczków w dal w historii (stan na 9 marca 2018 r.)
Rozwój rekordu świata w skoku w dal.
mężczyźni.
A tak wyglądałaby tabela rekordów świata, gdyby Bob Beamon nie pobił rekordu świata w Meksyku:
Najlepsi zawodnicy wszech czasów w hali.
mężczyźni.
źródło: World Athletics
Liderzy list światowych w skoku w dal.
kobiety.
źródło: strona IAAF

</doc>
<doc id="74641" url="https://pl.wikipedia.org/wiki?curid=74641" title="Trójskok">
Trójskok

Trójskok – konkurencja lekkoatletyczna, w której zawodnik musi wykonać trzy następujące po sobie skoki:
Zasady rozbiegu, odbicia, lądowania i mierzenia są identyczne jak w skoku w dal. Dwa pierwsze skoki odbywają się na twardej bieżni, trzeci skok kończy się na piasku.
Najlepsi zawodnicy wszech czasów.
mężczyźni.
Poniższa tabela przedstawia listę 10 najlepszych trójskoczków w historii tej konkurencji (stan na 30 czerwca 2019 r.)
kobiety.
Poniższa tabela przedstawia listę 10 najlepszych trójskoczkiń w historii tej konkurencji (stan na 8 sierpnia 2021 r.)

</doc>
<doc id="74645" url="https://pl.wikipedia.org/wiki?curid=74645" title="Ruta">
Ruta



</doc>
<doc id="74649" url="https://pl.wikipedia.org/wiki?curid=74649" title="E-book">
E-book

E-book, książka elektroniczna, publikacja elektroniczna, e-książka – publikacja elektroniczna, zapisana w odpowiednim formacie, możliwym do odczytania za pomocą komputerów, telefonów komórkowych czy też innych przystosowanych do tego urządzeń elektronicznych. E-booki składają się z tekstu, obrazów lub też połączenia obydwu elementów.
E-book często jest elektroniczną wersją publikacji tradycyjnej, jednak niektóre e-książki istnieją bez drukowanego odpowiednika. Publikacja elektroniczna jest niekiedy ujmowana szerzej, gdyż obejmuje materiały elektroniczne niebędące książkami, jak choćby artykuły internetowe. E-książki można czytać na dedykowanych urządzeniach, czyli czytnikach, ale także na dowolnym urządzeniu komputerowym z kontrolowanym ekranem, w tym desktopach, laptopach, tabletach, palmptopach i smartfonach.
Do głównych zalet e booków należą niższe ceny i większy komfort w stosunku do książki tradycyjnej (ponieważ można je kupować w domu lub w podróży za pomocą urządzeń mobilnych), łatwa archiwizacja, dostęp do dużej ilości książek oraz większy wybór tytułów. Książki elektroniczne również posiadają okładkę, spis treści, ilustracje czy inne elementy występujące w książkach tradycyjnych. E-book umożliwia zmianę wielkości i kroju pisma, tła i formatowanie tekstu. W zależności od czytnika, którym dysponujemy, w tekście można również wyszukiwać strony i pojedyncze słowa, dodawać zakładki i wpisywać notatki do tekstu.
Terminologia.
W języku polskim funkcjonują równolegle terminy: "e-book", "e-książka" oraz "książka elektroniczna". Mogą one oznaczać zarówno publikacje elektroniczne, jak i urządzenia do ich odczytu, chociaż część źródeł nazywa te urządzenia czytnikami, e-czytnikami lub czytnikami książek elektronicznych. 
"Słownik informatyczny" wydawnictwa Helion z 2005 roku definiuje e-książkę jako „elektroniczne urządzenie przenośne, które pozwala
wyświetlać zawartość pamięci, np. tekst książki”. Łukasz Gołębiewski w książce "Śmierć książki: no future book" z 2008 roku zestawił powyższą definicję z definicją zaczerpniętą z Wikipedii: „treść zapisana w formie elektronicznej, przeznaczona do odczytania za pomocą odpowiedniego oprogramowania zainstalowanego w urządzeniu komputerowym” oraz przyjął nazwę e-książka dla publikacji (pliku tekstowo-graficznego), natomiast dla urządzenia nazwę e-czytnik. Internetowy "Słownik języka polskiego" wydawnictwa PWN podaje dwa znaczenia terminu e-book: „książka dostępna w wersji elektronicznej” oraz urządzenie przeznaczone do odczytywania takich publikacji. Natomiast "Encyklopedia książki" z 2017 roku definiuje książkę elektroniczną jako „dokument elektroniczny upodobniony do konwencjonalnej książki pod względem organizacji treści i funkcjonalności” oraz stwierdza, że chociaż początkowo nazywano tak również „podręczne urządzenia elektroniczne udostępniające treści piśmiennicze”, to obecnie stosowana jest raczej nazwa „czytniki”.
Historia.
Koncept.
Pierwszy koncept czytnika e-booków najprawdopodobniej pojawił się w manifeście Boba Browna z 1930 roku. Brown napisał tekst po obejrzeniu pierwszego filmu z dźwiękiem (kolokwialnie nazywanego ówcześnie "talkies"). To doświadczenie było dla niego inspiracją do zatytułowania pracy "The Readies". Brown w swojej książce stwierdza, że filmy poprzez uwzględnienie w nich dźwięku wyprzedziły książki, dlatego wydawcy powinni znaleźć nowe środki przekazu. 
Idea Browna polegała w dużej mierze na reformacji ortografii i słownictwa, a nie na zmianie medium. Jego pomysły uwzględniały stosowanie zbitek wyrazowych zamiast zwykłych słów orz stosowanie znaków interpunkcyjnych w celu symulowania ruchu. Rola Browna w historii e-booków nie jest do końca jasna, gdyż model zaproponowany przez Browna nie był stosowany w czytnikach e-booków. Udało mu się jednak przewidzieć miniaturyzację i przenośną naturę czytników. W artykule "The Godfeather of the E-book" Jeniffer Schuessler opisuje wizje autora: "Maszyna ta, opisuje Brown, pozwalałaby czytelnikowi zmieniać wielkość czcionki, unikać zacięć papierem oraz ratować drzewa, jednocześnie czasie przybliżając dzień, w którym słowa będą «zapisywane bezpośrednio w drgającym eterze»". 
Prototypy.
Zanim powstała pierwsza e-książka, skonstruowane zostały maszyny, które można uznać za jej prototypy. Zaliczyć do nich można:
Enciclopedia Mecánica.
Skonstruowana na początku 1949 roku przez hiszpańską nauczycielkę Angelę Ruiz Robles. Urządzenie miało stanowić alternatywę dla uczniów, którzy musieli codziennie nosić w plecakach ciężkie podręczniki do szkoły. Pierwszy projekt maszyny działał za sprawą sprężonego powietrza i zestawu liter nadrukowanych na szpule. Ostateczny projekt miał też zawierać szkło powiększające, kalkulator, nagrania dźwiękowe oraz elektryczne światło do nocnego czytania. Projekt nigdy nie wszedł do fazy produkcji, nie został też opatentowany. Prototyp maszyny znajduje się obecnie w Narodowym Muzeum Nauki i Technologii w A Coruña w Hiszpanii.
Index Thomisticus.
Elektroniczny indeks zebranych prac Świętego Tomasza z Akwinu. Projekt został zapoczątkowany w 1949 roku przez włoskiego księdza Roberto Busa, należącego do zakonu jezuitów. Prace nad indeksem ukończono w 1970 roku. Początkowo był on przechowywany na pojedynczym komputerze a w 1989 został wydany w formie płyty CD. W 2005 stworzona została wersja online indeksu. Zaprojektowali ją E. Alarcón and E. Bernot we współpracy z Roberto Busa.
NLS.
W latach 60. powstało kilka projektów, które są uznawane przez historyków za prototypy współczesnych książek elektronicznych. Zaliczyć do nich można między innymi projekt NLS (oN Line-System) nadzorowany przez Douglasa Engelbarta z Stanford Research Institute. Projekt ten był pierwszym tego typu przedsięwzięciem, które wykorzystywało hipertekst, myszkę, monitory skanowania rastrowego, programy do prezentacji, system okienek oraz innych rozwiązań wykorzystywanych w przyszłych projektach komputerowych. Projekt był ufundowany przez Agencję Zaawansowanych Projektów Badawczych (ARPA), znanej współcześnie jako DARPA.
Hypertext Editing System i FRESS.
Obydwa projekty były prowadzone przez Teda Nelsona i Andriesa van Dama we współpracy z Uniwersytetem Browna. Dokumenty FRESS (File Retrieval and Editing System) działały na systemach IBM i były zdolne do dynamicznego formatowania dla różnych użytkowników, wyświetlaczy i innych czynników, zawierały też automatyczne indeksy i spisy treści. Pozwalały one również na wykorzystanie hiperłączy. FRESS był używany głównie do tworzenia adnotacji online, czytania długich tekstów oraz form dyskusyjnych stworzonych dla kierunków np. Biochemii. Uniwersytet kontynuował prace nad książkami elektronicznymi, co przyczyniło się do powstania projektu hipertekstowego InterMedia oraz założenia firmy Electronic Book Technologies, która stworzyła DynaText, czyli pierwszy system e-czytnika oparty na języku SGML. Projekty uniwersytetu posłużyły grupie Scholarly Technology Group w pracy nad standardem Open eBook. Stworzenie terminu książka elektroniczna jest przypisywane Van Damowi.
Twórca.
Za pierwszego twórcę e-booka uznaje się Michaela S.Harta. Zgodnie z jego założeniami największą wartością, którą powinien przynieść rozwój komputerów, których zadaniem będzie nie tylko umiejętność wykonywania skomplikowanych obliczeń, co raczej możliwość magazynowania, upowszechniania oraz przeszukiwania zbiorów przechowywanych w tradycyjnych bibliotekach. Hart w 1971 r. pracował na komputerze Xerox Sigma V Mainframe na Uniwersytecie Illinois w Chicago. Za pierwszego e-booka i jednocześnie pierwszą pozycję Projektu Gutenberg (najstarszej na świecie internetowej biblioteki cyfrowej) uznaje się Deklarację Niepodległości Stanów Zjednoczonych, która została napisana zwykłym tekstem, aby móc ją pobierać i przeglądać na innych urządzeniach. Kolejne teksty wprowadzone przez Harta miały charakter polityczny i historyczny (były to m.in. pisma Johna F. Kennedy’ego i Abrahama Lincolna). W 1989 r. udostępniono tekst Biblii (Stary i Nowy Testament). Pierwszym utworem typowo literackim była "Alicja w krainie czarów". Książka Lewisa Carrolla została opublikowana dopiero w 1991 r. i otrzymała numer katalogowy 11.
Formaty publikacji.
Historia formatów.
Elektroniczną książką, w szerokim tego słowa znaczeniu, można by nazwać każdy elektroniczny dokument czy plik tekstowy opatrzony spisem treści i systemem nawigacyjnym dający się odczytać na dowolnym urządzeniu elektronicznym.
Rolę e-książek można było przypisać wielu systemom pomocy w programach komputerowych, np. WinHelp, wprowadzony w 16-bitowych wersjach systemów Windows, który wykorzystuje darmowy kompilator Microsoftu.
Wiodącą rolę przejął w połowie lat 90. HTML Help, czyli standardowy system pomocy w aplikacjach Windows 95 i jego następców. Bazując na dokumentach HTML, nadawał się do tworzenia książek elektronicznych, co zawdzięczał możliwości utworzenia systemu nawigacyjnego, skorowidza czy systemu wyszukiwawczego. Także i tutaj za ostateczną postać odpowiada kompilator Microsoftu jednakże nie potrafiący skompilować rozmaitych formatów multimediów.
Mianem książek elektronicznych nie określa się kompleksów dokumentów HTML, gdyż nie są one jednolitym plikiem, aczkolwiek taki podział ma niewątpliwie arbitralny charakter.
Równolegle z dominującymi formatami Microsoftu, ale wyraźnie na marginesie głównego nurtu, rozwijała się JavaHelp, promowana przez Sun Microsystems. Jest on funkcjonalnie bardzo zbliżony do HTML Help (oba te systemy są często zaliczane do wspólnej kategorii HTML-based Help). Podstawową zaletą tego formatu jest międzyplatformowość pozwalająca uruchamiać sporządzone za jego pomocą archiwa za pomocą wirtualnej maszyny Javy. System ten nie doczekał się większego wsparcia (choć zainteresowały się nim m.in. ForeFront, BlueSky, Quadralay czy WexTech Systems), zaś jego popularność jest szczątkowa.
Obok systemów pomocy od początku lat 90. rozwijane też były uniwersalne formaty, mające stanowić panaceum na wielość formatów dokumentów – np. PDF, ale wzorcem była zaniechana dość szybko Replica. Dopiero potem powstały Acrobat, Common Ground i Envoy. Twórca formatu, Tumbleweed Software nawiązał współpracę z firmą WordPerfect Corporation a posiadacze WordPerfecta mogli eksportować dokumenty WordPerfecta w przenośnym formacie Envoy. W 1994 WordPerfect został zakupiony przez firmę Novell. Format był przez nich w dalszym ciągu używany i promowany, ale był on powoli wypierany przez popularniejszy PDF. Dwa lata później Wordperfect został zakupiony przez Corel, który po nieudanej próbie utrzymania Envoya zrezygnował z niego na rzecz PDF, który jest w nim wykorzystywany do dzisiaj.
Adobe pracował w tym czasie mocno nad Acrobate, zaś połączenie Adobe Reader z Glassbook Readerem zaowocowało powstaniem uniwersalnego czytnika dokumentów PDF i elektronicznych książek.
Także i Microsoft stworzył swój własny format e-booków (rozszerzenie.lit), odpowiedni kompilator oraz tzw. Microsoft Reader, a nawet specjalną wtyczkę do Worda służącą do kompilowania jego dokumentów. System ten zyskał sobie znaczną popularność i miejsce w księgarniach internetowych, choć po okresie żywego zainteresowania ze strony rynku na internetowej stronie MS Readera nie widać większej aktywności.
Oprócz tego wiele małych firm lub indywidualnych programistów tworzyło własne kompilatory książek elektronicznych. Wśród książek na urządzenia mobilne kilku producentów opanowało większość istniejących systemów (Windows Mobile, Palm OS, Symbian) – są to m.in. Mobipocket oraz ISilo.
Na początku XXI wieku w sprzedaży pojawiły się urządzenia przeznaczone do czytania książek elektronicznych, takie jak Amazon Kindle, Sony Reader, Onyx Boox, BeBook, iLiad, iRex, CyBook. Obecnie najpopularniejsze formaty e-booków to EPUB oraz MOBI.
Obecnie używane formaty e-booków.
Pisarze i wydawcy mają do wyboru wiele formatów podczas publikacji e-booków. Poniżej znajdują się najpopularniejsze czytniki elektroniczne w Polsce oraz na świecie i obsługiwane przez nie formaty:
Rozwój e-booków w Polsce.
Rynek e-booków w Polsce zaczął rozwijać się od 2010 roku, kiedy firma Virtualo, specjalizująca się w rozwiązaniach IT do sprzedaży e-booków, została kupiona przez Empik. Szacuje się, że w 2017 r. rynek e-booków w Polsce wart był 100 mln zł i stanowił ok. 5% wartości całego rynku książki.
W sierpniu 2019 roku Sejm przyjął rządowy projekt ustawy o zmianie ustawy o podatku od towarów i usług. Od 1.11.2019 roku stawka VAT na e-booki została obniżona do 5% (z 23%). Podobnie jest z e-prasą, podatek zostanie obniżony do 8%. Podobne zróżnicowanie występuje w Unii Europejskiej (z wyjątkiem Francji i Luksemburga). W 2017 roku Ministerstwo Finansów wyraziło zgodę na obniżenie VAT-u, podobnie Sejm RP, jak również Komisja Europejska i Parlament Europejski, jednak dalsze kroki zostały zatrzymane w Radzie Europejskiej przez rząd Czech.

</doc>
<doc id="74656" url="https://pl.wikipedia.org/wiki?curid=74656" title="Jean Frédéric Frenet">
Jean Frédéric Frenet

Jean Frédéric Frenet (ur. 7 lutego 1816 w Périgueux, zm. 12 czerwca 1900 tamże) – matematyk francuski, zajmujący się geometrią różniczkową.

</doc>
<doc id="74657" url="https://pl.wikipedia.org/wiki?curid=74657" title="Janos Bólyai">
Janos Bólyai



</doc>
<doc id="74658" url="https://pl.wikipedia.org/wiki?curid=74658" title="Hajdúböszörmény">
Hajdúböszörmény

Hajdúböszörmény () – miasto węgierskie położone w krainie hajduków na Wielkiej Nizinie Węgierskiej. 31,8 tys. mieszkańców w styczniu 2011 r. 

</doc>
<doc id="74659" url="https://pl.wikipedia.org/wiki?curid=74659" title="Hajduboszormeny">
Hajduboszormeny



</doc>
<doc id="74660" url="https://pl.wikipedia.org/wiki?curid=74660" title="Gerbert z Aurillac">
Gerbert z Aurillac



</doc>
<doc id="74661" url="https://pl.wikipedia.org/wiki?curid=74661" title="Gerbert">
Gerbert



</doc>
<doc id="74662" url="https://pl.wikipedia.org/wiki?curid=74662" title="Regaty o Puchar Ameryki">
Regaty o Puchar Ameryki

Regaty o Puchar Ameryki (ang. America’s Cup) – międzynarodowe regaty żeglarskie jachtów pełnomorskich, rozgrywane od 1851 r. Historię regat zapoczątkowało zwycięstwo amerykańskiego jachtu America podczas regat wokół wyspy Wight rozegranych 22 sierpnia 1851 r. Jedyną nagrodą w regatach jest przechodni puchar (ważący około 3 kg) ufundowany przez Royal Yacht Squadron w 1851 roku. Pierwsze regaty, w których próbowano odebrać ten puchar miały miejsce w 1870 roku. Sam puchar nazywany bywa niekiedy "Świętym Graalem" lub żartobliwie "Starym Dzbankiem" (ang. "Auld Mug").
Zasady.
Od 1882 roku są to regaty match racingowe, czyli rozgrywane tylko pomiędzy dwoma jachtami, natomiast od 1930 roku jachty startujące w regatach muszą posiadać jednakowy rating, w związku z tym nie ma potrzeby przeliczania czasów – jacht, który pierwszy przekracza linię mety, zwycięża bieg. Od 1992 wszystkie jachty należą do klasy IACC. W 2013 roku decyzją obrońcy pucharu regaty rozegrane zostały na katamaranach klasy AC72, w 2017 katamaranach AC50 a w roku 2021 na jednostkach AC75.
W regatach biorą udział reprezentacje poszczególnych jachtklubów, nie zaś reprezentacje narodowe. Jachtklub, który jest aktualnym posiadaczem Pucharu wystawia drużynę, broniącą trofeum. Wyzwanie obrońcom pucharu może rzucić każdy jachtklub. Jeśli chęć odebrania pucharu zgłosi więcej niż jeden syndykat, jachty pretendentów rozgrywają między sobą regaty eliminacyjne. Dzieje się tak od 1983 roku. Od 1993 roku nagrodą dla zwycięzcy wśród pretendentów do Pucharu Ameryki jest Louis Vuitton Cup. Od 2021 pretendent wyłaniany jest w regatach Prada Cup.
Regaty odbywają się na akwenie wyznaczonym przez obrońcę (zazwyczaj znajduje się on w pobliżu siedziby jachtklubu).
Od 1995 roku regaty o Puchar Ameryki rozgrywało się w systemie „best of nine”. Oznaczało to, że zwycięzcą regat zostawała ta załoga, która jako pierwsza wygrała pięć biegów.
W 2010 roku zmieniono zasady. Zwycięzcą miała zostać załoga, która wygra 2 wyścigi.
W 2013 nastąpiła kolejna zmiana – aby zdobyć puchar załoga musiała zdobyć 9 punktów, otrzymując po jednym punkcie za każdy wygrany wyścig.
Wszystkie zasady regat są uregulowane prawnie przez odpowiednie przepisy, a protesty są rozstrzygane natychmiast po ich zgłoszeniu. Nie ma możliwości dochodzenia swoich praw po zakończeniu zawodów.
Historia.
Regaty wokół wyspy Wight.
W 1851 roku w Londynie odbywała się pierwsza Wystawa Światowa. Jedną z imprez towarzyszących wystawie była seria regat wokół wyspy Wight w dniach 18 sierpnia – 22 sierpnia. Na wystawę przybył z Nowego Jorku szkuner "America", z Johnem Stevensem, komandorem New York Yacht Club (NYYC), na pokładzie. Stevens rzucił brytyjskim regatowcom wyzwanie, na które początkowo nikt nie odpowiedział. Dopiero po uszczypliwym artykule w prasie klub Royal Yacht Squadron (RYS) podniósł rękawicę i zaprosił jacht "America" do regat wokół wyspy Wight.
Był to jeden z kilku rozegranych w tych dniach wyścigów, jednak tylko ten bieg określono jako „Otwarty dla jachtów należących do klubów wszystkich narodów” ("Open to Yachts belonging to the Clubs of all Nations"). W ten sposób odbyły się pierwsze w historii oficjalne regaty międzynarodowe. Nagrodę w wyścigu stanowił jeden z kilku srebrnych dzbanków – pucharów, kupionych u londyńskiego jubilera Roberta Garrarda.
Przed wyścigiem, z racji braku znajomości miejscowych warunków, do 13 amerykańskich załogantów dołączyło kilku Brytyjczyków, w tym pilot.
Przebieg wyścigu.
Jachty startujące w biegu były bardzo zróżnicowane, zarówno pod względem wielkości, jak i typów ożaglowania. Na starcie, w pobliżu Cowes, ustawiono jednostki w dwóch rzędach – w jednym kutry, a w drugim szkunery. O 0950 rozległ się pierwszy wystrzał armatni i jachty zaczęły stawiać żagle oraz wybierać łańcuchy kotwiczne (start w ówczesnych regatach nie był lotny jak dziś, lecz odbywał się z kotwicy). O 1000 rozległ się kolejny strzał i jachty wyrwały kotwice. Wskutek kłopotów z łańcuchem "America" ruszyła jako ostatnia.
Poza jachtami zgłoszonymi do wyścigu płynęło jeszcze około 100 jednostek z widzami, a wśród nich jacht królewski z królową Wiktorią na pokładzie. Na trasie stopniowo wzmagał się wiatr, co sprawiło, że szkunery, w tym "America", wyszły na prowadzenie. W pobliżu latarniowca Nab Light, który znajdował się około 1,5 mili od wschodniego wybrzeża wyspy Wight, "America" był już drugi (prowadził kuter Voltane o 48 tonach wyporności). Latarniowiec zwyczajowo okrążano po stronie wschodniej, jednak "America" (a za nią część innych jachtów) przepłynęła między Nab Light a lądem, co sprawiło, że Amerykanie wyszli na prowadzenie.
Pomyłka była najprawdopodobniej wynikiem niedostarczenia załodze szkunera "America" dokładnej instrukcji żeglugi, podczas gdy pilot uznał, że jego jedynym zadaniem jest dbanie o bezpieczeństwo, a nie przestrzeganie zwyczajowej trasy. Mimo tego skrótu przez długi czas prowadził niezgłoszony do regat kuter "Wildfire". "America" wyprzedziła go dopiero na zachodnim skraju wyspy – przy skałach The Needles.
Na tej trasie jacht "America" zaczęły także doganiać jachty brytyjskie, które opłynęły Nab Light. Około 1500 doganiający Amerykanów "Arrow" wszedł na mieliznę. W związku z tym płynący na trzeciej pozycji "Alarm" pozostał, aby udzielić mu pomocy. W chwilę później "Volante" stracił bukszpryt. Amerykanie minęli The Needles około 1745, mając do mety 13,5 mili i przewagę około 7,5 mili nad kutrem "Aurora" (wyporność 47 ton) i 8,5 mili nad kolejnym jachtem "Freak". W tym czasie kutry zaczęły odrabiać straty. W cieśninie Solent Amerykanom pomógł pilot, udzielając im informacji na temat prądów pływowych. Mimo to na mecie, którą "America" przekroczyła o 2037, przewaga nad Aurorą wynosiła zaledwie kilkanaście minut. Wyścig ukończyły jeszcze 2 inne jachty. Po zakończeniu regat brytyjskie załogi złożyły protest z powodu skrócenia przez Amerykanów trasy regat. Jednak na prośbę Royal Yacht Squadron, protest wycofano i puchar pojechał do Nowego Jorku.
W 1857 roku właściciele jachtu "America" przekazali puchar NYYC, zaznaczając w akcie darowizny ("Deed of Gift"), że jest to puchar przechodni i wyzwanie posiadaczowi pucharu może rzucić każdy jachtklub. Od tego momentu trofeum zaczęto nazywać „Pucharem Ameryki”.
Czasy szkunerów.
Pomimo że przegrana w 1851r. została odebrana przez brytyjskich żeglarzy jako skaza na honorze, kolejne regaty rozegrano dopiero w 1870 roku. Wynikało to przede wszystkim z toczącej się w USA wojny secesyjnej. Osobą, która rzuciła wyzwanie był James Ashbury – brytyjski milioner, który zbił fortunę na kolejnictwie. Prawdopodobnie główną motywacją była dla niego chęć zdobycia szlachectwa. Pomimo olbrzymiej fortuny i członkostwa w 12 jachtklubach, Ashbury nie został, jako syn kołodzieja z Manchesteru, przyjęty do najbardziej prestiżowego Royal Yacht Squadron. Negocjacje pomiędzy NYYC a Royal Thames Yacht Club, z ramienia którego J. Ashbury postanowił startować, trwały aż dwa lata. Ostatecznie ustalono, że wyścig odbędzie się na tradycyjnej trasie regat NYYC, która liczyła ponad 35 mil. Wyścig rozegrano 8 sierpnia. Przeciw brytyjskiemu szkunerowi "Cambria" wystawiono aż 17 jachtów, wśród których była przebudowana "America". Zwyciężył amerykański szkuner mieczowy "Magic", "Cambria" dopłynęła jako ósma (po przeliczeniu zajęła miejsce dziesiąte), natomiast historyczna „America” była czwarta.
Pomimo porażki Ashbury nie poddał się. Już w rok później, w 1871, rzucił Amerykanom wyzwanie na nowym jachcie "Livonia". Po długich rozmowach, ustalono nowe zasady. Pucharu broniły cztery jachty: "Columbia", "Sappho", "Dauntless" i "Palmer", a o wyniku miały zadecydować cztery zwycięstwa (reguła "best of seven"). Pierwszy wyścig miał miejsce 16 października. Zwycięzcą okazała się "Columbia". W kolejnym biegu, 18 października, ponownie zwyciężyła "Columbia", jednak Asbury złożył protest, ponieważ nie podano dokładnej instrukcji żeglugi, co spowodowało mijanie znaku z różnych stron i nieomal doprowadziło do kolizji. Protest ten Amerykanie odrzucili. Dwa kolejne biegi zwyciężył "Sappho". W tym momencie NYYC uznał, że zwyciężył całe regaty (cztery zwycięstwa jego jachtów), podczas gdy Brytyjczycy twierdzili, że stan rywalizacji to "Columbia" – 2, "Sappho" – 2, "Livonia" – 0, zatem nikt nie odniósł jeszcze czterech zwycięstw. "Livonia" jeszcze dwa razy stawała samotnie do biegu, po czym Ashbury uznał, że to on jest zwycięzcą regat. Mimo to NYYC nigdy nie uznał jego roszczeń. Do dziś są to jedne z najbardziej kontrowersyjnych regat w całej historii pucharu.
Zrażeni postawą NYYC Brytyjczycy postanowili nie startować w walce o puchar. Regaty uratowało zgłoszenie się w 1876 kanadyjskiego jachtu "Countess of Dufferin", reprezentującego "Royal Canadian Yacht Club". Pomimo że walka z wystawioną przez NYYC "Madeleine" była jednostronna i zakończyła się zwycięstwem Amerykanów 2:0, tradycja regat została podtrzymana. Była to również ostatnia edycja Pucharu Ameryki, w której startowały szkunery.
Czasy kutrów.
W 1881 wyzwanie żeglarzom z NYYC rzucił kolejny kanadyjski klub – Bay of Quinte Yacht Club. Do regat wystawili oni drewniany kuter "Atalanta". Wybór tego typu konstrukcji miał związek z nowymi trendami w żeglarstwie regatowym, a także z ograniczonym budżetem. "Atalanta" przegrała 2:0 z kutrem "Mishief", pierwszym jachtem o stalowym kadłubie, startującym w tych regatach. Ta edycja regat zapisała się jeszcze z innego powodu – nigdy wcześniej do zawodów nie stawały jachty jednomasztowe, a stało się to odtąd regułą.
Rok później, w 1882, ostatni z żyjących właścicieli jachtu "America" z okresu regat wokół wyspy Wight, George Schuyler, dodał do "Deed of Gift" zapis, że w regatach biorą udział jedynie dwa jachty – obrońca ("defender") i wyzywający ("challenger"), które wcześniej zostaną wyłonione w eliminacjach.
W 1885 do regat powrócili Brytyjczycy. "Genesta", wystawiona przez RYS, została pokonana 2:0 przez jacht "Puritan". Identyczny wynik miała rywalizacja z 1886 pomiędzy amerykańskim "Mayflower" a "Galatea", wystawioną przez Royal Northern Yacht Club. Wyniki takie nikogo nie dziwiły, ponieważ brytyjscy żeglarze uznawali, że jacht nie powinien służyć wyłącznie regatom. Na "Galatea" mieszkał właściciel z całą rodziną i kilkoma zwierzętami.
Dopiero w 1887 szkocki Royal Clyde Yacht Club wystawił jacht "Thistle", który był pierwszym wyzywającym z realnymi szansami na odniesienie sukcesu. Pomimo wyrównanego poziomu i minimalnych różnic amerykański "Volunteer", który został zbudowany w rekordowym czasie 66 dni, dwukrotnie zwyciężył. Amerykańska konstrukcja zawdzięczała swój sukces temu, że była dłuższa, szersza, płycej zanurzona oraz lżejsza, podczas gdy "Thistle" miał znacznie większe zanurzenie, związane z tym, że przed regatami musiał pokonać Atlantyk. W tym samym roku po raz kolejny dokonano korekty "Deed of Gift". Wyznaczono maksymalną długość linii wodnej jachtu, która wynosiła 90 stóp (27,4 m).
W 1893 RYS wystawił do regat "Valkyrie II", jacht o stalowym szkielecie i drewnianym poszyciu. Mimo tego, że była to konstrukcja lekka i sztywna, została pokonana 3:0 przez "Vigilant", który pomimo że nadal był jachtem o szerokim, płytko zanurzonym kadłubie, był znacznie bardziej zbliżony do brytyjskiego wyzywającego niż poprzednie konstrukcje.
W kolejnej edycji, w 1895, Amerykanie po raz pierwszy wystawili jacht balastowy. Poszycie "Defender" wykonano z brązu i aluminium, a powierzchnia jego grota wynosiła aż 750 m². Brytyjski wyzywający, "Valkyrie III" również zerwał ze swoimi poprzednikami. Najlepiej świadczy o tym, że po raz pierwszy jacht wyzywający był szerszy od obrońcy. Rywalizacja była bardzo zacięta, jednak szczęście sprzyjało obrońcom i regaty zakończyły się wynikiem 3:0 dla "Defender".
W 1899 na arenę zmagań o Stary Dzbanek wkroczył sir Thomas Lipton. W ciągu 31 lat to on rzucił pięć kolejnych wyzwań żeglarzom z NYYC, wystawiając jachty o nazwie "Shamrock I", reprezentujące irlandzki jachtklub Royal Ulster. Z tego powodu ten okres bywa nazywany „Erą Liptona”. "Shamrock I" był pierwszym wyzywającym jachtem, który był jednostką stricte regatową. Posiadał brązowo-aluminiowe poszycie, oraz stalowy maszt. Po raz pierwszy również jacht nie pokonał Atlantyku o własnych siłach, ale na holu. Ten sposób dotarcia do Ameryki Północnej praktykowano następnie aż do 1937. Obrońcą została natomiast "Columbia" o konstrukcji bardzo zbliżonej do "Shamrock I". Również tym razem Amerykanie mieli nieco więcej szczęścia i pokonali Irlandczyków 2:0. Nie zraziło to jednak Liptona. Już w 1901 wystawił do regat "Shamrock II". Był to pierwszy jacht zaprojektowany przy użyciu modeli, które testowano w doświadczalnym basenie. Szkielet wykonano z lekkiego stopu, a poszycie z brązu i aluminium. Maszt, wykonany ze stali miał ponad 40 m, a bom ponad 30 m. NYYC do regat ponownie wystawił "Columbia". Doskonała konstrukcja z Europy dwukrotnie przypłynęła pierwsza, jednak po przeliczeniu okazywało się, że trzykrotnie zwycięzcą została "Columbia", zatem puchar pozostał w Nowym Jorku.
Zachęcony wynikami, jakie osiągnął "Shamrock II", Lipton wyłożył pieniądze na budowę kolejnego challengera – "Shamrock III". Nowy jacht miał poszycie z niklowanej stali, bulbkil oraz, po raz pierwszy w brytyjskim jachcie rzucającym wyzwanie obrońcom pucharu, zastosowano koło sterowe zamiast rumpla. Mimo tych wszystkich innowacji "Shamrock III" okazał się być niezdolny do sprostania wystawionemu przez NYYC jachtowi "Reliance". Był to olbrzymi jacht (jak dotąd największy w historii Pucharu) stanowiący szczyt ówczesnej techniki. Jego długość wynosiła 44 m, powierzchnia żagli ponad 1500 m². Stalowy maszt posiadał drewnianą stengę, którą wysuwano jedynie, gdy stawiano topsel. Przy wysuniętej stendze maszt wznosił się na wysokość 60 m (maszt Daru Młodzieży ma 49,5 m), bom miał długość 35 m, a spinakerbom 27 m. Część kabestanów i wind trafiła pod pokład, co obniżyło środek ciężkości, a płetwa sterowa posiadała zbiornik balastowy, napełniany, bądź opróżniany w zależności od kursu. Lekki szkielet powstał z wykonanych z niklowanej stali teowników i kątowników, zaś poszycie z brązu i aluminium. Dla wydłużenia linii wodnej w pochyłach jacht wyposażono w olbrzymie nawisy (7,94 na rufie i 6,70 m na dziobie) Załogę olbrzyma stanowiło aż 64 osoby. Jednostronna walka zakończyła się wynikiem 3:0, jednak zwycięzca istniał jedynie 9 miesięcy od zwodowania. Zastosowanie tylu różnych metali w konstrukcji kadłuba sprawiło, że uległ on korozji.
Już w 1903 zauważono, że dotychczasowy system przeliczania nie jest sprawiedliwy. Aby zapobiec powstawaniu płaskodennych, niedoważonych jednostek o olbrzymich nawisach, jak "Reliance", NYYC zamówił nowy system ratingowy, który uwzględniał zarówno długość linii wodnej, wyporność oraz powierzchnię ożaglowania. Wzór, według którego obliczano wartość regatową każdej jednostki nazwano Universal Rule. Równolegle w Europie ten sam problem rozwiązano wprowadzając w 1906, opartą na tych samych założeniach, lecz innym wzorze, International Rule.
Zarówno Lipton, jak i NYYC zgodzili się, że podczas kolejnych zmagań do przeliczania wyników wykorzystana zostanie Universal Rule. Punkt sporny stanowiła natomiast dopuszczalna długość jachtu. Thomas Lipton proponował, żeby było nią 75 stóp, podczas gdy Amerykanie uznawali, że skoro w "Deed of Gift" znajduje się wartość 90 stóp, a rating według Universal Rule otrzymuje się w stopach, to powinny być dopuszczone jachty o takim ratingu, bez względu na ich długość. Spory trwały długo, lecz ostatecznie NYYC przyjął propozycję Brytyjczyków, zmagania jednak musiano odłożyć ze względu na wybuch I wojny światowej.
Jachty, których rating obliczano według Universal Rule, stanęły do zmagań dopiero w 1920 roku. Zamówiony przez Liptona "Shamrock IV" powstawał z wieloma problemami. Nie używający na co dzień Universal Rule projektanci popełnili błędy, które musiano następnie korygować już w czasie budowy. Powstał w ten sposób jacht dłuższy i o większej powierzchni żagla niż jego amerykański przeciwnik. Specjalne wysięgniki do regulowanych want na obu burtach i saling szerszy od kadłuba sprawiały, że jacht nabrał nietypowego wyglądu. Jego poszycie stanowił mahoń i cedr. Sam jego konstruktor, Charles Nicholson, nazywał go „brzydkim kaczątkiem”. Mimo to "Shamrock IV" pokonał w dwóch pierwszych biegach obrońcę "Resolute", ostatni z jachtów zaprojektowanych przez Natanaela Hereshoffa, twórcy wszystkich obrońców w ciągu 27 lat. W trzecim biegu, choć "Shamrock IV" przypłynął pierwszy "Resolute", zwyciężył dzięki lepszemu ratingowi. W kolejnym wyścigu również szczęście sprzyjało Amerykanom. Niesnaski wśród załogi brytyjskiego jachtu sprawiły również, że przegrali oni też decydujący, piąty wyścig. Mimo przegranej nikt jak dotąd nie był tak bliski wywiezienia Pucharu Ameryki z Nowego Jorku.
Klasa J.
Pojawienie się w latach 20. XX wieku nowych technologii, takich jak wykorzystanie duraluminium, wprowadzenie genui oraz włączenie projektowania nowych jachtów pod kątem nie tylko hydrodynamicznym, ale i aerodynamicznym, spowodowało, że regatowe jacht stały się bardzo do siebie podobne. Właśnie te tendencje sprawiły, że NYYC ustalił, z leciwym już T. Liptonem, że kolejne regaty o Puchar Ameryki rozegrane zostaną na jachtach klasy J, których wartość ratingowa (76 stóp) była najbardziej zbliżona do jednostek walczących w 1920.
Kolejne regaty odbyły się w 1930 roku. Wyzywającym był brytyjski "Shamrock V", którego maszt wznosił się na niemal 50 m, a powierzchnia ożaglowania po postawieniu spinakera wynosiła ponad 1700 m². Do tego, dzięki pięknym proporcjom, uznano go za najpiękniejszy jacht świata. Bronić pucharu chciały cztery załogi. Po eliminacjach ostatecznym obrońcą został "Enterprise", posiadający duraluminiowy maszt i naszpikowany najnowocześniejszą techniką, w tym automatycznymi windami, kabestanami pod pokładem itp. Właśnie przewaga technologiczna sprawiła, że amerykański jacht okazywał się szybszy na zwrotach i bez trudu pokonał "Shamrock V" 4:0. Na "Enterprise" debiutowała kolejna ważna postać w historii regat – Harold Vanderbilt, właściciel i skiper kolejnych dwóch obrońców trofeum. "Shamrock V" był również ostatnim jachtem Thomasa Liptona, który liczył już wówczas 82 lata. Lipton, pomimo że nigdy nie zdobył pucharu, stał się jedną z najbardziej znanych osób w całej historii zmagań o Srebrny Dzbanek, a jego "Shamroki" stały się legendą. Udało mu się również dokonać tego, o czym marzył pierwszy challenger – James Ashbury. Na rok przed śmiercią, uszlachcony syn biednego Irlandczyka stał się członkiem elitarnego Royal Yacht Squadron.
W 1934 do zmagań o puchar powrócił RYS. Jego członek, Thomas Sopwith, w dwa lata po śmierci Liptona, zakupił "Shamrock V" i na jego podstawie zamówił projekt nowego wyzywającego o nazwie "Endeavour". Wyposażono go, w odróżnieniu od protoplasty, w stalowy maszt, system mierzący napięcia want i sztagów oraz zmieniony nieco kształt foka, tak aby zwiększał siłę ciągu. Przeciw niemu NYYS wystawił jacht "Rainbow". W tej edycji regat zmieniono również nieco przepisy. Aby uniknąć takiej automatyzacji, jak na "Enterprise", nakazano umieścić w każdym jachcie pod pokładem pomieszczenie dla załogi ważące 7 ton. Amerykanie ominęli jednak ten „problem”, montując akumulatory w zęzie, a mechaniczne ułatwienia na pokładzie. Zacięta walka zakończyła się wynikiem 4:2 dla załogi "Rainbow", jednak jak przyznali sami Amerykanie, lepszym jachtem był "Endeavour", zaś swój sukces przypisali lepszemu zgraniu załogi.
Do kolejnych regat w 1937 T.O.M. Sopwith, ponownie w barwach RYS, wystawił, nieznacznie tylko zmodyfikowaną, wersję doskonałego "Endeavour", nazwaną "Endeavour II". NYYS jako obrońca wystawił natomiast jacht "Ranger", największą ze zbudowanych J-tek. Dzięki lepszym parametrom kadłuba, Amerykanie rozgromili Brytyjczyków 4:0. Były to ostatnie regaty, w których wystartowały jachty klasy J.
Klasa 12.
Jeszcze w 1930 Amerykanie i Europejczycy zawarli porozumienie, które miało ujednolicić zasady obliczania wartości regatowej jachtów. Wypracowano kompromis, zgodnie z którym, mniejsze jachty (do klasy R-15), klasyfikowane będą według metrycznych miar International Rule, zaś wszystkie jachty większe według Universal Rule.
Po zniszczeniach II wojny światowej budowanie dużych jednostek, należących do klasy J było bardzo kosztowne. W związku z tym, aby uratować regaty, NYYC i RYS zmieniły w 1956 "Deed of Gift". Obniżono minimalną długość linii wodnej jachtów do 44 stóp, czyli 13,41 m (nie zmieniono jednak zapisu o maksymalnej długości) oraz wykreślono obowiązek przepłynięcia jachtów z macierzystego klubu na miejsce regat o własnych siłach.
Wśród jachtów, które spełniały te warunki wybrano klasę 12 z kilku powodów. W Europie budowano je już w 1907, zaś w USA pierwsze „dwunastki" zaczęto projektować w 1935, zatem znano je po obu stronach Atlantyku. Długość wahająca się w granicach 19,0 – 21,3 m oraz powierzchnia ożaglowania w zakresie 160–173 m² sprawiły, że te znacznie tańsze od „Jotek" jachty (co miało znaczenie zwłaszcza w Europie), nadal uważano za wystarczająco duże, by sprostać tradycjom zmagań o Puchar Ameryki.
W 1958 rozegrano pierwsze powojenne regaty. Startowały w nich właśnie dwunastki. Wyłoniona w wyniku wewnętrznej konkurencji amerykańska "Columbia" – pierwszy jacht o dakronowych żaglach i odwrotnym skosie pawęży, pokonała bez problemu 4:0, wystawiony przez RYS "Sceptre", zaprojektowany według przedwojennych zasad.
Kolejne wyzwanie dla obrońców nadeszło w 1962 z Australii. Wystawiony przez Royal Sydney Yacht Squadron (RSYS) "Gretel" zdołał, co prawda, wygrać jeden bieg, jednak pozostałe cztery zwyciężył amerykański "Weatherly".
Podczas zmagań w 1964 pojawił się polski akcent. Przy pracach nad wystawionym przez Royal Thames jachtem "Sovereign" brał udział Polak, prof. Czesław Marchaj. Regaty jednak ponownie zakończyły się zwycięstwem Amerykanów 4:0, którzy wystawili, jako obrońcę, jacht "Constellation".
Przełomowym, pod względem konstrukcji, okazał się rok 1967, kiedy to NYYC wystawił, jako obrońcę, jacht "Intrepid". Jego konstruktor, Olin Stephes, zastosował płetwę sterową oddzieloną od kilu. To rozwiązanie podniosło osiągi jachtu przy słabszych wiatrach. Utracony opór boczny skompensowano dodając na rufie skeg (przedłużenie stępki) oraz trymer. Jego zastosowanie dodatkowo zmniejszyło promień skrętu, a także pozwoliło płynąć ostrzejszymi kursami (nawet do 5° względem wiatru). Zmieniono również kształt kadłuba, z tradycyjnego skośnodennego na okrągłodenny. Przeniesiono większość kabestanów do środka kadłuba. Dzięki temu rozwiązaniu, można było umieścić bom bliżej lustra wody. Wszystko to obniżyło środek ciężkości oraz poprawiło właściwości aerodynamiczne. Kolejną innowacją był tytanowy maszt i takielunek o eliptycznym przekroju. "Intrepid" okazał się tak doskonałą konstrukcją, że nie tylko pokonał w 1967 australijską "Dame Pattie" z RSYS 4:0, ale i powtórzył ten wyczyn trzy lata później, w 1970, podczas konfrontacji z jachtem "Gretel II" z tego samego jachtklubu co "Dame Pattie".
W następnych latach pojawiły się kolejne innowacje techniczne. Podczas konfrontacji w 1974 amerykański "Courageous" pokonał australijski "Southern Cross" z Royal Perth 4:0. Poszycie kadłubów wykonane było z aluminium, żagle z kevlaru.
W 1977 jachtem "Courageous" dowodził Ted Turner, potentat na rynku mediów. Jego załoga pokonała wówczas, wystawiony przez australijski klub Sun City, jacht "Australia". Ta sama "Australia", tym razem z ramienia Royal Perth, została pokonana przez jacht "Freedom" 4:1 w 1960 roku.
Przełom w hegemonii amerykańskich jachtów nastąpił w 1983. Wystawiona przez Royal Perth "Australia II", pierwszy jacht w historii regat wyposażony w wingletki na kilu, pokonał w zaciętej walce amerykański "Liberty" dowodzony przez Dennisa Connera. Australijskie rozwiązanie pozwoliło zredukować wyporność i głębokość zanurzenia bez utraty stateczności. Po raz pierwszy w historii regat, zwycięzcą okazał się challenger. Po 132 latach Australijczycy tryumfalnie przewieźli puchar z Nowego Jorku do Perth. Był to również pierwszy rok, w którym zorganizowano eliminacje wyzywających – Louis Vuitton Cup – ich zwycięzca miał prawo walczyć z obrońcą o Puchar Ameryki.
Po pierwszym szoku Amerykanie postanowili, że Puchar Ameryki musi wrócić do właścicieli. Dzięki zaangażowaniu olbrzymich funduszy, dowodzony przez Connera "Stars &amp; Stripes" z San Diego Yacht Club, zdołał pokonać w 1987, broniącą pucharu, "Kookaburra III" 4:0 i odzyskać puchar dla USA.
Były to ostatnie regaty o Puchar Ameryki rozegrane na jachtach klasy 12.
Rok 1988.
Rok po odzyskaniu przez Amerykanów Pucharu, nadeszło wyzwanie z Nowej Zelandii. Wykorzystując fakt, że w "Deed of Gift" nadal figurowała maksymalna długość linii wodnej – 90 stóp, Mercury Bay Boating Club wystawił jacht o takiej właśnie długości i powierzchni żagla niemal 700 m². Pomimo że jednostka ta nosiła nazwę "New Zealand", to i tak przylgnęło do niej przezwisko „Big Boat”.
W odpowiedzi na „niegrzeczne” wyzwanie, w związku z krótkim czasem na przygotowania, syndykat „Sail America”, którego jacht "Stars &amp; Stripes" odzyskał puchar dla USA, wykorzystał inną lukę w "Deed of Gift". W dokumencie tym dokładnie opisano długość maksymalną i minimalną linii wodnej i liczbę masztów, nie zapisano natomiast dopuszczalnej liczby kadłubów. W ten sposób powstał katamaran, który również otrzymał nazwę "Stars &amp; Stripes". Procesy sądowe i konfrontacja tych dwóch łodzi, reprezentujących dwie kompletnie różne klasy, zakończone zwycięstwem katamaranu dowodzonego przez Connera 2:0, spowodowały wszczęcie poważnej dyskusji nad reformą "Deed of Gift". Rozważano kilka propozycji, w tym powrót do klasy J. Ostatecznie, aby pozbyć się wszelkich niedomówień, postanowiono stworzyć nową klasę na potrzeby pucharu – International America’s Cup Class.
IACC.
Pierwsze regaty w nowej klasie rozegrano w 1992 roku, w pobliżu San Diego. Zwyciężył wówczas broniący pucharu jacht "America³" z Billem Kochem jako skiperem, pokonując 4:1 włoskiego challengera "Il Moro di Venezia". Były to jedne z najdroższych edycji regat. Oficjalnie syndykaty wydały po około 70 mln USD, lecz nieoficjalne źródła mówią o kwocie 150-200 mln.
Kolejne regaty w San Diego miały miejsce w 1995 roku. Wówczas dowodzony przez Petera Blake’a "Black Magic" (NZL-32) pokonał obrońcę "Young America" Dennisa Connera 5:0, zaś puchar po raz kolejny opuścił USA trafiając do Auckland.
Następna walka o Stary Dzbanek rozegrała się w 2000 roku. Były to zawody, które przeszły do historii głównie ze względu na wynik regat challengerów. Zwyciężył je włoski jacht "Luna Rossa" i to on stanął do walki o Puchar Ameryki z obrońcą, który podobnie jak jacht, który zdobył puchar dla Nowej Zelandii, nosił imię "Black Magic" (NZL-60). Były to pierwsze w historii pucharu zawody, w których zabrakło jachtu reprezentującego jachtklub z USA. Zawody rozegrane na Zatoce Hauraki 5:0 zwyciężył syndykat z antypodów.
Regaty rozegrane w 2003 roku, również na Zatoce Hauraki, rozegrały się pomiędzy szwajcarskim "Alinghi", w którego załodze znaleźli się poprzedni obrońcy pucharu – Nowozelandczycy Russell Coutts i Brad Butterworth a nowym syndykatem z Auckland, który wystawił jacht "Team New Zealand" (NZL-82) z Dean Barkerem jako skipperem. Regaty te przebiegały pod znakiem licznych usterek w zbudowanym na granicy wytrzymałości materiałów jachtem obrońców. Podczas pierwszego biegu NZL-82 zaczął nabierać burtą wody, naprężenia nie wytrzymało okucie noku bomu, oraz róg halsowy genui. Na tym samym jachcie, podczas czwartego biegu pękł maszt. Te usterki przyczyniły się do zwycięstwa "Alinghi" 5:0. Po 152 latach puchar trafił do Europy.
Kolejne zmagania o puchar miały miejsce w 2007 roku na wodach w pobliżu Walencji. Były to jedne z najbardziej zaciętych zmagań w historii pucharu. Brały w nich udział te same zespoły co w poprzedniej edycji, tym razem na jachtach SUI-100 i NZL-92. Pierwszy bieg wygrali Szwajcarzy, dwa kolejne Nowozelandczycy, zaś w czwartym załoga "Alinghi" doprowadziła do remisu. W piątym biegu, przy stanie 2:2, wykorzystując kłopoty nowozelandzkiego jachtu który prowadził od startu, Szwajcarzy doprowadzili do wyniku 3:2, a wygrywając kolejny bieg do 4:2. W ostatnim, jak się okazało, wyścigu obrońcy pucharu odnieśli zwycięstwo wyprzedzając pretendentów o zaledwie dwie sekundy.
AC90 i AC33.
W dniu 5 lipca 2007 ujawniono protokół dotyczący zasad rozgrywania 33. edycji regat, które ponownie odbędą się w Walencji. Protokół uzgodniły jachtkluby Société Nautique de Genève i Club Náutico Español de Vela. Najważniejszą nowością miało być wprowadzenie do regat jachtów nowej klasy nazwanej AC90. W kolejnej edycji pucharu jachty miały mieć długość całkowitą do 90 stóp (w IACC około 75 stóp), zaś liczba członków załogi zwiększona miała być do 20 osób (w IACC załoga liczy 17 osób). W zamierzeniach organizatorów nowa, większa i szybsza klasa miała z jednej strony uczynić wyścigi jeszcze bardziej widowiskowymi, a także wyrównać szanse wszystkich startujących drużyn zmuszając je do pracy „od zera” nad jachtami nowej klasy.
Protokół zakładał również, że 33 edycja regat rozegra się nie wcześniej niż 2009 roku i nie później niż 2011. Nowa edycja miała się składać z wyścigów „przedregatowych”, które być może zostaną wykorzystane do wyłonienia grupy wyzywających, którzy zakwalifikują się do walki o Puchar Louisa Vuittona. Następnie regaty o LVC i sam Puchar Ameryki miały zostać rozegrane w sposób zbliżony do 32 edycji pucharu. W związku z datą przedstawienia nowej klasy i czasem koniecznym na budowę jachtów (przewidywało się, że zajmie to syndykatom około 18 miesięcy), wyścigi „przedregatowe” miały zostać rozegrane na jachtach klasy IACC.
W wyniku konsultacji pomiędzy obrońcą a 17 wyzywającymi ostatecznie zdecydowano się na znacznie bliższą do IACC klasę AC33, nad którą pracowano od listopada 2008, a której parametry przedstawiono w styczniu 2009.
Przez cały okres przygotowań do regat trwa również spór sądowy pomiędzy Société Nautique de Genève a Golden Gate Yacht Club, który chciał wystawić przeciw obrońcom trimaran jako jedyny wyzywający. Sąd pierwszej instancji uznał, że prawowitym pierwszym wyzywającym jest Club Náutico Español de Vela, jednak GGYC złożył od tego wyroku apelację.
Pomimo tego sporu SNG i pozostali wyzywający kontynuują przygotowania do nowych regat.
Ostatecznie zaakceptowano 18 zespołów rzucających wyzwanie obrońcom. 19 drużyn, które wezmą najprawdopodobniej udział w 33 edycji regat to:
Rok 2010 – Alinhgi5 vs BOR90.
Batalie sądowe zakończyły się zwycięstwem Teamu BMW-Oracle. Drugiego kwietnia 2009 roku, Nowojorski Sąd Apelacyjny wydał wyrok, według którego to Golden Gate Yacht Club (BMW Oracle Racing) jest prawowitym challengerem w regatach i został jedynym pretendentem do walki o najstarsze trofeum. Regaty odbyły się na wielokadłubowcach. Obrońca tytułu wystartował na potężnym katamaranie (długość linii wodnej 90 stóp, wysokość masztu 165 stóp, wyporność 12 ton) o klasycznym takielunku, pretendent na równie wielkim trimaranie (całkowita długość 100 stóp, wysokość 185 stóp, wyporność 18 ton) napędzanym sztywnym płatem. Konstrukcja pretendentów nie dała szans obrońcom tytułu i puchar wrócił do Ameryki.
AC72.
13 września 2013 roku w Walencji zaprezentowano zasady rozgrywania 34. edycji regat. Protokół uzgodniły rzucający wyzwanie Club Nautico di Roma i zwycięski Golden Gate Yacht Club z San Francisco. Kolejna edycja regat rozegrana zostanie na katamaranach AC72 o długości 86 stóp (ok. 26 m), szerokości ok. 14 m oraz wyporności 7 ton, napędzanych sztywnymi płatami, umożliwiającymi rozgrywanie regat przy wietrze od 5 do 35 węzłów. Liczebność załogi zmniejszona została do 11 osób.
Ostatecznie zaakceptowano 3 zespoły rzucające wyzwanie obrońcom. Drużyny, które wzięły udział w eliminacjach do 34 edycji regat to:.
AC50.
35 edycja regat rozegrana została w roku 2017 na Bermudach w zatoce Great Sound. Katamarany AC50 mierzyły 15 metrów, ważyły 2,5T i rozpędzały się do 50 węzłów. W skład załogi wchodziło 6 osób. 
O odebranie tytułu załodze Oracle Team USA walczyły drużyny:
AC75.
Rok 2021 to 36 edycja regat rozgrywanych na jednokadłubowych jednostkach AC75 mierzącymi 23 metry długości, wadze 6,5T i załogach składających się z 11 osób. Pretendenta do walki o tytuł wyłonią eliminacje Prada Cup. Areną zmagań będzie w tym roku Auckland.
Obrońcą tytułu jest drużyna Emirates Team New Zealand. 
Drużyny biorące udział w eliminacjach do 36 edycji regat to:.

</doc>
<doc id="74663" url="https://pl.wikipedia.org/wiki?curid=74663" title="Hajducy">
Hajducy



</doc>
<doc id="74664" url="https://pl.wikipedia.org/wiki?curid=74664" title="Bundesnachrichtendienst">
Bundesnachrichtendienst

Bundesnachrichtendienst (w skrócie BND, z niem. Federalna Służba Wywiadowcza, Federalna Służba Wywiadu) – agencja wywiadowcza utworzona w Republice Federalnej Niemiec w 1956 roku, wywodząca się z tzw. "Organizacji Gehlena", z siedzibą przy Gardeschützenweg 71-101 w Berlinie oraz przy Heilmannstr. 30 w Pullach niedaleko Monachium.
Utworzenie Bundesnachrichtendienst.
Po przyjęciu Republiki Federalnej Niemiec do NATO w 1955 roku, rząd tego kraju uznał, że należy rozbudować struktury wywiadu. Proces zmian (transformacji) rozpoczął się 1 kwietnia 1956 roku.
"Organizacja Gehlena" została przekształcona w „Bundesnachrichtendienst” pod skrótem BND. Kadry nowej służby wywiadowczej stanowili byli funkcjonariusze Organizacji Gehlena, którzy wywodzili się z byłej Służby Bezpieczeństwa SS (Sicherheitsdienst), Tajnej Policji Państwowej (Gestapo) oraz wywiadu wojskowego (Abwehry), tak jak w przypadku kontrwywiadu RFN „Federalnego Urzędu Ochrony Konstytucji (Bundesamt für Verfassungsschutz – BfV).
Zadania BND.
Zadaniem "Federalnej Służby Wywiadowczej" (BND) jest m.in. pozyskiwanie i analiza informacji wywiadowczych uzyskanych drogą wywiadowczo-operacyjną, rozpoznawanie i przeciwdziałanie zagrożeniom dla suwerenności oraz interesów Republiki Federalnej Niemiec.
"Bundesnachrichtendienst" działa w ponad 100 krajach, około 1500 funkcjonariuszy BND działa pod przykrywką attachatów wojskowych, handlowych lub jako zwykły personel niemieckich ambasad i konsulatów w różnych rejonach świata.
Kierownictwo BND poświęca znaczącą część swych zasobów na walkę z terroryzmem, lokując swych agentów w grupach terrorystycznych w Niemczech i za granicą, przestępczością zorganizowaną, współpracując przy tym z innymi organami, m.in. kontrwywiadem, "Bundesamt für Verfassungsschutz" i policją. Zajmuje się też penetracją „czarnego rynku” zagrażającemu suwerennym interesom Niemiec.
Lokalizacje BND.
Przez wiele lat kierownictwo organizacji mieściło się w Pullach w aglomeracji Monachium (kryptonim „Nikolaus”), jednak w 2017 r. uruchomiono nową centralę w Berlinie, do której przeniesiono pracowników z Pullach. Mieści się ona w dawnym Berlinie Wschodnim, w dzielnicy Berlin-Mitte, na terenie dawnego Stadionu Młodzieży Świata przy "Chausseestrasse", a w oficjalnym otwarciu w 2019 r. uczestniczyła kanclerz Angela Merkel. W całych Niemczech istnieje ok. 100 filii (z tego 70 w Bawarii). BND zatrudnia ok. 6000 pracowników.
Lokalizacje i ich ujawnione kryptonimy:
Struktura organizacyjna Bundesnachrichtendienst na 1992 rok.
Struktura Federalnej Służby Wywiadowczej (BND) (według Schmidta-Eenbooma (1993) i badań autora – Guido Knopp – "Elita szpiegów" Wyd. Dom Wydawniczy Bellona, Warszawa 2004. "Seria Kulisy Wywiadu i Kontrwywiadu"):

</doc>
<doc id="74666" url="https://pl.wikipedia.org/wiki?curid=74666" title="BfV">
BfV



</doc>
<doc id="74667" url="https://pl.wikipedia.org/wiki?curid=74667" title="Psf">
Psf

Funt na stopę kwadratową "(Pound per square foot - psf)" – jednostka ciśnienia w brytyjskim systemie miar.

</doc>
<doc id="74669" url="https://pl.wikipedia.org/wiki?curid=74669" title="Hortobagy">
Hortobagy



</doc>
<doc id="74671" url="https://pl.wikipedia.org/wiki?curid=74671" title="Mangrowia">
Mangrowia



</doc>
<doc id="74680" url="https://pl.wikipedia.org/wiki?curid=74680" title="Niger (rzeka)">
Niger (rzeka)

Niger – trzecia pod względem długości i powierzchni dorzecza rzeka Afryki (po Nilu i Kongo). Od rzeki swoje nazwy wzięły państwa Niger oraz Nigeria. Jest najważniejszą rzeką Afryki Zachodniej, jej długość wynosi 4221 km, a powierzchnia dorzecza ok. 2 117 700 km². Płynie na terytorium Gwinei, Mali, Nigru, Beninu i Nigerii.
Etymologia nazwy.
Pochodzenie nazwy Niger nie zostało ostatecznie wyjaśnione. Często przyjmuje się, że pochodzi ona od łacińskiego słowa "niger" ("czarny"), ale nie ma na to dowodów. Ponadto portugalscy odkrywcy nadaliby rzece raczej nazwę we własnym języku – "negro", tak jak wszędzie indziej na świecie (zob. np. Rio Negro). Dodatkowo Niger nie jest rzeką o czarnych wodach. Niektórzy wskazują na fakt, że nazwa Nigru może się odnosić do koloru skóry ludów mieszkających nad jego brzegami, ale żadna inna rzeka w Afryce nie otrzymała takiej nazwy. Nazwa ta pochodzi więc najprawdopodobniej z któregoś z miejscowych języków, jednak wśród 30 języków używanych nad brzegami rzeki nie znaleziono przekonującego źródłosłowu. Jedna z zaproponowanych hipotez głosi, że nazwa pochodzi od tuareskiej frazy "gher n gheren" – "rzeka rzek" (co skracane jest do "ngher"), spotykanej w środkowym biegu Nigru w okolicach Timbuktu.
Ludy żyjące nad Nigrem używają wielu różnych nazw, takich jak "Jeliba" w języku bambara, "Isa Ber" ("duża rzeka") w językach songhaj, czy "Kworra" w niektórych miejscowych językach Nigerii.
Bieg Nigru.
Bieg Nigru dzieli się na trzy części, silnie zróżnicowane geograficznie. Pierwszy odcinek rozpoczyna się u źródeł rzeki na wschodnich stokach pasma Loma w bagnistych zaroślach u stóp góry Sougoula w południowej Gwinei przy granicy ze Sierra Leone. Początkowo jest to niewielki strumień nazywany Tembico – "Rzeka Lian", który następnie zmienia nazwę na Niger (dawniej wydzielano jeszcze w polskim nazewnictwie odcinek o nazwie Dżoliba). Rzeka płynie w Gwinei przez wilgotny las równikowy, często tworzący zacieniony korytarz (las galeriowy). Na tym odcinku rzeka płynie na północny wschód, a jej wody zasilane są wieloma innymi, mniejszymi potokami. W środkowej Gwinei rzeka nosi już nazwę Niger, a jej pierwszymi ważniejszymi dopływami są rzeki Milo i Tinkisso. Na odcinku od miasta Kouroussa aż do malijskiej stolicy Bamako, kiedy to Niger opuszcza tropikalne lasy i wpływa w obszar Sudanu, jego wody są żeglowne. Pływają tędy zarówno małe rybackie łodzie, jak i niewielkie parowce przewożące produkty rolne. Odbywa się tu także ruch pasażerski.
Za Bamako wody Nigru natrafiają na skały Sotouba. Często występują tu bystrza, które uniemożliwiają żeglugę na odcinku aż do miasta Koulikoro. Przez następne 1600 kilometrów Niger jest jednak znowu żeglowny. Za miastem Ségou wpływa na szeroką równinę Macina i rozdziela się tam na labirynt mniejszych rzek, zwanych wewnętrzną deltą Nigru. W okresie pory deszczowej wody tych rzek wzbierają i teren ten jest zalewany – strumienie łączą się w jedną wielką rzekę o szerokości nawet do 150 kilometrów. Obszar ten był niegdyś wewnętrznym morzem, do którego uchodził Niger oraz rzeka Bani, będąca obecnie jego prawym dopływem o ujściu w okolicach miasta Mopti. Z czasem, kiedy wody morza podniosły się na tyle, że znalazły ujście, rzeki te połączyły się z inną rzeką, która stanowi obecnie dalszy odcinek Nigru.
Za obszarem zalewowym Macina, począwszy od miasta Bamba rozpoczyna się drugi odcinek biegu rzeki. Wody Nigru płyną tu szerokim łukiem po bardziej spadzistym terenie i – zostawiwszy w tyle miasto Timbuktu – kierują się na wschód ku przełęczy Taoussa w obszarze Sahary. Rzeka ma tu ledwie 100 metrów szerokości i drąży sobie drogę wśród kwarcytowych skał. Na tym pustynnym odcinku wód Nigru nie zasila żaden dopływ. Rzeka kieruje się dalej na południowy wschód, przepływając przez miasta Gao i Ansongo. Kończy się tu żeglowny odcinek i znowu zaczynają się liczne bystrza, ciągnące się aż do miasta Say w państwie Niger. Wody rzeki opuszczają tu pustynię i wpływają ponownie w obszar Sudanu. Na tym terenie nad rzeką położona jest nigerska stolica Niamey. Niger płynie dalej wzdłuż granicy z Beninem, po czym wkracza w obszar Nigerii.
Na terenie między miastami Yelwa i Jebba Niger napotyka granitowe skały na obrzeżach płaskowyżu afrykańskiego. Tworzą się tu bystrza i progi, a zróżnicowanie poziomu wód na tym dwustukilometrowym odcinku sięga 13 do 15 metrów, co uniemożliwia żeglugę. Na tym odcinku zbudowano też tamę na Nigrze, w wyniku czego powstało jezioro zaporowe Kainji. Dalej na południe, w dolnym biegu rzeki, rozpoczyna się już teren wilgotnych lasów równikowych. Za miastem Lokoja rzeka płynie już powoli i tworzy ogromną masę wody o głębokości dwudziestu, a w czasie pory deszczowej nawet trzydziestu metrów. Do Nigru wpada tu też jego lewy dopływ Benue, niosący zasoby wodne porównywalne z samym Nigrem.
Około 450 kilometrów na północ od ujścia do Zatoki Gwinejskiej rozpoczyna się szeroka delta Nigru o powierzchni 25 000 km². Niger nanosi tu materiał osadowy i obszar ten stale się powiększa. Jest to rozległy teren bagien, poprzecinanych odnogami rzeki i obrosłych lasami namorzynowymi. Niektóre odnogi Nigru są jednak żeglowne i pływają tędy łodzie wyładowane towarami z Port Harcourt i innych portów na wybrzeżu.
Historia.
Niger znany był europejskiej cywilizacji już w starożytności z relacji przemierzających pustynię kupców. Rzeka wzmiankowana jest przez Herodota w jego "Dziejach". Na obszarze dzisiejszej Nigerii istniały wtedy afrykańskie królestwa. Do najstarszych zalicza się kultura Nok z terenów zbiegu Nigru i Benue w dzisiejszej środkowej Nigerii. Kultura ta kwitła przypuszczalnie między początkiem IX wieku p.n.e. a końcem II wieku n.e. W toku wykopalisk archeologicznych prowadzonych na tych terenach odkryto duże ilości ceramiki, wyroby z gładzonego kamienia i z żelaza oraz charakterystyczne figurki terakotowe (postacie ludzkie o cechach negroidalnych oraz figurki zwierzęce). Uważa się, że kultura ta miała wpływ na sztukę późniejszych królestw Jorubów, zwłaszcza Ife i Beninu.
Prawdopodobnie już w V wieku p.n.e. następowała wymiana handlowa między ludami zamieszkującymi dorzecze Nigru a Kartagińczykami na dalekiej północy kontynentu. Pustynię pokonywano w karawanach, a głównymi towarami były skóry, pióra, kość słoniowa i złoto. Kartagiński żeglarz Hannon podjął nawet wyprawę morską na południe wzdłuż zachodnich wybrzeży Afryki i według niektórych interpretacji dotarł aż do terenów dzisiejszego Kamerunu, a to oznaczałoby, że przepłynął obok ujścia Nigru (według innych interpretacji dotarł on jednak tylko do Sierra Leone). Kartagińczyk przyniósł z podróży bogate towary.
W średniowieczu nad brzegami Nigru kwitło kilka afrykańskich cywilizacji. Jedną z pierwszych było Imperium Ghany, istniejące na obszarach środkowego biegu Nigru i sięgające na północ aż na tereny dzisiejszej Mauretanii, gdzie założono stolicę imperium Kumbi Salih. Prawdopodobnie za czasów Imperium Ghany nad samym Nigrem powstało też legendarne Timbuktu, usytuowane na północnym zakolu rzeki na skrzyżowaniu szlaków handlowych. Szczyt potęgi Ghany nastąpił w XI wieku, lecz wkrótce potem stolica imperium została zdobyta przez marokańską dynastię Almorawidów, co przyczyniło się do upadku królestwa.
Kolejnym imperium, jakie rozkwitło w dorzeczu Nigru, było Imperium Mali. Stolicą było wówczas Timbuktu, jednak istotną rolę jako ośrodek handlowy w dorzeczu Nigru odgrywało także miasto Dżenne, położone dalej na zachód, na równinie Macina. Miasto to dzięki swojemu strategicznemu położeniu na wyspie na rzece Bani długo opierało się jednak wpływom Mali i funkcjonowało jako niezależne miasto-państwo. Samo Imperium Mali rozciągało się natomiast daleko na zachód aż na tereny dzisiejszego Senegalu nad Oceanem Atlantyckim. Głównym źródłem dochodu był wówczas handel złotem. W XIV wieku imperium rozpadło się jednak przede wszystkim wskutek konfliktów dynastycznych. W stolicy kraju szybko dochodziło do zmian władców, w wyniku czego królowie ci szybko stracili kontrolę nad całością państwa. W czasie swojego istnienia malijskie imperium przyczyniło się jednak do rozprzestrzenienia cywilizacji i kultury po obszarze zachodniego Sahelu i Sudanu. Rozprzestrzenił się wówczas także charakterystyczny dla Imperium Mali styl architektoniczny – domy budowane z gliny lub cegły suszonej, typowymi przykładami są tu meczety w Dżenne i Timbuktu, jednak styl ten spotykany jest także bardziej na południe, na terenach współczesnego Burkina Faso (np. meczet w Bobo-Dioulasso).
Spadkobiercą tej kultury było do pewnego stopnia państwo Songhaj, przez kilka wieków istniejące równocześnie z Mali i jemu podległe. Po upadku malijskiego imperium Songhajowie rozprzestrzenili się na przełomie XV i XVI wieku daleko na zachód od swojej stolicy w Gao i zajęli obszary środkowego biegu Nigru, w tym miasto Timbuktu, opanowane przejściowo przez Tuaregów oraz Dżenne będące w rękach ludu Malinke. Ich wpływy sięgały także na wschód aż do miasta Agadez oraz daleko na północ w głąb Sahary. Imperium Songhaj słynęło z bogactw, a dwór władcy składał się wielu wyższych urzędników, eunuchów, katów, błaznów, uznanych muzyków, historyków i kuglarzy. Kres potęgi Songhajów nastąpił dopiero w wyniku wojen z sułtanatem Maroka pod koniec XVI wieku. Sułtan Ahmad I al-Mansur z dynastii Saadytów doszczętnie rozbił wojska Songhajów w 1590 roku i ostatecznie złamał potęgę ich państwa. W kolejnych wiekach, aż do przybycia europejskich potęg kolonialnych w środkowym biegu Nigru istniało kilka mniejszych królestw, m.in. państwa ludu Bambara, Tukulerów i Fulan.
W dolnym biegu Nigru, na terenach obecnej Nigerii, od połowy XV wieku rozwijały się natomiast królestwa Jorubów, z którego najbardziej znanym jest królestwo Benin (inne królestwa to Ife, Nupe i Ojo). Benin słynął z kunsztownych wyrobów artystycznych – figurek i posążków odlewanych lub rytych w mosiądzu, umownie zwanych "Brązami z Beninu". Benińscy rzemieślnicy wyrabiali też przedmioty z drewna i kości słoniowej, cechujące się wysoką ekspresją i walorami artystycznymi, świadczącymi o wysokim stopniu rozwoju cywilizacji. Z tego też powodu Benin nazywano "Czarną Grecją". Uważa się, że Jorubowie byli spadkobiercami wspomnianej wcześniej starożytnej kultury Nok.
W XIX wieku Benin zaczął jednak chylić się ku upadkowi, prawdopodobnie w wyniku handlu niewolnikami, który doprowadził do wyprzedania w niewolę najlepszych benińskich artystów. Ostateczny cios królestwu położyła jednak w 1897 roku karna ekspedycja Brytyjczyków pod wodzą admirała Harry'ego Rawsona. Doszczętnie złupił i zniszczył on stolicę królestwa – Wielki Benin (dzisiaj miasto Benin).
Pierwsze badania dorzecza Nigru sięgają jednak znacznie wcześniej, bo przełomu XVIII i XIX wieku. Już w 1795 roku szkocki lekarz Mungo Park podjął swoją pierwszą wyprawę do Afryki. Popłynął wtedy w górę rzeki Senegal w poszukiwaniu źródeł Nigru (sądzono wówczas, że rzeki Gambia, Senegal i Niger mają wspólne źródło). Po licznych przygodach, ucieczkach przed wojownikami tubylczych plemion i fanatycznymi muzułmanami Mungo Park dotarł w końcu do górnego Nigru, same źródła odkryli dopiero w 1879 roku Francuz Marius Moustier i Szwajcar Josua Zweifel. Mungo Park został natomiast pojmany przez jednego z afrykańskich władców. Udało mu się uciec z niewoli i wrócić do Europy, jednak już w 1805 roku podjął kolejną wyprawę. Początkowo towarzyszyło mu kilkudziesięciu ludzi z Gambii, jednak wkrótce w wyniku chorób zostało ich już tylko kilkunastu. Mungo Park popłynął wraz z nimi zbudowaną przez nich szalupą w dół rzeki. Minęli Timbuktu i wielki łuk Nigru i skierowali się w stronę terenów dzisiejszej Nigerii. Napotkali tam jednak wrogie plemiona i gdy zaatakowana szalupa zaczęła tonąć na bystrzach w pobliżu Bussa, musieli ratować się ucieczką. Mungo Park zginął wówczas tragicznie w odmętach Nigru. Przetrwała tylko część jego dzienników, które sam wysłał w trakcie wyprawy do Londynu.
Jednym z pierwszych Europejczyków, o którym wiadomo, że podróżował po obszarach górnego i środkowego Nigru był także francuski podróżnik René Caillé. W przebraniu egipskiego niewolnika, nauczywszy się wcześniej arabskiego, przewędrował on pieszo wraz z karawaną kupców od terenów Senegalu wzdłuż Nigru aż do Timbuktu. Dotarł tam w 1828 roku, wycieńczony i chory, nie zdradził jednak swojej tożsamości. Dzięki temu udało mu się jako jednemu z pierwszych zwiedzić to legendarne miasto, niedostępne wówczas dla niemuzułmanów. Wcześniej dokonał tego tylko Anglik Alexander Gordon Laing w 1826 roku, który jednak przypłacił to życiem. Caillé przedostał się natomiast jeszcze z Timbuktu do Maroka i zwiedził tamtejsze zakazane miasta. Wkrótce potem zmarł jednak z powodu trudów długiej wędrówki i chorób, których się nabawił. Swoimi podróżami zdobył jednak uznanie Towarzystwa Geograficznego. Był pierwszym Europejczykiem, który przemierzył wnętrze Afryki Zachodniej od Gwinei po Morze Śródziemne.
W czasach kolonialnych tereny dorzecza Nigru podzielone zostały między dwie europejskie potęgi: Francję w ramach Francuskiej Afryki Zachodniej i Wielką Brytanię w ramach Brytyjskiej Afryki Zachodniej. Rozpoczęto wtedy modernizację tych terenów, jednak tylko częściowo zdołano wyniszczyć dawne kultury i zwyczaje. Chociaż nad brzegami Nigru w ciągu ostatnich stu lat wyrosły dwie wielkie metropolie – Bamako i Niamey, a w jego delcie prowadzi się obecnie intensywną eksploatację złóż ropy naftowej, to jednak w wielu regionach wciąż żywe są dawne tradycje i wierzenia. W wielu miastach nad brzegami Nigru życie zmieniło się w ciągu ostatnich stuleci tylko niewiele. Wraz z rozwojem turystyki wśród mieszkających tu ludów budzi się także świadomość ogromnego dziedzictwa kulturowego. Dotyczy to zwłaszcza terytorium Mali, który to kraj – ze względu na ustabilizowaną sytuację polityczną oraz bogactwo zabytków średniowiecznych królestw – cieszy się wśród turystów dużą popularnością.
Znaczenie gospodarcze.
Niger od starożytności odgrywał rolę najważniejszego szlaku transportowego w obszarze Afryki Zachodniej. Na jego żeglownych odcinkach, tak w przeszłości, jak i obecnie kursują łodzie wypełnione towarami na handel. Dawniej były to kość słoniowa, złoto i wyroby rzemieślnicze, dziś, oprócz tych ostatnich, także surowce naturalne. Dawniej był to jedyny szlak, dzięki któremu w Afryce Zachodniej mogły rozprzestrzeniać się wpływy kulturowe miejscowych królestw, a także islamu. Niger służy także jako szlak transportu pasażerskiego. W okresie pory deszczowej wiele miast w jego środkowym biegu zostaje odcięta od stałego lądu przez wezbrane wody. Niger jest też najwygodniejszą trasą transportową w obszarze Sahary – na północnym zakolu rzeki.
Od czasów starożytnych wody Nigru nawadniały także okoliczne pola, dzięki czemu mogły rozwinąć się tu ośrodki afrykańskiej cywilizacji. Z tego też powodu obszar nad środkowym Nigrem, a zwłaszcza na równinie Macina, nazywany bywa "Afrykańską Mezopotamią". W górnym i środkowym biegu Niger wylewa raz w roku w okresie pory deszczowej (od czerwca do września). W tym czasie rzeka zasilana jest deszczami z dwóch stron – w strefie tropikalnej u źródeł i u ujścia. Wody płynące od źródeł potrzebują kilku miesięcy, żeby dotrzeć do dolnego biegu i kiedy tak się stanie, Niger wylewa tam po raz drugi (w lutym i marcu). Dawniej większa część ogromnych mas wody marnowała się, jednak w XX wieku wdrożono międzynarodowy program "Niger River Schema", w ramach którego zbudowano zapory w Sotoubie i Sansandingu w Mali oraz w Kainji w Nigerii. Dzięki nim udało się nawodnić obszary wcześniej za suche pod uprawę i jednocześnie wykorzystać część terenów dawniej całkowicie zalewanych wodą. Wskutek tego rozrosło się między innymi miasto Bamako, które obecnie jest ważnym ośrodkiem handlowym pośrodku pól uprawnych, a jeszcze sto lat temu było niewielką miejscowością. Najważniejsze uprawy na tym terenie to ryż, bawełna i kawa.

</doc>
<doc id="74686" url="https://pl.wikipedia.org/wiki?curid=74686" title="HTML Help">
HTML Help

HTML Help – format plików pomocy w środowisku Windows, wprowadzony w 1996 roku przez Microsoft.
HTML Help, którego twórcą jest Ralph Warden, jeden z architektów systemów pomocy w Microsofcie, miał uzupełnić, a w perspektywie zastąpić, klasyczny format WinHelp.
Budowa.
Skompilowane archiwum HTML Help (plik *.chm) zawiera materiały opatrzone spisem treści, skorowidzem i systemem wyszukiwania, a także odsyłaczami hipertekstowymi. W przeciwieństwie do plików w formacie WinHelp, bazą HTML Help są dokumenty HTML. Podstawę funkcjonowania stanowi kontrolka Internet Explorera.
Oprócz plików HTML, jako bazy archiwum, w trakcie budowy powstają pliki z definicjami archiwum (*.hhp), spisu treści (*.hhc) i skorowidza (*.hhk). Są to pliki tekstowe, które można tworzyć ręcznie w dowolnym tekstowym edytorze. Po stworzeniu plików z definicjami konieczne jest użycie dedykowanego kompilatora HTML Help Workshop.
Istnieje możliwość łączenia oddzielnie zbudowanych archiwów za pomocą funkcji Merge, dzięki której można integrować we wspólnym interfejsie cząstkowe archiwa.
Różnice.
Archiwa pomocy w formacie HTML Help różnią się w stosunku do zwykłych dokumentów HTML, gdyż poza spisami treści i indeksami zawierają również wyszukiwanie pełnotekstowe. HTML Help nie zastępuje stron WWW, ale pozwala tworzyć archiwa informacyjne, którymi użytkownik może posługiwać się w środowisku Windows.
Kompilator.
Do zbudowania pliku HTML Help potrzebny jest kompilator firmy Microsoft, HTML Help Workshop, za pomocą którego można tworzyć archiwa w formacie HTML Help 1.0.
Kolejna wersja formatu, HTML Help 2.0, jest od kilku lat w stadium nieukończonych prac projektowych, aczkolwiek dostępna jest już testowa wersja kompilatora. Nie jest wykluczone, że HTML Help 2.0 nie ukaże się w postaci finalnej i zostanie zastąpiony przez nowy system plików pomocy przygotowywany dla systemu operacyjnego Windows Vista, oparty na języku XML.
Istnieją problemy kompilacji uwzględniające niektóre formaty plików, przede wszystkim multimedialnych. 
Dekompilacja.
W systemie MS Windows możliwa jest dekompilacja pliku pomocy na pliki źródłowe przy pomocy komendy:
 hh.exe -decompile folder plik.chm
Spowoduje to zapisanie plików źródłowych pliku plik.chm do katalogu folder
Do dekompilacji można wykorzystać także oprogramowanie HTML Help Workshop.
Istnieją także programy umożliwiające dekompilację plików HTML Help w innych systemach operacyjnych.
Przykładowa definicja pliku archiwum.
Podstawowy plik z definicją archiwum (*.hhp) ma następującą konstrukcję (może się ona różnić zależnie od zawartości i przyjętych opcji):
 [OPTIONS]
 Auto Index=Yes
 Binary TOC=No
 Binary Index=Yes
 Compatibility=1.1
 Compiled file=wordperfect 2002.chm
 Contents file=wordperfect 2002.hhc
 Default topic=index.htm
 Error log file=ErrorLog.log
 Index file=wordperfect 2002.hhk
 Title=wordperfect 2002
 Display compile progress=Yes
 Full-text search=Yes
 Default window=main
 [WINDOWS]
 main=,"wordperfect 2002.hhc","wordperfect 2002.hhk","index.htm","index.htm",,,
 0x23520,222,0x1046,[10,10,780,560],0xB0000,,,0
 [FILES]
 r1.htm
 r2.htm
 r3.htm
 r4.htm
 r5.htm
 r6.htm
 r7.htm
 r8.htm
 r9.htm

</doc>
<doc id="74687" url="https://pl.wikipedia.org/wiki?curid=74687" title="Jednostki imperialne">
Jednostki imperialne

Brytyjski system miar, jednostki imperialne – system miar stosowany w Wielkiej Brytanii oraz dawnych koloniach brytyjskich. Ponadto był stosowany tradycyjnie w komunikacji morskiej i lotniczej.
Jednostki długości.
W USA stopa bywa też nazywana "stopą międzynarodową", dla odróżnienia od innej stosowanej jednostki – stopy geodezyjnej:
Jednostki powierzchni.
Oprócz tego stosuje się jednostki bez osobnej nazwy, takie jak np. mila kwadratowa (ang. "square mile", sq mi, mi², 2,589988110336 km²)
Jednostki objętości.
Istnieją różnice między jednostkami w Wielkiej Brytanii („UK”) i w USA – np.

</doc>
<doc id="74692" url="https://pl.wikipedia.org/wiki?curid=74692" title="Gradus">
Gradus



</doc>
<doc id="74693" url="https://pl.wikipedia.org/wiki?curid=74693" title="Gon">
Gon



</doc>
<doc id="74695" url="https://pl.wikipedia.org/wiki?curid=74695" title="Lipa">
Lipa

Lipa ("Tilia") – rodzaj drzew należący do podrodziny lipowych z rodziny ślazowatych. Obejmuje 31 gatunków. Rośliny te występują w umiarkowanej strefie półkuli północnej. W Ameryce Północnej (wschodnie Stany Zjednoczone i Meksyk) rośnie jeden gatunek (lipa amerykańska "T. americana"); w Europie i zachodniej Azji – trzy (lipa drobnolistna "T. cordata", szerokolistna "T. platyphyllos" i srebrzysta "T. tomentosa"), z czego dwa pierwsze rosną w stanie dzikim w Polsce; pozostałe gatunki rosną w Azji Wschodniej, gdzie jest centrum zróżnicowania rodzaju (15 gatunków jest endemitami Chin).
Liczne gatunki lip uprawiane są poza swym rodzimym zasięgiem. W Polsce uprawianych jest ok. 20 gatunków.
Lipy mają duże znaczenie kulturowe i użytkowe – dostarczają cenionego drewna, sadzone są jako ozdobne, użytkowane są jako rośliny miododajne i lecznicze.
Biologia.
Rośliny wieloletnie. Są to drzewa dość długowieczne – osiągać mogą do ok. 300–500 lat, czasem prawdopodobnie także ponad tysiąc lat. 
Liście rozwijają zwykle wcześnie. Kwiaty są zwykle pachnące i miododajne, rozwijające się latem. Kwiaty są przedprątne i owadopylne. Intensywny opad spadzi z koron drzew powoduje silne namnażanie się bakterii nitryfikacyjnych w glebie i zasilanie ich w związki azotu, co poprawia warunki rozwoju tych drzew.
Lipa jest jedynym obecnie rozpoznanym rodzajem w rodzinie ślazowatych wchodzącym w symbiozę ektomykoryzową.
Systematyka.
Rodzaj w systemach APG klasyfikowany jest do podrodziny "Tilioideae", rodziny ślazowatych "Malvaceae" i rzędu ślazowców. W niektórych ujęciach systematycznych (np. w systemie Reveala 1993–1999) podrodzina ta podnoszona jest do rangi odrębnej rodziny.
Badania molekularne wskazują na bliskie pokrewieństwo lip z rodzajami "Craigia" i "Mortoniodendron", tworzących razem grupę na tyle odległą od reszty lipowych, że uzasadniają wyodrębnienie ich w osobną podrodzinę lub nawet rodzinę. Współcześnie te trzy rodzaje tworzą podrodzinę "Tilioideae", dawniej i w niektórych ujęciach (np. system Takhtajana z 2009) szerzej ujmowaną.
Według "Plants of the World" w obrębie tego rodzaju rozróżniono 31 gatunków.

</doc>
<doc id="74696" url="https://pl.wikipedia.org/wiki?curid=74696" title="Bractwa kurkowe w Polsce">
Bractwa kurkowe w Polsce

Bractwo kurkowe – pochodząca ze średniowiecznej Europy Zachodniej organizacja, ucząca mieszczan posługiwania się bronią na wypadek konieczności obrony murów miejskich. Pierwsze bractwa kurkowe na ziemiach polskich powstawały na przełomie XIII i XIV wieku.
Historia.
Geneza.
W średniowieczu ufortyfikowanie miasta oznaczało przyjęcie przez mieszczan obowiązku samodzielnej obrony wznoszonych obwarowań. Ich poszczególne odcinki powierzano cechom, na których spoczywał obowiązek czuwania nad bezpieczeństwem i kondycją konkretnych baszt, bram i fragmentów łączących je murów. Oznaczało to wykorzystanie istniejącej struktury zawodowej do stworzenia nowej, miejskiej struktury obronnej. Wówczas zrodził się problem związany z koniecznością przekształcenia rzemieślników w sprawnych obrońców.
W zachodnioeuropejskiej literaturze przedmiotu prawie nie ma informacji o polskich bractwach kurkowych. Trafić tam można na wzmianki poświęcone Krakowskiemu Bractwu Kurkowemu lub Gdańskiemu Bractwu św. Jerzego, czy też czterem bractwom kurkowym działającym we Wrocławiu.
Zabory.
Wiele wspólnych strzeleckich tradycji poszło w zapomnienie, szczególnie od chwili utraty przez Rzeczpospolitą niepodległości w wyniku zaborów. W zaborze rosyjskim działalność tego typu była zakazana. Na terenie zaboru pruskiego bractwa mogły kontynuować działalność, ale spotkały się z naciskami germanizacyjnymi, których jednym z przejawów były próby zmuszania braci do noszenia mundurów. W II poł. XIX w. obserwowano odradzanie się strzeleckich organizacji, kiedy głównie bractwa wielkopolskie przeżywały renesans. Stosunkowo najwięcej swobody miały bractwa na terenie zaboru austriackiego, szczególnie w dobie autonomicznej. Tutaj już wcześniej, w latach 30. XIX w., reaktywowane zostało po czterdziestoletniej przerwie, jako Towarzystwo Strzeleckie Krakowskie, Krakowskie Bractwo Kurkowe. Wznowiło działalność Mieszczańskie Towarzystwo Strzeleckie we Lwowie, które w 1844 r. otrzymało w darze od cesarzowej austriackiej szarfę do swego sztandaru.
Śląsk.
Coraz więcej bractw zaczęło powstawać również na Śląsku, gdzie w 1849 r., z inicjatywy raciborskiego bractwa, doszło do powołania Górnośląskiego Związku Strzeleckiego ("Oberschlesischer Schützenbund"), zrzeszającego w chwili powstania strzeleckie organizacje z 9 miast, tj.: z Bytomia ("Beuthen"). Gliwic ("Gleiwitz"). Głubczyc ("Leobschütz"), Koźla ("Cosel"), Mysłowic ("Myslowitz"), Raciborza ("Ratibor"), Ujazdu ("Ujesd") i Żor ("Sohrau"). Znalazły się wśród nich jedne z najstarszych górnośląskich bractw. Od następnego roku Związek rozpoczął ożywioną działalność, stale powiększając swe szeregi o nowych członków, w tym także od 1875 r. o Bractwo Strzeleckie z Tarnowskich Gór. W 1861 pan na Pszczynie, Żorach etc. baron Promnitz przywilejem usankcjonował istnienie Bractwa Kurkowego.
Charakterystyczną formą tej działalności było organizowanie dorocznych uroczystości związkowych w miastach, w których funkcjonowały poszczególne bractwa. W 1905 r. miejscem takiego zjazdu były Tarnowskie Góry. Imprezy te cieszyły się dużą popularnością, nie tylko wśród braci kurkowych, ale także wśród mieszkańców miast, w których je organizowano, gdyż stanowiły atrakcję towarzyską i wydarzenie kulturalne.
Każdorazowo fakt ich odbycia odnotowywano nie tylko w lokalnej prasie, ale także w periodykach o zasięgu obejmującym obszar całego Górnego Śląska (np. „Der Oberschlesier” czy „Oberschlesien”). Niekiedy można tam było znaleźć także nieco więcej informacji o sposobie funkcjonowania Związku. Stąd np. wiadomo, że na 5 maja 1907 zwołany został do Bytomia zjazd delegatów tworzących go bractw w liczbie 51 delegowanych. Wśród uczestników spotkania wymienione zostało także Bractwo Strzeleckie z Tarnowskich Gór. Dzięki tej notatce wiadomo również, że w 1907 r. w skład związku wchodziło 25 bractw górnośląskich o łącznej liczbie 1729 członków. Z ich grona podczas bytomskiego spotkania z niewiadomych powodów wystąpiło bractwo z Nysy ("Neisse"). Zjazd ponownie powierzył, na następne trzy lata, kierowanie sprawami związkowymi bractwu bytomskiemu. Podjęto także uchwałę o zorganizowaniu dorocznych związkowych zawodów strzeleckich w Koźlu w dniach 23–25 czerwca 1907 r. dla upamiętnienia 100. rocznicy oblężenia twierdzy Koźle, co dodatkowo uwiecznione być miało wybiciem pamiątkowego medalu.
II Rzeczpospolita.
Sytuacja uległa zmianie z chwilą, gdy Górny Śląsk powrócił w granice Polski. Działalność Górnośląskiego Związku Strzeleckiego zamarła, tak jak i wielu śląskich bractw kurkowych, które nie zawsze umiały lub mogły się odnaleźć w nowej rzeczywistości politycznej. W 1923 r. powstała w bractwie w Mikołowie inicjatywa odrodzenia ruchu strzeleckiego na Śląsku. Po opracowaniu własnego statutu i uzyskaniu jego zatwierdzenia przez władze, mikołowskie bractwo przystąpiło do nawiązania kontaktu z bractwami w Wielkopolsce.
W tej dzielnicy bractwa kurkowe były szczególnie liczne i popularne. Stąd też szybko właśnie tu skrystalizowała się idea ich zjednoczenia we wspólnej organizacji. Już 7 sierpnia 1922 doszło w Poznaniu do spotkania przedstawicieli ponad 130 towarzystw strzeleckich, głównie z obszaru byłego zaboru pruskiego. Podjęli oni decyzję o powołaniu do życia Zjednoczenia Kurkowych Bractw Strzeleckich Zachodnich Ziem Polskich. Statut Zjednoczenia, opublikowany w 1923 r., zakładał możliwość udziału w jego pracach bractw nie tylko z województw poznańskiego i pomorskiego, ale także z terenu Śląska. Zapoczątkowało to stopniowe tworzenie ogólnopolskiej struktury, w ramach której do wybuchu II wojny światowej znalazła się większość polskich bractw kurkowych.
Reprezentanci górnośląskich bractw przybyli już na drugi zjazd delegatów, połączony z I Kongresem Zjednoczenia, którego obrady toczyły się w dniach od 30 sierpnia do 4 września 1924 w Poznaniu. Zapadła tam decyzja o utworzeniu czterech Okręgów: Poznańskiego. Pomorskiego. Bydgoskiego i także Śląskiego, którego organizatorem z ramienia Zjednoczenia zostało bractwo z Mikołowa. Zebranie konstytuujące je zwołano na 7 grudnia 1924 r. do Mikołowa. Uczestniczyli w nim przedstawiciele trzech bractw: Rybnika, Tarnowskich Gór i gospodarzy, a także w charakterze obserwatorów, delegaci będącego dopiero w stadium organizacji bractwa z Wodzisławia Śląskiego. W wybranym wówczas zarządzie nowego Okręgu znaleźli się również przedstawiciele Tarnowskich Gór. Strencioch jako zastępca sekretarza i Philipp Thomalla w charakterze zastępcy strzelmistrza. Zarząd Okręgu Śląskiego od razu przystąpił do działań mających na ceni popularyzację tej nowej formy strzeleckiej aktywności. Zaowocowało to szybkim powiększeniem się liczby członków Okręgu, jak również liczby nowych bractw na Górnym Śląsku.
Kolejny zjazd Zjednoczenia, obradujący we wrześniu 1925 r. w Bydgoszczy. chcąc zachęcić bractwa z innych obszarów Polski do wstąpienia w jego szeregi. podjął uchwałę o dokonaniu zmiany nazwy na Zjednoczenie Bractw Strzeleckich Rzeczypospolitej Polskiej.
Obrady następnego, czwartego zjazdu, zorganizowano na początku sierpnia 1926 r. już na Górnym Śląsku w Żorach. Była to forma uświetnienia przypadającego wówczas jubileuszu 150-lecia powstania tego bractwa, co udokumentowane zostało wybiciem okolicznościowego medalu. Zjazd upamiętnił się także tym. że w przeddzień jego otwarcia utworzone zostało bractwo w Katowicach, zaś w trakcie obrad dokonano uroczystego poświęcenia sztandaru Zjednoczenia. Wśród umieszczonych na awersie płatu sztandaru symboli ziem, z których pochodziły zrzeszone w Zjednoczeniu bractwa, znalazł się także symbol Śląska.
Zwołany rok później do Grudziądza piąty kongres przede wszystkim dokonał statutowej zmiany nazwy Zjednoczenia. Odtąd brzmiała ona: Zjednoczenie Kurkowych Bractw Strzeleckich Rzeczypospolitej Polskiej.
Siódmy Zjazd Delegatów Zjednoczenia odbył się w Poznaniu w czerwcu 1929 r. Połączony był z przypadającym wówczas jubileuszem 675-lecia powstania poznańskiego bractwa. Trwałą pamiątką jego obrad stała się Księga jubileuszowa (1253–1928) Bractwa Kurkowego w Poznaniu z r. 1253 [Poznań 1929], w której zamieszczono spisy osobowe członków wszystkich bractw skupionych w Zjednoczeniu. Dzięki temu znane są nazwiska braci tarnogórskich z 1928 r., tj. de facto w momencie oficjalnej rejestracji bractwa, która właśnie wtedy miała miejsce. Zjazd poznański był także sporym sukcesem braci z Tarnowskich Gór.
Dowodem rosnącego znaczenia bractw górnośląskich – w tym i tarnogórskiego – stało się powierzenie im organizacji IV Kongresu Zjednoczenia, przypadającego na 10-lecie istnienia organizacji. Na miejsce obrad, nad którymi patronat honorowy objął prezydent Ignacy Mościcki. wybrane zostały Katowice. W trakcie obrad, trwających od 26 czerwca do 3 lipca 1932 r., podkreślano również fakt, że jest to zarazem 10. rocznica powrotu Górnego Śląska do Macierzy. Zjazd katowicki upamiętnia wydana z tej okazji specjalna publikacja (IV Kongres i W lecie Zjednoczenia Kurk. Bractw Strzeleckich Katowice 26. VI – 3. VII [Katowice 1932]).
Równie imponujący był V Kongres Zjednoczenia, zorganizowany w 1936 r. w Gdyni, najmłodszym polskim mieście i porcie. Siedem śląskich bractw reprezentowało 88 delegatów. Była to zarazem ostatnia przed wybuchem II wojny światowej strzelecka impreza o randze ogólnopolskiej. 1 września 1939 przerwał działalność wszystkich polskich bractw kurkowych.
III Rzeczpospolita.
Polskie bractwa kurkowe należą do Europejskiego Stowarzyszenia Strzelców Historycznych (EGS), zrzeszającego ok. 3 milionów członków. Strzelcy spotykają się co trzy lata w różnych krajach i m.in. biorą udział w zawodach o tytuł króla strzelców. W 2003–2006 roku w Austrii (Vocklabruck) Królem Europejskich Historycznych Strzelców został Pierwszy Polak Roman Rybacki z Kurkowego Bractwa Strzeleckiego z Rawicza.
W 2006–2009 roku w Holandii Europejskim Królem został strzelec z Bractwa Kurkowego w Pszczynie, Tadeusz Żyła.

</doc>
<doc id="74697" url="https://pl.wikipedia.org/wiki?curid=74697" title="Dobra">
Dobra

Miejscowości poza Polską.
Dobra-comună în județul Dâmbovița, România

</doc>
<doc id="74700" url="https://pl.wikipedia.org/wiki?curid=74700" title="The Clash">
The Clash

The Clash – brytyjski zespół punkrockowy z Londynu, utworzony w 1976 roku. W początkowym okresie działalności muzycy przedstawiali repertuar wyłącznie punkrockowy, który w następnych latach stopniowo rozwijali, wzbogacając go innymi stylami muzycznymi, tj. reggae, ska, dub, funk, rap czy rockabilly. W czasach największej popularności The Clash tworzyli: Joe Strummer (wokalista, gitarzysta), Mick Jones (gitarzysta, wokalista), Paul Simonon (basista) i Nicky „Topper” Headon (perkusista).
Zespół odniósł spory sukces w Wielkiej Brytanii już w momencie wydania debiutanckiej płyty "The Clash". Trzecia płyta "London Calling" wydana w grudniu 1979 roku przyniosła mu popularność w Stanach Zjednoczonych. Dzięki niej zespół zyskał uznanie wśród wielu krytyków. Dekadę później magazyn "Rolling Stone" uznał ją za najlepszy album lat 80.
Tematyka polityczna w tekstach The Clash, muzyczne eksperymenty i buntownicza postawa wywarły duży wpływ na muzykę rockową, a w szczególności na wykonawców z kręgu rocka alternatywnego. W styczniu 2003 zespół został wprowadzony do Rock and Roll Hall of Fame. W 2004 roku magazyn "Rolling Stone" umieścił zespół na 30. pozycji pośród 100 najważniejszych artystów wszech czasów (100 Greatest Artists of All Time).
Historia.
Początki: 1974–1976.
Zanim powstał The Clash, przyszli jego członkowie udzielali się w różnych londyńskich zespołach. John Graham Mellor był wokalistą i gitarzystą zespołu The 101’ers, który powstał w 1974 roku. Dwa lata później przyjął pseudonim Joe Strummer (Brzdąkający Joe – było to odniesienie do jego umiejętności grania na gitarze hawajskiej, z którą występował jako grajek na ulicach Londynu).
Mick Jones był gitarzystą zespołu London SS, z którym w 1975 roku odbywał próby oraz wziął udział w nagraniu jedynego ich demo. Muzycy zespołu jednak nigdy nie wystąpili przed publicznością. Między osobami, które przewinęły się przez London SS byli m.in. Paul Simonon, który próbował sił jako wokalista, oraz perkusiści: Topper Headon (grał w zespole przez tydzień, ale zrezygnował) oraz Terry Chimes. Zespołowi menedżerował Bernard Rhodes – były wspólnik Malcolma McLarena, z którym organizował debiutancki występ Sex Pistols w listopadzie 1975 roku.
Pomimo że London SS zakończyli działalność na początku 1976 roku, Rhodes nadal pozostawał menadżerem Jonesa. Po jego namowie w marcu 1976 Jones skontaktował się z Simononem i zaproponował mu wspólne granie w swoim nowym zespole, który założył razem z Keithem Levene. Pod koniec maja Terry Chimes został zaproszony na przesłuchanie i został pełnoetatowym perkusistą zespołu.
Brak było wokalisty. Rhodes już wcześniej zwrócił uwagę na lidera The 101’ers – Joe Strummera, z którym nawiązał wstępny kontakt. 30 maja po koncercie The 101’ers Strummer spotkał się z Rhodesem i Levenem. Rhodes wyznaczył Strummerowi 48 godzin na podjęcie decyzji o przyłączeniu do zespołu – argumentował to „rywalizacją z Pistolsami”. Kiedy zadzwonił do niego dzień wcześniej, wymagając natychmiastowej odpowiedzi, Strummer zgodził się. Po przyłączeniu do zespołu wspólnie z Jonesem podzieli między siebie obowiązki liderów. Choć Joe był głównym wokalistą, Mick również śpiewał główne partie wokalne w wielu utworach. Nazwę zespołowi nadał Paul Simonon, który przeglądając prasę wielokrotnie napotykał słowo "clash" (choć brano również pod uwagę inne, tj. "Weak Heartdrops" czy "Psychotic Negatives").
4 lipca 1976 roku, zaledwie po miesiącu prób, The Clash zadebiutowali na scenie jako support Sex Pistols w Black Swan w Sheffield. Na początku września Levene został wyrzucony z zespołu. Powodem był jego zupełny brak zaangażowania. 21 września zespół wziął udział w 100 Club Punk Festival obok Sex Pistols, Siouxsie and the Banshees i Subway Sect. Pod koniec listopada odszedł Chimes, którego na krótki czas zastąpił Rob Harper (na czas grudniowej trasy Anarchy Tour u boku Sex Pistols).
"The Clash" i "Give ’Em Enough Rope": 1977–1978.
Na przełomie lat 1976/1977 punk stał się zjawiskiem powszechnym w Wielkiej Brytanii. 25 stycznia 1977 The Clash podpisali kontrakt z wytwórnią CBS, otrzymując 100000 funtów (ogromna kwota jak na zespół, który zagrał zaledwie 30 koncertów i nigdy nie wystąpił na nich w głównej roli). Mark Perry, założyciel jednego z pierwszych w Wielkiej Brytanii „fanzinów” "Sniffin’ Glue", napisał wówczas, że „punk umarł w dniu, w którym The Clash podpisali kontrakt z CBS”.
Niedługo potem w szeregi The Clash powrócił Terry Chimes, natomiast Mickey Foote, który dotychczas zajmował się sprawami technicznymi na koncertach, został zaangażowany do roli producenta debiutanckiego albumu. Pierwszy singel zespołu "White Riot" ukazał się w marcu 1977, natomiast debiutancki album "The Clash" miesiąc później. Wypełniły go krótkie, porywcze utwory oraz jeden cover utrzymany w stylu reggae "Police and Thieves" (autorstwa Juniora Murvina i Lee „Scratch” Perry’ego). Pomimo że singel i płyta nieźle sprzedawały się w Wielkiej Brytanii ("White Riot" dotarło do 34. miejsca najlepiej sprzedających się płyt, a "The Clash" do 12.), CBS odmówiło wypuszczenia płyty w Stanach Zjednoczonych, uznając, że nagrania nie przypadną do gustu słuchaczom radia. Wersja amerykańska tego albumu z nieco zmienioną listą piosenek ukazała się dopiero w 1979 roku. Po nagraniu płyty Terry Chimes ponownie opuścił zespół. We wkładce płyty obok Strummera, Jonesa i Simonona jego nazwisko widnieje jako Tory Crimes.
Po przesłuchaniu kilku perkusistów muzycy wybrali Nicky’ego Headona, który dwa lata wcześniej grał krótko razem z Jonesem w London SS. Przezwisko „Topper” dostał od Paula Simonona, któremu kojarzył się z główną postacią popularnego komiksu "The Topper". Headon był wszechstronnym muzykiem – oprócz perkusji grał również na pianinie, gitarze i gitarze basowej. Jego pierwotnym zamiarem było chwilowe dołączenie do The Clash w celu zdobycia rozgłosu, a następnie znalezienia sobie miejsca w jakimś lepszym zespole. Jednak z czasem zmienił plany – realizując tutaj swoje ambicje. Pierwszymi nagraniami zrealizowanymi z Headonem był singel "Complete Control" wydany we wrześniu 1977. Jego producentem został ponownie Lee „Scratch” Perry. W tym okresie muzycy The Clash byli wielokrotnie zatrzymywani przez policję za różne wykroczenia – począwszy od aktów wandalizmu po kradzież poszewek z hotelu.
W lutym 1978 zespół wydał singla "Clash City Rockers", a w czerwcu ukazał się następny "(White Man) in Hammersmith Palais", który zaskoczył fanów rytmiką ska. Zanim przystąpiono do nagrań drugiej płyty, firma CBS zwróciła się do zespołu z prośbą o zmianę producenta (chodziło o uzyskanie brzmienia, które przypadłoby do gustu amerykańskiej publiczności). Wybór padł na Sandy’ego Pearlmana znanego wcześniej z współpracy z amerykańskim zespołem Blue Öyster Cult. Pomimo tego, że niektórzy narzekali na brzmienie płyty, "Give ’Em Enough Rope" wydana w listopadzie 1978 zebrała pozytywne recenzje. Album jednak nie spełnił oczekiwań CBS, docierając tylko do 128. miejsca na liście amerykańskiego Billboardu. Zespół promując płytę odbył udane w dużej mierze swoje pierwsze tournée po Stanach Zjednoczonych.
"London Calling", "Sandinista!" i "Combat Rock": 1979–1982.
W sierpniu i we wrześniu 1979 roku zespół zarejestrował "London Calling". Wyprodukowany przez producenta Guya Stevensa (który współpracował wcześniej z Mott the Hoople) dwupłytowy album stanowił mieszaninę stylów – m.in. punk, rock, reggae, ska, rockabilly, rock and roll. Cechą charakterystyczną była doskonała produkcja i szczegółowo dopracowane utwory. Album zdobył 9. miejsce na brytyjskiej liście najlepiej sprzedawanych albumów i 27. na amerykańskiej.
Na rok 1980 zespół zaplanował nagrania oraz wydawanie ich na singlach w każdym kolejnym nadchodzącym miesiącu. CBS udaremniło ten pomysł, skutkiem czego wydany został w sierpniu tylko jeden singel "Bankrobber", natomiast w grudniu ukazał się aż trzypłytowy album "Sandinista!", zawierający 36 utworów. The Clash po raz kolejny zaprezentowali szeroki zakres stylów muzycznych, poszerzając go dodatkowo o dub i rap. Płyta została wyprodukowana przez samych muzyków z pomocą Mickeya Dreada. "Sandinista!" wzbudził wiele kontrowersji zarówno w warstwie tekstowej, jak i muzycznej. Opinie na temat płyty były podzielone: Ira Robbins z "Trouser Press" określił ją jako „w połowie świetną, w połowie beznadziejną”, z kolei Dave Marsh z "New Rolling Stone Record Guide" napisał, że ta płyta to „bałagan”. Pomimo różnych opinii album sprzedawał się całkiem nieźle, dochodząc w Stanach Zjednoczonych do 24. miejsca w rankingu sprzedaży płyt.
Na wydanym w 1981 roku singlu "This Is Radio Clash" zespół przedstawił utwory w stylu dub i hip-hop. Następnie członkowie The Clash podjęli pracę nad piątym albumem, pierwotnie planując dwupłytowy LP pt. "Rat Patrol from Fort Bragg". Początkowo jego produkcją miał zająć się Mick Jones, ale efekty jego działań nie przypadły do gustu pozostałym muzykom. W efekcie zatrudniono Glyna Johnsa jako producenta, a nowy album ukazał się w maju 1982 w wersji jednopłytowej pt. "Combat Rock". W jednym z utworów swojego głosu użyczył amerykański poeta Allen Ginsberg. Piosenka "Should I Stay or Should I Go", która pojawiła się również na singlu w USA (czerwiec ’82), była intensywnie nadawana przez tamtejsze stacje AOR. Z kolei utwór "Rock the Casbah" (autorstwa Toppera Headona), utrzymany w tanecznym rytmie, stał się tam największym hitem zespołu, a klip do tego utworu był często emitowany przez MTV. "Combat Rock" był najlepiej sprzedającym się albumem The Clash, dochodząc do 2. miejsca w Wielkiej Brytanii i 7. w USA.
Zmiany: 1982–1984.
W trakcie końcowych prac nad "Combat Rock" The Clash zaczął się rozpadać. W maju 1982 odszedł Topper Headon. Jego uzależnienie od narkotyków uniemożliwiało dalsze funkcjonowanie zespołu. Na tle tego wydarzenia zaczęły pogarszać się stosunki pomiędzy Jonesem i Strummerem. Na miejsce Headona został ponownie ściągnięty Terry Chimes. Zespół zagrał tournée po Stanach Zjednoczonych, otwierając koncerty The Who. Wystąpili m.in. w nowojorskim Shea Stadium.
Na początku 1983 roku, po zakończeniu "Combat Rock Tour", Terry Chimes zrezygnował z dalszej współpracy, mając dosyć coraz bardziej pogarszającej się atmosfery między pozostałymi muzykami zespołu. Na jego miejsce zaangażowano Pete’a Howarda. Z Howardem The Clash wystąpił na US Festival w San Bernardino w Kalifornii u boku m.in. Davida Bowie i Van Halen. Tutaj miał miejsce konflikt między muzykami zespołu a organizatorami festiwalu, którzy zdaniem muzyków zawyżyli ceny biletów wejściowych. The Clash zagrozili, że wycofają się z występu, jeżeli duża część pieniędzy nie zostanie przekazana na cele dobroczynne. 28 maja 1983 zespół zagrał na festiwalu "New Music Day" dla 140-tysięcznej publiczności. Był to ostatni występ Micka Jonesa z The Clash. We wrześniu został z niego wyrzucony. Pod koniec roku utworzył zespół Big Audio Dynamite.
Na miejsce Jonesa przyszło dwóch gitarzystów: Nick Sheppard i Vince White. Swój pierwszy koncert w nowym składzie The Clash zagrali w styczniu 1984, prezentując nowy materiał. Od zimy do początku lata trwała trasa "Out of Control Tour", której koszty organizacyjne pokrył sam zespół. W grudniu podczas występu dla strajkujących górników („Scargill’s Christmas Party”) muzycy ogłosili wydanie nowej płyty w następnym roku.
"Cut the Crap", rozpad zespołu: 1985–1986, 1991.
Sesja nagraniowa "Cut the Crap" dokonywana w Monachium przebiegała chaotycznie. Większość utworów Strummer i Sheppard nagrali przy pomocy wynajętych muzyków sesyjnych. Pierwszy singel z "Cut the Crap" – "This Is England" – zebrał negatywne recenzje. "This Is England", podobnie jak reszta utworów z płyty, raził fatalną produkcją i syntetycznym brzmieniem. Howard, który był sprawnym muzykiem, prawie nie brał udziału w nagraniach. Partie perkusji nagrano przy pomocy automatu. Strummer po powrocie do Wielkiej Brytanii zagrał kilka akustycznych koncertów. Koniec The Clash został oficjalnie ogłoszony na początku 1986 roku.
Po niedługim czasie Strummer podjął próbę zreformowania zespołu na nowo, kontaktując się w tym celu z Jonesem. Zbiegło się to jednak z promocją pierwszego albumu Big Audio Dynamite i uniemożliwiło dłuższą współpracę. Jones wspomógł jedynie Strummera przy utworach do filmu "Sid and Nancy" (1986, reż. Alex Cox). Strummer z kolei napisał kilka piosenek dla Big Audio Dynamite i wystąpił jako aktor w kilku filmach. Paul Simonon utworzył zespół Havana 3am. Topper Headon nagrał solowy album "Waking Up" (1985). Terry Chimes grał później m.in. z Black Sabbath.
2 marca 1991 singel "Should I Stay or Should I Go" (reedycja) dotarł do pierwszego miejsca na liście w Wielkiej Brytanii. Z kolei utwór "Rock the Casbah" stał się hymnem żołnierzy walczących w Zatoce Perskiej, co podobno spotkało się z protestem Strummera.
1999.
W 1999 Strummer, Jones i Simonon pracowali wspólnie nad składanką koncertową "" zawierającą nagrania z lat 1978–1982. 7 listopada 2002 Rock and Roll Hall of Fame ogłosiło zamiar przyjęcia zespołu na wiosnę następnego roku. 15 listopada w czasie występu The Mescaleros w Londynie Mick Jones dołączył do nich na scenie i wykonał wspólnie ze Strummerem trzy utwory The Clash.
Strummer, Jones i Headon mieli w planach wystąpić pod starym szyldem w czasie uroczystości związanej z wprowadzeniem zespołu do Rock and Roll Hall of Fame. Jednak Simonon nie miał zamiaru uczestniczyć w tym przedsięwzięciu, twierdząc, że granie za wielkie pieniądze nie jest zgodne z ideą, która im przyświecała jako zespołowi przez lata jego istnienia. Śmierć Strummera 22 grudnia 2002 roku przekreśliła definitywnie te plany. W marcu 2003 odbyło się wprowadzenie zespołu do Hall. Umieszczono tam nazwiska: Strummera, Jonesa, Simonona, Headona i Chimesa.
Polityka.
The Clash był często postrzegany zwłaszcza przez media jako zespół reprezentujący lewicową politykę. Spośród innych zespołów punkrockowych wyróżniał się radykalną postawą polityczną, która niewiele miała wspólnego z anarchizmem czy nihilizmem. Z The Clash solidaryzowali się członkowie wielu różnych ruchów wolnościowych, a sam zespół związał się z Anti Nazi League.
Zaangażowanie politycznie muzyków miało duży wpływ na intensywność pracy zespołu. Pod naporem zespołu firma CBS wyraziła zgodę na sprzedaż podwójnego ("London Calling") i potrójnego albumu ("Sandinista!") w cenie jednego (wówczas 5 funtów). Jednak The Clash tracili z tego powodu tantiemy za pierwsze 200 tys. sprzedanych płyt. Prawie do końca kariery muzycy pozostawali zadłużeni wobec CBS (sytuacja uległa nieco poprawie w 1982 po wydaniu albumu "Combat Rock").
Muzycy.
Pozostali członkowie.
Pojawili się w „New Clash” lub „Cut The Crap Clash”, po opuszczeniu zespołu przez M. Jonesa:

</doc>
<doc id="74702" url="https://pl.wikipedia.org/wiki?curid=74702" title="Pęczek">
Pęczek

Pęczek – mały pęk, pewna liczba złożonych równo i połączonych ze sobą przedmiotów. Pojęcie stosowane jest w różnych dziedzinach, m.in. w towaroznawstwie, biologii i anatomii, a także w języku potocznym.
Towaroznawstwo.
Umowna, nieokreślona dokładnie miara stosowana dla niektórych warzyw (np. do pietruszki, szczypiorku, koperku, rzodkiewki), ziół i kwiatów.
Anatomia.
W anatomii pęczkami nazywa się wybrane grupy włókien nerwowych będących jednostkami anatomicznymi (np. pęczek łukowaty, pęczek smukły lub pęczek Hisa) lub grupy włókien mięśniowych.

</doc>
<doc id="74703" url="https://pl.wikipedia.org/wiki?curid=74703" title="Szklanka">
Szklanka

Szklanka – naczynie szklane do picia o objętości około 200–250 ml, najczęściej w formie cylindra lub lekko stożkowe, bez stopy i przykrycia; element zastawy stołowej.
Szklanka, zwana dawniej "szklanicą" lub "śklenicą", była używana do picia piwa, a w niektórych przypadkach – także wina i miodu. Wówczas "szklenice" miały objętość trzech dzisiejszych szklanek. 
Naczynie to jest znane i używane od początku naszej ery. Przybierało rozmaite kształty, zwłaszcza w starożytności. W średniowieczu powszechne było zdobione brodawkami i nitkami szklanymi, nakładanymi na zewnętrzną powierzchnię. W czasach nowożytnych szklanki malowano farbami emaliowymi, od końca XVII w. stosowano również motywy dekoracyjne szlifowane i rżnięte.
Występują także szklanki z uchem do picia gorących napojów takich jak herbata czy kawa.
Kasper Miaskowski w swoim zbiorze wierszy z czasów Zygmunta III Wazy tak mówi o "szklenicach" kolorowych:

</doc>
<doc id="74704" url="https://pl.wikipedia.org/wiki?curid=74704" title="Nagykanizsa">
Nagykanizsa

Nagykanizsa (niem. "Großkirchen", "Groß-Kanizsa", tur. "Kanije", serb. "Velika Kanjiža" / "Велика Кањижа") – miasto na Węgrzech (49,85 tys. mieszkańców w I 2011) w komitacie Zala na południowym zachodzie kraju.
Ośrodek przemysłu naftowego (po odkryciu pobliskich złóż ropy naftowej w latach 30. XX wieku).
Historia.
Miejscowość znana od średniowiecza, pierwsza wzmianka z 1245 r. Na wysepce na rzece Kanizsa ród Kanizsai wybudował czworoboczny zamek obronny, przy którym rozwinęło się miasto. Osiągnęło ono szczyt swojego znaczenia w pierwszej poł. XVI w., kiedy było ważnym ośrodkiem handlu z Italią i Styrią. Obok Szigetváru Kanizsa była najważniejszą twierdzą na pd.-zach. ówczesnych Węgier.
Kiedy Turcy zajęli w 1571 r. zamek, mieszkańcy schronili się w ufortyfikowanym mieście, które zostało zajęte przez Turków dopiero w roku 1600. Zamek był siedzibą tureckiego wilajetu do roku 1690. Po wycofaniu się Osmanów wiedeńska Rada Wojenna kazała w 1702 r. zniszczyć zamek, a do opustoszonego miasta zostali sprowadzeni nowi osadnicy z Niemiec, Chorwacji i Serbii.
W 1765 r. książę Lajos Batthyány, palatyn Węgier, sprowadził do miasta zakon pijarów, którzy założyli w nim wkrótce szkołę i znane później liceum. Po zniszczeniu miasta przez pożar w końcu XVIII wieku kolejne znaczne ożywienie gospodarcze nastąpiło w l. 1860. wraz z uruchomieniem linii kolejowej, łączącej Wiedeń i Budapeszt z Rijeką nad Morzem Adriatyckim. W 1895 r. założona wcześniej szkoła handlowa została przekształcona w uniwersytet. W okresie międzywojennym kolejnym impulsem do rozwoju było odkrycie pod miastem złóż ropy naftowej i gazu ziemnego.
Nagykanizsa była jednym z ośrodków pobytu uchodźców polskich w czasie II wojny światowej.

</doc>
<doc id="74709" url="https://pl.wikipedia.org/wiki?curid=74709" title="Serock">
Serock

Serock – miasto w Polsce położone w województwie mazowieckim, w powiecie legionowskim, nad Jeziorem Zegrzyńskim, naprzeciw ujścia Bugu do Narwi. Leży ono na pograniczu Kotliny Warszawskiej i Wysoczyzny Ciechanowskiej. Siedziba gminy miejsko-wiejskiej Serock. Odległość od centrum Warszawy wynosi około 40 km.
Był miastem królewskim Korony Królestwa Polskiego. "Serociec" należał do starostwa zakroczymskiego w 1617 roku.
Według danych z 31 grudnia 2021 r. miasto liczyło 4755 mieszkańców.
W mieście został zachowany średniowieczny układ urbanistyczny z rynkiem i ratuszem w centrum. Dominuje tu zabudowa jednorodzinna i małomiasteczkowa.
Do 1954 r. siedziba gminy Zegrze.
Położenie.
Serock położony jest wzdłuż wysokiego brzegu Narwi. W pasie nadbrzeżnym jeziora, z Serockiem sąsiadują od strony Warszawy Jadwisin i od strony Pułtuska Wierzbica.
Według danych z 1 stycznia 2011 r. powierzchnia miasta wynosiła 13,43 km².
W latach 1975–1998 miasto administracyjnie należało do województwa warszawskiego.
Historia.
Pierwsza wzmianka o miejscowości pochodzi z 1065 r. z tzw. falsyfikatu mogileńskiego, czyli dokumentu dla opactwa benedyktynów w Mogilnie (opactwu przekazywano jedną dziewiątą dochodów z grodu i połowę cła z komory celnej na rzece Bug). Miasto położone wówczas było na trasie szlaku handlowego wiodącego z Gdańska i Truso na Ruś. Znajdowało się w nim także podgrodzie targowe.
Serock widniał też w wykazie z lat 1113–1124, gdzie wymieniano go jako jeden z ważniejszych książęcych grodów mazowieckich, w którym funkcjonuje przeprawa przez rzekę z komorą celną.
Serock od 1417 r. posiada prawa miejskie chełmińskie, które nadał mu książę Janusz I. Stanowił on wówczas ośrodek rzemieślniczo-handlowy. Z tego okresu zachował się również układ urbanistyczny w postaci m.in. kwadratowego rynku i późnogotyckiego kościoła parafialnego.
W XV-XVII wieku odbywały się w miejscowości sądy miejskie i grodzkie. Od XVI wieku do 1795 r. Serock był miastem powiatowym. W latach 1655–1660 podczas najazdu szwedzkiego miasto uległo znacznemu zniszczeniu. Od 1795 r. znajdowało się w zaborze pruskim, od 1807 r. przeszło pod władanie Księstwa Warszawskiego, a od 1815 r. znalazło się pod zaborem rosyjskim.
Serock wielokrotnie znajdował się na linii walk stanowiących przedpole Warszawy, m.in. w 1794, 1809 i 1831 r. W roku 1806 z rozkazu Napoleona I w Serocku rozpoczęto wznoszenie fortyfikacji, z których pozostały m.in. wały ziemne. Od 1807 r. stanowił twierdzę. Podczas wojny polsko-austriackiej w 1809 stanowiła ona miejsce działań wojsk gen. Józefa Niemojewskiego. Następnie rozbudowywano twierdzę (z inicjatywy marszałka Francji Davouta) do 1811 r., kiedy to większe znaczenie zyskała twierdza Modlin. W 1831 r. formowały się w Serocku wojska polskie (podczas powstania listopadowego).
W 1870 r. miejscowość pozbawiono praw miejskich. Ponownie je odzyskał 1 stycznia 1923 r.
Przy ulicy Pułtuskiej 13 i 15 znajduje się Zajazd Pocztowy Napoleoński zbudowany w stylu klasycystycznym w I połowie XIX wieku. W jego skład wchodzą parterowe zabudowania połączone bramą w kształcie łuku. Zajazd kilka razy przebudowywano, m.in. w II połowie XIX i w XX wieku. Obiekt w 1963 r. i 2000 r. został wpisany do rejestru zabytków.
We wrześniu 1939 r. miały tu miejsce walki polsko-niemieckie, natomiast w 1944 r. walki (w końcowej fazie operacji Bagration) o utworzenie przyczółka przez Armię Czerwoną.
5 grudnia 1939 r. Niemcy wysiedlili z miasta ok. 3 tys. osób narodowości żydowskiej. W latach 1940–1944 istniał tu przymusowy obóz pracy, a w 1942 r. getto, gdzie przebywało ok. 2 tys. osób. Część mieszkańców pochodzenia żydowskiego deportowano do getta w Legionowie.
Podczas II wojny światowej Serock leżał w III Rzeszy, granica między III Rzeszą a Generalnym Gubernatorstwem przebiegała wzdłuż Narwi. W listopadzie 1942 roku powstał w Serocku komitet organizacyjny Polskiej Partii Robotniczej na powiat pułtuski. W listopadzie i grudniu 1944 roku przez Serock przebiegała linia frontu. Niemcy bronili w Serocku przeprawy do Arciechowa przed Armią Czerwoną. Podczas walk o Serock okręty Dnieprzańskiej Flotylli Wojennej prowadziły zmasowany atak wyrzutniami rakietowymi katiuszami. Miasto zostało wyzwolone 19 października 1944 roku przez oddziały radzieckiej 65 Armii gen. Pawła Batowa, 1 Gwardyjskiego Korpusu Pancernrgo oraz 71 Dywizji Piechoty. Po uchwyceniu przyczółka w rejonie Serocka wojska Armii Czerwonej przeszły do obrony. Z przyczółka działania zaczepne zostały rozpoczęte 14 stycznia 1945 r. przez pomocnicze zgrupowanie uderzeniowe 2 Frontu Białoruskiego, w skład którego wchodziły: 65 Armia, 70 Armia i 1 Gwardyjski Korpus Panerny. Atak prowadzony był w kierunku Płońska i Bydgoszczy. W wyniku walk Serock został zniszczony w 75%. Po zakończeniu działań wojennych został odbudowany.
1 marca 1945 roku Serock liczył 1968 mieszkańców ale 1 lipca już 2565 osób. W czasie późniejszym wielu z mieszkańców miasta wyjechało na Ziemie Zachodnie w wyniku czego liczba mieszkańców w listopadzie 1946 roku spadła do 2123 osób.
Do najważniejszych momentów w dziejach miasta należy utworzenie w 1963 roku sztucznego Zalewu Zegrzyńskiego i zbudowanie wokół niego kompleksowej infrastruktury wypoczynkowej. W samym mieście powstały m.in. ośrodek Huty Warszawa, "Chemia" Ministerstwa Przemysłu Chemicznego oraz ośrodek KC PZPR. 
W okresie Polski Ludowej powstały też m.in. ośrodek zdrowia, bloki mieszkalne przy ul. Pułtuskiej oraz Nasielskiej, szkoła rolnicza, bank spółdzielczy przy ul. Kościuszki oraz dom handlowy "Wodnik".
Grodzisko Barbarka.
Wczesnośredniowieczne grodzisko zwane Ogrodziskiem lub Barbarką znajduje się na prawym brzegu Narwi, w okolicy ujścia Bugu. Jego rozwój przypadał na XI – XIII wiek. Stanowi ono jedno z najstarszych grodów Mazowsza ("Syroczecz").
Grodzisko położone było przy dwóch szlakach handlowych i komunikacyjnych:
Podczas badań powierzchniowych prowadzonych w 1961 r. przez Zdzisława Rajewskiego znaleziono kawałki ceramiki, polepy i części kości zwierzęcych.
Badania wykopaliskowe prowadzone w latach 1962–1966 przez mgr Barbarę Zawadzką-Antosik wykazały trzy etapy osadnictwa wczesnośredniowiecznego oraz funkcjonowanie człowieka na tych terenach w XIV-XVII wieku. Zlokalizowano także cmentarzysko i jednonawową kaplicę z apsydą.
Na wydobytych wówczas ok. 200 zabytków archeologicznych składały się m.in. fragmenty ceramiki, kości zwierzęce i szczątki ryb. Wykazały one że mieszkańcy głównie zajmowali się rolnictwem (uprawiano pszenicę, żyto, groch) rybołówstwem, tkactwem i rogownictwem.
Gospodarka.
W Serocku znajdują się małe zakłady usługowe i produkcyjne. Produkowane są tu głównie wyroby spożywcze, elektrotechniczne, ceramiczne, meblarskie i budowlane. W okolicy miejscowości uprawia się głównie truskawki i warzywa.
Transport.
Serock leży przy drogach krajowych droga krajowa nr 61 i droga krajowa nr 62. Przez Serock nie przebiega żadna linia kolejowa.
Turystyka.
Serock stanowi ośrodek rekreacyjno-wypoczynkowy. Zlokalizowane są w nim ośrodki wczasowe i konferencyjno-szkoleniowe. Znajduje się tu także przystań żeglugi pasażerskiej. Zorganizowano tu liczne trasy spacerowe, m.in. trakt źródlany i wąwóz przy górze Barbarki. Przez miejscowość przebiega również turystyczny szlak pieszy z Dębego. W wyniku spiętrzenia wód Bugu i Narwi w Serocku powstały warunki do uprawiania sportów wodnych i wędkarstwa. Znajduje się tu ok. 4500 działek rekreacyjno-letniskowych.
Miejscowość stanowi także ośrodek kultury i sportu. Organizowanych jest w niej wiele imprez kulturalnych, m.in. Międzynarodowy Przegląd Folklorystyczny Kupalnocka (m.in. występowały zespoły z Tajwanu, Rosji, Litwy, Bułgarii, Chile, Rumunii, Słowacji, Szwecji, Grecji, Egiptu, Włoch, Francji, Turcji, Kanady, Chorwacji i Holandii) oraz Serockie Lato Muz (m.in. koncerty wokalno-instrumentalne na górze Barbarki).
Kościół Zwiastowania Najświętszej Maryi Panny.
Murowany, jednonawowy kościół Zwiastowania Najświętszej Maryi Panny (dawniej św. Wojciecha) ufundowali książęta mazowieccy: Janusz III i Stanisław. Inicjatorem budowy był pleban serocki Wojciech Popielski z Popielżyna. Kościół powstał pomiędzy 1 ćw. XVI wieku, a 1600 rokiem. W 3 ćw. XVIII wieku przebudowano okna. Restaurowany m.in. w latach 1934–1938.
Kościół posiada posadzkę umiejscowioną poniżej poziomu otoczenia, prosto zamknięte prezbiterium, dwie symetrycznie ulokowane zakrystie, trójprzęsłową nawę, emporę na piętrze oraz wieżę. Został zbudowany w wątku krzyżowym. Sklepienia nawy kolebkowe z lunetami z nałożoną gwiaździstą siatką żeber. W prezbiterium sklepienie krzyżowe z drutami krzyżowymi, bez jarzem. W prezbiterium dwa portale ostrołukowe oprofilowane kształtką ceglaną. Na skarpie wschodniej znajduje się napis "I.H.1586".
Znajduje się w nim obraz Stanisława Witolda Bieniasa przedstawiający Bitwę Warszawską oraz oryginalne barokowe przedmioty takie jak:
W 1961 r. kościół wpisano do rejestru zabytków. 22 czerwca 2013 roku w kościele tym Robert Lewandowski ożenił się z Anną Stachurską.
Sport.
W Serocku, od 1953 roku, działa klub piłki nożnej "Sokół Serock", grający w klasie okręgowej.
Miast i gminy partnerskie.
Miasta i gminy partnerskie:

</doc>
<doc id="74710" url="https://pl.wikipedia.org/wiki?curid=74710" title="Bujakowski Groń">
Bujakowski Groń

Bujakowski Groń (749 m) – szczyt w północnej części Grupy Magurki Wilkowickiej w Beskidzie Małym. Znajduje się w jej głównym grzbiecie wznoszącym się na zachodnich brzegach Soły i jest najdalej na północ wysuniętym szczytem tej grupy. Na szczycie Bujakowskiego Gronia grzbiet zakręca w kierunku południowo-wschodnim i poprzez Zasolnicę opada do doliny Soły. Między podnóżami tego grzbietu i Żaru wybudowano na Sole Zaporę w Porąbce, za którą powstał sztuczny zbiornik wodny – Jezioro Międzybrodzkie. Pomiędzy grzbietem Bujakowskiego Gronia, a południowym grzbietem Chrobaczej Łąki spływa potok Żarnówka Mała.
Nazwa Bujakowski Groń pochodzi od Bujakowa, wsi u stóp góry. Szczyt ten ma też nazwę Waliska. Jest to stara, miejscowa nazwa szczytu pochodząca od zwalisk skalnych znajdujących się na stokach góry.
Bujakowski Groń jest porośnięty lasem. Od zapory wodnej w Porąbce prowadzą jego stokami dwa szlaki turystyczne. Obydwa omijają jego wierzchołek: czerwony szlak po południowej stronie, niebieski po północnej.

</doc>
<doc id="74711" url="https://pl.wikipedia.org/wiki?curid=74711" title="Porąbka (gmina)">
Porąbka (gmina)

Porąbka – gmina wiejska w województwie śląskim, w powiecie bielskim. W latach 1975–1998 gmina położona była w województwie bielskim.
Siedziba gminy to Porąbka, pozostałe sołectwa: Bujaków, Czaniec, Kobiernice.
Według danych z 30 września 2012 r. (informacja UG Porąbka załączona do projektu uchwały o podziale na okręgi wyborcze) gminę zamieszkiwało 15 307 osób. Natomiast według danych z 31 grudnia 2017 roku gminę zamieszkiwało 15544 osób.
Struktura powierzchni.
Według danych z roku 2002 gmina Porąbka ma obszar 64,59 km², w tym:
Gmina stanowi 14,13% powierzchni powiatu.
Demografia.
W 1900 roku prawie cały obszar współczesnej gminy Porąbka stanowiły 4 ówczesne gminy (wraz z "gutsgebiete"): Bujaków, Czaniec, Kobiernice i Porąbka. Ich łączna powierzchnia wynosiła 6497 ha (64,97 km²) a liczba ludności 7408 (gęstość zaludnienia 114 os./km²) zamieszkałych w 1155 budynkach, z czego 7386 (99,7%) było polsko-, 13 (0,2%) niemieckojęzycznymi a 2 osoby posługiwały się jeszcze innym językiem, 7309 (98,7%) było katolikami, 91 (1,2%) wyznawcami judaizmu a 8 jeszcze innej religii lub wyznania.
Dane z 30 czerwca 2004:
Według danych z 30 września 2012 r. (informacja UG Porąbka dostarczona do projektu uchwały o podziale na okręgi wyborcze) gmina miała 15 307 mieszkańców, a z tego poszczególne sołectwa:
Sąsiednie gminy.
Andrychów, Czernichów, Kęty, Kozy, Łękawica

</doc>
<doc id="74712" url="https://pl.wikipedia.org/wiki?curid=74712" title="Kozubnik">
Kozubnik

Kozubnik – przysiółek wsi Porąbki. Położony jest na prawym brzegu rzeki Soła, na odcinku między Jeziorem Międzybrodzkim a Jeziorem Czanieckim. Pola i zabudowania Kozubnika znajdują się w dolinie uchodzącego do Soły potoku Mała Puszcza i na stokach otaczających ją wzniesień Beskidu Małego: Żar (761 m) ze zbiornikiem elektrowni szczytowo-pompowej w Porąbce, Kiczera (827 m) i Snoza (562 m).
Przez zaporę Porąbka i Kozubnik biegnie czerwony szlak turystyczny.
W latach 1968–1970 w Kozubniku wzniesiono Zespół Domów Wypoczynkowo-Szkoleniowych Hutniczego Przedsiębiorstwa Remontowego w Porąbce (zamknięty w 1996, popadł w ruinę).
Ośrodek wypoczynkowy Kozubnik.
Kozubnik w czasach PRL nosił nazwę Zespół Domów Wypoczynkowo-Szkoleniowych HPR Porąbka-Kozubnik i jego oficjalnym przeznaczeniem miały być wczasy pracownicze zatrudnionych w HPR (Hutnicze Przedsiębiorstwo Remontowe). W rzeczywistości, kompleks służył głównie wysokim rangą członkom aparatu władzy, nie tylko związanym z sektorem hutniczym. 
Ośrodek był zaprojektowany jako samowystarczalne miasteczko. Na powierzchni 7,5 ha stało 11 hoteli ze stali, aluminium i szkła, które mogły przyjąć łącznie ponad 500 gości. Na jego terenie znajdowały się baseny, korty tenisowe, sauna, solarium, boiska i wyciąg narciarski. Funkcjonowały trzy restauracje, skromniejsza stołówka i pięć barów. Kompleks posiadał własne ujęcie wody, oczyszczalnię ścieków i - na wypadek odcięcia od prądu - awaryjny system zasilania, którego agregaty były napędzane przez dwa silniki czołgowe. Całość została ukończona w 1970, ale w końcówce lat siedemdziesiątych obiekt był przebudowywany. 
Po upadku systemu, ośrodek został w 1991 r. zakupiony przez firmę "Danel", a pod jego zastaw zostały zaciągnięte wielomilionowe kredyty, których ówczesnemu właścicielowi nie udało się spłacić. Gdy w 1996 r. sąd ogłaszał upadek firmy, była ona winna wierzycielom ponad 28 mln zł. W tym czasie kompleks zaczął pustoszeć. Miejsce turystów zajęli złodzieje, którzy sukcesywnie zaczęli rozkradać budynki. Zostało z niego wywiezione wszystko co można było sprzedać. W dyspozycji komornika pozostawała tylko część obiektu, ponieważ w 2005 r. sąd stwierdził wygaśnięcie wieczystego użytkowania gruntów przez właściciela bankruta i pozostałe kilka ha należało już do Skarbu Państwa.
W roku 2012 zakupiła go warszawska firma "Sawa Apartments" i opracowała plan rewitalizacji i rozbudowy ośrodka. W pierwszym etapie (do 2017 r.) zaplanowano oddanie łącznie 96 apartamentów w trzech budynkach.

</doc>
<doc id="74714" url="https://pl.wikipedia.org/wiki?curid=74714" title="Sulęcin (województwo dolnośląskie)">
Sulęcin (województwo dolnośląskie)

Sulęcin (niem. "Saulwitz") – mała (97 mieszkańców w 2020) wieś widlicowa w Polsce położona w województwie dolnośląskim, w powiecie wrocławskim, w gminie Siechnice. Tworzy sołectwo razem z osiedlem Szostakowice. Leży na wysokości 128 m n.p.m.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej staropolskiej formie "Sulenczino".
Historia.
Wykopaliska archeologiczne odkryły ślady:
Na terenie wsi skupisko polodowcowych eratyków, głazów narzutowych z granitu, gnejsów i granitognejsów. Największy z głazów został przetransportowany w 1923 roku z wyrobiska na wrocławskim Tarnogaju i do 1945 roku stanowił pomnik mieszkańców wsi poległych w czasie I wojny światowej. Wraz z mniejszymi głazami od 1964 jest pomnikiem przyrody. W ich sąsiedztwie znajduje się drugi pomnik (od 2017) stara lipa drobnolistna.
Po II wojnie światowej i wysiedleniu niemieckiej ludności – z wyjątkiem jednej śląsko-niemieckiej rodziny – zasiedlona polskimi przesiedleńcami z Podola (wieś Białoskórka) i Wołynia z powiatu kiwereckiego. 
W latach 1975–1998 miejscowość położona była w województwie wrocławskim.

</doc>
<doc id="74715" url="https://pl.wikipedia.org/wiki?curid=74715" title="Zasadowość">
Zasadowość



</doc>
<doc id="74716" url="https://pl.wikipedia.org/wiki?curid=74716" title="Zasadowość kwasów">
Zasadowość kwasów

Zasadowość kwasu, protonowość kwasu to liczba atomów wodoru w cząsteczce kwasu, które mogą oddysocjować lub zostać zastąpione atomami metalu.
W zależności od tej liczby wyróżnia się kwasy jednozasadowe (inaczej jednoprotonowe), np. kwas solny HCl, i wielozasadowe (wieloprotonowe), np. dwuzasadowy kwas jabłkowy oraz trójzasadowe kwas cytrynowy i kwas ortofosforowy H3PO4. Kwasy wielozasadowe dysocjują wielostopniowo i tworzą sole obojętne i wodorosole.

</doc>
<doc id="74718" url="https://pl.wikipedia.org/wiki?curid=74718" title="Coca-Cola">
Coca-Cola

Coca-Cola (w USA, Kanadzie, Australii i Wielkiej Brytanii znana jako Coke) – marka napoju gazowanego przedsiębiorstwa The Coca-Cola Company. Powstała pod koniec XIX wieku i jest jedną z najpopularniejszych i najbardziej rozpoznawalnych marek na świecie. Od 1960 roku kształt butelki jest prawnie zastrzeżony. Coca-cola jest jedną z ikon kultury masowej XX wieku, jak również jednym z symboli Stanów Zjednoczonych.
Historia.
Receptura coca-coli została opracowana w 1886 roku przez J.S. Pembertona, farmaceutę z Atlanty. Był to jego drugi napój na bazie liści koki i orzechów koli (pierwszy nosił nazwę Pemberton’s French Wine Coca). Początkowo sprzedaż coca-coli nie była rentowna, jednak po przejęciu jej przez Asę Candlera (który w 1893 roku zarejestrował oficjalnie markę) i jego sprawnym zabiegom marketingowym napój stał się hitem, a zyski ze sprzedaży osiągnęły 50 mln USD w 1912 roku. Po śmierci Candlera w 1919 przedsiębiorstwo przeszło w ręce bankiera, Ernesta Woodruffa, a później w ręce jego syna Roberta Woodruffa, który kierował spółką do śmierci w 1985 roku.
W 1906 roku rozpoczęła się ekspansja przedsiębiorstwa poza Stany Zjednoczone. Coca-cola trafiła m.in. na Kubę i do Panamy.
Coca-cola pojawiła się w butelkach w 1894 roku za sprawą dwóch przedsiębiorców, którzy otrzymali od Asy Candlera prawa do rozlewania napoju za cenę symbolicznego jednego dolara. W 1955 roku coca-cola pojawiła się także w puszkach.
Napój trafił nawet do Chińskiej Republiki Ludowej, gdzie w 1978 roku władze państwowe zezwoliły na jego sprzedaż.
W 1985 roku przedsiębiorstwo próbowało zmienić formułę napoju, wprowadzono ją na rynek, jednak na skutek protestów przywrócono poprzednią recepturę coca-coli i sprzedawano równocześnie pod nazwą „Coca-Cola Classic”. Ostatecznie nowa formuła napoju nie przyjęła się i produkcja została wstrzymana.
W 2009 roku wprowadzono automat Coca-Cola Freestyle.
Coca-Cola w Polsce.
Coca-Cola pojawiła się w Polsce tuż przed II wojną światową i była oferowana w warszawskiej Adrii.
Napój został wstępnie zaprezentowany na Targach Poznańskich w 1957 roku. W tym czasie Coca-Cola była otwarta na uruchomienie produkcji w Polsce. Miała być wytwarzana w przedsiębiorstwie pn. Polskie Zakłady Coca-Coli na Podstawie Oryginalnej Licencji w Gdańsku. Polska miała mieć prawo do eksportu Coca-Coli do innych krajów Bloku Wschodniego, w tym Związku Radzieckiego. Zapłata miałaby następować w eksporcie gotowego produktu, a także w produkcji i eksporcie oryginalnych szklanych butelek Coca-Coli do Stanów Zjednoczonych i krajów Europy Zachodniej. Mimo poparcia władz wojewódzkich i komitetu przeciwalkoholowego, polskie władze centralne zablokowały projekt z różnych przyczyn (np. konieczność ustalania ze stroną zagraniczną osób w zarządzie przedsiębiorstwa).
Dostępność coca-coli była więc ograniczona w następnych latach wyłącznie do sklepów sprzedających za waluty. W 1972 roku dzięki umowie między władzami PRL a koncernem rozpoczęto produkcję w kraju i zwiększono dystrybucję. Coca-cola produkowana była na amerykańskiej licencji przez Browary Warszawskie oraz Górnośląskie Zakłady Piwowarskie w Zabrzu i Tychach. Obecnie produkcja napoju odbywa się w dwóch zakładach: w Staniątkach (koło Niepołomic, kilkanaście kilometrów od Krakowa) i w Radzyminie (koło Warszawy). Do Coca-Cola HBC Polska należy również rozlewnia wód butelkowanych w Tyliczu. Łącznie zakłady zatrudniają ponad 2800 pracowników, a od 1991 roku inwestycje w Polsce przekroczyły 500 mln dolarów.
Coca-Cola w latach 2017-2020 zamierza przeznaczyć kolejne fundusze na rozwój swojego oddziału i prowadzonych działań w Polsce. Tym razem na polski rynek trafi 500 milionów złotych, których inwestycja ma pomóc w uzyskaniu jeszcze większego wzrostu sprzedaży.
W kulturze – krytyka Coca-Coli.
W połowie lat 50. polska prasa nazywała Coca-Colę stonką ziemniaczaną w płynie.
Polski poeta Adam Ważyk w socrealistycznym okresie swojej twórczości poświęcił coca-coli wiersz "Piosenka o Coca-Cola". Krytycznie odnosił się do coca-coli także Julian Tuwim.

</doc>
<doc id="74721" url="https://pl.wikipedia.org/wiki?curid=74721" title="Zimowe Igrzyska Olimpijskie 1924">
Zimowe Igrzyska Olimpijskie 1924

I Zimowe Igrzyska Olimpijskie odbyły się we francuskiej miejscowości Chamonix w 1924. W programie igrzysk pojawiło się 16 konkurencji sportowych, w których udział wzięło łącznie 314 zawodników (w tym 13 kobiet) z 19 krajów.
Opis.
I Zimowe Igrzyska Olimpijskie odbyły się w Chamonix pod nazwą Tygodnia sportów zimowych. Dopiero w 1926 na sesji MKOl w Lizbonie impreza otrzymała nazwę I zimowych igrzysk olimpijskich. Zawody odbywały się od 25 stycznia do 5 lutego 1924 r. Oficjalne otwarcie nastąpiło 25 stycznia 1924 r. na stadionie olimpijskim w Chamonix. Dokonał tego podsekretarz stanu ministerstwa edukacji i wychowania Gaston Vidal. Następnie przyrzeczenie olimpijskie wypowiedział narciarz Camille Mandrillon. W igrzyskach startowało 314 zawodników (w tym 13 kobiet) z 19 krajów. Wśród nich była Polska. Zawody zostały rozegrane w 7 dyscyplinach: bobslejach, curlingu, łyżwiarstwie figurowym (dyscyplina rozegrana również podczas Letnich IO w 1908 i 1920 roku), hokeju na lodzie (dyscyplina rozegrana również podczas Letnich IO w 1920 roku), patrolu wojskowym (prekursor biathlonu), narciarstwie klasycznym i łyżwiarstwie szybkim. Rywalizację w bobslejach wygrała druga osada szwajcarska z czasem 5:45:54 pokonując drugą osadę brytyjską i pierwszą osadę belgijską. Curling wygrali Brytyjczycy przed Szwedami i Francuzami. Wśród solistów najlepszy był Gillis Grafstőm ze Szwecji, wśród solistek Austriaczka Herma Planckt, a najlepszą parą okazała się Engelmann/Berger (AUT). W hokeju niepokonani byli Kanadyjczycy, zdobywają 110 bramek i tracąc 3. Pokonali oni drużyny USA i Wielkiej Brytanii. Patrol wojskowy wygrali Szwajcarzy pokonując Finów i Francuzów. Wszystkie (oprócz jednego) medale w narciarstwie klasycznym zdobyli Norwegowie oddając jeden Amerykanom. W łyżwiarstwie szybkim 8 medali zdobyli Finowie, 7 Norwegowie, a jeden USA.

</doc>
<doc id="74723" url="https://pl.wikipedia.org/wiki?curid=74723" title="Zimowe Igrzyska Olimpijskie 1928">
Zimowe Igrzyska Olimpijskie 1928

Zimowe Igrzyska Olimpijskie 1928, oficjalnie jako II Igrzyska Zimowej Olimpiady – multidyscyplinarne zawody sportowe, które odbyły się w szwajcarskim mieście St. Moritz od 11 do 19 lutego 1928 roku. Były to pierwsze igrzyska olimpijskie organizowane w Szwajcarii. Oficjalnego otwarcia dokonał prezydent kraju Edmund Schulthess.
Igrzyska okazały się wielkim sportowym sukcesem, lecz organizatorzy musieli się zmagać z trudnościami natury pogodowej. Silne wiatry zwane "Föhn" przyniosły falę cieplejszych mas powietrza, co wywołało wiele komplikacji. Podczas biegu narciarskiego na 50 kilometrów, w momencie startu temperatura wynosiła około 0 °C. Lecz w trakcie zawodów temperatura wzrosła do 25 °C topiąc śnieg na trasie. Temperatura ta utrzymała się także w nocy co całkowicie zniszczyło wcześniej przygotowane trasy narciarskie. Ocieplenie roztopiło lód na torze łyżwiarskim, przez co przerwano zawody po kilku pierwszych wyścigach i nigdy ich nie wznowiono. Z powodu pogody w zawodach bobslejowych możliwe było zorganizowanie jedynie dwóch rund zjazdów. Szczęśliwie w ciągu kilku kolejnych dni temperatura ponownie spadła i unormowała się, co umożliwiło dalsze przeprowadzenie zawodów.
W klasyfikacji medalowej zwyciężyła reprezentacja Norwegii, zaś najbardziej utytułowanym zawodnikiem został Norweg Bernt Evensen, który zdobył trzy medale w łyżwiarstwie szybkim.
Tło startu.
Szwajcaria była dobrze przygotowana do organizacji igrzysk w słynnym zimowym kurorcie St. Moritz, lecz na zawody padł cień politycznej sytuacji w Europie. Od czasu zakończenia I wojny światowej, Niemcy nie były zapraszane na igrzyska olimpijskie. Jednakże Międzynarodowy Komitet Olimpijski stwierdził, że II Zimowe Igrzyska Olimpijskie będą odpowiednim wydarzeniem by niemieccy zawodnicy powrócili do startów olimpijskich. Decyzja ta wzbudziła oburzenie, a Belgijski Komitet Olimpijski złożył oficjalny protest.
Igrzyska te były pierwszymi igrzyskami, którym przewodził nowy przewodniczący MKOl, Henri de Baillet-Latour, który w 1925 roku zastąpił na tym stanowisku barona Pierre’a de Coubertina.
Obiekty sportowe były przygotowane na długo przed zawodami. St. Moritz dysponowało torem bobslejowym, na którym od lat organizowano zawody bobslejowe i skeletonowe; a także wieloma torami łyżwiarskimi. Otoczenia miasta – góry i jeziora – umożliwiały przeprowadzenie zawodów w łyżwiarstwie figurowym i narciarstwie. Wioska olimpijska wymagała minimalnych prac. Jednakże Szwajcarzy przygotowali specjalnie na zawody najwyższą skocznię narciarską, Olympiaschanze.
Dyscypliny.
Na II Zimowych Igrzyskach Olimpijskich rozegrano zawody w czternastu konkurencjach w ośmiu dyscyplinach.
Dodatkowo zorganizowano zawody w dwóch dyscyplinach pokazowych:
Obiekty olimpijskie.
Zawody na II Zimowych Igrzyskach Olimpijskich zostały przeprowadzone na następujących arenach sportowych:
Państwa uczestniczące.
II Zimowe Igrzyska Olimpijskie gościły reprezentacje dwudziestu pięciu krajów. Dla szesnastu reprezentacji był to drugi występ na zimowych igrzyskach olimpijskich, zaś dziewięć państw było na tych zawodach debiutantami. Byli to: Argentyna, Estonia, Holandia, Japonia, Litwa, Luksemburg, Meksyk, Niemcy i Rumunia. Igrzyska te były pierwszymi, które gościły zawodników z Ameryki Południowej (Argentyna) i Azji (Japonia). W nawiasach podano liczbę sportowców w danej reprezentacji.

</doc>
<doc id="74724" url="https://pl.wikipedia.org/wiki?curid=74724" title="Zimowe Igrzyska Olimpijskie 1932">
Zimowe Igrzyska Olimpijskie 1932

III Zimowe Igrzyska Olimpijskie odbyły się w amerykańskiej miejscowości Lake Placid w 1932.
Uroczystego otwarcia dokonał gubernator stanu Nowy Jork, a późniejszy prezydent USA Franklin Delano Roosevelt. Organizatorów zaskoczyła aura, stąd wiele zawodów poprzekładano na inne terminy. W związki z dużymi nakładami finansowymi poniesionymi przez organizatorów przed rozpoczęciem igrzysk (stadion i tor bobslejowy) impreza zakończyła się dużą stratą finansową (około 1 milion dolarów).

</doc>
<doc id="74725" url="https://pl.wikipedia.org/wiki?curid=74725" title="Żur">
Żur

Żur (żurek, zakwaszona zupa mączna) – zupa przyrządzana na bazie mięsnego wywaru zagęszczanego zakwasem chlebowym, zwykle z mąki żytniej mająca charakterystyczny kwaśny smak. Specjalność regionalnej kuchni polskiej, białoruskiej (жур, кісяліца), czeskiej i słowackiej oraz innych Słowian północnych. Przygotowana w połączeniu z wywarem z kości i jarzyn, albo też gotowana z kiełbasą, wędzonym boczkiem wieprzowym, żeberkami, ogonem wieprzowym.
Nazwa "żur" pochodzi od dawnego niemieckiego wyrazu "sūr", dziś "sauer" – kwaśny, (s)kisły. W Czechach zupa ta jest znana pod nazwą "kyselo" (czeskie słowo "kyselý" – kwaśny).
Barszcz biały a żurek.
Istnieją niejasności, czy żurek jest tożsamy z barszczem białym, gdyż np. wedle jednej z tradycji nazwy żurek i barszcz biały stosuje się wymiennie. W innych zaś tradycjach żurek jest zupą przyrządzaną na bazie mąki żytniej, zaś barszcz biały na bazie mąki pszennej. Z kolei inne zwyczaje nakazują żurkiem nazywać zakwaszaną zupę postną podawaną z jajkiem lub ziemniakami, zaś barszcz biały miałby być zupą zakwaszaną przyrządzaną na bazie wywaru z boczku i kiełbasy. Są to jednak sprzeczności wynikłe z zamieszania przesiedleńczego w całej Polsce. Żur znany jest z zakwasu chlebowego z mąki żytniej, ponieważ ta była najbardziej popularna i najlepiej się przygotowywała; współcześnie przygotowuje się go również z wykorzystaniem zakwasów chlebowych pszennych, owsianych czy orkiszowych. 
Regionalne przepisy.
Kuchnie regionalne mają własne różnorodne przepisy.
Jest to danie staropolskie – stąd czasami nazywana "żur staropolski". Czasami podawana z osobno ugotowanymi ziemniakami okraszonymi stopioną słoniną lub boczkiem, kiełbasą wędzoną lub parzoną, podrobami lub gotowanym jajkiem.
Na Górnym Śląsku zakwas na żur przygotowuje się z żytniej mąki razowej. W nazewnictwie nie używa się formy zdrobniałej "żurek". Żur podany z pokrojonymi w kostkę ziemniakami to żur żeniaty lub pogniecionymi tzw. „sztamfowanymi” ziemniakami.

</doc>
<doc id="74726" url="https://pl.wikipedia.org/wiki?curid=74726" title="Zimowe Igrzyska Olimpijskie 1936">
Zimowe Igrzyska Olimpijskie 1936

IV Zimowe Igrzyska Olimpijskie odbyły się w niemieckiej miejscowości Garmisch-Partenkirchen w 1936. Startowało 646 zawodników (w tym 80 kobiet) z 28 krajów. Uroczystego otwarcia dokonał Adolf Hitler. Na igrzyskach w Garmisch-Partenkirchen pojawiło się 6 debiutantów: Australia, Bułgaria, Grecja, Liechtenstein, Hiszpania i Turcja.

</doc>
<doc id="74727" url="https://pl.wikipedia.org/wiki?curid=74727" title="Zimowe Igrzyska Olimpijskie 1940">
Zimowe Igrzyska Olimpijskie 1940

Zimowe igrzyska olimpijskie w roku 1940 nie odbyły się z powodu II wojny światowej.
Początkowo na miejsce igrzysk, podczas 36. sesji Międzynarodowego Komitetu Olimpijskiego w Warszawie, wybrano miasto Sapporo w Japonii. Po wybuchu wojny chińsko-japońskiej, Chiny złożyły w MKOlu sprzeciw wobec goszczenia igrzysk przez Japonię, jednakże 16 marca 1938 MKOl potwierdził status Sapporo jako gospodarza. 15 lipca 1938 Japonia zrezygnowała z organizacji igrzysk. Jako przyczyna rezygnacji Japonii z organizacji igrzysk wymieniana jest wojna z Chinami, jednakże według Josepha R. Svintha to wdanie się w konflikt ze Związkiem Radzieckim spowodowało, że „japoński rząd spanikował” i postanowił wycofać się z organizacji igrzysk. Na miejsce igrzysk wybrano więc Sankt Moritz w Szwajcarii. Jednak z powodu nieporozumień pomiędzy Szwajcarią i MKOl zdecydowano się powierzyć organizację igrzysk ponownie Garmisch-Partenkirchen w Niemczech. Igrzyska miały odbyć się w dniach 2–11 lutego 1940.
Z powodu wybuchu w dniu 1 września II wojny światowej, na początku listopada 1939 roku igrzyska odwołano.

</doc>
<doc id="74728" url="https://pl.wikipedia.org/wiki?curid=74728" title="Zimowe Igrzyska Olimpijskie 1944">
Zimowe Igrzyska Olimpijskie 1944

W 1944 r. z powodu II wojny światowej nie odbyły się zimowe igrzyska olimpijskie.
Miały odbyć się we włoskim mieście Cortina d’Ampezzo. W roku 1941 z powodu wciąż trwającej wojny igrzyska odwołano.

</doc>
<doc id="74731" url="https://pl.wikipedia.org/wiki?curid=74731" title="Zimowe Igrzyska Olimpijskie 1948">
Zimowe Igrzyska Olimpijskie 1948

V Zimowe Igrzyska Olimpijskie odbyły się w szwajcarskiej miejscowości Sankt Moritz od 30 stycznia do 8 lutego 1948. Miejsce igrzysk zostało wybrane ze względu na neutralność Szwajcarii w II wojnie światowej. Niemcy i Japonia nie zostały zaproszone na igrzyska. Uczestniczyło w nich 669 zawodników (w tym: 77 kobiet) z 28 krajów. W klasyfikacji medalowej zwyciężyli wspólnie Norwegowie i Szwedzi. Na igrzyskach w Sankt Moritz zadebiutowały reprezentacje Chile, Danii, Islandii, Korei Południowej i Libanu.

</doc>
<doc id="74732" url="https://pl.wikipedia.org/wiki?curid=74732" title="Teoria naukowa">
Teoria naukowa

Teoria naukowa – całość logicznie spoistych uogólnień, wywnioskowanych na podstawie ustalonych faktów naukowych i powiązanych z dotychczasowym stanem nauki. Ma na celu wyjaśnienie przyczyny lub układu przyczyn, warunków, okoliczności powstawania i określonego przebiegu danego zjawiska. Jest podsumowaniem wyników szczegółowych pracy naukowej. Wieńczy badania naukowe.
Kluczowe znaczenie dla rozróżnienia, czy dana teoria jest teorią naukową, czy nie, ma obecnie kryterium falsyfikowalności. Pojęcie to zostało wprowadzone przez Karla Poppera w dziele "Logika odkrycia naukowego". W myśl tej zasady, teoria co do której nie można określić empirycznych kryteriów falsyfikacji (obalenia), nie jest teorią naukową. Przykładem teorii, co do której falsyfikowalności nie ma jasności, jest teoria superstrun.
Teoria naukowa jest najbardziej rzetelną, rygorystyczną i kompletną formą wiedzy naukowej. Odróżnia ją to od potocznego rozumienia słowa "teoria", które sugeruje spekulatywność charakterystyczną dla hipotezy naukowej.
Inny charakter mają teorie formułowane w naukach formalnych, inny – w naukach empirycznych. W tym pierwszym przypadku na teorie składają się wyłącznie aksjomaty danej nauki i ich następstwa logiczne, natomiast w naukach empirycznych konstruuje się hipotezy wyjaśniające zaobserwowane fakty; takie teorie powstałe na bazie hipotez mogą zostać obalone.

</doc>
<doc id="74733" url="https://pl.wikipedia.org/wiki?curid=74733" title="Zimowe Igrzyska Olimpijskie 1952">
Zimowe Igrzyska Olimpijskie 1952

VI Zimowe Igrzyska Olimpijskie odbyły się w norweskiej stolicy Oslo w 1952 roku. Uczestniczyło w nich 694 zawodników (109 kobiet) z 30 krajów. Po raz pierwszy po II wojnie światowej wystąpiła reprezentacja Niemiec Zachodnich i Japonii. Reprezentacja Niemiec Wschodnich odmówiła wzięcia udziału w igrzyskach po tym, jak MKOl zaproponował, aby reprezentacje RFN i NRD wystąpiły pod jedną flagą. Zawodnicy Związku Radzieckiego także do igrzysk nie przystąpili. Na igrzyskach w Oslo zadebiutowały reprezentacje Portugalii i Nowej Zelandii.
Wybór gospodarza.
Do organizacji zimowych igrzysk olimpijskich w 1952 roku kandydowały trzy miasta: Cortina d’Ampezzo, Lake Placid i Oslo.
Międzynarodowy Komitet Olimpijski 21 czerwca 1947 wybrał z tego grona jedno miasto Oslo.
Rozgrywane dyscypliny.
Uczestnicy zimowych igrzysk w Oslo w 1952 roku rywalizowali w 22 konkurencjach w 6 dyscyplinach sportowych.
Rozgrywana dyscyplina pokazowa.
Uczestnicy zimowych igrzysk w Oslo w 1952 roku rywalizowali w 1 konkurencji w 1 dyscyplinie sportowej.
Klasyfikacja medalowa.
Legenda:

</doc>
<doc id="74734" url="https://pl.wikipedia.org/wiki?curid=74734" title="Generał dywizji">
Generał dywizji

Generał dywizji – stopień generalski. W Wojsku Polskim stopień niższy od generała broni i wyższy od generała brygady. 
Stopień generała dywizji w Wojsku Polskim II Rzeczypospolitej wprowadzony został w 1922 roku.
Oznaczenia stopnia.
Oznaki w kolorze srebrnym: wężyk generalski i dwie gwiazdki na naramiennikach i otoku czapki; dwa galony na daszku; orzełki na kołnierzach kurtek od mundurów i płaszczy.
Zgodnie z przepisami ubiorczymi żołnierzy Wojska Polskiego z 1972 roku generał dywizji na daszku czapki garnizonowej posiadał dwa galony szerokości 6 mm naszyte obok siebie w odstępie 2 mm; zewnętrzny naszyty w odległości 6 mm od krawędzi daszka na całej długości jego łuku.
Na taśmie otokowej czapki – wężyk generalski szerokości 3 cm i wysokości 3,5 cm. Ponadto na środku taśmy otokowej w przerwie wężyka dwie gwiazdki umieszczone na linii równoległej do krawędzi taśmy.
Na naramiennikach – wężyk generalski wysokości 3,5 cm umieszczony w poprzek całego naramiennika, w odległości 5 mm od wszycia rękawa oraz dwie gwiazdki umieszczone wzdłuż linii prostej biegnącej przez środek naramiennika, Pierwsza gwiazdka w odległości 1 cm od wężyka a drugą w odległości 5 mm od wierzchołka ramienia pierwszej gwiazdki do kąta wklęsłego ramion drugiej gwiazdki.
W Wojsku Polskim Królestwa Kongresowego oznaką stopnia były epolety z grubymi bulionami z 3 gwiazdkami.
W Armii Księstwa Warszawskiego oznaką stopnia były epolety z 3 gwiazdkami, haft (wężyk) na czapce, kołnierzu, mankietach i rabacie - podwójny.

</doc>
<doc id="74735" url="https://pl.wikipedia.org/wiki?curid=74735" title="Generał broni">
Generał broni

Generał broni – stopień oficera Sił Zbrojnych Rzeczypospolitej Polskiej, niższy od generała i wyższy od generała dywizji.
27 marca 1919 Minister Spraw Wojskowych, generał porucznik Józef Leśniewski „w celu ustalenia nomenklatury tytułów oficerskich ustalił następujące nazwy w Wojsku Polskim dla generałów: generał broni (generał piechoty, kawalerii, artylerii).
21 kwietnia 1920 roku Naczelny Wódz zatwierdził z dniem 1 kwietnia 1920 roku w stopniach generałów broni: Józefa Hallera, Józefa Dowbor-Muśnickiego i Stanisława Szeptyckiego.
Oznaczenia stopnia.
Oznaki w kolorze srebrnym: wężyk generalski i trzy gwiazdki na naramiennikach i otoku czapki; dwa galony na daszku; orzełki na kołnierzach kurtek od mundurów i płaszczy.
Zgodnie z przepisami ubiorczymi żołnierzy Wojska Polskiego z 1972 roku generał broni na daszku czapki garnizonowej posiadał dwa galony szerokości 6 mm naszyte obok siebie w odstępie 2 mm; zewnętrzny naszyty w odległości 6 mm od krawędzi daszka na całej długości jego łuku.
Na taśmie otokowej czapki – wężyk generalski szerokości 3 cm i wysokości 3,5 cm. Ponadto na środku taśmy otokowej w przerwie wężyka trzy gwiazdki umieszczone na linii równoległej do krawędzi taśmy.
Na naramiennikach – wężyk generalski wysokości 3,5 cm umieszczony w poprzek całego naramiennika, w odległości 5 mm od wszycia rękawa oraz trzy gwiazdki umieszczone wzdłuż linii prostej biegnącej przez środek naramiennika. Pierwsza gwiazdka w odległości 1 cm od wężyka, a drugą w odległości 5 mm od wierzchołka ramienia pierwszej gwiazdki do kąta wklęsłego ramion drugiej gwiazdki; trzecia podobnie.
W Wojsku Polskim Królestwa Kongresowego oznaką stopnia były szlify z grubymi bulionami bez gwiazdek.

</doc>
<doc id="74737" url="https://pl.wikipedia.org/wiki?curid=74737" title="Zimowe Igrzyska Olimpijskie 1956">
Zimowe Igrzyska Olimpijskie 1956

Zimowe Igrzyska Olimpijskie 1956, oficjalnie VII Zimowe Igrzyska Olimpijskie () – edycja zimowych igrzysk olimpijskich rozegrana od 26 stycznia do 5 lutego 1956 roku we włoskiej miejscowości Cortina d’Ampezzo.
W ramach igrzysk przeprowadzono 24 konkurencje w 8 dyscyplinach sportowych. W zawodach wzięło udział 821 sportowców (689 mężczyzn i 132 kobiety) z 32 narodowych reprezentacji. Po raz pierwszy w zimowych igrzyskach olimpijskich wzięła udział reprezentacja Związku Radzieckiego, która zwyciężyła w klasyfikacji medalowej, zdobywając 16 medali – 7 złotych, 3 srebrne i 6 brązowych. Indywidualnie najbardziej utytułowanym sportowcem został Austriak Toni Sailer, który trzykrotnie triumfował w narciarstwie alpejskim. Cztery medale (złoty, dwa srebrne i brązowy) zdobył Szwed Sixten Jernberg w biegach narciarskich.
Po raz pierwszy w historii rywalizacja na arenach zimowych igrzysk olimpijskich była transmitowana przez stacje telewizyjne.
Wybór gospodarza.
Podczas 39. sesji Międzynarodowego Komitetu Olimpijskiego w Londynie w czerwcu 1939 roku wybrano miasto Cortina d’Ampezzo na organizatora Zimowych Igrzysk Olimpijskich 1944. Igrzyska te zostały odwołane z powodu II wojny światowej.
Po zakończeniu wojny, w 1946 roku Włoski Związek Sportów Zimowych przy wsparciu Włoskiego Narodowego Komitetu Olimpijskiego ponownie zgłosił kandydaturę miasta do organizacji igrzysk olimpijskich. Na czele komitetu organizacyjnego stanął olimpijczyk z Antwerpii, Alberto Bonacossa. Podczas 41. sesji MKOl w Sztokholmie w czerwcu 1947 roku kandydatury nie przyjęto, a prawo do organizacji Zimowych Igrzysk Olimpijskich 1952 przyznano Oslo. Komitet postanowił jednak po raz trzeci starać się o organizację igrzysk, tym razem tych planowanych na 1956 rok. Podczas 43. sesji MKOl w Rzymie w 1949 roku przyznano Cortinie d’Ampezzo prawo do organizacji igrzysk. Już w pierwszej rundzie miasto uzyskało 76% głosów i pokonało trzech pozostałych kandydatów – Montreal, Colorado Springs i Lake Placid.
Organizacja.
Za organizację Zimowych Igrzysk Olimpijskich 1956 odpowiedzialny był komitet organizacyjny, w skład którego weszli członkowie Włoskiego Narodowego Komitetu Olimpijskiego i przedstawiciele włoskiego rządu. Komitet wysłał obserwatorów na zimowe igrzyska w Oslo w 1952 roku, by zebrać informacje dotyczące organizacji zawodów, infrastruktury i warunków zakwaterowania. Zebrane w ten sposób informacje pozwoliły stwierdzić, że warunki w Cortinie d’Ampezzo nie spełniają norm olimpijskich – obiekty sportowe były w kiepskim stanie i wymagały modernizacji bądź rewitalizacji, konieczna była również poprawa istniejącej infrastruktury drogowej i kolejowej, rozbudowa sieci energetycznej, telefonicznej i wodno-kanalizacyjnej. Włoski rząd przeznaczył na poprawę i rozbudowę infrastruktury 460 milionów lirów, pozostałe koszty, związane zwłaszcza z budową i modernizacją obiektów sportowych, poniósł narodowy komitet olimpijski, który przeznaczył na ten cel fundusze z budżetu własnego i środki ze sprzedaży biletów. Podjął również współpracę ze sponsorami (Fiat, Olivetti), którzy zapewnili dodatkowy kapitał pieniężny oraz wyposażenie.
Sytuacja polityczna.
Igrzyska olimpijskie w Cortinie d’Ampezzo odbywały się w okresie zimnej wojny. Od zakończenia II wojny światowej do 1952 roku sportowcy z większości państw komunistycznych Europy Wschodniej uczestniczyli w olimpiadach robotniczych i spartakiadach, będących dla nich alternatywą do igrzysk olimpijskich. W igrzyskach ZSRR zadebiutował dopiero w 1952 roku w Helsinkach. Nikita Chruszczow, będący I sekretarzem KC Komunistycznej Partii Związku Radzieckiego, zezwolił radzieckim sportowcom, by uczestniczyli w igrzyskach olimpijskich. Celem Chruszczowa było pokazanie światu wyższości komunizmu oraz budowanie wizerunku Związku Radzieckiego jako kraju dążącego do pokoju na świecie.
Do uczestnictwa w igrzyskach początkowo nie zostali dopuszczeni sportowcy z Niemieckiej Republiki Demokratycznej. Międzynarodowy Komitet Olimpijski nie chciał przyjąć tamtejszego komitetu olimpijskiego, uznając go za organizację polityczną. Sytuacja zmieniła się po przystąpieniu NRD do utworzonego w 1955 roku Układu Warszawskiego. MKOl dopuścił enerdowskich sportowców pod warunkiem utworzenia wspólnej reprezentacji z Republiką Federalną Niemiec. Zgodnie z założeniami, we wspólnej reprezentacji Niemiec miało się znaleźć 75% sportowców z Niemiec Zachodnich.
Zawody w Cortinie d’Ampezzo zostały zorganizowane na kilka miesięcy przed powstaniem węgierskim i kryzysem sueskim. Wydarzenia te miały wpływ na letnią edycję igrzysk, zorganizowaną pod koniec 1956 roku w Melbourne, która została zbojkotowana przez część reprezentacji.
Rozgrywane dyscypliny.
Podczas zimowych igrzysk olimpijskich w 1956 roku sportowcy rywalizowali w 24 konkurencjach w 8 dyscyplinach sportowych. Zadebiutowały dwie konkurencje w biegach narciarskich – sztafeta kobiet 3 × 5 km oraz bieg na 30 km mężczyzn. W porównaniu do igrzysk w Oslo, zmianie uległ również dystans najkrótszego biegu mężczyzn (z 18 do 15 km) oraz dystans biegu do kombinacji norweskiej (również z 18 do 15 km).
Zmiany w programie olimpijskim zatwierdzono podczas 49. sesji Międzynarodowego Komitetu Olimpijskiego w Atenach w maju 1954 roku. Podczas tej samej sesji odrzucono wniosek działaczy ze Związku Socjalistycznych Republik Radzieckich i nie włączono do programu olimpijskiego konkurencji w łyżwiarstwie szybkim kobiet. Rozważano dołączenie do programu olimpijskiego curlingu oraz jedynek bobslejowych (wniosek FIBT), oba te wnioski również odrzucono.
Poniżej przedstawiono listę dyscyplin, które znalazły się w programie igrzysk w 1956 roku. W nawiasach podano liczbę konkurencji rozegranych w danej dyscyplinie.
Państwa uczestniczące.
W zimowych igrzyskach olimpijskich w 1956 roku udział wzięli sportowcy z 32 państw, o 2 więcej niż cztery lata wcześniej w Oslo. Był to jednocześnie nowy rekord pod względem liczby państw uczestniczących w zimowej edycji igrzysk. Reprezentacje trzech państw – Boliwii, Iranu i Związku Radzieckiego – startując w Cortinie d’Ampezzo, zadebiutowały w zimowych igrzyskach olimpijskich.
W porównaniu do poprzednich zimowych igrzysk, w 1956 roku nie wystąpili sportowcy z Argentyny, Danii, Nowej Zelandii i Portugalii. Z kolei po ośmioletniej przerwie powrócili reprezentanci Korei Południowej, Liechtensteinu i Turcji. Sportowcy z Niemiec Zachodnich i Niemiec Wschodnich po raz pierwszy wystawili wspólną reprezentację, która pod wspólną flagą uczestniczyła również w kolejnych igrzyskach.
Najliczniejszą reprezentację wystawili gospodarze igrzysk, Włochy (79 zawodników). Niewiele mniejsze reprezentacje wystawiły Niemcy (75 zawodników) i Stany Zjednoczone (74 zawodników).
Łącznie do startu w igrzyskach zostało zgłoszonych 924 sportowców (778 mężczyzn i 146 kobiet), spośród których ostatecznie do zawodów przystąpiło 821 sportowców (689 mężczyzn i 132 kobiety). Poniżej przedstawiono listę państw uczestniczących w zimowych igrzyskach w 1956 roku. W nawiasach podano liczbę sportowców w poszczególnych reprezentacjach.
Przebieg zawodów.
Kalendarz.
Poniższa tabela przedstawia kalendarz igrzysk olimpijskich w 1956 roku. Wyróżniono dni, w których wyłonieni zostali medaliści w danej konkurencji (żółty kolor), rozegrane zostały eliminacje (niebieski kolor), odbyła się ceremonia otwarcia (zielony) i zamknięcia igrzysk (czerwony).
Ceremonia otwarcia.
Ceremonia otwarcia zimowych igrzysk olimpijskich w Cortinie d’Ampezzo odbyła się w czwartek 26 stycznia 1956 roku na Olimpijskim Stadionie Lodowym. Rozpoczęcie nastąpiło o godzinie 11:30 czasu lokalnego. Podczas uroczystości organizatorzy zapewnili miejsca dla 12 000 widzów.
Ceremonia rozpoczęła się od odegrania hymnu narodowego Włoch. Następnie po raz pierwszy w historii igrzysk olimpijskich zagrany został hymn olimpijski, oficjalnie uznany rok wcześniej przez MKOl. Później swoje przemowy wygłosili: Paolo Thaon di Revel – przewodniczący komitetu organizacyjnego, Avery Brundage – przewodniczący Międzynarodowego Komitetu Olimpijskiego oraz Carlo Russo – przedstawiciel włoskiego rządu.
Podczas ceremonii na stadion weszły kolejno wszystkie 32 reprezentacje uczestniczące w igrzyskach. Ich kolejność ustalona była alfabetycznie według nazw włoskich poza dwoma wyjątkami – jako pierwsza na stadion weszła reprezentacja Grecji, a jako ostatnia reprezentacja gospodarzy igrzysk – Włochy.
Oficjalnego otwarcia igrzysk olimpijskich dokonał prezydent Włoch, Giovanni Gronchi. Znicz olimpijski zapalił łyżwiarz szybki, Guido Caroli. Przed zapaleniem znicza, podczas wejścia na stadion, przewrócił się, potykając się o przewód mikrofonu.
Przysięgę olimpijską w imieniu sportowców złożyła Giuliana Chenal Minuzzo – brązowa medalistka w zjeździe na poprzednich igrzyskach. Po raz pierwszy w historii przysięgę olimpijską złożyła kobieta.
Bobsleje.
Zawody bobslejowe na igrzyskach w Cortinie d’Ampezzo odbyły się od 27 stycznia do 4 lutego na Pista Olimpica di Bob. Tor bobslejowy miał długość 1700 m, liczył 16 zakrętów, a różnica wysokości wynosiła 152 m.
Przeprowadzono rywalizację dwójek i czwórek mężczyzn, w których wystartowało łącznie 101 zawodników z 14 państw. Zawody zdominowali reprezentanci Włoch, którzy zdobyli trzy medale olimpijskie – złoto i srebro w dwójkach i srebro w czwórkach. Były to pierwsze igrzyska, podczas których Włosi stanęli na podium olimpijskim. Multimedalistami zostali Eugenio Monti i Renzo Alverà, w dorobku których znalazły się dwa srebrne medale. Mistrzami olimpijskimi zostali Lamberto Dalla Costa i Giacomo Conti w dwójkach oraz Szwajcarzy Franz Kapus, Gottfried Diener, Robert Alt i Heinrich Angst w czwórkach.
Czwarte miejsce w konkursie dwójek zajęli Hiszpanie Alfonso de Portago i Vicente Sartorius, którzy przegrali brązowy medal o 0,14 sekundy. Był to najlepszy wynik reprezentantów Hiszpanii w historii startów w zimowych igrzyskach olimpijskich.
Hokej na lodzie.
Turniej olimpijski w hokeju na lodzie podczas igrzysk w Cortinie d’Ampezzo rozegrano od 26 stycznia do 4 lutego na Stadio Apollonio. Mecz finałowy odbył się na Olimpijskim Stadionie Lodowym. W turnieju wzięło udział dziesięć reprezentacji, które w pierwszej fazie podzielono na trzy grupy (A, B, C). Zespoły w każdej grupie rywalizowały między sobą w systemie kołowym, do rundy medalowej awansowały dwie najlepsze drużyny z każdej grupy, pozostałe rozegrały dodatkowe spotkania w rundzie pocieszenia.
Wszystkie swoje mecze wygrali debiutujący w turnieju olimpijskim hokeiści ze Związku Radzieckiego. Zdobyli tym samym pierwszy w historii medal olimpijski dla swojego kraju. Wicemistrzami olimpijskimi zostali hokeiści ze Stanów Zjednoczonych, którzy ulegli tylko drużynie ZSRR, a brązowy medal wywalczyli Kanadyjczycy z dwoma przegranymi meczami.
W klasyfikacji kanadyjskiej na najlepiej punktującego zawodnika pierwsze miejsce zajęli "ex aequo" Kanadyjczycy James Logan i Paul Knox – obaj zdobyli po 12 punktów (7 goli i 5 asyst). Najlepszym bramkarzem turnieju wybrano Amerykanina Willarda Ikolę, najlepszym obrońcą – Nikołaja Sołogubowa z ZSRR, a najlepszym napastnikiem został Kanadyjczyk Jack McKenzie.
Turniej olimpijski w hokeju na lodzie był jednocześnie 23. edycją mistrzostw świata i 34. edycją mistrzostw Europy. Medaliści turnieju automatycznie zostawali medalistami mistrzostw świata, z kolei medalistów mistrzostw Europy wyłaniano według kolejności zespołów z pominięciem państw nieeuropejskich. W związku z tym mistrzami Europy została reprezentacja ZSRR, wicemistrzami reprezentacja Szwecji, a brązowymi medalistami – Czechosłowacji.
Łyżwiarstwo.
W Cortinie d’Ampezzo przeprowadzono siedem konkurencji łyżwiarskich – trzy w łyżwiarstwie figurowym (jazda indywidualna mężczyzn i kobiet oraz konkurs par sportowych) i cztery w łyżwiarstwie szybkim (biegi na dystansach 500 m, 1500 m, 5000 m i 10 000 m). Przed igrzyskami działacze ze Związku Radzieckiego zgłosili wniosek o włączenie do programu olimpijskiego zawodów w łyżwiarstwie szybkim kobiet. Wniosek ten został jednak odrzucony przez Międzynarodowy Komitet Olimpijski. Łyżwiarze figurowi rywalizowali na Olimpijskim Stadionie Lodowym w Cortinie d’Ampezzo, a panczeniści na torze przygotowanym na jeziorze Misurina w miejscowości Auronzo di Cadore.
Po raz ostatni w historii zawody olimpijskie w łyżwiarstwie figurowym odbyły się na otwartym stadionie. Mistrzami olimpijskimi zostali: Hayes Alan Jenkins (soliści), Tenley Albright (solistki) oraz Sissy Schwarz i Kurt Oppelt (pary sportowe). Najczęściej na podium olimpijskim stawali Amerykanie, którzy zdobyli pięć medali, w tym wszystkie trzy w jeździe indywidualnej mężczyzn. Brązowy medal w konkursie par sportowym zdobyli Węgrzy Marianna i László Nagy, powtórzyli tym samym swój rezultat z poprzednich igrzysk rozegranych w 1952 roku w Oslo.
Zawody panczenistów zostały zdominowane przez łyżwiarzy radzieckich, którzy zdobyli siedem medali, w tym cztery złote. Dwaj reprezentanci ZSRR, Jewgienij Griszyn i Jurij Michajłow ustanowili nowy rekord świata w biegu na 1500 m z czasem 2:08,6. Tym samym w tej konkurencji przyznano dwa złote medale olimpijskie, co w łyżwiarstwie szybkim przydarzyło się po raz drugi w historii (wcześniej, w 1928 roku w Sankt Moritz, dwa złote medale zdobyli Bernt Evensen i Clas Thunberg w biegu na 500 m). Griszyn wyrównał także rekord świata w biegu na 500 m, uzyskując czas 40,2 s. W biegach na dystansach 5000 i 10 000 m sześciokrotnie poprawiane były ponadto rekordy olimpijskie.
Narciarstwo.
Zawody olimpijskie w narciarstwie podczas igrzysk w Cortinie d’Ampezzo były jednocześnie 21. edycją mistrzostw świata w narciarstwie klasycznym (biegi, skoki i kombinacja) oraz 14. edycją mistrzostw świata w narciarstwie alpejskim. Zgodnie z obowiązującą wówczas regułą, medaliści olimpijscy automatycznie zostawali również medalistami mistrzostw świata. W 1956 roku zadebiutowały dwie konkurencje biegowe – sztafeta kobiet (3 × 5 km) i bieg mężczyzn na 30 km. Ponadto w biegu narciarskim i biegu do kombinacji skrócono dystans z 18 do 15 km. Pozostałe konkurencje biegowe nie uległy zmianie w porównaniu do igrzysk w Oslo – kobiety rywalizowały na dystansie 10 km, a mężczyźni na dystansie 50 km i w sztafecie (4 × 10 km). Nie zmieniły się również konkurencje alpejskie – rozegrano zjazd, slalom i slalom gigant wśród kobiet i mężczyzn.
Konkurencje biegowe przeprowadzono na Lo Stadio della neve w Campo di Sotto, skoki narciarskie na Trampolino Italia, a zawody w narciarstwie alpejskim na Monte Faloria, Monte Tofana di Mezzo i Col Drusciè.
W rywalizacji biegaczy i biegaczek najczęściej na podium olimpijskim stanęli zawodnicy ze Związku Radzieckiego. Wśród nich znalazł się pierwszy medalista zimowych igrzysk z tego kraju – Pawieł Kołczin oraz pierwsza mistrzyni zimowych igrzysk – Lubow Kozyriewa. Kołczin wywalczył łącznie trzy medale (złoty i dwa brązowe), a Kozyriewa dwa (złoty i srebrny). Najbardziej utytułowanym biegaczem został jednak Szwed Sixten Jernberg, w dorobku którego znalazły się cztery medale – złoty, dwa srebrne i brązowy.
Od początku rozgrywania zimowych igrzysk olimpijskich mistrzami olimpijskimi w skokach narciarskich zostawali reprezentanci Norwegii. W Cortinie d’Ampezzo po raz pierwszy ten scenariusz nie sprawdził się – najlepszy z Norwegów (Sverre Stallvik) zajął dziewiąte miejsce. Pierwszym spoza Norwegii złotym medalistą olimpijskim w skokach został zatem Fin Antti Hyvärinen. Srebrny medal zdobył Fin Aulis Kallakorpi, a brązowy Niemiec Harry Glaß.
Również w kombinacji norweskiej od pierwszej edycji zimowych igrzysk dominowali Norwegowie, którzy zdobyli pięć na sześć złotych medali olimpijskich. Tendencja ta utrzymała się w 1956 roku, gdzie triumfował Sverre Stenersen, srebrny medal zdobył Bengt Eriksson, a brązowy Franciszek Gąsienica Groń. Medal Gąsienicy Gronia był pierwszym zdobytym dla Polski na zimowych igrzyskach olimpijskich.
Wśród alpejczyków rywalizację mężczyzn zdominował Austriak Toni Sailer. Zwyciężając we wszystkich trzech konkurencjach, został pierwszym narciarzem alpejskim, który podczas jednych igrzysk został trzykrotnym mistrzem olimpijskim. Wicemistrz w slalomie, Chiharu Igaya, został pierwszym w historii japońskim medalistą zimowych igrzysk olimpijskich.
W rywalizacji kobiet żadna z zawodniczek nie zdobyła dwóch medali. Mistrzyniami olimpijskimi zostały Madeleine Berthod w zjeździe, Rosa Reichert w slalomie gigancie i Renée Colliard w slalomie.
Ceremonia zamknięcia.
Ceremonia zamknięcia igrzysk olimpijskich rozpoczęła się 5 lutego o godz. 17:00 na Olimpijskim Stadionie Lodowym w Cortinie d’Ampezzo. Pierwszą część uroczystości stanowił występ mistrzów olimpijskich w łyżwiarstwie figurowym (byli to Hayes Alan Jenkins, Tenley Albright, Sissy Schwarz i Kurt Oppelt). Po tym przedstawieniu nastąpiła dekoracja medalistów ostatnich zawodów olimpijskich w Cortinie d’Ampezzo – rozegranego kilka godzin wcześniej konkursu skoków narciarskich.
Później nastąpiła zasadnicza część uroczystości zamknięcia igrzysk. Na stadion olimpijski weszli chorążowie wszystkich reprezentacji uczestniczących w igrzyskach w 1956 roku, niosący flagi narodowe. Chorążowie kontynuowali swój udział w uroczystości już bez flag narodowych. Zapoczątkowana została w ten sposób nowa tradycja olimpijska, kontynuowana podczas kolejnych edycji igrzysk, wedle której sportowcy podczas ceremonii zamknięcia występują wszyscy wspólnie, bez podziałów narodowych, co ma symbolizować jedność całej ludzkości.
W dalszej części uroczystości odegrane zostały trzy hymny państwowe: Grecji – miejsca narodzin igrzysk olimpijskich, Włoch – organizatora igrzysk olimpijskich oraz Stanów Zjednoczonych – organizatora kolejnych zimowych igrzysk olimpijskich (Squaw Valley 1960). W trakcie odgrywania hymnów na maszt wciągnięte zostały flagi narodowe tych trzech krajów. Następnie Avery Brundage, ówczesny przewodniczący Międzynarodowego Komitetu Olimpijskiego, oficjalnie ogłosił, że igrzyska olimpijskie zostały zamknięte. Na zakończenie uroczystości odbyły się dwa pokazy sztucznych ogni – od godz. 18:30 w pobliżu stadionu olimpijskiego oraz od godz. 18:45 w Ciampedales.
Medale olimpijskie.
Projekt medali olimpijskich wykonał Constantino Affer, a za ich wykucie odpowiedzialna była firma Lorioli Bros z Mediolanu. Na awersie medalu przedstawiono głowę kobiety, „ukoronowanej” kołami olimpijskimi i otoczonej napisem: "VII GIOCHI OLIMPICI INVERNALI". W prawej dolnej części medalu znalazła się pochodnia olimpijska. Na rewersie przedstawiono płatek śniegu na tle góry Pomagagnon. Wokół niego widniała dewiza olimpijska Citius-Altius-Fortius oraz informacja o miejscu i roku igrzysk – "CORTINA 1956".
Medale, będące nagrodami dla trzech najlepszych zawodników/drużyn w poszczególnych konkurencjach, miały średnicę 60 mm. Rozdawane były wraz ze skórzanymi opakowaniami w barwach włoskiej flagi – złote medale w zielonych, srebrne w czerwonych, a brązowe w białych opakowaniach. Przygotowane zostały także medale pamiątkowe dla pozostałych uczestników, którzy nie stanęli na podium olimpijskim.
Medaliści olimpijscy.
Multimedaliści.
Podczas igrzysk olimpijskich w Cortinie d’Ampezzo przeprowadzono 24 konkurencje, które wyłoniły 131 medalistów olimpijskich. Czternaścioro zawodników zdobyło więcej niż jeden medal, a ośmioro z nich wywalczyło przynajmniej jeden tytuł mistrza olimpijskiego. Najbardziej utytułowanym zawodnikiem został austriacki narciarz alpejski Toni Sailer z trzema złotymi medalami olimpijskimi. Z kolei najwięcej razy na podium olimpijskim stanął szwedzki biegacz narciarski Sixten Jernberg, w dorobku którego znalazły się cztery medale – złoty, dwa srebrne i brązowy.
Klasyfikacja medalowa.
Medalistami igrzysk w Cortinie d’Ampezzo zostali reprezentanci trzynastu państw. Najwięcej medali zdobyli zawodnicy ze Związku Socjalistycznych Republik Radzieckich – 7 złotych, 3 srebrne i 6 brązowych. Były to pierwsze w historii igrzyska olimpijskie, podczas których zwycięstwo w klasyfikacji medalowej odniosła reprezentacja ZSRR. Drugie miejsce w klasyfikacji zajęła Austria, a trzecie Finlandia.
W 1956 roku pierwsze medale zimowych igrzysk olimpijskich zdobyli reprezentanci trzech państw – ZSRR, Japonii i Polski. Pierwszy medal dla ZSRR zdobył biegacz narciarski Pawieł Kołczin (brąz na 30 km), a pierwszy złoty medal dla tego kraju – biegaczka Lubow Kozyriewa (na 10 km). Dla Japonii pierwszy medal wywalczył alpejczyk Chiharu Igaya (srebro w slalomie mężczyzn), a dla Polski – dwuboista klasyczny Franciszek Gąsienica Groń (brąz w konkursie indywidualnym).
W łyżwiarskim biegu na 1500 m mężczyzn przyznano dwa złote medale – ten sam czas uzyskali Jewgienij Griszyn i Jurij Michajłow.
Media.
Igrzyska olimpijskie w Cortinie d’Ampezzo były pierwszymi, podczas których rywalizacja sportowców transmitowana była na masową skalę przez stacje telewizyjne. Wyłączne prawa do realizacji transmisji telewizyjnych otrzymał włoski publiczny nadawca radiowo-telewizyjny, Radiotelevisione Italiana. Stacja otrzymała na ten cel dofinansowanie od komitetu organizacyjnego w kwocie 10 milionów lirów. RAI zajmowała się realizacją transmisji na obszarze Włoch oraz redystrybucją materiałów do pozostałych krajów. W Stanach Zjednoczonych transmisje z aren sportowych realizowały stacje NBC i CBS News, a w krajach Europy Zachodniej stacje skupione w Europejskiej Unii Nadawców. W Europie Wschodniej, a więc w państwach będących w sowieckiej strefie wpływów, transmisje prowadzone były przez nadawcę z ZSRR i przedstawiały prokomunistyczny punkt widzenia.
Zbudowane zostało również centrum prasowe z salą konferencyjną o powierzchni ok. 200 m², mogącą pomieścić 115 akredytowanych dziennikarzy.

</doc>
<doc id="74738" url="https://pl.wikipedia.org/wiki?curid=74738" title="Konstytucja USA">
Konstytucja USA



</doc>
<doc id="74739" url="https://pl.wikipedia.org/wiki?curid=74739" title="Zimowe Igrzyska Olimpijskie 1960">
Zimowe Igrzyska Olimpijskie 1960

VIII Zimowe Igrzyska Olimpijskie odbyły się w amerykańskiej miejscowości Squaw Valley w 1960 roku.
Otwarcie.
Startowało 665 zawodników (522 mężczyzn i 143 kobiety) z 30 krajów. Na tych igrzyskach jedynym debiutantem była reprezentacja Związku Południowej Afryki. Uroczystego otwarcia dokonał wiceprezydent USA Richard Nixon.
Państwa uczestniczące.
Jedynym debiutantem na Igrzyskach w Squaw Valley była reprezentacja Związku Południowej Afryki

</doc>
<doc id="74740" url="https://pl.wikipedia.org/wiki?curid=74740" title="Louis Daguerre">
Louis Daguerre



</doc>
<doc id="74741" url="https://pl.wikipedia.org/wiki?curid=74741" title="Zimowe Igrzyska Olimpijskie 1964">
Zimowe Igrzyska Olimpijskie 1964

IX Zimowe Igrzyska Olimpijskie odbyły się w Innsbrucku w 1964 roku.
Organizatorzy natrafili na wyjątkowo nieprzychylną aurę; aby rozegrać konkurencję narciarskie zmuszeni byli do przetransportowania ogromnych ilości śniegu z górnych partii Alp. Ekipy NRD i RFN wystawiły wspólną reprezentację. Na igrzyskach w Innsbrucku zadebiutowały reprezentacje Indii, Mongolii i Korei Północnej. Do programu igrzysk powróciły bobsleje, a po raz pierwszy odbyły się zawody w saneczkarstwie, wprowadzono również nowe konkurencje narciarskie (m.in. dwa konkursy skoków na dużej i średniej skoczni).
Podczas przygotowań do igrzysk śmiertelne wypadki odnieśli na treningach brytyjski saneczkarz polskiego pochodzenia Kazimierz Skrzypecki i australijski narciarz alpejski Ross Milne. Obaj został uczczeni minutą podczas ceremonii otwarcia ZIO 1964 w Innsbrucku 29 stycznia 1964.
Państwa uczestniczące.
Na igrzyskach w Innsbrucku zadebiutowały reprezentacje Indii, Mongolii i Korei Północnej

</doc>
<doc id="74742" url="https://pl.wikipedia.org/wiki?curid=74742" title="Zimowe Igrzyska Olimpijskie 1968">
Zimowe Igrzyska Olimpijskie 1968

X Zimowe Igrzyska Olimpijskie odbyły się we francuskim mieście Grenoble w dniach 6–18 lutego 1968 roku. Zawody, oprócz Grenoble, przeprowadzono również na obiektach położonych w departamencie Isère. Były to drugie zimowe igrzyska olimpijskie, które odbyły się we Francji. Po raz pierwszy zimową olimpiadę Francuzi zorganizowali w 1924 roku w Chamonix. Miasto zostało wybrane gospodarzem igrzysk, dzięki zwycięstwu w głosowaniu na organizację igrzysk podczas 61. sesji Międzynarodowego Komitetu Olimpijskiego w Innsbrucku 28 stycznia 1964. Francuska kandydatura okazała się lepsza od: kanadyjskiego Calgary, fińskiego Lahti, japońskiego Sapporo, norweskiego Oslo oraz amerykańskiego Lake Placid. Oficjalnego otwarcia igrzysk dokonał prezydent Francji Charles de Gaulle, a przyrzeczenie w imieniu sportowców złożył alpejczyk Léo Lacroix.
W olimpiadzie wzięło udział 1158 sportowców (947 mężczyzn i 211 kobiet) z 37 państw, co było nowym rekordem olimpijskim. Zawodnicy i zawodniczki rywalizowali w 10 dyscyplinach sportowych, a medale przyznano w 35 konkurencjach o jednej więcej niż na poprzednich igrzyskach w 1964 roku. Po raz pierwszy na zimowych igrzyskach olimpijskich reprezentacje Niemieckiej Republiki Demokratycznej i Republiki Federalnej Niemiec wystąpiły oddzielnie, choć pod tą samą flagą i z tym samym hymnem. W igrzyskach zadebiutowała reprezentacja Maroka.
Igrzyska te przeszły do historii z kilku powodów m.in. jako zawody, na których po raz pierwszy, na szeroką skalę, przeprowadzono badania antydopingowe (bezpośrednio po każdej konkurencji) oraz testy płci. Po raz pierwszy wykorzystano również elektroniczny pomiar czasu, a transmisje z zawodów pokazano w kolorze. Sporym utrudnieniem dla sportowców oraz obserwatorów były duże odległości pomiędzy obiektami sportowymi oraz miejscami zakwaterowania sportowców (wioska olimpijska znajdowała się w kilku niepowiązanych ze sobą osadach). W przeprowadzeniu rywalizacji w konkurencjach alpejskich utrudnieniem była gęsta mgła panująca w górnych partiach tras narciarskich. Do historii przeszła ceremonia zapalenia znicza olimpijskiego – francuski łyżwiarz Alain Calmat przed zapaleniem olimpijskiego ognia pokonywał 96 schodów, a bicie jego serca dzięki pomocy aparatury nagłaśniającej, słyszane było przez wszystkich uczestników ceremonii. Na igrzyskach w Grenoble zadebiutowała reprezentacja Maroka.
Wybór gospodarza.
Pomysł zorganizowania igrzysk olimpijskich w Grenoble powstał z inicjatywy prefekta Isère Francisa Raoula, przewodniczącego Związku Narciarstwa w Delfinat Raoula Arduina, architekta Laurenta Chappisa oraz inżyniera dróg i mostów Georges Cumin. Informacje o tym pojawiły się w prasie regionalnej 24 listopada 1960 roku. Inicjatywa ta zyskała poparcie burmistrza miasta Grenoble Alberta Michallona, który 30 grudnia 1960 roku wystosował list do Międzynarodowego Komitetu Olimpijskiego, w którym oficjalnie ogłosił, że Grenoble zamierza zorganizować dziesiątą edycję Zimowych Igrzysk Olimpijskich w 1968 roku. W grudniu 1961 roku utworzono komitet ds. kandydatury Grenoble, a przewodniczył mu Albert Michallon. Na ten cel uzyskał dotację w wysokości 170 tys. franków. Komitet uzyskał poparcie władz centralnych w tym Prezydenta Republiki Charles’a de Gaulle’a, który w organizacji Igrzysk widział szansę na zwiększenie na arenie międzynarodowej prestiżu Francji, a dzięki modernizacji obiektów w ośrodkach sportów zimowych również przyciągnięcie turystów.
Kandydatury do organizacji Zimowych Igrzysk Olimpijskich w 1964 roku zgłosiło oprócz Grenoble pięć innych miast: kanadyjskie Calgary, fińskie Lahti, japońskie Sapporo, amerykańskie Lake Placid oraz norweskie Oslo, z których dwa ostatnie były gospodarzami Igrzysk w 1932 i 1952 roku. Kandydatura Grenoble została zaprezentowana w innowacyjnym filmie wyprodukowanym przez Jacka Lesage. Głosowanie odbyło się 28 stycznia 1964 roku podczas 61. sesji Międzynarodowego Komitetu Olimpijskiego w Innsbrucku, tuż przed otwarciem igrzysk w tym mieście. Grenoble przyznano organizację igrzysk w trzeciej rundzie głosowania, w której uzyskała 27 głosów do 24 jakie otrzymała kandydatura Calgary. Dzięki temu Grenoble stało się drugim francuskim miastem-gospodarzem Zimowych Igrzysk Olimpijskich po Chaminix, w którym w 1924 roku odbyła się olimpiada.
Rozgrywane dyscypliny.
Podczas zimowych igrzysk olimpijskich w 1968 roku sportowcy rywalizowali w 35 konkurencjach w 10 dyscyplinach sportowych. Zadebiutowała jedna konkurencja w biathlonie – sztafeta 4 × 7,5 km
Poniżej przedstawiono listę dyscyplin, które znalazły się w programie igrzysk w 1956 roku. W nawiasach podano liczbę konkurencji rozegranych w danej dyscyplinie.
Państwa uczestniczące.
W zimowych igrzyskach olimpijskich w 1968 roku udział wzięli sportowcy z 37 państw, jednego więcej niż cztery lata wcześniej w Innsbrucku. Został również ustanowiony nowy rekord reprezentacji uczestniczących w zimowej olimpiadzie. Podczas Igrzysk w Grenoble po raz pierwszy wystąpiły osobne reprezentacje Republiki Federalnej Niemiec i Niemieckiej Republiki Demokratycznej. W zimowych igrzyskach zadebiutowała reprezentacja Maroka.

</doc>
<doc id="74743" url="https://pl.wikipedia.org/wiki?curid=74743" title="Dimery">
Dimery

Dimery – najprostsze oligomery. Składają się tylko z dwóch merów (elementów łańcucha). Są efektem dimeryzacji, tj. połączenia dwóch jednakowych cząsteczek.
Dimery można otrzymać w wyniku reakcji dwóch związków, z których każdy ma tylko jedną grupę funkcyjną zdolną do polimeryzacji. Np. kondensacja trimetylosilanolu:
W przypadku użycia związków posiadających po dwie grupy funkcyjne zdolne do polimeryzacji, zazwyczaj bardzo trudno jest zatrzymać reakcję na etapie dimeru i w rezultacie otrzymuje się mieszaninę oligomerów, lub, przy sprzyjających warunkach polimer o wysokiej masie cząsteczkowej
Niektóre dwufunkcyjne związki organiczne, np. α-hydroksykwasy mają zdolność do samorzutnej cyklizacji, prowadzącej do utworzenia, trwałych cyklicznych dimerów (w przypadku dimeryzacji α-hydroksykwasów są to laktydy). To, czy dany związek dwufunkcyjny wykazuje tendencję do cyklizacji do dimeru (lub wyższych oligomerów), czy raczej do polimeryzacji zależy od wielu różnych czynników wynikających z samej struktury związków, a także od warunków prowadzenia reakcji. Zwykle związki, których dimeryzacja prowadzi do powstania ugrupowań cyklicznych, w których występuje 6 lub 8 atomów wykazują większą tendencję do cyklizacji niż związki których dimeryzacja prowadzi do większych od 8- lub mniejszych od 6-członowych cykli. Cyklizacji do dimerów sprzyja też prowadzenie reakcji w dużym rozcieńczeniu.
Dimery, podobnie jak wszystkie oligomery, mają zwykle pośrednie właściwości fizyczne między monomerem a w pełni wykształconym polimerem.

</doc>
<doc id="74744" url="https://pl.wikipedia.org/wiki?curid=74744" title="Zimowe Igrzyska Olimpijskie 1972">
Zimowe Igrzyska Olimpijskie 1972

XI Zimowe Igrzyska Olimpijskie odbyły się w japońskim mieście Sapporo w 1972 roku.
Były to jedne z najdroższych igrzysk w historii – zainwestowano w nie ponad 1 miliard dolarów; organizatorzy większość tej sumy przeznaczyli na budowę nowoczesnych obiektów sportowych. Po raz pierwszy w historii igrzysk zdyskwalifikowano zawodników za łamanie zasad olimpijskiego amatorstwa – Austriakowi Karlowi Schranzowi oraz Francuzce Annie Famose zarzucono czerpanie korzyści finansowych z kontraktów reklamowych. Na igrzyskach w Sapporo zadebiutowały reprezentacje Tajwanu i Filipin.

</doc>
<doc id="74745" url="https://pl.wikipedia.org/wiki?curid=74745" title="Zimowe Igrzyska Olimpijskie 1976">
Zimowe Igrzyska Olimpijskie 1976

XII Zimowe Igrzyska Olimpijskie odbyły się w austriackiej miejscowości Innsbruck w 1976 roku.
Po 12 latach to austriackie miasto znów stało się siedzibą zmagań sportowców olimpijskich (po wycofaniu się z organizacji igrzysk amerykańskiego Denver – cztery lata przed planowanym rozegraniem), organizatorzy ponieśli jedynie koszty modernizacji już istniejących obiektów sportowych.
Państwa uczestniczące.
Zimowe igrzyska w Innsbrucku w 1976 były ostatnimi igrzyskami olimpijskimi, na których Tajwan występował pod nazwą Republika Chińska. Większość krajów uznawała już wówczas Chińską Republikę Ludową. Na igrzyskach w Innsbrucku zadebiutowały reprezentacje Andory i San Marino.

</doc>
<doc id="74748" url="https://pl.wikipedia.org/wiki?curid=74748" title="Klasa J">
Klasa J

Klasa J - klasa jachtów, które według Universal Rule otrzymały rating 76 stóp. Klasa ta w latach 1930 - 1937 brała udział w Regatach o Puchar Ameryki. Zbudowano jedynie 10 jachtów tej klasy:
Symbolem klasy jest J na grocie.
Do dzisiaj istnieją i pływają trzy z Jotek: "Velsheda", "Endeavour" i "Shamrock".

</doc>
<doc id="74750" url="https://pl.wikipedia.org/wiki?curid=74750" title="Zimowe Igrzyska Olimpijskie 1980">
Zimowe Igrzyska Olimpijskie 1980

XIII Zimowe Igrzyska Olimpijskie odbyły się ponownie w amerykańskiej miejscowości Lake Placid w 1980 roku. Startowało 1072 zawodników (233 kobiety) z 37 państw. Po raz pierwszy startowały reprezentacje Chin i Kostaryki. Uroczystego otwarcia dokonał wiceprezydent USA Walter Mondale.
Państwa uczestniczące.
W igrzyskach wzięli udział sportowcy z 37 państw. Delegacja Tajwanu, nie uzyskawszy zgody na start pod nazwą Republika Chińska, zbojkotowała zawody.
Na igrzyskach w Lake Placid zadebiutowały reprezentacje Chińskiej Republiki Ludowej i Kostaryki.

</doc>
<doc id="74751" url="https://pl.wikipedia.org/wiki?curid=74751" title="Zimowe Igrzyska Olimpijskie 1984">
Zimowe Igrzyska Olimpijskie 1984

XIV Zimowe Igrzyska Olimpijskie – zawody sportowe, które odbywały się od 8 do 19 lutego 1984 roku w Sarajewie w Jugosławii (obecnie stolicy Bośni i Hercegowiny).
Międzynarodowy Komitet Olimpijski powierzył miastu prawo organizacji imprezy podczas posiedzenia w Atenach 18 maja 1978 roku. Przeprowadzone w Jugosławii igrzyska były drugimi w historii zawodami tej rangi przeprowadzonymi w państwie socjalistycznym – w 1980 roku letnie igrzyska zorganizowała Moskwa. W zawodach wystartowało 1273 zawodników z 49 krajów.
Wybór organizatora.
Zimowe igrzyska w 1984 roku chciały zorganizować trzy miasta – Göteborg, Sapporo oraz Sarajewo. Wśród kandydatów tylko jedno miasto wcześniej było już gospodarzem igrzysk – w 1972 roku zawody odbyły się w Sapporo, a ich organizację oceniano bardzo dobrze. Kandydatura szwedzka zakładała decentralizację igrzysk i zorganizowanie ich w czterech głównych miastach – Göteborgu, Åre, Falun i Hammarstrand. Z kolei władze miejskie Sarajewa zobowiązały się do wybudowania w ciągu 6 lat od wyboru nowoczesnego centrum sportów zimowych.
Ostateczną decyzję co do wyboru miejsce rozegrania igrzysk w 1984 roku Międzynarodowy Komitet Olimpijski podjął podczas 80. sesji tej organizacji, która odbyła się w Atenach w dniach od 17 do 19 maja 1978 roku. Samo głosowanie nad wyborem organizatora Zimowych Igrzysk Olimpijskich 1984 odbyło się 18 maja. W pierwszej rundzie z rywalizacji odpadła kandydatura szwedzka (10 głosów), której minusem były duże odległości pomiędzy poszczególnymi ośrodkami igrzysk, co spowodowałoby konieczność korzystania z transportu lotniczego, a Sarajewo zajęło drugie miejsce (31 głosów, przy 33 głosach kandydatury japońskiej). W drugiej fazie głosowania większość głosów, które w poprzedniej turze zyskał Göteborg trafiły na konto Jugosławii i to właśnie ono ostatecznie zwyciężyło, pokonując Sapporo stosunkiem głosów 39:36. Wśród argumentów przemawiających za Sarajewem była potrzeba stworzenia nowego centrum sportów zimowych w tym rejonie Europy.
Przygotowania.
Po zwycięstwie w głosowaniu MKOl w Sarajewie należało praktycznie od podstaw zbudować nowe obiekty sportowe. Po ogłoszeniu zaciągu do młodzieżowych brygad pracy do organizatorów zgłosiło się ponad 3000 osób z całego kraju chętnych do bezpłatnej pomocy przy budowie obiektów. Wstępny budżet igrzysk wynosił 160 milionów dolarów. Mimo niekorzystnych warunków gospodarczych w kraju – inflacja w Jugosławii sięgała wówczas 50%, a dług zagraniczny wynosił 20 miliardów dolarów – wszystkie obiekty potrzebne do przeprowadzenia zawodów ukończono przed terminem. Na konto komitetu organizacyjnego wpłynęła kwota 214 tysięcy dolarów – pieniądze te spontanicznie wpłacili mieszkańcy Sarajewa. Najbardziej kosztowną inwestycją była modernizacja Stadionu Koševo, który miał być areną otwarcia igrzysk. Budowa toru dla saneczkarstwa i bobslejów, którzy powstał na zboczach Trebevicia kosztowała 12 milionów dolarów. W Sarajewie powstała hala Zetra, a w okolicach miasta odnowiono skocznie narciarskie Igman oraz zmodernizowano trasy zjazdowe w ośrodkach Bjelašnica i Jahorina. Aby zapewnić odpowiednią różnicę poziomów pomiędzy startem i metą alpejskiej trasy biegu zjazdowego (800 metrów) organizatorzy zbudowali specjalną rampę. W związku z igrzyskami w Sarajewie zmodernizowano także port lotniczy i stację kolejową.
Maskotka.
Oficjalną maskotką igrzysk w Sarajewie był wilk o imieniu Vučko. Przed zawodami czytelników jugosłowiańskich gazet poproszono o wybranie maskotki sarajewskich igrzysk z listy sześciu finalistów – oprócz wilka do miana oficjalnej maskotki kandydowały wiewiórka, baranek, koza górska, jeżozwierz oraz śniegowa kula. Wilczek miał zmienić niekorzystny wizerunek tych zwierząt oraz przyczynić się do zwiększenia społecznej wiedzy na temat zagrożonych gatunków wilków na terytorium Bośni i Hercegowiny. Ubrana w czerwony szalik z logiem igrzysk maskotka stała się postacią kultową. Według MKOl dzięki tej maskotce udało się zmienić niekorzystny stereotyp wilków w tym regionie. Do historii przeszło zawołanie wilka „Sarajewoooo”, które pojawiało się jako intro transmisji telewizyjnych z igrzysk.
Rozgrywane dyscypliny.
Uczestnicy Zimowych Igrzysk Olimpijskich 1984 rywalizowali w 39 konkurencjach w 10 dyscyplinach sportowych. Po raz pierwszy w historii na zimowych igrzyskach olimpijskich rozegrano konkurencję biegu na 20 kilometrów kobiet techniką klasyczną, który do programu tych zawodów został wprowadzony decyzją podjętą podczas 83. sesji Międzynarodowego Komitetu Olimpijskiego, która odbyła się w dniach od 15 do 18 lipca 1980 roku w Moskwie.
Państwa uczestniczące.
W zawodach uczestniczyli przedstawiciele 49 państw, co było wówczas najlepszym wynikiem w historii zimowych igrzysk olimpijskich (poprzednio najwięcej (37) państw wystąpiło w 1968, 1976 i 1980 roku). Najliczniej reprezentowanym kontynentem była Europa (26 państw), a najmniej Australia i Oceania (2 kraje). W zimowych igrzyskach olimpijskich zadebiutowali przedstawiciele 5 państw: Brytyjskich Wysp Dziewiczych, Egiptu, Monako, Portoryko i Senegalu.
Przebieg zawodów.
Ceremonia otwarcia.
Ceremonia otwarcia igrzysk została przeprowadzona na gruntownie odnowionym i rozbudowanym przed igrzyskami stadionie Koševo 7 lutego 1984 roku. W uroczystości brało udział blisko 75 tysięcy osób. Ulokowany nad wschodnią trybuną obiektu znicz olimpijski zapaliła chorwacka łyżwiarka Sanda Dubravčić. Oficjalnego otwarcia igrzysk dokonał ówczesny prezydent Socjalistycznej Federalnej Republiki Jugosławii Mika Špiljak.
Zakończenie igrzysk.
Ceremonia zakończenia igrzysk odbyła się 19 lutego 1984 roku. Ogień olimpijski w czarze został wygaszony o godzinie 20.22 w hali Zetra Ice Rink.
Biegi narciarskie.
Główne role na tych zimowych igrzyskach grali biegacze narciarscy. Finka Marja-Liisa Hämäläinen, która zdobyła 3 złote i 1 brązowy medal, oraz Szwed Gunde Svan, który zdobył 2 złote medale, 1 srebrny i 1 brązowy.
Hokej na lodzie.
Turniej hokeistów odbył się w dniach 7–19 lutego 1984 roku. Spotkania rozgrywano na dwóch halach w Sarajewie – Zetrze i Skenderiji. Oba obiekty mogły na swych trybunach pomieścić wówczas 8500 widzów. Kontrowersje wzbudzały przepisy zabraniające udziału w igrzyskach zawodnikom mającym podpisane profesjonalne kontrakty. Zabraniały one bowiem grę jedynie zawodnikom NHL, nie regulowały jednak kwestii graczy innych lig. Spowodowało to, iż w drużynach narodowych wystąpiło wielu profesjonalnych zawodników. W turnieju wzięło udział 12 zespołów, które podzielono na dwie grupy po sześć zespołów. Dwie pierwsze ekipy z każdej grupy awansowały do strefy medalowej. Ponadto drużyny z trzecich miejsc rozegrały spotkanie o piąte miejsce, a z czwartych – o siódme. Z czterech drużyn, które awansowały do strefy medalowej utworzono grupę finałową, w której jednak zaliczono zespołom spotkania z pierwszej fazy turnieju, które rozegrały między sobą. Złote medale zdobyli zawodnicy reprezentujący Związek Radziecki. Srebrne medale przypadły Czechosłowakom, a brązowe Szwedom. Najskuteczniejszym zawodnikiem turnieju według punktacji kanadyjskiej został Erich Kühnhackl, reprezentujący RFN. Nagrodę fair play przyznano Związkowi Radzieckiemu.
Łyżwiarstwo figurowe.
Para brytyjskich łyżwiarzy Jayne Torvill i Christopher Dean zaprezentowała taniec na lodzie pełen perfekcji i artyzmu. Przyznano im najwięcej punktów i zdobyli złoty medal.
Łyżwiarstwo szybkie.
Niemcy cieszyli się ze świetnych popisów panczenistki
Karin Enke, która zdobyła 2 złote i 2 srebrne medale. Kanadyjczycy z szybkich biegów Gaétana Bouchera z dwoma złotymi medalami i jednym brązowym.
Narciarstwo alpejskie.
Srebrny medal w slalomie gigancie zdobył jugosłowiański narciarz Jure Franko.
Skoki narciarskie.
Na kongresie FIS w 1983 roku postanowiono odejść od zasady tzw. "podwójnego mistrzostwa", na podstawie której każdy medalista olimpijski stawał się automatycznie medalistą mistrzostw świata. Konkursy olimpijskie w Sarajewie były zatem pierwszymi, za które nie przyznawano tytułów mistrza świata. Przed rozpoczęciem igrzysk rozważano wprowadzenie do kalendarza olimpijskiego zawodów drużynowych w skokach narciarskich. Propozycja ta nie została jednak przyjęta. W konsekwencji, już po zakończeniu zimowych igrzysk olimpijskich, rozegrano nieoficjalne mistrzostwa świata w Engelbergu, składające się tylko z zawodów drużynowych. Nieoficjalnymi mistrzami świata zostali skoczkowie z Finlandii.
Konkursy skoków w Sarajewie były przede wszystkim pojedynkiem pomiędzy liderem i wiceliderem ówczesnej klasyfikacji Pucharu Świata – Jensem Weißflogiem i Matti Nykänenem. W pierwszych zawodach, przeprowadzonych na skoczni K-90, złoto olimpijskie wywalczył Weißflog, wyprzedzając o 1,2 punktu Nykänena. Na skoczni K-112 sytuacja była odwrotna, przy czym przewaga Nykänena nad Weißflogiem wyniosła 17,5 punktu. Taką różnicę Fin wypracował głównie dzięki poprawieniu rekordu skoczni. Uzyskana przez Nykänena przewaga jest rekordową różnicą punktową, jaką mistrz olimpijski osiągnął nad wicemistrzem. Brązowe medale wywalczyli: Jari Puikkonen na skoczni normalnej i Pavel Ploc na skoczni dużej.
Mianem "narodowej katastrofy" nazwany został występ norweskich skoczków w zawodach olimpijskich w Sarajewie. Najlepszy z Norwegów, Ole Christian Eidhammer, zajął osiemnaste miejsce. Był to najgorszy spośród wszystkich występów skoczków z tego kraju od początku rozgrywania zimowych igrzysk olimpijskich.
Klasyfikacja medalowa.
Zawodnicy reprezentujący 17 krajów zdobyli przynajmniej jeden medal, z czego 11 reprezentacji zdobyło przynajmniej jedno złoto. Tym samym 32 spośród reprezentacji, które przyjechały na igrzyska, nie zdobyło żadnego medalu.
Pierwsze miejsce w klasyfikacji medalowej zajęli reprezentacji Niemieckiej Republiki Demokratycznej, dla których był to wówczas najlepszy start w historii zimowych igrzysk olimpijskich zarówno pod względem liczby medali ogółem, jak i liczby medali według ich kolorów. Z kolei dla Związku Socjalistycznych Republik Radzieckich, mimo zajęcia drugiego miejsca w klasyfikacji medalowej był to drugi najgorszy występ na zimowych igrzyskach olimpijskich pod względem kolorów zdobywanych medali (pod względem liczby zdobytych medali był to trzeci najlepszy występ sportowców radzieckich w historii). Jedynym krajem, który po raz pierwszy w historii zdobył medal zimowych igrzysk olimpijskich była reprezentacja gospodarzy zawodów – Jugosławii, która zdobyła jeden srebrny medal.
Poniższa tabela przedstawia klasyfikację medalową dziesięciu najlepszych państw na igrzyskach w Sarajewie oraz gospodarza tych zawodów (wyróżniony kolorem). Miejsca są uszeregowane względem koloru medalu.
Lista multimedalistów.
Fińska biegaczka narciarska Marja-Liisa Hämäläinen zdobyła cztery medale (3 złote i 1 brązowy) i była najbardziej utytułowaną spośród wszystkich sportowców. Tuż za nią w indywidualnej tabeli medalowej znalazła się reprezentująca NRD panczenistka – Karin Enke, która wywalczyła dwa złote i dwa srebrne medale. Trzecie miejsce w indywidualnej klasyfikacji zajął szwedzki biegacz narciarski – Gunde Svan, który zdobył 2 złote, 1 srebrny i 1 brązowy medal.
Poniższa lista przedstawia zawodników, którzy zdobyli przynajmniej dwa medale, w tym minimum jeden złoty.
Kontrowersje.
Doping.
Podczas Zimowych Igrzysk Olimpijskich 1984 badaniom mającym wykryć ewentualne stosowanie niedozwolonych środków dopingujących poddano ponad 500 sportowców, w tym wszystkich medalistów zawodów. Ówczesny prezydent komisji medycznej Międzynarodowego Komitetu Olimpijskiego, Alexandre de Mérode stwierdził, iż kontrole były ostrzejsze i dokładniejsze niż podczas zimowych igrzysk rozegranych w 1976 roku. Jedynym zawodnikiem, któremu udowodniono stosowanie nielegalnego dopingu był reprezentant Mongolii, Pürevjavyn Batsükh, który stosował metandienon.
Kontrowersje wzbudził fakt, iż, z powodu wprowadzenia na listę zakazanych środków efedryny, zawodnicy nie mogli stosować części leków na nieżyt nosa, zawierających tę substancję.
Kontrowersje wzbudziła również wypowiedź trenera norweskiej reprezentacji w biegach narciarskich, Magnara Lundemo, który oskarżył reprezentantów Finlandii o stosowanie dopingu związanego z przetaczaniem krwi. Dzień po tej wypowiedzi Lundemo stwierdził, iż został źle zrozumiany i nie oskarżał nikogo o stosowanie dopingu, a jedynie zauważył fakt, że wyniki osiągane przez Finów były, jego zdaniem, nadzwyczaj dobre.

</doc>
<doc id="74755" url="https://pl.wikipedia.org/wiki?curid=74755" title="Zimowe Igrzyska Olimpijskie 1988">
Zimowe Igrzyska Olimpijskie 1988

XV Zimowe Igrzyska Olimpijskie w 1988 rozegrane zostały w Calgary, największym mieście kanadyjskiej prowincji Alberta. W dniach 13 – 28 lutego w zmaganiach sportowych zmierzyło się 1423 zawodników (w tym 1110 mężczyzn i 313 kobiet) z 57 krajów. Zadebiutowali przedstawiciele 6 reprezentacji: Antyli Holenderskich, Fidżi, Guamu, Gwatemali, Jamajki i Wysp Dziewiczych Stanów Zjednoczonych. Igrzyska otworzyła gubernator Kanady Jeanne Sauvé.
Decyzja o wyborze Calgary jako miasta organizatora zapadła 30 września 1981 roku. O organizację tych igrzysk zabiegały także: Falun (Szwecja) oraz Cortina d’Ampezzo (Włochy). Były to pierwsze zimowe igrzyska w Kanadzie. Wcześniej, w 1976 roku, organizatorem letnich igrzysk był Montreal.
W Calgary rozgrywane były nowe konkurencje: konkursy drużynowe w skokach narciarskich oraz kombinacji norweskiej, zaś w narciarstwie alpejskim zadebiutował supergigant oraz po 40 latach do programu igrzysk wróciła kombinacja alpejska. Rozegrano również trzy konkurencje pokazowe: curling, narciarstwo dowolne, oraz short track. Ponadto rozegrano również zawody w narciarstwie dla niepełnosprawnych.
Rozgrywane dyscypliny.
Uczestnicy zimowych igrzysk w Calgary w 1988 roku rywalizowali w 6 dyscyplinach sportowych i 46 konkurencjach.
Klasyfikacja medalowa.
Podczas zimowych igrzysk olimpijskich w Calgary, srebrnym medalem olimpijskim nagrodzeni zostali zdobywcy wszystkich ośmiotysięczników Reinhold Messner i Jerzy Kukuczka. Messner odmówił przyjęcia wyróżnienia.
Polscy reprezentanci.
Spośród 33 uczestniczących w igrzyskach Polaków, największą grupę stanowili hokeiści, których wystąpiło dwudziestu trzech. Jednak żaden z naszych reprezentantów nie zdobył medalu. Najbliżej znalezienia się w pierwszej trójce byli Grzegorz Filipowski w przejeździe solistów w łyżwiarstwie figurowym oraz Erwina Ryś-Ferens w łyżwiarstwie szybkim, która w wyścigu na 3000 metrów była na piątym miejscu. Ryś-Ferens zajęła również siódme miejsce w wyścigu na 1500 metrów.

</doc>
<doc id="74757" url="https://pl.wikipedia.org/wiki?curid=74757" title="Zimowe Igrzyska Olimpijskie 1992">
Zimowe Igrzyska Olimpijskie 1992

XVI Zimowe Igrzyska Olimpijskie odbyły się we francuskiej miejscowości Albertville w 1992 roku. Startowało 1801 zawodników (488 kobiet) z 64 krajów. Po raz pierwszy wystartowali reprezentanci 12 państw: Algierii, Bermudów, Brazylii, Chorwacji, Estonii, Hondurasu, Litwy, Łotwy, Republiki Irlandii, Słowenii i Suazi.
Wybór gospodarza.
Do organizacji zimowych igrzysk olimpijskich w 1992 roku kandydowało siedem miast: Albertville, Anchorage, Berchtesgaden, Cortina d’Ampezzo, Falun, Lillehammer oraz Sofia. W październiku 1986 roku w Lozannie, Międzynarodowy Komitet Olimpijski wybrał z tego grona miasto organizatora Igrzysk Zimowych Olimpijskich.
Ostatecznie gospodarza wyłoniono 17 października 1986 roku, podczas 91. sesji Międzynarodowego Komitetu Olimpijskiego w Lozannie. W szóstej turze głosowania, z liczbą 51 głosów, zwyciężyło francuskie Albertville. W sukces Albertville nie wierzyło wielu analityków i ekspertów. Wszystko dlatego, iż Francuzi postanowili rozłożyć igrzyska na przestrzeni 1040 kilometrów kwadratowych. MKOl uwierzył jednak w obietnice szefów komitetu organizacyjnego – Michela Barniera i słynnego alpejczyka Jeana-Calude'a Killy'ego – iż impreza zachowa spójny charakter. Rzeczywistość okazała się jednak inna. Zaledwie 18 konkurencji rozegrano w głównym mieście ZIO, zaś pozostałe zostały rozsiane po Courchevel, La Plagne, Les Arcs, Les Menuires, Les Saisies, Meribel, Pralognan-la-Vanoise, Tignes i Val d'Isere. Skończyło się na horrorze logistycznym, przede wszystkim dla kibiców i dziennikarzy, muszących pokonywać znaczne odległości z jednej olimpijskiej areny na drugą. Głos zabierali także ekolodzy, którzy sprzeciwiali się decyzji francuskiego rządu o zniesieniu programu ochrony lasów w celu zbudowania toru bobslejowego i tras narciarskich. Prawdziwym problemem były jednak przemiany polityczne w Europie. Gospodarze nie byli przygotowani na przyjazd kilkunastu dodatkowych reprezentacji. Dość powiedzieć, iż miasto Brides-les-Baines, gdzie wybudowano wioskę olimpijską, miało 10 milionów dolarów deficytu i wisiało nad nim widmo bankructwa. Problem został rozwiązany w następujący sposób – państwa byłego Związku Radzieckiego (z wyłączeniem Litwy, Łotwy i Estonii), przysłały na igrzyska wspólną reprezentację, pod nazwą Wspólnoty Niepodległych Państw. Ich przyjazd na imprezę został opłacony przez głównych sponsorów MKOl.Uroczysta ceremonia otwarcia XVI Zimowych Igrzysk Olimpijskich miała miejsce 8 lutego 1992 roku na Theatre des Ceremonies w Albertville. Do regionu Savoie we Francji przybyło 1801 sportowców z 64 państw. Po ośmiu latach przerwy do rywalizacji powrócił Senegal, po pięćdziesięciu sześciu – Łotwa, zaś po sześćdziesięciu czterech - Litwa. Ponownie witano także reprezentację zjednoczonych Niemiec, a w miejsce ZSRR pojawiła się drużyna Wspólnoty Niepodległych Państw. Na zimowych igrzyskach zadebiutowały z kolei zespoły Algierii, Bermudów, Brazylii, Chorwacji, Estonii, Hondurasu, Irlandii, Słowenii i Suazi. W porównaniu z zawodami w Calgary, do Albertville nie przybyły ekipy Fidżi, Guamu, Gwatemali, Meksyku i Portugalii. We Francji pojawiła się także 53-osobowa reprezentacja Polski, której chorążym po raz drugi został hokeista, Henryk Gruth. Europejska Wspólnota Gospodarcza, znana obecnie jako Unia Europejska, proponowała komitetowi organizacyjnemu 12 milionów dolarów, w zamian za umożliwienie otwarcia igrzysk Jacques'owi Delors, przewodniczącemu Komisji Europejskiej. Francuzi jednak byli nieugięci i imprezę w Albertville otworzył ich prezydent, Francois Mitterrand. Ogień olimpijski na stadion wprowadził Michel Platini. Znakomity francuski piłkarz przekazał jednak na samym końcu pochodnię towarzyszącemu mu ośmiolatkowi. I to właśnie Francois-Cyrille Grange zapalił olimpijski znicz.
Kalendarz.
W poniższym kalendarzu zaprezentowano dni, w których rozdane zostały medale w danej konkurencji (żółty kolor), rozegrane zostały eliminacje (niebieski kolor), rozegrana została gala łyżwiarzy figurowych (jasnożółty), ceremonia otwarcia (zielony) i zamknięcia igrzysk (czerwony)

</doc>
<doc id="74759" url="https://pl.wikipedia.org/wiki?curid=74759" title="Zimowe Igrzyska Olimpijskie 1994">
Zimowe Igrzyska Olimpijskie 1994

XVII Zimowe Igrzyska Olimpijskie odbyły się w norweskiej miejscowości Lillehammer w 1994 roku. Startowało 1737 zawodników (520 kobiet) z 67 krajów. Po raz pierwszy igrzyska zimowe odbyły się w nowym terminie, aby uzyskać przemienność igrzysk letnich i zimowych (co dwa lata). Inicjatorem zmiany terminu rozgrywania największej zimowej sportowej imprezy na świecie był przewodniczący MKOl, Juan Antonio Samaranch. Głównym powodem była próba wyjścia zimowych igrzysk z cienia, rozgrywanej w tym samym roku, większej i popularniejszej letniej edycji olimpijskich zmagań. Pomysłodawcą przesunięcia terminu ZIO był ówczesny szef działu sportowego amerykańskiej stacji ABC, Denis Swanson, który widział w tej zmianie możliwość zwiększenia zysków ze sprzedaży praw telewizyjnych. Samaranch wskazywał jednak inne powody – dla wielu państw przygotowanie dwóch reprezentacji olimpijskich na obie imprezy w jednym roku nie było proste. Najczęściej zimowe igrzyska były traktowane jak młodszy, skromniejszy brat letnich zawodów. Oddzielenie od siebie tych imprez miało wyjść z pożytkiem dla wszystkim. Szef MKOl przeforsował swój projekt w Komitecie, a po latach stwierdził, iż była to jedna z najlepszych decyzji, jaką podjął w czasie swojej prezydentury.
Igrzyska otworzył król Norwegii Harald V. O organizację pierwszych igrzysk w nowym terminie, zaplanowanych na 1994 rok, ubiegały się cztery miasta – amerykańskie Anchorage, norweskie Lillehammer, szwedzkie Oestersund i bułgarska Sofia. Początkowo chęć goszczenia XVII ZIO u siebie wyraził także Sankt Petersburg, ale Rosjanie ostatecznie wycofali swoją kandydaturę. Wybory organizatora miały miejsce podczas sesji MKOl w Seulu w 1988 roku. Głosowanie przebiegło po myśli Norwegów. Lillehammer prowadziło od pierwszej w tury, a w ostatniej, trzeciej rundzie pokonało stosunkiem głosów 45:39 ofertę Oestersund. Zimowe igrzyska miały powrócić po 42 latach do kraju, będącego kolebką narciarstwa. Na przygotowanie miasta do imprezy oraz budowę i modernizację obiektów, na których miała zostać rozegrana walka o olimpijskie medale, przeznaczono ponad 1 miliard dolarów. Większość tej kwoty pochodziła od rządu, albowiem w kasie komitetu organizacyjnego znajdowało się niecałe 300 milionów dolarów. Kraj Fiordów z rozmachem przygotował sportowe areny, o których pisał cały świat. Szczególną uwagę zwracały zwłaszcza hala łyżwiarska Vikingskipet w Hamar, mająca kształt odwróconej łodzi wikingów, a także hala hokejowa w Gjoevik, którą wybudowano w... jaskini.
Ceremonia otwarcia XVII Zimowych Igrzysk Olimpijskich odbyła się 12 lutego 1994 roku pod skoczniami Lysgaardsbakken w Lillehammer. Do Norwegii stawiło się 1737 sportowców z 67 państw. Po sześciu latach przerwy na zimowe olimpijskie areny powróciły Fidżi i Portugalia, zaś po trzydziestu czterech – RPA. W Lillehammer nastąpił także debiut piętnastu reprezentacji narodowych na ZIO, z których większość powstała w wyniku rozpadu Czechosłowacji, Jugosławii i ZSRR. Po raz pierwszy w zimowych igrzyskach wzięły udział zespoły Armenii, Białorusi, Bośni i Hercegowiny, Czech, Gruzji, Izraela, Kazachstanu, Kirgistanu, Mołdawii, Rosji, Samoa Amerykańskiego, Słowacji, Trynidadu i Tobago, Ukrainy i Uzbekistanu. W porównaniu z zawodami w Albertville, do Norwegii nie przybyły ekipy Algierii, Antyli Holenderskich, Boliwii, Filipin, Hondurasu, Indii, Irlandii, Korei Północnej, Kostaryki, Libii, Maroka i Suazi. ZIO w Lillehammer odbywały się w momencie, kiedy w ramach wojny na Bałkanach nasiliły się starcia w oblężonym przez Serbów Sarajewie, mieście zimowych igrzysk sprzed dziesięciu lat. O zaprzestanie walk apelował szef MKOl, Juan Antonio Samaranch, który w trakcie wystąpienia wypowiedział słowa nie znajdujące się we wcześniej przygotowanym protokole: „Proszę, przestańcie walczyć, przestańcie zabijać! Rzućcie broń!”. Do ostatniego etapu wędrówki ognia olimpijskiego wykorzystano skocznię narciarską. Stein Gruben oddał skok, trzymając w ręku zapaloną pochodnię. Początkowo tego wyczynu miał dokonać bardziej utytułowany Ole Gunnar Fidjestoel, który doznał upadku podczas próby generalnej na dwa dni przed ceremonią. Sam znicz zapalił następca norweskiego tronu, książę Haakon.
Państwa uczestniczące.
14 państw debiutowało na Igrzyskach Olimpijskich: Armenia, Białoruś, Czechy, Gruzja, Kazachstan, Kirgistan, Mołdawia, Słowacja, Ukraina, Uzbekistan, Bośnia i Hercegowina, Rosja, Samoa Amerykańskie, Izrael i Trynidad i Tobago.
Reprezentacja Wspólnoty Niepodległych Państw, która reprezentowała zawodników byłego ZSRR rozpadła się i 9 byłych sowieckich republik Armenii, Białorusi, Gruzji, Kazachstanu, Kirgistanu, Mołdawii, Rosji, Ukrainy i Uzbekistanu wystartowało jako osobne kraje. Rozpad Czechosłowacji spowodował debiut Czech i Słowacji jako oddzielne państwa. Bośnia i Hercegowina zadebiutowała na Igrzyskach po odzyskaniu niepodległości w 1992 roku doprowadzając do rozpadu Jugosławii. W skład reprezentacji bobsleistów Bośni i Hercegowiny wchodziło 4 zawodników: dwóch Bośniaków, Chorwat i Serb, co odzwierciedla różnorodność etniczną kraju.

</doc>
<doc id="74760" url="https://pl.wikipedia.org/wiki?curid=74760" title="Zimowe Igrzyska Olimpijskie 1998">
Zimowe Igrzyska Olimpijskie 1998

XVIII Zimowe Igrzyska Olimpijskie odbyły się na terenie Japonii (głównie w miejscowości Nagano) w 1998 roku. Startowało 2117 zawodników z 72 krajów.
Wybór gospodarza.
Do organizacji zimowych igrzysk olimpijskich w 1998 roku kandydowało siedem miast: Aosta, Jaca, Nagano, Östersund oraz Salt Lake City. W czerwcu 1991 roku w Birmingham, Międzynarodowy Komitet Olimpijski wybrał z tego grona miasto organizatora igrzysk.
Ostatecznie gospodarza wyłoniono 15 czerwca 1991 roku, podczas 97. sesji Międzynarodowego Komitetu Olimpijskiego w Birmingham. W piątej turze głosowania, z liczbą 46 głosów, zwyciężyło japońskie Nagano.Do ostatniej tury głosowania dotarły, zgodnie z oczekiwaniami, Nagano i Salt Lake City. W finałowej rundzie, podobnie jak we wszystkich poprzednich, górą była japońska oferta, która wynikiem 46:42 zwyciężyła z amerykańską kandydaturą. Tym samym ZIO po 26 latach przerwy miały powrócić do Japonii. 
Jeszcze przed dniem głosowania pojawiały się głosy, jakoby komitet organizacyjny igrzysk w Nagano korumpował głosujących w wyborach członków MKOl. Podczas wizytacji Japończycy mieli obsypywać oficjeli upominkami o łącznej wartości 0,5 miliona dolarów, a już w samym Birmingham sprezentować głosującym najnowocześniejsze kamery wideo. Kilka lat później głoszono także, iż niektórym członkom MKOl za przychylny głos proponowano 100 tysięcy dolarów. Japończycy do dziś odpierają te wszystkie zarzuty.
Do nieprawidłowości dochodziło najprawdopodobniej także już po otrzymaniu organizacji imprezy. W Japonii krążyły plotki na temat korupcji, do jakiej miało dojść podczas podpisywania kontraktów budowlanych. Wystarczy wspomnieć, iż zniszczone zostały wszystkie dokumenty z wykazem wydatków reprezentatywnych, a także tych poniesionych w trakcie starań o zimowe igrzyska olimpijskie. To nie był jednak koniec problemów, albowiem przygotowania olimpijskich obiektów były często torpedowane przez ekologów i przepisy regulujące ochronę środowiska. Rywalizację biathlonistów musiano przenieść z Hakuby do Nozawa Onsen ponieważ strzały z karabinków mogły naruszyć spokój lęgu jastrzębia zwyczajnego. Trasa biegu zjazdowego została z kolei na prośbę MKOl przeniesiona na wyższą wysokość z powodu znajdującego się nieopodal parku ochrony przyrody. Japończycy wnieśli jednak do ZIO także nowoczesną technologię. Wprowadzono skanery tęczówki, mające dla bezpieczeństwa sprawdzać biathlonistów przed odbiorem karabinków. Na skoczniach narciarskich, zamontowano sprzęt Seiko – aparaty wykonujące 100 zdjęć na sekundę – dzięki któremu można było po raz pierwszy w historii wykonać automatyczny pomiar odległości.
XVIII Zimowe Igrzyska Olimpijskie rozpoczęły się 7 lutego 1998 roku, ceremonią otwarcia na Stadionie Olimpijskim w Nagano. Do Japonii przybyło 2176 sportowców z 72 państw. Po sześciu latach przerwy do rywalizacji na ZIO powróciły Indie, Irlandia, Jugosławia i Korea Północna, zaś po dwudziestu dwóch – Iran. Olimpijski debiut na największej zimowej imprezie sportowej zaliczyły z kolei zespoły Azerbejdżanu, Kenii, Macedonii, Urugwaju i Wenezueli. W porównaniu z zawodami w Lillehammer, do Nagano nie przyleciały ekipy Fidżi, Meksyku, Samoa Amerykańskich, San Marino i Senegalu. Znicz olimpijski zapaliła Midori Ito, wicemistrzyni olimpijska w łyżwiarskiej konkurencji solistek z 1992 roku.
Państwa uczestniczące.
Na zimowych igrzyskach w Nagano zadebiutowało 5 państw: Azerbejdżan, Kenia, Macedonia, Urugwaj i Wenezuela.

</doc>
<doc id="74763" url="https://pl.wikipedia.org/wiki?curid=74763" title="Universal Rule">
Universal Rule

Universal Rule - wzór, według którego oblicza się rating (czyli wartość regatową jachtu):
formula_1
Gdzie:
W zależności od ratingu jachty przydzielano do klas, np.:
Zobacz też: International Rule

</doc>
<doc id="74764" url="https://pl.wikipedia.org/wiki?curid=74764" title="Zimowe Igrzyska Olimpijskie 2002">
Zimowe Igrzyska Olimpijskie 2002

XIX Zimowe Igrzyska Olimpijskie odbyły się w amerykańskiej miejscowości Salt Lake City od 8 do 24 lutego 2002. Startowało 2527 zawodników z 78 krajów. Na zimowych igrzyskach zadebiutowali przedstawiciele 5 państw: Kamerunu, Hongkongu, Nepalu, Tadżykistanu i Tajlandii. Igrzyska otworzył prezydent USA George W. Bush.
Wybór gospodarza.
Do organizacji zimowych igrzysk olimpijskich w 2002 roku kandydowało cztery miasta: Québec, Sion, Östersund oraz Salt Lake City. W czerwcu 1995 roku w Budapeszcie, Międzynarodowy Komitet Olimpijski wybrał z tego grona miasto organizatora igrzysk.
Ostatecznie gospodarza wyłoniono 16 czerwca 1995 roku, podczas 104. sesji Międzynarodowego Komitetu Olimpijskiego w Budapeszcie. Już w pierwszej turze głosowania, z liczbą 54 głosów, zwyciężyło amerykańskie Salt Lake City.
Hasło.
"Rozpal w sobie ogień (ang. Light The Fire Within)."
Skandale.
Podczas Igrzysk Olimpijskich w Salt Lake City ujawniono dwa poważne skandale, pierwszy z nich dotyczył Hiszpana urodzonego w Niemczech Johanna Mühlegga, któremu udowodniono stosowanie dopingu farmakologicznego, ale odebrano mu tylko jeden złoty medal. Drugi skandal dotyczył sędziego, który oszukiwał w konkurencjach łyżwiarstwa figurowego.
Konkurencje.
Biathlon.
Głównym sportowcem tych igrzysk był norweski mistrz biathlonu Ole Einar Bjørndalen, który zdobył cztery złote medale
Kombinacja norweska.
Kombinację zdominował Fin Samppa Lajunen, który zdobył 3 złote medale.
Narciarstwo alpejskie.
Chorwatka Janica Kostelić wygrała wszystkie konkurencje w kombinacji, slalomie i w gigancie i była druga w super gigancie. Norweski narciarz Kjetil André Aamodt zdobył 2 złote, 2 srebrne i 2 brązowe medale w kombinacji i super gigancie.
Hokej.
W konkurencjach hokejowych nowością było wprowadzenie hokeju kobiet. Wszystkie rywalizacje wygrała drużyna Kanady, zdobywając dwa złote medale.
Skoki narciarskie.
Oba konkursy indywidualne wygrał Szwajcar Simon Ammann. Adam Małysz zdobył jeden srebrny i jeden brązowy medal.
Polacy na ZIO.
Największym sukcesem Polaków były dwa medale Adama Małysza. Czwarte miejsce zdobyła jeszcze Jagna Marczułajtis w slalomie równoległym snowboardzistek. Był to najlepszy występ Polaków na zimowych igrzyskach między latami 1972, a 2010.

</doc>
<doc id="74766" url="https://pl.wikipedia.org/wiki?curid=74766" title="Zimowe Igrzyska Olimpijskie 2006">
Zimowe Igrzyska Olimpijskie 2006

XX Zimowe Igrzyska Olimpijskie odbyły się w Turynie we Włoszech w 2006. We Włoszech odbyły się już zimowe igrzyska w 1956 w Cortinie d’Ampezzo. Turyn został wybrany spośród 6 miast kandydujących 19 czerwca 1999 roku w Seulu (Korea) na 109 sesji Międzynarodowego Komitetu Olimpijskiego.
Polska także ubiegała się o organizację zimowych igrzysk olimpijskich, jednak kandydatura Zakopanego została odrzucona.
Wybór gospodarza.
Do organizacji zimowych igrzysk olimpijskich w 2006 roku kandydowało sześć miast: Helsinki, Klagenfurt, Poprad, Sion, Turyn i Zakopane. W czerwcu 1999 roku w Seulu, Międzynarodowy Komitet Olimpijski wybrał z tego grona miasto organizatora igrzysk.
Ostatecznie gospodarza wyłoniono 19 czerwca 1999 roku, podczas 109. sesji Międzynarodowego Komitetu Olimpijskiego w Seulu. Już w pierwszej turze głosowania, z liczbą 53 głosów, zwyciężył włoski Turyn.
Maskotki igrzysk.
Maskotkami tych igrzysk są Neve (powstała ze śniegu) i Gliz (powstały z lodu).
Neve – jest postacią rodzaju żeńskiego, powstałą ze śniegu (ma zaokrąglone kształty). Ubrana jest w kostium koloru czerwonego.
Gliz – jest postacią rodzaju męskiego, powstałą z lodu (kształty ma kanciaste). Ubrany jest w kostium koloru niebieskiego.
Hasło.
"Pasja żyje tutaj (ang. Passion Lives Here; wło. La Passione Vive Qui)"
Otwarcie igrzysk.
10 lutego 2006 na stadionie olimpijskim otwarto 20 Zimowe Igrzyska Olimpijskie. Znicz olimpijski zapaliła była włoska biegaczka narciarska Stefania Belmondo. Widowisko, które przygotowano na inauguracje igrzysk charakteryzują trzy elementy – ogień, lód, muzyka. Motto spektaklu – „Tutaj króluje pasja”. Głównym gościem ceremonii otwarcia była włoska aktorka Sophia Loren. Yoko Ono, Susan Sarandon i Eva Herzigova też zostały zaproszone, jako goście specjalni.
Reprezentantem rządowym z Polski był premier Kazimierz Marcinkiewicz.
Państwa biorące udział w XX ZIO.
Na Zimowych Igrzyskach w Turynie zadebiutowali reprezentanci 4 krajów: Albanii, Etiopii, Madagaskaru oraz Serbii i Czarnogóry.
Zamknięcie igrzysk.
XX Zimowe Igrzyska Olimpijskie zakończyły się 26 lutego 2006 roku. Głównym tematem imprezy kończącej był również w tym czasie kończący się karnawał. Na stadionie olimpijskim w Turynie prezydent Międzynarodowego Komitetu Olimpijskiego Jacques Rogge wygłosił tradycyjną formułę zamknięcia. Podczas prezentacji organizatora Zimowych Igrzysk Olimpijskich w 2010 roku wystąpiła kanadyjska piosenkarka Avril Lavigne. Organizatorzy igrzysk w Turynie przekazali flagę olimpijską przedstawicielom Vancouver.
Polską flagę podczas ceremonii niósł wicemistrz olimpijski Tomasz Sikora. Flagę Włoch powierzono najlepszemu saneczkarzowi igrzysk Arminowi Zöggelerowi.

</doc>
<doc id="74768" url="https://pl.wikipedia.org/wiki?curid=74768" title="Zimowe Igrzyska Olimpijskie 2010">
Zimowe Igrzyska Olimpijskie 2010

XXI Zimowe Igrzyska Olimpijskie odbyły się w kanadyjskim mieście Vancouver w dniach 12–28 lutego 2010 roku. Zawody, oprócz Vancouver, przeprowadzono również w Whistler oraz w Richmond.
Były to trzecie igrzyska olimpijskie, które rozegrano w Kanadzie. W 1976 roku organizatorem letnich igrzysk olimpijskich był Montreal, a w 1988 roku zimowe igrzyska olimpijskie organizowało Calgary. Równocześnie były to szóste zimowe igrzyska olimpijskie, które przeprowadzono w Ameryce Północnej. Ostatni raz przed igrzyskami w Vancouver takie wydarzenie w tej części świata odbyło się w 2002 roku, kiedy to organizatorem zimowych igrzysk olimpijskich było Salt Lake City.
Miasto zostało wybrane gospodarzem igrzysk, dzięki zwycięstwu w głosowaniu na organizację igrzysk podczas 115. sesji Międzynarodowego Komitetu Olimpijskiego w Pradze 2 lipca 2003 roku.
Koszty zorganizowania zimowych igrzysk olimpijskich w 2010 roku przekroczyły 6 miliardów dolarów, podczas gdy koszty planowane w 2004 roku wynosiły 1,354 miliarda dolarów. Organizatorem XXI Zimowych Igrzysk Olimpijskich był VANOC (ang."Vancouver Organizing Committee for the 2010 Olympic and Paralympic Winter Games").
Wybór gospodarza.
Do organizacji zimowych igrzysk olimpijskich w 2010 roku kandydowało osiem miast: Andora, Berno, Harbin, Jaca, Pjongczang, Salzburg, Sarajewo oraz Vancouver. W lipcu 2002 roku Międzynarodowy Komitet Olimpijski wybrał z tego grona cztery miasta (Berno, Pjongczang, Salzburg i Vancouver), które zostały oficjalnymi kandydatami do organizacji igrzysk. Kilka miesięcy przed finałowym głosowaniem z grona oficjalnych kandydatów wycofało się Berno.
Ostatecznie gospodarza wyłoniono 2 lipca 2003 roku, podczas 115. sesji Międzynarodowego Komitetu Olimpijskiego w Pradze. W pierwszej turze głosowania, z liczbą 51 głosów, zwyciężyło południowokoreańskie Pjongczang. Do drugiej tury zakwalifikowało się także kanadyjskie Vancouver (40 głosów). Z rywalizacji odpadł natomiast austriacki Salzburg, który otrzymał 16 głosów. W drugiej, ostatniej turze, przy stosunku głosów 56:53, zwycięzcą zostało Vancouver, które pokonało Pjongczang.
Sponsorzy.
Oficjalni sponsorzy XXI Zimowych Igrzysk Olimpijskich zostali podzieleni na 4 grupy: sponsorów międzynarodowych, sponsorów krajowych, oficjalnych partnerów i oficjalnych dostawców. Międzynarodowymi sponsorami zostało 9 firm: Coca-Cola, Acer, Atos Origin, General Electric, McDonald’s, Omega, Panasonic, Samsung i Visa. Początkowo w gronie tym znajdowały się także General Motors i Nortel, jednak z powodu kłopotów finansowych zrezygnowały one ze sponsorowania zawodów. Każdy z międzynarodowych sponsorów XXI Zimowych Igrzysk Olimpijskich zapłacił za możliwość sponsoringu minimum 100 milionów dolarów amerykańskich. Ponadto w gronie sponsorów krajowych znalazło się 6 firm, w grupie oficjalnych partnerów 10 firm, a w gronie oficjalnych dostawców 40 firm.
Rozgrywane dyscypliny.
Uczestnicy zimowych igrzysk w Vancouver w 2010 roku rywalizowali w 86 konkurencjach w 15 dyscyplinach sportowych. Po raz pierwszy w historii na igrzyskach rozegrano konkurencje skicrossu kobiet i mężczyzn. Były to jedyne konkurencje debiutujące na igrzyskach, gdyż Międzynarodowy Komitet Olimpijski nie zgodził się na włączenie do programu zawodów skoków narciarskich kobiet, jazdy drużynowej w narciarstwie alpejskim, zawodów indywidualnych w curlingu i sztafety saneczkarskiej.
Hasło.
"Z rozżarzonymi sercami (ang. With Glowing Hearts; fra. Avec des coeurs éclatants)"
Państwa biorące udział w XXI Zimowych Igrzyskach Olimpijskich.
Na XXI Zimowych Igrzyskach Olimpijskich wystartowała, największa w historii zimowych igrzysk olimpijskich, liczba 82. reprezentacji narodowych. Najliczniej reprezentowanym kontynentem była Europa (42 kraje), a najmniej Oceania (2 państwa). Na zimowych igrzyskach zadebiutowali przedstawiciele 7 państw: Czarnogóry, Ghany, Kajmanów, Kolumbii, Pakistanu, Serbii i Peru. Najliczniej reprezentowanymi państwami były Stany Zjednoczone (216 zawodników i zawodniczek), Kanada (206) i Rosja (187). W porównaniu z poprzednimi igrzyskami, w Vancouver zabrakło przedstawicieli Kenii, Kostaryki, Luksemburga, Madagaskaru, Tajlandii, Wysp Dziewiczych Stanów Zjednoczonych oraz Wenezueli.
Symbole igrzysk.
Logo.
Oficjalne logo zimowych igrzysk olimpijskich w Vancouver nosi nazwę "Ilanaaq", co w języku Inuitów oznacza przyjaciela. Logo oparte jest na Inuksuku – rzeźbie Inuitów. Przedstawia bryły w kształtach i kolorach mających nawiązywać do poszczególnych regionów Kanady. Niebieski i zielony kolor mają symbolizować regiony przybrzeżne, wyspy i kanadyjskie lasy, czerwony kolor oznacza klonowy liść, a pomarańczowy symbolizuje wschody słońca. Odsłonięcie logo miało miejsce w kwietniu 2005 roku, a jego projektantami była dwójka kanadyjskich artystów – Elena Rivera MacGregor i Gonzalo Alatorre.
Maskotka.
Maskotki igrzysk zostały zademonstrowane 27 listopada 2007 roku. Przedstawiają istoty, jakie według wierzeń pierwotnych mieszkańców Kanady zasiedlały ich ziemie. Oficjalne maskotki zimowych igrzysk i igrzysk paraolimpijskich to Miga, Quatchi oraz Sumi. Z kolei świstak Mukmuk jest maskotką nieoficjalną, towarzyszącą pozostałej trójce.
Przebieg zawodów.
Zawody rozegrano w dniach 12-28 lutego 2010. 12 lutego odbyły się jedynie kwalifikacje do konkursu skoków narciarskich na skoczni normalnej oraz ceremonia otwarcia, w pozostałych dniach walczono już bezpośrednio o medale.
Kalendarz.
W poniższym kalendarzu zaprezentowano dni, w których rozdane zostały medale w danej konkurencji (żółty kolor), rozegrane zostały eliminacje (niebieski kolor), rozegrana została gala łyżwiarzy figurowych (jasnożółty), ceremonia otwarcia (zielony) i zamknięcia igrzysk (czerwony).
Biathlon.
Konkurencje biathlonowe na zimowych igrzyskach olimpijskich w Vancouver były rozgrywane w dniach 13–26 lutego w Whistler Olympic Park. Biathloniści rywalizowali w dziesięciu startach, po pięć wśród kobiet i mężczyzn. Kwoty startowe zostały przyznane według miejsc zajmowanych przez dane państwa w aktualnej klasyfikacji Pucharu Narodów. Reprezentacje z miejsc 1 – 5 mogły zgłosić na igrzyska sześciu zawodników, z miejsc 6 – 20 pięciu, zaś federacje, których zawodnicy zajmowali miejsca poniżej dwudziestego mogły wysłać tylko jednego sportowca. W poszczególnych konkurencjach reprezentacja mogła wystawić maksymalnie czterech zawodników.
Pierwszą konkurencją biathlonową na zimowych igrzyskach olimpijskich w Vancouver był sprint kobiet. W zawodach triumfowała Rosjanka startująca w barwach Słowacji Anastasija Kuźmina, która wyprzedziła Magdalenę Neuner z Niemiec oraz Francuzkę Marie Dorin. Dzień później w sprincie rywalizowali mężczyźni. Złoty medal wywalczył Vincent Jay z Francji. Kolejne miejsca na podium zajęli Norweg Emil Hegle Svendsen oraz Chorwat Jakov Fak. Dwa dni później odbyły się biegi pościgowe. Wśród kobiet, nastąpiła zamiana miejsc na pierwszych dwóch lokatach – złoty medal zdobyła Neuner, zaś srebro Kuźmina. Brązowy medal podobnie jak w sprincie wywalczyła Francuzka, tym razem Marie-Laure Brunet. W rywalizacji mężczyzn najlepszy okazał się Szwed Björn Ferry, który wyprzedził Austriaka Christopha Sumanna oraz złotego medalistę ze sprintu Jaya. 18 lutego biathloniści rywalizowali w najstarszej, a zarazem najbardziej meczącej konkurencji – biegu indywidualnym. Złote medale, zarówno wśród panów jak i kobiet, wywalczyli reprezentanci Norwegii, odpowiednio Emil Hegle Svendsen oraz Tora Berger. Svendsen na mecie okazał się lepszy od Białorusina Siergieja Nowikowa oraz innego Norwega Ole Einara Bjørndalena, którzy zajęli ex aequo drugie miejsce. Srebrny medal wśród pań wywalczyła reprezentująca Kazachstan Jelena Chrustalowa zaś brązowy Darja Domraczewa z Białorusi. Ostatnią konkurencją biathlonową, indywidualną był bieg masowy. Swój drugi złoty medal zdobyła Neuner, która pokonała Olgę Zajcewą z Rosji oraz pochodzącą z Korei Południowej, a reprezentującą Niemcy Simone Hauswald. W rywalizacji mężczyzn najlepszy okazał się Rosjanin Jewgienij Ustiugow. Drugie miejsce zajął Francuz Martin Fourcade, a trzecie Słowak Pavol Hurajt. Dwa dni później rozegrano bieg sztafetowy kobiet. Złoty medal obroniły zwyciężczynie z Turynu – drużyna Rosji. Drugie miejsce zajęły Francuzki, a trzecie Niemki. Uwieńczeniem biathlonowych zmagań był bieg sztafetowy mężczyzn, który wygrali Norwegowie, wyprzedzając na mecie Austriaków oraz Francuzów.
Biegi narciarskie.
Podczas zawodów w biegach narciarskich na Zimowych Igrzysk Olimpijskich 2010 rozegrano 8 konkurencji indywidualnych i 4 drużynowe. Odbyły się one w dniach 15-28 lutego w Whistler Olympic Park.
W zawodach mogło wziąć udział maksymalnie 310 osób. Każdy narodowy komitet olimpijski mógł zgłosić nie więcej niż 20 zawodników, z czego maksymalnie 12 kobiet i 12 mężczyzn. W jednej konkurencji mogło wystartować nie więcej niż 4 zawodników z jednego kraju.
Najwięcej medali (9) zdobyli reprezentanci Norwegii (5 złotych, 2 srebrne, 2 brązowe). 7 krążków trafiło do przedstawicieli Szwecji (3 złote, 2 srebrne, 2 brązowe), a 5 do Niemiec (1 złoty, 4 srebrne). Indywidualnie najwięcej medali (5) zdobyła Norweżka Marit Bjørgen (3 złote, 1 srebrny i 1 brązowy), która wygrała klasyfikację multimedalistów XXI Zimowych Igrzysk Olimpijskich. Trzecie miejsce w tej klasyfikacji zajął Norweg Petter Northug (2 złote, 1 srebrny, 1 brązowy). Po 3 krążki trafiły do Polki Justyny Kowalczyk (1 złoty, 1 srebrny i 1 brązowy) oraz Szweda Johana Olssona. Ponadto dwukrotnym mistrzem olimpijskim został Szwed Marcus Hellner.
Bobsleje.
Podczas trwania Zimowych Igrzysk Olimpijskich 2010 rozegrano 3 konkurencje bobslejowe: dwójki kobiet oraz dwójki i czwórki mężczyzn. W zawodach mogło wystartować maksymalnie 170 osób, w tym 130 mężczyzn i 40 kobiet.
Kryterium kwalifikacyjnym dla zawodników była pozycja pilota załogi w pierwszej „50” (u kobiet w pierwszej „40”) na liście rankingowej FIBT za sezon 2009/10. Na liczbę punktów na liście rankingowej składały się wyniki z zawodów Pucharu Świata, Pucharu Interkontynentalnego, Pucharu Ameryki oraz Pucharu Europy w bobslejach. Dodatkowo zawodnik w ciągu sezonów 2008/09 i 2009/10 musiał wystartować i ukończyć zawody przynajmniej pięciokrotnie, na trzech różnych torach. Ostateczne kwoty startowe dla poszczególnych państw Międzynarodowa Federacja Bobslejów i Toboganingu ogłosiła 26 stycznia 2010 roku.
Najwięcej medali (3) zdobyli reprezentanci Niemiec (1 złoty, 2 srebrne). 3 medale zdobyli także przedstawiciele Kanady (1 złoty, 1 srebrny, 1 brązowy). Ponadto dwa medale zdobyli Amerykanie, a jeden Rosjanie. Po dwa medale w tej samej konkurencji zdobyły załogi Niemiec (złoto i srebro w rywalizacji dwójek mężczyzn) oraz Kanady (złoto i srebro w rywalizacji dwójek kobiet). Ponadto tytuł mistrzowski w konkurencji czwórek mężczyzn zdobyła załoga amerykańska.
Curling.
5. olimpijski turniej w curlingu odbył się między 16 a 27 lutego w Vancouver Olympic Centre. Rozegrano zawody mężczyzn i kobiet, brało w nich udział po 10 reprezentacji, łącznie 100 osób, przy czym 8 z 20 rezerwowych nie wykonało żadnego zagrania. Kwalifikacje olimpijskie stanowiły mistrzostwa świata kobiet i mężczyzn z lat 2007–2009, uzyskane wyniki przeliczono na punkty a następnie wyłoniono 9 najlepszych drużyn, które dołączyły do gospodarzy.
Konkurencję panów wygrali Kanadyjczycy (skip – Kevin Martin), a pań Szwedki (Anette Norberg). Były to pierwsze igrzyska, na których obrońcy tytułów mistrzowskich zdołali uplasować się na tych samych miejscach. Dodatkowo złote medale wywalczyła dokładnie ta sama drużyna Szwecji, a jej cztery zawodniczki stały się pierwszymi dwukrotnymi mistrzyniami olimpijskimi w curlingu. Pierwszy raz w historii medal igrzysk olimpijskich zdobył kraj ze strefy Pacyfiku – Chinki (Wang Bingyu) wygrały mecz o brąz.
Hokej na lodzie.
Zmagania hokeistów i hokeistek o medale igrzysk olimpijskich toczyły się praktycznie przez cały czas trwania imprezy (mecze kobiet rozegrano w dniach 13-25 lutego, a mężczyzn – 16-28 lutego). Mecz finałowy turnieju mężczyzn był jednocześnie ostatnim sportowym wydarzeniem przed ceremonią zamknięcia. Spotkania rozgrywano w halach Rogers Arena oraz UBC Winter Sports Centre. Po raz pierwszy w historii spotkania rozgrywane były na lodowiskach o wymiarach stosowanych w NHL. W męskiej rywalizacji udział brało 12 reprezentacji, a kobiecej – 8.
W turnieju mężczyzn obrońcami złotego medalu byli Szwedzi. Po wygraniu wszystkich trzech spotkań grupowych, zostali jednak dosyć nieoczekiwanie wyeliminowani w ćwierćfinale przez Słowację. W finale spotkały się ekipy Stanów Zjednoczonych i Kanady. Mecz ten był jednym z największych wydarzeń igrzysk w Vancouver. Obydwa kraje uważane są za potęgi hokejowe, ale ich najlepsi zawodnicy grają w reprezentacjach tylko raz na cztery lata – przy okazji zimowych olimpiad. W pozostałych rozgrywkach zawodnicy przedkładają grę w NHL nad występy w reprezentacji. Spotkanie było także powtórką finału igrzysk sprzed ośmiu lat, gdzie Kanadyjczycy pokonali Amerykanów 5:2. Obydwie drużyny spotkały się ze sobą także w fazie grupowej, gdzie zwycięstwo 5:3 odnieśli Amerykanie i to oni byli faworytami starcia. Po emocjonującym i stojącym na wysokim poziomie spotkaniu, po dogrywce zwyciężyli jednak gospodarze 3:2. Zwycięską bramkę zdobył Sidney Crosby. Brązowe medale zdobyli reprezentanci Finlandii, pokonując w meczu o trzecie miejsce Słowację 5:3.
W turnieju kobiet w finale również doszło do kanadyjsko-amerykańskiego starcia, w którym także lepsze okazały się reprezentantki Kanady, wygrywając 2:0. W walce o brązowe medale Finlandia pokonała Szwecję 3:2 po dogrywce.
Kombinacja norweska.
Zawody w kombinacji norweskiej na Zimowych Igrzyskach Olimpijskich 2010 odbyły się między 14 a 25 lutego tego roku. Przeprowadzone zostały trzy konkurencje – skoki na skoczni normalnej + bieg na 10 km, skoki na skoczni dużej + sztafeta 4 x 5 km oraz skoki na skoczni dużej + bieg na 10 km. W konkurencjach wzięli udział kombinatorzy norwescy z czternastu państw.
Do startu w igrzyskach olimpijskich zostało dopuszczonych 55 zawodników. Aby uzyskać kwalifikację kombinatorzy norwescy musieli przejść przez proces kwalifikacyjny. Jego pierwszym etapem było wyłonienie wszystkich zawodników, którzy w okresie od 1 lipca 2008 do 25 stycznia 2010 zdobyli przynajmniej jeden punkt Pucharu Świata lub Pucharu Kontynentalnego bądź zajęli miejsce punktowane na mistrzostwach świata w 2009 roku. Spośród nich wybrano tych zawodników, którzy zajmowali najlepsze miejsca na Światowej Liście Rankingowej, a w następnej kolejności najlepsi zawodnicy sezonów 2008/2009 i 2009/2010 w Pucharze Kontynentalnym. Kwoty startowe dla każdego kraju mogły liczyć maksymalnie pięciu zawodników.
Po raz pierwszy medale igrzysk olimpijskich zdobyli kombinatorzy norwescy ze Stanów Zjednoczonych. Złoty medal w drugim konkursie indywidualnym zdobył Bill Demong, w obu konkurencjach srebro wywalczył Johnny Spillane, a w konkursie drużynowym drużyna amerykańska zdobyła również srebrny medal. Pierwszy w historii medal olimpijski w kombinacji norweskiej dla Włoch zdobył Alessandro Pittin, który był trzeci w pierwszym z konkursów indywidualnych.
Łyżwiarstwo figurowe.
Rywalizacja łyżwiarzy figurowych na XXI Zimowych Igrzyskach Olimpijskich odbywała się w hali Pacific Coliseum w Vancouver, między 14 a 27 lutego. Medale w czterech konkurencjach zostały rozdane po raz dwudziesty pierwszy na zimowych igrzyskach olimpijskich.
Wystartowało 30 solistów, 30 solistek, 23 pary taneczne i 20 par sportowych. Do zawodów zakwalifikowali się reprezentanci ponad 20 krajów. Każdy kraj miał prawo wystawić maksymalnie 3 zawodników/duetów do każdej konkurencji. Państwa zdobywały kwalifikację podczas mistrzostw świata w 2009 oraz rozgrywanego we wrześniu tego samego roku turnieju Nebelhorn Trophy w Oberstdorfie.
W pierwszej rywalizacji o medale na zimowych igrzyskach olimpijskich walczyły pary sportowe. 14 lutego zostały zaprezentowane programy krótkie par sportowych, po których prowadziła para chińska – Shen Xue i Zhao Hongbo. Następnego dnia zostały zaprezentowane programy dowolne, gdzie zwyciężyła chińska para w składzie Pang Qing i Tong Jian. Ostatecznie złoty medal wywalczyli Shen Xue i Zhao Hongbo, których oba przejazdu zostały ocenione na łączną sumę 216,57 punktów. Między 16, a 18 lutego zostały wykonane programy solistów. Po programie krótkim prowadził złoty medalista z poprzednich igrzysk, Rosjanin Jewgienij Pluszczenko. Program dowolny wygrał Amerykanin Evan Lysacek. Łączna suma 257,67 punktów pozwoliła mu na zdobycie złotego medalu i wyprzedzenie o 1,31 pkt broniącego tytułu Jewgienija Pluszczenkę. Decyzja sędziów została jednak skrytykowana zarówno przez Pluszczenkę, jak i byłych łyżwiarzy figurowych, którzy uważali, że złoty medal powinien zdobyć Rosjanin. Mimo krytyki, zdaniem przewodniczącego Międzynarodowego Komitetu Olimpijskiego, Jacques’a Rogge’a "„sędziowanie w łyżwiarstwie figurowym było bez zarzutu”". W dniach od 19 do 21 lutego rozgrywane były zawody par tanecznych.
Każda para musiała zaprezentować trzy tańce: taniec obowiązkowy, taniec oryginalny i taniec dowolny. Zwyciężyła para kanadyjska, w składzie Tessa Virtue i Scott Moir, która zgromadziła 221,57 punktów. Ostatnią konkurencją łyżwiarstwa figurowego była rywalizacja solistek. Zarówno program krótki, jak i dowolny wygrała Koreanka Kim Yu-na, która o 23,06 punktu wyprzedziła Japonkę Mao Asadą i o 25,92 punktów Kanadyjkę Joannie Rochette, której mama zmarła na atak serca na dwa dni przed rozpoczęciem zawodów.
Łyżwiarstwo szybkie.
Zawody w łyżwiarstwie figurowym podczas XXI Zimowych Igrzysk Olimpijskich rozegrano w dniach 13-27 lutego 2010 roku na torze Richmond Olympic Oval. Sportowcy rywalizowali w 10 konkurencjach indywidualnych i 2 drużynowych.
W zawodach mogło wziąć udział maksymalnie 180 osób (100 mężczyzn i 80 kobiet), z czego nie więcej niż po 36 kobiet i 40 mężczyzn w biegach na 500 m, 1000 m i 1500 m, po 28 kobiet i mężczyzn w biegach odpowiednio na 3000 m i 5000 m, po 16 kobiet i mężczyzn w biegach odpowiednio na 5000 m i 10 000 m oraz po 32 kobiet i mężczyzn (8 drużyn po nie więcej niż 4 osoby). Dodatkowo każdy narodowy komitet olimpijski mógł zgłosić maksymalnie po 20 osób, jednak nie więcej niż 10 jednej płci. Dodatkowo w poszczególnych biegach mogło wystąpić nie więcej zawodników z jednego kraju niż: 4 osoby w biegach na 500 m, 1000 m i 1500 m, 3 osoby w biegach na 3000 m (kobiety), 5000 m (kobiety i mężczyźni) i 10 000 m (mężczyźni) oraz 4 osoby w biegach drużynowych.
Najwięcej medali (7) zdobyli reprezentanci Holandii (3 złote, 1 srebrny i 3 brązowe). Po 5 medali zdobyli przedstawiciele Korei Południowej (3 złote, 2 srebrne) oraz Kanady (2 złote, 1 srebrny, 2 brązowe). Indywidualnie najwięcej krążków (3) zdobyły: Czeszka Martina Sáblíková (2 złote, 1 brązowy) i Niemka Stephanie Beckert (1 złoty, 2 srebrne). Ponadto Łotysz Haralds Silovs został pierwszym łyżwiarzem i sportowcem w historii, który na zimowych igrzyskach olimpijskich wystąpił w dwóch różnych dyscyplinach (łyżwiarstwo szybkie i short track) w ciągu jednego dnia.
Narciarstwo alpejskie.
Zawody w narciarstwie alpejskim na Zimowych Igrzyskach Olimpijskich 2010 były rozgrywane między 13 a 27 lutego w Whistler na stokach Whistler Creekside. Każda reprezentacja miała prawo wystawić maksymalnie czterech zawodników w jednej konkurencji. Kobiety i mężczyźni rywalizowali w pięciu konkurencjach: zjeździe, slalomie, slalomie gigancie, supergigancie i superkombinacji.
Jako pierwsze, 15 lutego, rozegrano zawody w zjeździe mężczyzn, którzy rywalizowali na trasie im. Dave’a Murraya. Złoto medal w tej konkurencji wywalczył Szwajcar Didier Défago. Początkowo miały się one odbyć dwa dni wcześniej, jednak zostały przełożone z powodu niekorzystnych warunków atmosferycznych. Podobna sytuacja miała miejsce przy superkombinacji kobiet, która początkowo miała odbyć się 14 lutego. Niekorzystne warunki meteorologiczne doprowadziły do przełożenia superkombinacji kobiet na 18 lutego. Z tego samego powodów również superkombinacja mężczyzn została przełożona na 21 lutego. 17 lutego, na trasie Downhill Franz's, rozegrano zjazd kobiet. Zawody wygrała Amerykanka Lindsey Vonn.
18 lutego rozegrano przełożone zawody kobiet w superkombinacji. Wygrała je Niemka, Maria Riesch. 19 lutego przeprowadzono rywalizację w supergigancie mężczyzn. Tytuł mistrza olimpijskiego wywalczył Norweg Aksel Lund Svindal. Kobiety tę samą konkurencję rozegrały dzień później. Zwyciężyła w niej Andrea Fischbacher z Austrii. 21 lutego zostały rozegrano przełożone zawody superkombinacji mężczyzn, które wygrał Amerykanin Bode Miller. W związku z przesunięciem superkombinacji mężczyzn na 21 lutego, zawody w slalomie gigancie, które także miały zostać rozegrane tego samego dnia, zostały przełożone na 23 lutego. Wygrał je Szwajcar Carlo Janka. 24 lutego kobiety zaczęły rywalizację w slalomie gigancie, jednak po przejechaniu pierwszego przejazdu na stoki Whistler Creekside zaczęła opadać gęsta mgła i po kilku próbach wznowienia rywalizacji sędziowie przełożyli drugi przejazd na 25 lutego. Ostatecznie tytuł mistrzyni olimpijskiej zdobyła Niemka Viktoria Rebensburg. Ostatnimi dwiema konkurencjami alpejskimi podczas XXI Zimowych Igrzysk Olimpijskich były zawody w slalomie klasycznym, które rozegrano 26 (kobiety) i 27 lutego (mężczyźni). U kobiet wygrała Niemka Maria Riesch, a w zawodach mężczyzn triumfował Włoch Giuliano Razzoli.
Narciarstwo dowolne.
Zawody w narciarstwie dowolnym na Zimowych Igrzyskach Olimpijskich 2010 rozegrano w dniach 13-25 lutego. Rywalizacja odbywała się w trzech konkurencjach: jeździe po muldach, skokach akrobatycznych i skicrossie.
W zawodach mogło wziąć udział maksymalnie 180 osób, z czego po 30 kobiet i mężczyzn w jeździe na muldach, 26 w skokach akrobatycznych i 36 w skicrossie. Ponadto każdy narodowy komitet olimpijski mógł zgłosić maksymalnie 18 sportowców, jednak nie więcej niż 10 kobiet i 10 mężczyzn. W jednej konkurencji mogło wystartować nie więcej niż 4 zawodników z jednego kraju.
Najwięcej medali (4) zdobyli reprezentanci Stanów Zjednoczonych (1 złoty, 1 srebrny i 2 brązowe). Po 3 krążki zdobyli przedstawiciele Kanady (2 złote, 1 srebrny) i Chińskiej Republiki Ludowej (1 srebrny, 2 brązowe). Po 2 medale trafiły do reprezentantów Australii oraz Norwegii, a po 1 do przedstawicieli Białorusi, Szwajcarii, Austrii i Francji. Ponadto żaden z zawodników nie zdobył więcej niż jednego medalu.
Saneczkarstwo.
Podczas XXI Zimowych Igrzysk Olimpijskich rozegrano trzy konkurencji saneczkarskie: jedynki kobiet oraz jedynki i dwójki mężczyzn. W zawodach mogło wziąć udział maksymalnie 110 osób, w tym najwięcej 40 zawodników w jedynkach mężczyzn, 30 zawodniczek w jedynkach kobiet i 20 męskich dwójek.
Wymogiem kwalifikacyjnym było zdobycie punktów w co najmniej pięciu startach w Pucharze Świata, Pucharze Świata juniorów lub mistrzostwach kraju. Dodatkowo, aby spełnić kryteria zawodnik musiał zdobyć minimum 10 punktów (jedynki mężczyzn), 20 pkt. (kobiety) lub 25 pkt. (dwójki mężczyzn) w zawodach Pucharu Świata w okresie olimpijskim, tj. do 31 grudnia 2009 roku. Każdy narodowy komitet olimpijski mógł zgłosić maksymalnie po 3 jedynki kobiet i mężczyzn oraz 2 dwójki mężczyzn.
Z powodu kontrowersji wokół śmierci Nodara Kumaritaszwiliego i bezpieczeństwa na torze bobslejowo-saneczkowym organizatorzy skrócili trasy męskich jedynek i dwójek. Najwięcej medali zdobyli przedstawiciele Niemiec (2 złote, 1 srebrny, 2 brązowe). Dwa medale trafiły do reprezentantów Austrii (1 złoty, 1 srebrny). Po jednym krążku zdobyli także przedstawiciele Łotwy (srebrny medal) i Włoch (brązowy). Złoty medal w jedynkach kobiet zdobyła Niemka Tatjana Hüfner, która na poprzednich igrzyskach zajęła 3. miejsce. W jedynkach mężczyzn mistrzem olimpijskim został dwudziestoletni Niemiec Felix Loch, który stał się tym samym najmłodszym w historii złotym medalistą igrzysk olimpijskich w zawodach saneczkarskich. Trzecie miejsce zajął dwukrotny mistrz olimpijski, Włoch Armin Zöggeler, dla którego był to piąty medal w piątym starcie na igrzyskach. W konkurencji dwójek mężczyzn przed rozpoczęciem zawodów nie było żadnych faworytów do zwycięstwa. Ostatecznie złoty medal zdobyli reprezentanci Austrii – Andreas i Wolfgang Linger. Nieoczekiwanie srebro wywalczyli Łotysze – Andris i Juris Šics, którzy nigdy wcześniej nie stali na podium zawodów międzynarodowych.
Short track.
Podczas zawodów shorttrackowych na XXI Zimowych Igrzysk Olimpijskich rozegrano 6 konkurencji indywidualnych i 2 drużynowe. Zawody odbyły się w dniach 15–26 lutego 2010 w Pacific Coliseum w Vancouver.
Mogło w nich wziąć udział maksymalnie 120 osób (60 kobiet i 60 mężczyzn), z czego nie więcej niż po 32 mężczyzn i kobiet w biegach na 500 m i 1000 m oraz po 36 w biegu na 1500 m i biegach sztafetowych. Ponadto każdy narodowy komitet olimpijski mógł zgłosić nie więcej niż 10 osób (5 mężczyzn i 5 kobiet) w przypadku wystawienia sztafety lub nie więcej niż 6 osób (3 mężczyzn i 3 kobiety) w przypadku braku zgłoszenia sztafet z danego kraju.
Najwięcej medali (8) zdobyli reprezentanci Korei Południowej (2 złote, 4 srebrne i 2 brązowe). Najwięcej złotych krążków (4) trafiło do przedstawicielek Chińskiej Republiki Ludowej, które wygrały wszystkie cztery kobiece konkurencje. Indywidualnie po trzy medale zdobyli: Chinka Wang Meng (3 złote), która została najbardziej utytułowaną zawodniczką w historii tej dyscypliny, Amerykanin Apolo Anton Ohno (1 srebrny i 2 brązowe), który ustanowił rekord w liczbie medali (łącznie 8) zdobytych podczas wszystkich zawodów short tracku na igrzyskach olimpijskich oraz Koreańczyk Lee Jung-su (2 złote i 1 srebrny).
Skeleton.
Podczas XXI Zimowych Igrzysk Olimpijskich rozegrano dwie konkurencji skeletonowe: ślizg mężczyzn i ślizg kobiet. W zawodach mogło wziąć udział maksymalnie 30 mężczyzn i 20 kobiet.
Kryterium kwalifikacyjnym dla zawodników była pozycja w pierwszej „60” (u kobiet w pierwszej „45”) na liście rankingowej FIBT za sezon 2009/10. Na liczbę punktów na liście rankingowej składały się wyniki z zawodów Pucharu Świata, Pucharu Interkontynentalnego, Pucharu Ameryki oraz Pucharu Europy w skeletonie. Dodatkowo zawodnik w ciągu sezonów 2008/09 i 2009/10 musiał przynajmniej pięciokrotnie, na trzech różnych torach, zdobyć punkty. Ostatecznego podziału miejsc Międzynarodowa Federacja Bobslejów i Toboganingu dokonała 26 stycznia 2010 roku, na podstawie listy rankingowej z 17 stycznia. Wśród mężczyzn po 3 miejsca otrzymali Niemcy, Kanadyjczycy i Amerykanie, a wśród kobiet Niemki i Kanadyjki. Po 2 miejsca przypadły reprezentantom 6 krajów i reprezentantkom 4 państw. Dodatkowo w zawodach mogło wziąć udział po jednym zawodniku z ośmiu krajów, a wśród kobiet po jednej zawodniczce z sześciu państw.
Po raz pierwszy w historii w obu konkurencjach rozegrano po cztery ślizgi skeletonowe w ciągu dwóch dni. Jedynym krajem, który zdobył więcej niż jeden medal były Niemcy (1 srebrny i 1 brązowy). Ponadto Niemcy, Łotwa i Rosja zdobyły swoje pierwsze medale w historii startów w tej dyscyplinie. W rywalizacji mężczyzn wygrał Kanadyjczyk Jon Montgomery, drugie miejsce zajął Łotysz Martins Dukurs, a trzecie Rosjanin Aleksandr Trietjakow. Mistrzynią olimpijską w rywalizacji kobiet została Brytyjka Amy Williams, której medal był pierwszym złotym krążkiem zdobytym przez reprezentanta Wielkiej Brytanii na zimowych igrzyskach olimpijskich od 1980 roku. Srebrny medal zdobyła Niemka Kerstin Szymkowiak, a brązowy jej rodaczka Anja Huber.
Skoki narciarskie.
Kwalifikację do konkursów olimpijskich w skokach narciarskich mogło uzyskać maksymalnie 70 zawodników. Automatyczną kwalifikację uzyskali zawodnicy, którzy przynajmniej dwukrotnie zajęli miejsce w pierwszej dwudziestce zawodów Pucharu Świata w sezonie 2009/2010 lub miejsce w serii finałowej konkursu mistrzostw świata w 2009 roku. W następnej kolejności do startu w igrzyskach olimpijskich zostali dopuszczeni skoczkowie, którzy zajęli najwyższe miejsca na Światowej Liście Rankingowej oraz w klasyfikacjach generalnych Pucharu Kontynentalnego w sezonach 2008/2009 i 2009/2010. Kanada jako organizator igrzysk dodatkowo mogła wystawić wszystkich zawodników, którzy pomiędzy 1 lipca 2008 a 25 stycznia 2010 zdobyli przynajmniej jeden punkt Pucharu Świata, Letniej Grand Prix lub Pucharu Kontynentalnego, jednak ich liczba nie mogła być większa niż pięciu.
Konkursy skoków narciarskich w ramach XXI Zimowych Igrzysk Olimpijskich przeprowadzone zostały na dwóch obiektach, znajdujących się w Whistler: normalnym i dużym. Rozegrano trzy konkurencje – dwie indywidualne na obu skoczniach oraz jedną drużynową na skoczni dużej. W obu konkursach indywidualnych tytuł mistrza olimpijskiego zdobył dwukrotny złoty medalista z Salt Lake City, Simon Ammann, który tym samym stał się pierwszym skoczkiem narciarskim w historii, który czterokrotnie został mistrzem olimpijskim w konkurencjach indywidualnych.
Snowboarding.
Zawody w snowboardzie odbyły się w dniach od 15 do 27 lutego 2010 r. Zarówno mężczyźni jak i kobiety rywalizowali w następujących konkurencjach: half-pipe, slalom gigant równoległy oraz snowboardcross. Limit zawodników dla wszystkich sześciu konkurencji wynosił 190 sportowców, w tym 30 w gigancie równoległym, 40 w halfpipe'ie oraz 40 w snowboardcrossie dla mężczyzn i odpowiednio 25, 30 oraz 25 dla pań. Żadne państwo nie mogło wystawić więcej niż 18 zawodników, przy czym maksymalnie 10 kobiet lub mężczyzn, w zależności od państwa. W danej konkurencji każde państwo mogło wystawić maksimum 4 reprezentantów.
Wymogiem kwalifikacyjnym było zajęcie miejsca w pierwszej trzydziestce zawodów Pucharu Świata lub mistrzostw świata w danej konkurencji. Dodatkowo każdy zawodnik musiał zgromadzić co najmniej 100 punktów FIS. Kanada jako gospodarz igrzysk mogła wystawić reprezentantów w każdej konkurencji, przy czym jeśli żaden zawodnik nie spełniłby kryteriów kwalifikacyjnych zezwolono na wystawienie po jednym reprezentancie na konkurencję.
W sumie w zawodach wzięło udział 185 uczestników (104 mężczyzn i 84 kobiety) z 27 państw. Przyznano 18 medali, przy czym żaden z medalistów nie zdobył więcej niż jednego krążka. Najwięcej medali zdobyli reprezentanci Stanów Zjednoczonych (5 medali, w tym 2 złote, 1 srebrny i 2 brązowe). Mistrzami olimpijskimi zostali: Shaun White z USA (halfpipe, po raz drugi z rzędu), Jasey-Jay Anderson z Kanady (gigant równoległy) i Seth Wescott z USA (snowboardcross, po raz drugi z rzędu) wśród mężczyzn oraz Torah Bright z Australii (halfpipe), Nicolien Sauerbreij z Holandii (gigant równoległy) i Maëlle Ricker z Kanady (snowboardcross).
Sztafeta olimpijska.
Ogień olimpijski został rozpalony 22 października 2009 roku. Zgodnie z tradycją, rozniecenia ognia dokonała kobieta w szacie kapłanki Hery, w którą wcieliła się grecka aktorka Maria Nafpliotou. Po tej ceremonii pochodnię przejął pierwszy członek sztafety olimpijskiej – grecki narciarz alpejski Vassilis Dimitriadis. 29 października z lotniska Ateny został przetransportowany do Kanady. 30 października w mieście Victoria rozpoczął swoją podróż po kraju. Ogień olimpijski w ciągu 106. dni przemierzył około 45 000 kilometrów po wszystkich prowincjach Kanady, pojawiając się m.in. w kanadyjskim parlamencie. Pochodnia olimpijska była prowadzona przez około 12 000 osób. Sztafeta olimpijska dotarła do Vancouver 11 lutego 2010 roku. Dzień później, w hali BC Place Stadium, zapalono znicz olimpijski. Organizatorzy igrzysk zdecydowali się na zapalenie dwóch zniczy podczas ceremonii otwarcia. Pierwszy z nich był ustawiony w samym centrum hali, a drugi na zewnątrz. Zapalenia znicza wewnątrz hali dokonali: koszykarz Steve Nash, narciarka alpejska Nancy Greene oraz panczenistka Catriona Le May Doan. Zapalenia drugiego, zewnętrznego znicza dokonał hokeista Wayne Gretzky.
Klasyfikacja medalowa.
Zawodnicy reprezentujący 26 krajów zdobyli przynajmniej jeden medal, z czego 19 reprezentacji zdobyło przynajmniej jedno złoto. Tym samym 56 spośród reprezentacji, które przyjechały na igrzyska, nie zdobyło żadnego medalu. Po raz pierwszy Kanada, z dorobkiem 14 złotych, 7 srebrnych i 5 brązowych medali, ukończyła igrzyska na pierwszym miejscu w klasyfikacji medalowej, ustanawiając tym samym nowy rekord w liczbie wywalczonych złotych krążków na jednych zimowych igrzyskach. Z kolei reprezentacja Stanów Zjednoczonych, która łącznie zdobyła 37 medali, ustanowiła nowy rekord w liczbie wywalczonych medali na jednych zimowych igrzyskach. Po raz pierwszy w historii złote medale zimowych igrzysk olimpijskich zdobyły reprezentacje Białorusi i Słowacji.
Klasyfikacja medalowa dziesięciu najlepszych państw na igrzyskach w Vancouver. Miejsca są uszeregowane względem koloru medalu.
Lista multimedalistów.
Norweska biegaczka narciarska Marit Bjørgen zdobyła pięć medali (3 złote, 1 srebrny i 1 brązowy), najwięcej spośród wszystkich sportowców. Tuż za nią w indywidualnej tabeli medalowej znajduje się chińska panczenistka, specjalizująca się w short tracku – Wang Meng, która wywalczyła trzy złote medale. Trzecie miejsce w indywidualnej klasyfikacji zajął norweski biegacz narciarski – Petter Northug, który zdobył 2 złote, 1 srebrny i 1 brązowy medal.
Lista przedstawia zawodników, którzy zdobyli przynajmniej dwa medale, w tym minimum jeden złoty.
Media.
Prawa telewizyjne do transmisji z XXI Zimowych Igrzysk Olimpijskich były sprzedawane łącznie z prawami do transmisji z letnich igrzysk olimpijskich w 2012. Transmisje z zawodów mogły przeprowadzać tylko telewizje publiczne, które obejmowały swoim zasięgiem teren całego kraju, na który kupowały prawa telewizyjne. Sygnał telewizyjny ze wszystkich konkurencji produkował, utworzony w tym celu w 2001 roku przez Międzynarodowy Komitet Olimpijski, realizator o nazwie "Olympic Broadcasting Services". Transmisje przeprowadziły m.in. NBC, która za prawo do transmisji igrzysk w Vancouver i Londynie zapłaciła 2,2 miliarda dolarów oraz nadawcy zrzeszeni w Europejskiej Unii Nadawców (EBU) m.in. Eurosport, Telewizja Polska, ARD, ZDF, BBC, France Télévisions i Pierwyj kanał. Zimowe Igrzyska Olimpijskie 2010 miały największą oglądalność w historii igrzysk olimpijskich. W czasie trwania zawodów przeprowadzono 24 tysiące godzin transmisji telewizyjnych i 26 tysięcy godzin transmisji internetowych i za pośrednictwem telefonów komórkowych.
Bezpieczeństwo.
W 2003 roku Kanadyjska Królewska Policja Konna i wojsko utworzyły grupę do spraw bezpieczeństwa o nazwie "Integrated Security Unit" (ISU), która zajęła się planowaniem działań mających zapewnić bezpieczeństwo Zimowych Igrzysk Olimpijskich. Początkowo planowane koszty zapewnienia bezpieczeństwa podczas XXI Zimowych Igrzysk Olimpijskich szacowano na około 87,5 miliona dolarów. W czerwcu 2008 roku wzrosły one do 175 milionów dolarów. Ostatecznie kwota ta wzrosła jednak do blisko miliarda dolarów. W czasie trwania igrzysk porządku pilnowało prawie 16 tysięcy policjantów i żołnierzy. Ponadto w okolicach aren olimpijskich zainstalowano około 900 kamer, a w specjalnych strefach przeznaczonych dla kibiców dodatkowe 100 kamer. Na czas trwania zawodów zamknięto także przestrzeń powietrzną nad Vancouver i 40 kilometrów wokół Whistler. Zakaz ten nie dotyczył jedynie samolotów rejsowych oraz wojskowych. Organizatorzy igrzysk wyznaczyli również specjalne strefy o nazwie "„Free-Speech”", w których kibice mogli komentować i krytykować organizację zawodów, a także organizować legalne protesty i manifestacje.
Kontrowersje.
Krytyka XXI Zimowych Igrzysk Olimpijskich.
Od początku trwania XXI Zimowych Igrzysk Olimpijskich ich przeciwnicy organizowali liczne protesty, w których uczestniczyli m.in. alterglobaliści, anarchiści i antyglobaliści. Krytyce zostały poddane przede wszystkim wysokie koszty organizacji igrzysk, które zdaniem protestujących powinny zostać przekazane na inne cele oraz konieczność przesiedlenia około 1200 mieszkańców Vancouver. W demonstracjach uczestniczyli także ekolodzy i część kanadyjskich Indian, którzy sprzeciwiali się organizacji zawodów na należących do nich niegdyś terenach.
Koszty organizacji.
Planowane koszty zorganizowania XXI Zimowych Igrzysk Olimpijskich w 2004 roku wynosiły miliard 354 milionów dolarów. W połowie 2009 roku kwota ta wzrosła do 1,76 miliarda dolarów. Ostatecznie koszty organizacji wzrosły jednak do ponad 6 miliardów dolarów w roku 2010. Same koszty ochrony igrzysk zwiększyły się z planowanych 175 milionów dolarów do około 1 miliarda. Zdaniem przeciwników organizacji XXI Zimowych Igrzysk Olimpijskich w Vancouver było to spowodowane celowym przekłamaniom danych zaprezentowanych w propozycji organizacji zawodów, co miało na celu zachęcić mieszkańców miasta do poparcia kandydatury w przeprowadzonym w 2003 roku referendum. Część kosztów pokrył kanadyjski budżet centralny oraz wpływy od sponsorów i z transmisji telewizyjnych, które wyniosły około 2 miliardów dolarów. Ponadto Międzynarodowy Komitet Olimpijski zaoferował pomoc w wysokości 423 milionów dolarów. Mimo to dług miasta Vancouver, spowodowany organizacją XXI Zimowych Igrzysk Olimpijskich, wyniósł około 1 miliarda dolarów.
Śmierć Nodara Kumaritaszwiliego.
12 lutego podczas treningów przed konkurencją saneczkarskich jedynek mężczyzn zmarł gruziński zawodnik Nodar Kumaritaszwili. Zawodnik przy prędkości ok. 140 km/h, na ostatnim zakręcie toru Whistler Sliding Centre, spadł z sanek, przekoziołkował przez barierkę i uderzył w niezabezpieczony stalowy filar będący częścią konstrukcji zaplecza toru. Mimo natychmiastowej reanimacji obrażenia były na tyle poważne, że 21-letni Gruzin zmarł. Podczas ceremonii otwarcia śmierć Kumaritaszwiliego uczczono minutą ciszy i wciągnięciem flag: kanadyjskiej i olimpijskiej do połowy masztu. Wypadek Gruzina nie był jedynym, jaki miał miejsce na torze w Whistler. Podczas dwóch dni treningów przed zawodami olimpijskimi wywróciło się ponad 12 osób, w tym m.in. mistrz olimpijski z Turynu i późniejszy brązowy medalista zawodów w Whistler, Włoch Armin Zöggeler. Poważny wypadek miała Rumunka Violeta Stramaturaru, która na kilka minut straciła przytomność. Do szpitala trafił także australijski bobsleista Duncan Harvey. Kontrowersje wzbudził fakt, że tor w Whistler jest najszybszym torem na świecie, a sami zawodnicy uważali, iż jest on niebezpieczny. Mimo to organizatorzy XXI Zimowych Igrzysk Olimpijskich, komentując śmiertelny wypadek Gruzina, stwierdzili, że „nic nie wskazuje na to, że wypadek był spowodowany niedoskonałościami toru”, a jedyną zmianą, jakiej dokonali po śmierci Kumaritaszwiliego, było skrócenie trasy męskich jedynek i dwójek.
Doping.
Podczas trwania XXI Zimowych Igrzysk Olimpijskich przeprowadzono 2425 testów antydopingowych, a budżet programu antydopingowego osiągnął sumę 16,4 miliona dolarów kanadyjskich, z czego 8,9 miliona dolarów kanadyjskich przeznaczono na zaopatrzenie laboratorium w niezbędne sprzęty. Próbki testów antydopingowych przeprowadzonych w Vancouver będą przechowywane przez osiem lat, by w każdej chwili można było ponownie przeprowadzić testy na obecność nowo wykrytych, niedozwolonych środków. Jedynym sportowcem, któremu udowodniono stosowanie dopingu, była Polka Kornelia Marek.
Skoki narciarskie kobiet.
Od 2006 roku skoki narciarskie kobiet są jedną z konkurencji mistrzostw świata juniorów w narciarstwie klasycznym. Pierwsze głosy na temat konieczności wprowadzenia skoków kobiet do programu mistrzostw świata w narciarstwie klasycznym oraz zimowych igrzysk olimpijskich pojawiły się w marcu 2006 roku. W styczniu 2008 organizatorzy igrzysk w Vancouver rozpoczęli starania nad wprowadzeniem konkursu skoków kobiet do kalendarza ZIO 2010. Od początku tych zmagań przeciwny zmianom był Międzynarodowy Komitet Olimpijski. Uznał on, że konkurencja ta nie spełnia wymogów, gdyż zawody w skokach narciarskich kobiet musiałyby najpierw przynajmniej dwukrotnie zostać rozegrane podczas mistrzostw świata w narciarstwie klasycznym. Ponadto decyzja o włączeniu nowej konkurencji do kalendarza musi zapaść nie później niż na cztery lata przed rozpoczęciem igrzysk. W marcu tego samego roku MKOl ostatecznie poinformował o niewprowadzeniu konkursu skoków kobiet do kalendarza igrzysk w Vancouver. Przewodniczący Międzynarodowego Komitetu Olimpijskiego, Jacques Rogge uargumentował tę decyzję niewielką liczbą zawodniczek, które uprawiają skoki narciarskie. W maju 2008 grupa piętnastu skoczkiń pozwała organizatorów igrzysk do sądu twierdząc, że niewłączenie konkurencji kobiet do programu było naruszeniem praw równości płci. Jednocześnie, zapis w kanadyjskiej konstytucji mówiący o tym, że kobiety mają te same prawa co mężczyźni, mógł doprowadzić do usunięcia konkursu mężczyzn z kalendarza igrzysk. 20 lutego 2009 po raz pierwszy w historii rozegrano konkurs o mistrzostwo świata w skokach narciarskich kobiet, w którym wystartowało 36 zawodniczek. 10 lipca 2009 kanadyjski sąd odrzucił pozew skoczkiń wytoczony organizatorom igrzysk. Lauri Ann Fenlon, sędzia Sądu Najwyższego prowincji Kolumbia Brytyjska orzekła, że wybór dyscyplin leży wyłącznie w gestii Międzynarodowego Komitetu Olimpijskiego, a nie kanadyjskiego sądu. Tydzień po ogłoszeniu niekorzystnej dla siebie decyzji, zawodniczki złożyły odwołanie, które w listopadzie 2009 zostało odrzucone przez Sąd Apelacyjny Kolumbii Brytyjskiej w Vancouver. W wyniku tej decyzji skoki narciarskie kobiet nie zostały wprowadzone do programu igrzysk.
Igrzyska Paraolimpijskie 2010.
Zgodnie z obyczajem, gospodarze igrzysk olimpijskich po ich zakończeniu zorganizowali również igrzyska paraolimpijskie. W imprezie, rozegranej w dniach 12-21 marca 2010 wzięło udział 502 sportowców z 44 krajów. Rozegranych zostało 64 konkurencji w pięciu dyscyplinach. W klasyfikacji medalowej zwyciężyli Niemcy, przed Rosją i Kanadą. Najwięcej medali ogółem zdobyli jednak rosyjscy sportowcy (38).

</doc>
<doc id="74770" url="https://pl.wikipedia.org/wiki?curid=74770" title="ISO 9660">
ISO 9660

Standard ISO 9660 – standard, który definiuje system plików przeznaczony dla płyt CD. Jest to standard obsługiwany przez różne systemy operacyjne z rodziny Unix (np. Linux), a także Mac OS, MS Windows, DOS i inne. Stworzony został przez Międzynarodową Organizację Normalizacyjną (ISO).
ISO 9660 nazywany jest także CDFS (Compact Disc File System – "system plików CD") lub ISOFS ("system plików ISO"). Jest on używany również na nośnikach DVD, jednak w tym przypadku ujawnia się największa jego wada, która objawia się brakiem możliwości zapisywania plików większych niż 2 GB. Wady tej pozbawiony jest system plików UDF, będący rozszerzeniem standardu ISO 9660. Innym rozszerzeniem tego standardu, umożliwiającym stosowanie długich nazw plików oraz zapisywanie m.in. praw dostępu do nich, jest Rock Ridge.
W połowie lat 90., gdy w systemach operacyjnych rozpowszechniało się korzystanie z długich nazw plików, na dyskach CD system ISO 9660 najczęściej był stosowany jednocześnie z innym systemem o nazwie Joliet pozwalającym na użycie do 64 znaków w nazwie pliku. 
Ograniczenia.
Standard ma trzy różne poziomy:
Standard przewiduje również restrykcje używanych znaków w nazwach.

</doc>
<doc id="74771" url="https://pl.wikipedia.org/wiki?curid=74771" title="ISO9660">
ISO9660



</doc>
<doc id="74773" url="https://pl.wikipedia.org/wiki?curid=74773" title="National Underwater and Marine Agency">
National Underwater and Marine Agency

National Underwater and Marine Agency (NUMA) – organizacja non-profit założona przez pisarza Clive’a Cusslera zajmująca się poszukiwaniami i badaniem znaczących historycznie wraków okrętów, samolotów itp.. NUMA to także fikcyjna organizacja rządowa z książek Cusslera – będąca morskim odpowiednikiem NASA – posiadająca flotę statków badawczych i najnowocześniejszy sprzęt. W NUMA pracują bohaterowie książek Cusslera, np. Dirk Pitt, Al Giordino i Kurt Austin. Jej szefem jest James Sandecker.
W 1979 Cussler założył rzeczywistą organizację o takiej nazwie, zajmującą się archeologią podwodną.

</doc>
<doc id="74775" url="https://pl.wikipedia.org/wiki?curid=74775" title="Efekt placebo">
Efekt placebo



</doc>
<doc id="74776" url="https://pl.wikipedia.org/wiki?curid=74776" title="International Rule">
International Rule

International Rule - wzór, według którego oblicza się rating, czyli wartość regatową jachtu. Otrzymany wynik R jest liczbą niemianowaną i oznacza klasę jachtu, np. klasa 12 (R 12). Z racji tego, że w przeciwieństwie do Universal Rule, gdzie wielkości do wzoru podstawia się w stopach, w International Rule do wzoru podstawia się wielkości wyrażone w metrach, klasy obliczone w ten sposób nazywa się klasami metrycznymi.
formula_1
Gdzie:

</doc>
<doc id="74777" url="https://pl.wikipedia.org/wiki?curid=74777" title="Gwiazdozbiór Krzyża Południa">
Gwiazdozbiór Krzyża Południa

Krzyż Południa (, dop. "Crucis", skrót "Cru") – najmniejszy, 88. co do wielkości, gwiazdozbiór nieba, charakterystyczny dla nieba południowego. W szerokościach geograficznych Europy nie jest współcześnie widoczny, co jest rezultatem precesji osi Ziemi. Z Wysp Brytyjskich przestał być widoczny około 3000 r. p.n.e. Jeśli chodzi o północne wybrzeża Morza Śródziemnego, znikł z nieba około 500 roku n.e. Cztery gwiazdy tworzące Krzyż Południa były znane już Ptolemeuszowi, jako część gwiazdozbioru Centaura. Dłuższe ramię krzyża wskazuje w przybliżeniu południowy biegun niebieski, stanowiąc ważny element orientacyjny dla dawnych żeglarzy. 
Gwiazdozbiór ma kształt krzyża łacińskiego. Współcześnie Krzyż Południa jest patriotycznym symbolem dla narodów półkuli południowej: umieszczono go na flagach Australii, Papui-Nowej Gwinei, Nowej Zelandii, Samoa i Brazylii.
Krzyż.
Ze względu na precesję osi ziemskiej Grecy i inne kultury śródziemnomorskie widzieli Krzyż Południa nisko nad horyzontem w czasach Chrystusa. Rzymianie mogli oglądać ten gwiazdozbiór także z Aleksandrii, nazywali go "Thronis Caesaris" dla uczczenia Augusta, jednego z wielkich cesarzy Rzymu. Pomimo tego, że przez tysiąclecia cywilizacje znały ten układ gwiazd, nie został uznany „oficjalnie” za gwiazdozbiór aż do czasów, kiedy Petrus Plancius umieścił go między nogami Centaura w swoim atlasie nieba z 1598. Wciąż był wtedy uznawany za część Centaura.
Mieszkańcy półkuli południowej wiązali z gwiazdozbiorem najrozmaitsze mity i historie. Dla Maorysów z Nowej Zelandii przedstawia on kotwicę, a gwiazdy zewnętrzne są liną. Niektóre plemiona Aborygenów widziały tam płaszczkę, a gwiazdy zewnętrzne są dwoma ścigającymi ją rekinami. W astrologii hinduskiej Krzyż nazywa się "Trishanku", a Inkowie uwiecznili go w kamieniu w Machu Picchu. W centralnej Australii ten układ gwiazd był nazwany „Stopą Orła”.
Oprócz walorów estetycznych (czy nawet konotacji religijnych) kształt stworzony przez najjaśniejsze gwiazdy ma praktyczne zastosowanie w astronawigacji. Przedłużając niemal pięciokrotnie linię łączącą γ i α Cru, trafimy w okolice południowego bieguna nieba, co pozwala na zgrubne wyznaczenie kierunku południowego. W praktyce metoda ta nie jest idealna, ponieważ trafimy około pięć stopni od bieguna, a w jego okolicy nie ma żadnej jasnej gwiazdy. Można również dość łatwo pomylić kształt Krzyża Południa z układem gwiazd tworzonym przez β i κ Vel oraz ι i ε Car, który nazywany jest Fałszywym Krzyżem, a wskazywany przez niego kierunek nie ma zupełnie nic wspólnego z południem. Testem sprawdzającym, czy znaleźliśmy właściwy krzyż, jest odnalezienie gwiazdy ε Cru tuż obok δ Cru.
Gwiazdy Krzyża Południa.
Krzyż Południa to najmniejszy gwiazdozbiór na niebie, ale widoczny jest na niemal najjaśniejszym fragmencie Drogi Mlecznej i ma zdecydowanie ponadprzeciętną liczbę jasnych gwiazd. Zaczynając od świetlistego Acruxa, jasność gwiazd maleje, poruszając się zgodnie z ruchem wskazówek zegara przez Betę, Gammę, Deltę i Epsilon Krzyża Południa. 
Acrux jest jedną z najciekawszych gwiazd podwójnych na niebie. Składa się z dwóch niebiesko-białych gwiazd o niemal identycznej jasności; choć leżą bardzo blisko siebie, można je zobaczyć oddzielnie za pomocą małego teleskopu. W pobliżu znajduje się trzecia, nieco bledsza gwiazda, ale nie należy ona do układu, jest trochę w tle.
Szafirowa Mimosa także ma towarzyszkę, niezbyt jasną, krwistoczerwoną gwiazdę węglową, która tworzy z Mimosą niesamowity kontrast.
Interesujące obiekty.
Mimo że Krzyż Południa jest najmniejszą konstelacją, zawiera dwie młode gromady gwiazdowe.
Najbliższymi sąsiadami Krzyża Południa są konstelacje Centaura i Muchy.
Krzyż Południa położony jest w ramionach Drogi Mlecznej. Pomocne w odnalezieniu konstelacji są dwie gwiazdy sąsiadującego Centaura – α i β Centauri.
Ze względu na małą powierzchnię i jasne gwiazdy jest najjaśniejszym gwiazdozbiorem nieba.
W kulturze.
Krzyż Południa był widoczny dla starożytnych Greków, którzy uważali go za część gwiazdozbioru Centaura. Na szerokości Aten w roku 1000 p.n.e., Krzyż był wyraźnie widoczny, chociaż nisko nad horyzontem. Jednak z powodu precesji osi Ziemi jego gwiazdy obniżały się na europejskim niebie. Do roku 400 n.e. większa część gwiazdozbioru przestała się pojawiać dla Ateńczyków nad horyzontem.
Alen sugeruje, że tłumaczyć to może pewien fragment „Boskiej Komedii” Dantego (pocz. XIV wieku). Wstępując do czyśćca u wejścia na południową półkulę Dante oznajmia:
&lt;poem&gt;
"Zwrócę się w prawo i okiem przystanę
U podbieguna; gwiazd ujrzę tam czworo
Po pierwszych ludziach późniejszym nieznane
Niebiosa od nich – zda się – jasność biorą
O ty północny widnokręgu wdowi
Któremu nigdy te światła nie gorą!..."
&lt;/poem&gt;
„Pierwszymi ludźmi” byli pierwsi chrześcijanie. W czasach Chrystusa Krzyż Południa widać było z Jerozolimy. Dante, który najwidoczniej był świadom skutków precesji, nawiązuje do bezbożnego okresu, który nastał po śmierci Chrystusa, gdy Krzyż Południa stopniowo usuwał się z nieba widzianego z tej szerokości geograficznej. Cztery gwiazdy symbolizują cztery cnoty moralne zwane kardynalnymi (roztropność, sprawiedliwość, męstwo i umiarkowanie), które mieli posiadać tylko Adam i Ewa przed popełnieniem grzechu pierworodnego.
Europejczycy odkryli Krzyż Południa na nowo w epoce wielkich odkryć geograficznych. Portugalczycy okrążając Afrykę nanieśli go na mapy i odkryli jego użyteczność dla nawigacji. Widnieje na narysowanej w 1516 roku mapie nieba, której autorem był włoski nawigator i szpieg Andrea Corsali. Płynął do Indii w ramach tajnej portugalskiej wyprawy. Również Amerigo Vespucci w 1501 roku naniósł na mapy obok gwiazd Alfa i Beta Centauri gwiazdy Krzyża Południa. Natomiast obraz namalowany przez XVI-wiecznego flamandzkiego artystę, Joannesa Stradariusa przedstawia Amerigo Vespucciego obserwującego Krzyż Południa przez astrolabium.
Francuski astronom Augustin Royer miał w 1679 oddzielić Krzyż od Centaura. Inni historycy przypisują wprowadzenie tego gwiazdozbioru Petrusowi Planciusowi w 1613, ponieważ pojawił się on w pracach Jakoba Bartscha w 1624.
Czasem flaga Konfederacji jest nazywana „krzyżem południa”, lecz to określenie nie pochodzi od gwiazdozbioru.
Niektóre aborygeńskie ludy Australii dostrzegały w obrębie dzisiejszego Krzyża Południa konstelację złożoną nie z gwiazd, lecz z ciemnych chmur w kształcie emu.

</doc>
<doc id="74778" url="https://pl.wikipedia.org/wiki?curid=74778" title="Loreena McKennitt">
Loreena McKennitt

Loreena Isabel Irene McKennitt OC (ur. 17 lutego 1957 w Morden) – kanadyjska wokalistka, kompozytorka i multiinstrumentalistka (fortepian, harfa, akordeon). Sprzedała ponad 14 milionów płyt na całym świecie.
Wczesne życie.
McKennitt urodziła się w Morden, (Manitoba) jej rodzicami byli Jack (zm. 1992) i Irene McKennitt (1931–2011). W rodzinnej miejscowości pozostawała pod wpływem muzycznym lokalnej społeczności mennonickiej. Następnie rozpoczęła studia na University of Manitoba w Winnipeg, na wydziale weterynarii. Podczas studiów odkryła muzykę folk (m.in. Neila Younga, Joni Mitchell i Gordona Lightfoota). Zainteresowała się również muzyką celtycką, odwiedziła m.in. Irlandię. Rozwijając pasję do muzyki irlandzkiej nauczyła się grać na harfie celtyckiej. W celu zarobienia pieniędzy na nagranie pierwszego albumu występowała m.in. na ulicy. W 1981 roku przeniosła się do Stratford w Ontario, (gdzie nadal mieszka) aby dołączyć do zespołu aktorskiego Stratford Festival.
Kariera.
Początkowy sukces: 1985–1998.
Pierwszy album McKennitt, "Elemental", został wydany w 1985 roku, następne to: "To Drive the Cold Winter Away" (1987), "Parallel Dreams" (1989), "The Visit" (1991), "The Mask and Mirror" (1994), "A Winter Garden" (1995), "The Book of Secrets" (1997). Przed stworzeniem "Elemental" oraz "Parallel Dreams" udała się do Irlandii w poszukiwaniu inspiracji z historii kraju, folkloru, geografii i kultury. Album "The Mask and Mirror" poprzedziły wyjazdy do Hiszpanii, gdzie zajęła się badaniem Galicji oraz celtyckiej części Hiszpanii, wraz z jej arabskimi korzeniami. 
W 1990 roku McKennitt nagrała muzykę do kanadyjskiego filmu dokumentalnego "The Burning Times," relacji z wczesnych europejskich procesów o czary Główny motyw muzyczny wykorzystano potem w utworze „Tango to Evora” z albumu "The Visit." 
W 1993 roku koncertowała w Europie jako support Mike’a Oldfielda. W 1995 roku jej wersja tradycyjnej irlandzkiej piosenki „Bonny Portmore” pojawiła się w serialu "Highlander", a następnie w filmie "Highlander 3: The Sorcerer". Singiel „"The Mummers’ Dance"” został wykorzystany jako motyw przewodni serialu telewizyjnego "Legacy." Wykorzystano go także w zwiastunie filmu "Ever After z" 1998 "."
Przerwa w karierze.
W lipcu 1998 r. narzeczony Loreeny McKennitt - Ronald Rees, oraz jego brat Richard i ich bliski przyjaciel Gregory Cook - utonęli w wypadku na łodzi w Georgian Bay. Załamana tym wydarzeniem zdecydowała, że ograniczy liczbę swoich publicznych występów oraz nie wydała żadnych nowych nagrań aż do 2006 roku, wydania płyty "An Ancient Muse". W czasie wypadku pracowała nad albumem na żywo z dwóch występów "Live in Paris i Toronto." Po wydarzeniu założyła Cook-Rees Memorial Fund for Water Search and Safety. Wpływy z tego albumu zostały przekazane na nowo utworzony fundusz o łącznej wartości około trzech milionów dolarów.
Powrót: 2006 – obecnie.
W 2005 roku McKennit rozpoczęła pracę nad albumem "An Ancient Muse", jej siódmym albumem studyjnym, wydanym w listopadzie 2006 roku. Album został zainspirowany podróżami i czytaniem o różnych kulturach wzdłuż Jedwabnego Szlaku. We wrześniu 2006 roku McKennitt wystąpiła na żywo w Alhambrze (Grenada) – koncert został zarejestrowany i wydany w sierpniu 2007 roku na trzypłytowym zestawie DVD/CD "Nights from the Alhambra". Na początku 2008 roku wróciła do Real World Studios Petera Gabriela, aby nagrać "A Midwinter Night’s Dream", rozszerzoną wersję jej minialbumu z 1995 roku "A Winter Garden: Five Songs for the Season". Album został wydany 28 października 2008 r.
Po wydaniu "An Ancient Muse" w 2007 roku wyruszyła w obszerną trasę koncertową po Kanadzie i Stanach Zjednoczonych, kontynuując ją po Europie w 2008 roku i w basenie Morza Śródziemnego w 2009 roku (w Grecji, Turcji, na Cyprze, w Libanie, na Węgrzech i we Włoszech).
W 2009 roku McKennitt wydała dwupłytowy album zatytułowany "A Mediterranean Odyssey". Pierwsza płyta „"From Istanbul to Athens"” składała się z 10 nowych nagrań na żywo dokonanych podczas trasy po Morzu Śródziemnym w 2009 roku - w tym utworów piosenek, nigdy wcześniej nie granych na koncercie. Druga płyta „"The Olive and the Cedar"” osadzona w klimacie śródziemnomorskim który zawierała wcześniej wydane nagrania studyjne powstałe między 1994 a 2006 rokiem.
W listopadzie 2010 roku ukazała się płyta "The Wind That Shakes the Barley". Nagrana w świątyni Sharon w Ontario składa się z dziewięciu tradycyjnych pieśni celtyckich. Po jej wydaniu odwiedzając promocyjne kilka krajów, nagrała godzinny koncert w studiach niemieckiej stacji radiowej SWR1 – z akompaniamentem Briana Hughesa (gitara) i Caroline Lavelle (wiolonczela), wieloletnich stałych współpracowników. Ten koncert wydano na płycie w 2011 roku pod tytułem "Troubadours on the Rhine", został on nominowany do nagrody Grammy 2012 za najlepszy album New Age.
30 listopada 2012 r. McKennitt udzieliła wsparcia Fundacji Golden Hat Kate Winslet wraz z Timem Janisem, Sarah McLachlan, Andreą Corr, Hayley Westenra, Sleepy Man Banjo Boys, Dawn Kenney, Jana Mashonee, Amy Petty występując na koncercie „The American Christmas Carol” w Carnegie Hall.
Dziesiąty album studyjny McKennitt, "Lost Souls", został wydany 11 maja 2018 r., który promowała trasą koncertową w 2018 i 2019 roku.
Występy w Polsce.
Loreena McKennitt wystąpiła w Polsce dwukrotnie:
2012.
W marcu 2012 Loreena wystąpiła wraz z ośmioosobowym zespołem 25 marca w Sali Kongresowej w Warszawie oraz 26 marca w Domu Muzyki i Tańca w Zabrzu na dwóch koncertach w ramach trasy „"Celtic Footprints Tour"”.
2019.
27 marca 2019 wystąpiła w Centrum Kongresowym w Krakowie oraz 28 marca w Domu Muzyki i Tańca w Zabrzu na dwóch koncertach w ramach promocji płyty "Lost Souls".
Sprawa sądowa.
W 2005 roku McKennitt wytoczyła proces byłej przyjaciółce i pracownicy, Niema Ash, która opublikowała książkę "Travels with Loreena McKennitt: My Life as a Friend", zawierającą intymne szczegóły ich przyjaźni. McKennitt argumentowała, że znaczna część książki zawierała poufne dane osobowe, których Ash nie miała prawa publikować. Sądy angielskie stwierdziły, że doszło do naruszenia zaufania i niewłaściwego wykorzystania prywatnych danych McKennitt, a sprawa ustanowiła precedensy w prawie Anglii i Walii dotyczące prywatności osób publicznych. Izba Lordów potwierdziła decyzje sądu niższej instancji w 2007 r.
Quinlan Road.
"Quinlan Road" jest niezależną wytwórnia płytową założoną przez Loreenę McKennitt. w 1985 roku z siedzibą w Stratford, Ontario, Kanada. Początkowo mieściła się w domu McKennitt, skąd sprzedawała nagrania wysyłkowo. Obecnie utwory Quinlan Road są dystrybuowane przez: Verve Records, Universal Music Group, Keltia Musique i SPV GmbH.

</doc>
<doc id="74779" url="https://pl.wikipedia.org/wiki?curid=74779" title="Lee De Forest">
Lee De Forest

Lee De Forest (ur. 26 sierpnia 1873 w Council Bluffs, zm. 30 czerwca 1961 w Los Angeles) – amerykański radiotechnik i wynalazca.
W 1906 roku zbudował lampę elektronową – triodę, co umożliwiło rozwój m.in. radia, telewizji, radaru oraz komputera. Opracował metodę optycznego zapisywania dźwięku na taśmie filmowej (metoda Photion). Uzyskał ponad 300 patentów, ale niewiele z nich odniosło sukces.
Życiorys.
De Forest był synem duchownego protestanckiego, rektora Talladega College (w latach 1879–1896), szkoły dla Afroamerykanów w rasistowskiej wówczas Alabamie. Wychował się w warunkach ostracyzmu społecznego ze strony białych; w dzieciństwie przyjaciół wybierał sobie wyłącznie spośród czarnoskórych. Od dzieciństwa zafascynowany był techniką, a pierwszych wynalazków dokonał jako trzynastolatek. W 1893 roku – wbrew woli ojca, który chciał, by syn wybrał karierę duchownego – De Forest wstąpił do Sheffield Scientific School na Uniwersytecie Yale. W 1899 roku obronił tam pracę doktorską z fizyki. Zainteresował się wtedy zjawiskami elektrycznymi, w szczególności zagadnieniem propagacji fal elektromagnetycznych, w którym osiągnięcia odnotowali wówczas Heinrich Hertz i Guglielmo Marconi. Jego praca doktorska "Reflection of Hertzian Waves from the Ends of Parallel Wires" była prawdopodobnie pierwszą w dziejach Stanów Zjednoczonych rozprawą o tematyce związanej z radiem.
Po ukończeniu studiów De Forest podjął pierwszą pracę w Western Electric Company w Chicago. W tamtym czasie skonstruował elektrolityczny detektor fal Hertza, który odniósł umiarkowany sukces. W 1902 roku wraz z kilkoma wspólnikami założył De Forest Wireless Telegraph Company i zajął się propagowaniem nowej techniki radiowej na publicznych pokazach dla przedsiębiorców, prasy i wojska. W 1906 roku przedsiębiorstwo stało się niewypłacalne, co było spowodowane tym, że partnerzy biznesowi De Foresta dwukrotnie go oszukali.
W 1910 roku De Forest zorganizował i przeprowadził pierwszą transmisję radiową z Metropolitan Opera House w Nowym Jorku.
W 1920 roku De Forest rozpoczął pracę nad stworzeniem systemu rejestracji i reprodukcji dźwięku dla potrzeb filmu. System ten, nazwany Phonofilm, był demonstrowany w kinach w latach 1923–1927. System działał, jednak jakość odtwarzanego dźwięku była kiepska, toteż nie odniósł on sukcesu.
W latach 30. De Forest skonstruował Audion – medyczne urządzenia do diatermii. Podczas II wojny światowej prowadził tajne badania wojskowe w Bell Telephone Laboratories. Jako jeden z „ojców radia” De Forest był wspierany, bezskutecznie, w otrzymaniu przez niego Nagrody Nobla.
Choć w ciągu swego życia De Forest miał wielu pracodawców, to zasadniczo był indywidualistą i większość wynalazków stworzył poza pracą etatową. De Forest, mający skomplikowaną osobowość, był zamknięty w sobie i dręczony był wątpliwościami, niezdecydowaniem i egocentryzmem. Trzykrotnie rozwiedziony, w czwartym małżeństwie z Marią Mosquini pozostawał w związku od 1930 roku aż do swej śmierci w 1961 roku.
W 1922 roku otrzymał Medal Honorowy Instytutu Inżynierów Radiowych (później Instytut Inżynierów Elektryków i Elektroników) za wynalezienie trójelektrodowego wzmacniacza i wkład w rozwój łączności radiotelefonicznej, a w 1946 roku Medal Edisona za „pionierskie osiągnięcia w technice radiowej i wynalazek lampy próżniowej sterowanej w siatce o wielkich skutkach technicznych i społecznych”. W 1960 roku, podczas 32. ceremonii wręczenia Nagród Akademii Filmowej, wyróżniono De Foresta Honorowym Oscarem za „wynalazki, które pozwoliły na umieszczenie dźwięku w filmach”.
De Forest zmarł jako ubogi człowiek, mając na swoim rachunku bankowym zaledwie 1250 USD. Został pochowany na cmentarzu San Fernando Mission w Los Angeles.

</doc>
<doc id="74780" url="https://pl.wikipedia.org/wiki?curid=74780" title="Mircea Eliade">
Mircea Eliade

Mircea Eliade (ur. 9 marca 1907 w Bukareszcie, zm. 22 kwietnia 1986 w Chicago) – rumuński historyk religii, religioznawca, indolog, filozof kultury, a także eseista, pisarz i dyplomata.
Życiorys.
Młodość i studia.
Urodził się jako syn kapitana Gheorghe Eliadego i Ioany Stoenescu. W latach 1925–1928 studiował filozofię na uniwersytecie w Bukareszcie pod kierunkiem rumuńskiego filozofa Nae Ionescu. Uczył się też wtedy języków obcych, m.in. włoskiego, angielskiego i hebrajskiego.
Początki kariery naukowej.
W latach 1928–1932 przebywał na stypendium w Indiach (uniwersytet w Kalkucie i półroczny pobyt w aśramie). Po powrocie doktoryzował się w 1933 roku na podstawie pracy "Historia porównawcza techniki jogi". W tym samym roku otrzymał stanowisko profesora na uniwersytecie w Bukareszcie. W listopadzie 1934 roku rozpoczął wykłady zatytułowane "Zbawienie w religiach orientalnych", zimą 1935 roku prowadził seminarium o "Docta ignorantia" Mikołaja z Kuzy. Wykładał też na wielu innych uniwersytetach europejskich (m.in. w Berlinie, Londynie, Bernie).
Wczesne poglądy polityczne i kariera dyplomatyczna.
W roku 1939 utrzymywał kontakty ze skrajnie prawicową organizacją, Żelazną Gwardią (rum. Garda de Fier), której członkowie 27 listopada 1940 roku zamordowali Nicolae Iorgę.
W marcu 1940 roku dzięki poparciu Constantina Giurescu – rumuńskiego ministra propagandy – Eliade został powołany na funkcję "attaché" kulturalnego w ambasadzie rumuńskiej w Londynie. W Rumunii latem tego samego roku królewska dyktatura Karola II przekształciła się w reżim zorientowany na Niemcy. W konsekwencji w lutym 1941 roku po zerwaniu przez Wielką Brytanię stosunków dyplomatycznych z Rumunią Eliade został przeniesiony do Lizbony.
W lipcu 1942 roku Eliade po raz ostatni przyjechał do Rumunii, aby osobiście doręczyć posłanie portugalskiego dyktatora Antonio Salazara rumuńskiemu dyktatorowi, generałowi Ionowi Antonescu. Od listopada do grudnia 1944 w rumuńskiej gazecie "Dreptatea" pojawiało się wiele artykułów autorstwa Oscara Lemnaru na temat ewentualnego powrotu Eliadego do Rumunii. Pisano wówczas: "Mircea Eliade chce powrócić do kraju. Oczywiście – nie możemy być przeciwni, ale również nie możemy go powitać chyba z tysiąca powodów: (...) 2) reprezentuje za granicą rumuński hitleryzm (...). Byłoby lepiej, gdyby odjechał do Indii".
W roku 1944 autorytarne rządy w Rumunii upadły. Eliade, świadom negatywnego wizerunku swej osoby w kraju, wyemigrował w 1945 roku do Francji. Jego konserwatywne i nacjonalistyczne sympatie są najlepiej widoczne w książce poświęconej Antonio Salazarowi pt. "Salazar a rewolucja portugalska" (rum. "Salazar şi revoluţia din Portugalia", 1942).
Emigracja do Francji i Stanów Zjednoczonych.
We wrześniu 1945 roku przybył do Paryża, gdzie – na zaproszenie Georges’a Dumézila – wygłosił wykład w École Pratique des Hautes Études. W 1949 roku poślubił Christinel Cottesco. Na wiosnę tego samego roku wyjechał do Włoch, gdzie na zaproszenie Giuseppe Tucciego i Raffaele Petazzoniego wygłosił wykład na Uniwersytecie Rzymskim. W sierpniu wziął udział w pierwszej konferencji Eranosa w Asconie, gdzie poznał Carla Gustava Junga, Gerardusa van der Leeuwa i Louisa Massignona. We wrześniu uczestniczył w międzynarodowym Kongresie Historii Religii w Amsterdamie.
W latach 1951–1955 był stypendystą nowojorskiej Bollingen Foundation. We wrześniu 1956 roku wyjechał do Stanów Zjednoczonych, gdzie prowadził wykłady w ramach Haskell Lectures w Uniwersytecie w Chicago. W październiku otrzymał na tym uniwersytecie stanowisko profesora ("visiting professor") historii religii. Odtąd co roku nauczał dwa semestry w Chicago, a wakacje spędzał w Europie. W 1960 roku wziął udział w Kongresie Historii Religii w Marburgu. W 1970 roku wziął udział w Międzynarodowym Kongresie Historii Religii w Sztokholmie.
Kontakty z innymi myślicielami.
Osobista przyjaźń wiązała Eliadego m.in. z Samuelem Beckettem, Emilem Cioranem, Eugéne Ionesco, Paulem Ricoeurem; Eliade przyjaźnił się i korespondował z Carlem Gustavem Jungiem.
Z własnego życia szczegółowo zdał sprawozdanie w dzienniku "Moje życie".
Koncepcje i publikacje.
Eliade w poglądach na religię był najbardziej zbliżony do Rudolfa Otto, Nathana Söderbloma oraz Gerardusa van der Leeuwa. Był głównym przedstawicielem tzw. szkoły morfologii świętości w religioznawstwie, inicjatorem nurtu zajmującego się badaniem porównawczym fundamentalnych struktur i archetypów religijnych, manifestujących się w dziejach religii poprzez symbole, mity, hierofanie oraz rytuały. Istotę jego koncepcji religii stanowi teoria sacrum w opozycji do profanum – dwóch sposobów realizowania przez człowieka własnej egzystencji. Odrzucając metodologię badań negującą istnienie sacrum pozostawił jakby u progu religioznawstwa nauki humanistyczne i społeczne, zaznaczając, że sedno badań tkwi w sednie religii – to jest w sacrum. Był twórcą koncepcji morfologii sacrum. Inspirował się teorią archetypów C.G. Junga (dlatego często obok Josepha Campbella wymienia się go jako przedstawiciela tzw. analizy jungowskiej), ale terminu "archetyp" Eliade używał w innym sensie niż Jung – na określenie „modelowego wzorca” objawionego w micie i aktualizowanego w rytuale. Eliade był promotorem podejścia fenomenologicznego, pragnącego odkryć istotę religii, niezależnie od uwarunkowania historycznego bądź kulturowego. Eliade uważał, że religioznawstwo powinno stosować dwie wzajemnie dopełniające się metody: fenomenologiczny opis struktur religijnych (czyli morfologię świętości) oraz metodę historyczno-porównawczą (czyli dialektykę sacrum i profanum). Propagował antyredukcjonistyczne, antyewolucjonistyczne i holistyczne podejście do religii. Takie spojrzenie wiązało się z ogólną koncepcją człowieka, zgodnie z którą człowiek jest istotą religijną (Eliade ukuł termin "homo religiosus"), czego obiektywnym korelatem jest istnienie sacrum – nieredukowalnego jądra wszelkich zjawisk religijnych.
W roku 1921 opublikował swój pierwszy artykuł pt. "Jak odkryłem kamień filozoficzny" w "Ziarul Stiintelor Populare". W okresie studiów współpracował z wieloma czasopismami ("Ziarul Ştiinţelor Populare", "Orizontul", "Foaia Tinerimii", "Lumea", "Universul Literar"). Pisał wówczas artykuły popularnonaukowe o entomologii, historii, alchemii, orientalistyce, historii religii oraz reportaże z podróży po Karpatach i Dunaju, a także nowele i eseje krytyczne. W latach 1924–1925 napisał powieść autobiograficzną "Romanul adolescentului miop". W październiku 1925 roku założył pismo "Revista Universitară" (zamknięte po opublikowaniu krytycznej recenzji o "Eseju o historii powszechnej" Nicolae Iorgi). W 1934 roku wziął udział w konkursie na najlepszą powieść. "Maitrei" Eliadego otrzymała główną nagrodę. W 1939 roku wydał dwa numery czasopisma religioznawczego "Zalmoxis".
Na emigracji w Paryżu w 1945 roku zredagował po rumuńsku "Prolegomena do historii religii" opublikowane w 1949 roku po francusku jako "Traktat o historii religii". W 1948 roku Gallimard wydał "Techniques du Yoga".
W latach 1951–1955 opublikował prace "Szamanizm. Archaiczne techniki ekstazy", "Joga. Nieśmiertelność i wolność" oraz "Kowale i alchemicy". Opublikowana przez Gallimarda praca "Naissances mystiques" ("Inicjacja, obrzędy, stowarzyszenia tajemne") to zapis jego wykładów prowadzonych od września 1956 roku na Uniwersytecie w Chicago. W 1961 roku założył razem z Ernstem Jüngerem pismo "Antaios". W 1973 roku Gallimard opublikował "Fragments d’un Journal" ("Religia, literatura, komunizm. Dziennik emigranta"). W 1976 roku wydał pierwszy tom "Historii wierzeń i idei religijnych": "Od epoki kamiennej do misteriów eleuzyńskich" (wyd. pol.: 1988).
Spojrzenia krytyczne.
Mircea Eliade już za życia stał się legendą. Obecnie jest powszechnie znanym religioznawcą i zalicza się go do klasyków myśli humanistycznej. Pozostaje jednak postacią kontrowersyjną, po pierwsze z uwagi na swoje wczesne poglądy polityczne, po drugie z uwagi na ocenę wartości jego prac. Podczas gdy przez wielu uważany jest za autora publikacji o doniosłym znaczeniu i twórcę nowatorskich koncepcji, to z innej strony padają oskarżenia o brak naukowości. Wskazuje się, że jego prace mają wartość bardziej literacką niż naukową. Zarzuca mu się brak jednoznaczności i ścisłości metodologicznej.
Choć Eliade przytacza opisy różnorodnych rytuałów na poparcie swoich teorii, jest oskarżany o dopuszczanie się nieuzasadnionych uogólnień. Wielu uczonych wskazuje na brak dowodów, które pozwoliłyby na uznanie jego idei za uniwersalne, czy choćby ogólne zasady myślenia religijnego. Zdaniem Douglasa Allena "Eliade jest być może najbardziej popularnym i wpływowym współczesnym historykiem religii", ale "wielu, o ile nie większość specjalistów w zakresie antropologii, socjologii czy nawet historii religii albo zignorowało albo szybko odrzuciło prace Eliadego". Także Geoffrey Kirk uważa, że Eliade nadmiernie rozszerza swoje teorie. Na przykład twierdząc, że "mit szlachetnego dzikusa" wynika z religijnych skłonności do idealizowania pierwotnych, mitycznych epok. Zdaniem Kirka "takie ekstrawagancje, wraz z tendencją do powtórzeń, sprawiły, że Eliade stał się niepopularny wśród wielu antropologów i socjologów".
Prace Eliadego są krytykowane także za brak empirycznych dowodów. Zdaniem krytyków Eliade nie zaproponował odpowiedniej metodologii do badań nad historią religii, które uczyniłyby ją nauką empiryczną. Przykładowo, antropolog Alice Kehoe krytykuje prace Eliade na temat szamanizmu wskazując, że nie wykonał on żadnych badań terenowych ani nie kontaktował się z grupami tubylców, którzy praktykowali szamanizm – przeprowadził jedynie syntezę informacji pochodzących z różnych źródeł, nie dbając o poparcie swych tez wynikami badań terenowych.
Ronald Inden – historyk Indii z Uniwersytetu w Chicago – skrytykował Mircea Eliadego, a także innych intelektualistów (w tym Carla Junga i Josepha Campbella), za propagowanie „romantycznej wizji” hinduizmu i wskazał, że ich podejście opiera się głównie na orientalizmie i ukazuje hinduizm jako "prywatne królestwo wyobraźni i religijności, którego potrzeba, ale brakuje, człowiekowi Zachodu".

</doc>
<doc id="74781" url="https://pl.wikipedia.org/wiki?curid=74781" title="Andrzej Małkowski">
Andrzej Małkowski

Andrzej Juliusz Małkowski (ur. 31 października 1888 w Trębkach, zm. 16 stycznia 1919 w Zatoce Mesyńskiej) – twórca polskiego skautingu, instruktor i teoretyk harcerstwa, działacz polskich organizacji młodzieżowych i niepodległościowych.
Życiorys.
Urodził się w rodzinie ziemiańskiej o tradycjach patriotycznych i żołnierskich. Uczył się w Warszawie, Tarnowie, Krakowie i Lwowie, gdzie w 1906 w VI Szkole Realnej uzyskał świadectwo dojrzałości. Był współzałożycielem abstynenckiej organizacji uczniów krakowskich „Młodzież”. W 1908 rozpoczął studia na Wydziale Budowy Maszyn Politechniki Lwowskiej. W kwietniu 1910 przeniósł się na Uniwersytet Lwowski, którego nie ukończył. Był członkiem Zarządu Głównego „Eleuterii” – federacji związków abstynenckich. Należał do „Eleusis”, „Zarzewia”, „Sokoła”.
W listopadzie 1909 jako elew Polskiego Związku Wojskowego, później przekształconego w Armię Polską za dwukrotne spóźnienie na zajęcia otrzymał jako karę polecenie przetłumaczenia podręcznika twórcy skautingu Roberta Baden-Powella pt. „Scouting for Boys” („Skauting dla chłopców”). Po zapoznaniu się z jego treścią Małkowski stał się entuzjastą i propagatorem skautingu na ziemiach polskich. Wówczas zlecono mu organizowanie młodzieży gimnazjalnej w Oddziałach Ćwiczebnych, później przekształconych w Drużyny Skautowe.
W czasie pierwszego kursu skautowego w okresie od 20 marca do 21 maja 1911 omawiał poszczególne rozdziały przygotowywanego przez siebie podręcznika. W okresie od kwietnia do lipca 1911 ukazywała się arkuszami jego praca „Scouting jako system wychowania młodzieży” – pierwsza polska książka o skautingu. Małkowski wszedł w skład pierwszej Komendy Skautowej, następnie Naczelnej Komendy Skautowej we Lwowie. W październiku 1911 rozpoczął wydawanie „Skauta”, który wkrótce zdobył niezwykłą poczytność. Małkowski traktował skauting jako nowy styl życia i metodę odrodzenia młodzieży. W marcu 1912 wyjechał do Londynu w celu zebrania materiału do nowego wydania swej książki. Po powrocie został odsunięty od pracy w „Skaucie” i Naczelnej Komendzie Skautowej. W 1913 zorganizował wycieczkę skautową na III Wszechbrytyjski Zlot Skautów w Birmingham w Anglii. Za zasługi Małkowski otrzymał od Roberta Baden Powella skautowy medal „Za zasługi”.
W czerwcu 1913 przeniósł się do Zakopanego, gdzie wziął ślub z Olgą Drahonowską. Rozwijał tam ożywioną działalność, tworząc silny, niezależny ośrodek harcerski. Wraz z wybuchem wojny wstąpił na krótko do Legionów Polskich. Brał udział w pierwszych walkach, lecz zależność tych formacji od zaborcy austriackiego spowodowała jego wystąpienie. W wyniku próby utworzenia niepodległej Rzeczypospolitej Podhalańskiej musiał opuścić Zakopane. Udał się do Anglii, a potem do Stanów Zjednoczonych, gdzie zakładał polskie drużyny skautowe wśród emigrantów. Od września 1915 do września 1916 pełnił funkcję skautmistrza związkowego w Związku Sokołów Polskich w Ameryce. Próbował zorganizować z „Sokołów” Legion Polski do walki z Niemcami. Wobec braku poparcia ze strony władz związku przybył do Kanady, gdzie w grudniu 1916 r. wstąpił do wojska. W styczniu 1917 roku wraz z grupą „Sokołów” został przyjęty do Wojskowej Szkoły Piechoty, którą ukończył w kwietniu tego samego roku. Następnie służył w armii kanadyjskiej, walczył na froncie we Francji. W listopadzie 1918 został przeniesiony do armii gen. Józefa Hallera. Wysłany w misji wojskowej do polskich oddziałów w Odessie pod dowództwem generała Lucjana Żeligowskiego. Francuski, 4300-tonowy statek "Chaouia", na którym druh Małkowski płynął na Morze Czarne, zatonął na minie nocą 15/16.01.1919 w Cieśninie Messyńskiej, na pozycji 38° 18'N, 15° 41'E, płynąc z Marsylii do Batumi; katastrofa pociągnęła za sobą 476 ofiar. Minę postawił w dniu 3 października 1918 roku niemiecki okręt podwodny SM UC-53 (d-ca Erich Gerth).
Po tragicznej śmierci Andrzeja jego żona Olga Drahonowska-Małkowska nadal propagowała ideę skautingu w Wielkiej Brytanii i w Polsce. W emigracyjnym harcerstwie działał też ich jedyny syn Lutyk Małkowski, a potem wnuczka Krystyna (oboje mieszkający na stałe w Wielkiej Brytanii).
Upamiętnienie.
Uchwałą z 7 lutego 2008 Senat RP zdecydował o ustanowieniu roku 2008 Rokiem Andrzeja i Olgi Małkowskich. Z tej okazji Poczta Polska wydała m.in. okolicznościową kartkę pocztową.
11 listopada 2018 został pośmiertnie odznaczony Orderem Orła Białego z okazji Narodowych Obchodów Setnej Rocznicy Odzyskania Niepodległości.

</doc>
<doc id="74782" url="https://pl.wikipedia.org/wiki?curid=74782" title="Bogacica (województwo opolskie)">
Bogacica (województwo opolskie)

Bogacica (niem. "Bodland")– wieś w Polsce, położona w województwie opolskim, w powiecie kluczborskim, w gminie Kluczbork, w południowo-zachodniej części ziemi kluczborskiej. Obowiązki sołtysa pełni Józef Mrozek.
W latach 1945-54 siedziba gminy Bogacica.
Położenie.
Zajmuje północny skrawek największego zwartego terytorium leśnego Opolszczyzny, rozpościerającego się między grzbietem Góry Chełmskiej, rzeką Stobrawą i górną Liswartą. Od miasta powiatowego - Kluczborka dzieli ją około 6 km, od wojewódzkiego Opola - około 45 km.
Nazwa.
Według Heinricha Adamy'ego nazwa wywodzi się od polskiej nazwy bogactwa. W swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę "Bogacica" podając jej znaczenie "Reichenau". Niemcy zgermanizowali nazwę na "Bodland" w wyniku czego utraciła ona swoje pierwotne znaczenie.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Bogata lanca" i prawdopodobnie oznacza "bogatą łąkę".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod polską nazwą "Bogacica" oraz nazwą zgermanizowaną "Bodland". Po II wojnie światowej polska administracja wprowadziła nazwę "Bogacica".
Historia.
Pierwszymi śladami osadnictwa na tym terenie są kamienne narzędzia znalezione nad brzegiem Stobrawy na zachód od Bogacicy. W wyniku prac archeologicznych natrafiono także na ślady tak zwanych wież strażniczych. Jedna z nich była usytuowana przy drodze prowadzącej do Czapli Starych, a druga w pobliżu bogackiego młyna od strony zachodniej. Były to kopce ziemne o średnicy około 25 m, otoczone palisadą oraz oblane fosą. Na środku tych kopców stały drewniane wieże, były one zamieszkane i chroniły mieszkańców przed niebezpieczeństwami. Wokół nich rozrosła się później osada Bogacica.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="74783" url="https://pl.wikipedia.org/wiki?curid=74783" title="Mazdaizm">
Mazdaizm

Mazdaizm, Mazda – Jasna (od Mazda [Ahura Mazda] i aw. "Mazdajasnô)" – podstawa kolejnych religii perskich (zaratusztrianizmu, mazdaizmu achemenidzkiego, manicheizmu, zoroastryzmu średnioperskiego za panowania dynastii Sasanidów III–VIII w. i nowoperskiego, a także zurwanizmu).
Podstawę mazdaizmu stanowi wyrażony w formie mitologicznej światopogląd dualistyczny; główną w nim jest idea walki przeciwstawnych sił: światła i ciemności, życia i śmierci, dobra i zła itd.
Przed reformą Zaratusztry najważniejsze w religii Irańczyków i Indoirańczyków było oddawanie czci (aw. "Jasna", staroind. "Jadzñá") bogom (aw. "Daēva", staropers."Daiva", staroind. "Devá" ; patrz Daiva, Dēv), w których niezbędnym elementem było przygotowanie świętego napoju haoma (aw. "haoma", staropers. "hauma", staroind. "sóma"). Czcili bóstwa, z których część nosiła takie same lub prawie identyczne imiona jak bogowie wedyjscy, na przykład Mitra/Mitra, Vaju/Vāju, Tvareštar/Tvaṣṭar, a niektórzy reprezentowali wspólne boskie funkcje, na przykład Veretragna/Indra (wojownik), Spenta Armaiti/Pṛthivī (ziemia), Atar/Agni (Ogień). Naczelnym bóstwem irańskiego panteonu był Ahura Mazda (Ormuzd) stwórca ("datar") w tym sensie, że sprawował władzę nad stworzeniem, ustanawiając porządek i stawiając wszystko na swoim właściwym miejscu. Rzeczywistym stwórcą uniwersum był Demiurg zwany „Rzemieślnikiem” – "(Tvareštar)/"Zurwan"." Kosmos miał strukturę trójpoziomową, składającą się z ziemi, atmosfery i niebios. Ziemię podzielono na sześć koncentrycznie ułożonych kontynentów, które otaczały centralny kontynent (śr. pers. Chwanirah), gdzie znajdowała się "Arianem Waedżo" (śr. pers. iran-wedż) „Ziemia Ariów”. W centrum ziemi znajdowała się kosmiczna góra Alborz. Na południu znajdował się ocean Vorukaša. Nad ziemią i przestrzenią nieba znajdowało się kamienne sklepienie, za którym była sfera Nieskończonych Świateł i niebiańska siedziba zwana Najlepszym Istnieniem ("vahišta-ahu") i Dom Pieśń. Pod ziemią znajdowało się królestwo Nieskończonej Ciemności ("anagra temā)". Świat spoczywał na wodach chaosu i był otoczony przez nie. Człowiek posiadał według późniejszych przekazów wiele dusz. Jedna z dusz znajdowała się w ciele, a druga, zwana Frawaszi pełniła rolę geniusza /opiekuna w świecie duchowym. Życie pośmiertne wiązało się z pokonaniem mostu Czinwat, ale nieznane są zasady etyczne, które pozwalały duszy przejść do świata duchowego.
Wiele elementów mazdaizmu przejął zaratusztrianizm, staroperska religia, którą, według tradycji głosił Zaratusztra w przypisywanych mu Gathach (najstarszej partii Awesty), zwany także "manthranem" – „prowokującym do myślenia” [Jasna 50:5]).

</doc>
<doc id="74787" url="https://pl.wikipedia.org/wiki?curid=74787" title="Trimery">
Trimery

Trimery – jedne z najprostszych oligomerów. Składają się z trzech merów (elementów łańcucha). Są efektem połączenia (np. kondensacji) trzech cząsteczek monomeru.
Trimery można otrzymać w wyniku reakcji dwóch związków, z których jeden posiada tylko jedną grupę funkcyjną zdolną do polimeryzacji, a drugi dwie. Stosując dwukrotny nadmiar związku jednofunkcyjnego w stosunku do dwufunkcyjnego otrzymuje się w przeważającej ilości odpowiedni trimer. Np: kondensacja trimetylosilanolu:
Stosując związki posiadające po dwie grupy funkcyjne zdolne do polimeryzacji, zazwyczaj bardzo trudno jest zatrzymać reakcję na etapie trimeru i w rezultacie otrzymuje się mieszaninę oligomerów lub, przy sprzyjających warunkach, polimer o wysokiej masie cząsteczkowej:
Niektóre związki organiczne, w określonych warunkach są zdolne do spontanicznej trimeryzacji. Np: benzen można uznać za cykliczny trimer acetylenu:
W reakcji tej jedno wiązanie π w cząsteczce acetylenu pęka, a następnie zachodzi proces łączenia się merów. Warto też zauważyć, że przy innej temperaturze i stężeniu acetylen jest zdolny do polimeryzacji tworząc poliacetylen – polimer o bardzo dobrym przewodnictwie elektrycznym.
Innym przykładem spontanicznej trimeryzacji jest reakcja, w wyniku której formaldehyd ulega cyklizacji do 1,3,5-trioksanu:

</doc>
<doc id="74789" url="https://pl.wikipedia.org/wiki?curid=74789" title="ONP">
ONP



</doc>
<doc id="74790" url="https://pl.wikipedia.org/wiki?curid=74790" title="Konstans (cesarz rzymski)">
Konstans (cesarz rzymski)

Konstans I, "Flavius Iulius Constans" (ur. ok. 323, zm. 18 stycznia 350) – jeden z trzech synów Konstantyna I Wielkiego i Fausty.
Życiorys.
Młodość i początki rządów.
Konstans urodził się najprawdopodobniej w 323 r. W wieku 6 lat stracił matkę, skazaną (z niezupełnie jasnych powodów) na śmierć przez Konstantyna w 326 r. Kultury łacińskiej uczył go w Konstantynopolu sławny profesor Arborius. 25 grudnia 333 r. otrzymał od ojca tytuł cezara. Aureliusz Wiktor, opisując cesarską proklamację Konstansa, zwrócił uwagę na towarzyszące temu wydarzeniu dziwne zjawisko atmosferyczne – rodzaj komety, która ukazała się na niebie w nocy po wyniesieniu młodego cezara. Pojawienie się komety miało źle wróżyć przyszłym rządom najmłodszego z synów Konstantyna.
W 335 r. ojciec wyznaczył Konstansa na władcę Italii, Afryki i Panonii. Od tego czasu przebywał w Mediolanie. Nie był obecny przy śmierci ojca 22 maja 337 r. Nie przybył także na jego pogrzeb, który odbył się w Konstantynopolu w czerwcu 337 r. Wkrótce po śmierci Konstantyna doszło do masakry potomków Konstancjusza Chlorusa zrodzonych z jego drugiej żony Teodory. Zginęli m.in. Dalmacjusz, przeznaczony na władcę diecezji trackiej i macedońskiej oraz Hannibalianus przeznaczony do panowania na wschodzie. Te wypadki spowodowały konieczność nowego podziału Imperium Romanum.
Działalność wojskowa cesarza Konstansa.
Trzej synowie Konstantyna spotkali się latem 337 r. na terenie prowincji naddunajskich. 9 września 337 roku n.e. Konstans przyjął wraz z braćmi tytuł "augustus" i objął rządy nad Italią, północną Afryką i częścią ziem bałkańskich. Mimo młodego wieku wykazał się znacznym talentem dowódczym – już w 338 r. przekroczył Dunaj i pokonał Sarmatów. Do roku 340 rządził wspólnie z bratem Konstantynem II, później stoczył z nim zwycięską wojnę. Konstantyn II bowiem uważał, że jako najstarszy z rodziny ma prawo do opieki nad młodym Konstansem. Swoją zwierzchność podkreślał poprzez wydawanie praw dla ziem podległych władzy brata (Afryka).
W 340 r. Konstantyn II przekroczył Alpy i wtargnął do Italii. Cesarz głosił, że idzie z pomocą walczącemu z Persami Konstancjuszowi II, w rzeczywistości pragnął rozciągnąć swą władzę na część terytoriów Konstansa. W momencie rozpoczęcia inwazji młody cesarz przebywał w Naissos. Do decydującej bitwy doszło w okolicach Akwilei. Wojskom Konstansa udało się wciągnąć najeźdźców w zasadzkę. Konstantyn II poległ utonąwszy w błotnistych wodach rzeczki Alsy. W kwietniu do Akwilei przybył zwycięski Konstans. W dokumencie wydanym podczas pobytu w mieście, zmarły Konstantyn II nazwany został "wrogiem ludu i naszym". Do zwycięzcy przybyła delegacja z Rzymu, której przewodził prefekt miasta Fabius Titianus.
Zwyciężywszy w walce wewnętrznej, cesarz zajął się zabezpieczeniem granicy na Renie. Z powodzeniem odpierał najazdy Franków, których pokonał w latach 341 i 342. Rok późnej, jako ostatni cesarz rzymski, odwiedził Brytanię. Wyprawa na wyspę odbyła się w pierwszej połowie 343 r. (już w lipcu cesarz był znów na kontynencie, w Trewirze) i miała charakter podróży inspekcyjnej - władcy towarzyszyło w wyprawie tylko 100 ludzi. Działania wojskowe Konstansa zapewniły na 10 lat stabilizację granicy na Renie. .
Konstans wobec herezji ariańskiej.
W latach czterdziestych IV wieku Konstans aktywnie uczestniczył w sporze pomiędzy zwolennikami i przeciwnikami nicejskiego wyznania wiary. W przeciwieństwie do swego drugiego brata, Konstancjusza II, całe życie pozostawał gorliwym wyznawcą credo nicejskiego. W 342 r. przyjął w Trewirze delegację biskupów wschodnich, którzy bezskutecznie usiłowali przekonać cesarza do przyjęcia kompromisowego ich zdaniem credo uchwalonego podczas synodu w Antiochii w 341 r. Także w 342 r. Konstans po raz pierwszy miał okazję zetknąć się z czołowym zwolennikiem nicejskiego wyznania wiary – biskupem Atanazym z Aleksandrii, który od 339 r. przebywał na wygnaniu.
Chcąc doprowadzić do zażegnania sporów, za aprobatą Konstancjusza II zwołał w 343 r. synod do Serdiki. Przed rozpoczęciem synodu Konstans wezwał na swój dwór biskupa Atanazego. Biskup spotkał się z cesarzem, a następnie w towarzystwie sędziwego Hozjusza z Kordoby wyruszył na miejsce planowanego synodu. W planach cesarza zgromadzenie to miało mieć charakter ekumeniczny. Faktycznie nie doszło jednak do wspólnych obrad hierarchów z obu części Imperium. Biskupi zachodni obradowali w Serdice, a wschodni w trackim Filipopolu – mieście leżącym już na terenie dzielnicy Konstancjusza II. Synod nie tylko nie przyczynił się do przywrócenia jedności, ale przeciwnie – pogłębił istniejący rozłam, gdyż obie strony sporu obłożyły się wzajemnie ekskomuniką. Biskupi zachodni przywrócili Atanazego i innych wygnanych wschodnich hierarchów do uprzednio zajmowanych przez nich godności. Jednak wobec braku zgody Konstancjusza II, decyzje te nie mogły zostać wyegzekwowane.
W 344 r. do przebywającego w Antiochii Konstancjusza II udała delegacja dwóch zachodnich biskupów – Wincentego z Kapui i Eufratesa z Kolonii oraz wysokiego urzędnika administracji Konstansa – Saliana. Posłowie domagali się by cesarz zezwolił na powrót wygnanych biskupów – zwłaszcza Atanazego, za którym w osobnym liście wstawiał się sam Konstans. Wysłannikom cesarza zachodu udało się odnieść częściowy sukces. O powodzeniu misji zadecydował przypadek – biskup Antiochii Stefan, chcąc skompromitować delegację z zachodu, nakazał, by nocą do sypialni biskupa Eufratesa wprowadzono nierządnicę. Dzięki szybkiej interwencji Saliana intryga wyszła na jaw, a Konstancjusz II chcąc ratować twarz, zgodził się spełnić część postulatów. Doszło do złagodzenia represji wobec zwolenników wygnanego biskupa Aleksandrii, oraz powrotu z wygnania części kapłanów i diakonów zesłanych wcześniej do Armenii. Konstans nie osiągnął jednak swego głównego celu jakim była restytucja Atanazego. W tej sprawie napisał więc ponownie do brata.
Widocznym znakiem napięcia panującego między cesarskimi braćmi był fakt, że wspólny konsulat obu braci na 346 r. nie został uznany na zachodzie cesarstwa. 25 czerwca 345 r. zmarł zajmujący w Aleksandrii miejsce Atanazego biskup Grzegorz. W tej sytuacji Konstancjusz II wyraził zgodę na powrót Atanazego. Biskup przed powrotem spotkał się z Konstansem oraz z papieżem Juliuszem. Do stolicy swej diecezji powrócił 21 października 346 r. Jeszcze w 345 r. Konstans przyjął w Mediolanie kolejną delegację wschodnich biskupów, przybyłą z nową wersją wyznania wiary, która i tym razem nie doczekała się uznania na zachodzie. Synod mediolański rozpatrywał też sprawę biskupa Sirmium Fotyna, który był zwolennikiem skrajnie pojmowanego monarchianizmu. Fotyn został potępiony w 347 r. podczas kolejnego synodu zebranego prawdopodobnie w Rzymie.
Konstans działał też energicznie przeciwko donatystom – w 347 r. wysłał urzędników Makariusza i Pawła dla przywrócenia religijnej jedności w Afryce. Wysłanników obdarzył znacznymi sumami pieniędzy do rozdziału wśród afrykańskich chrześcjan, w tym donatystów. Donatus uznał to działanie za próbę przekupstwa swoich zwolenników, co wyraził w znanych słowach "Cóż ma cesarz do Kościoła?" Przedstawiciele Konstansa napotkali na zbrojny opór ze strony gromad "circumcellionów" zgromadzonych wokół Donatusa, biskupa Bagai. Doszło do starcia z żołnierzami rzymskimi, wskutek czego poniosło śmierć wielu zwolenników Donatusa. Synod zebrany w Kartaginie pod przewodnictwem Gratusa – katolickiego biskupa tego miasta, wyraził cesarzowi wdzięczność za przezwyciężenie schizmy.
Wobec tradycyjnej religii rzymskiej.
Już w 341 r. Konstans wraz z Konstancjuszem wydali edykt, w którym przypominali prawo z czasów Konstantyna, zakazujące wszelkich ofiar pogańskich i nakazujące zamknięcie świątyń. Nie można jednak Konstansa uważać za fanatycznego wroga dawnej religii. Wkrótce po akcie z 341 r., 
W swoich rządach cesarz opierał się na pogańskiej arystokracji. Najlepszym przykładem jest postać wspomnianego już Fabiusa Titianusa, poganina, konsula 337 roku, który swą karierę urzędniczą rozpoczął jeszcze za Konstantyna I. W latach 339-341 r. był prefektem miasta Rzym, a okresie 342-349 r. prefektem pretorium Galii. Mimo że Konstans wyniósł go na najwyższe stanowiska w cesarstwie, w 350 r. wziął udział w spisku przeciwko władcy i poparł Magnencjusza.
O pozytywnym stosunku cesarza do kultury klasycznej świadczy fakt, że na swój galijski dwór Sama stolica imperium w 348 r. osiągnęła 1100 rok istnienia licząc od legendarnej daty 753 p.n.e. W przeciwieństwie do wydarzeń sprzed stulecia – słynnego rzymskiego milenium, źródła milczą o obchodach jubileuszu. 
Stosunki rodzinne.
Jeszcze za życia ojca Konstans zaręczony został z Olimpiadą, córką wpływowego prefekta pretorium wschodu Ablabiusza. Małżeństwo to nigdy nie doszło do skutku, prawdopodobnie z powodu orientacji homoseksualnej Konstansa. Pisarze antyczni wspominają, że cesarz uczuciem darzył zwłaszcza młodych germańskich niewolników. Być może chcąc oddalić od siebie podejrzenia wydał (wraz z bratem Konstancjuszem II) w 342 r. ustawę zakazującą pederastii (dokładniej: małżeństw zawieranych przez pasywnych mężczyzn z innymi mężczyznami; taka definicja wykluczała winę samego Konstansa). Olimpiada w 357 r. została żoną armeńskiego króla Arsacesa II. Zmarła otruta po 360 r.
Upadek Konstansa.
Żelazna dyscyplina, jaką cesarz wymuszał na podległej mu armii, doprowadziła go do upadku. Bunt Magnencjusza zastał go na polowaniu. Został zamordowany przez spiskowców Magnencjusza 18 stycznia 350 roku w podpirenejskiej miejscowości Helena.
Próba oceny.
Szczupłość źródeł nie pozwala na dogłębną charakterystykę Konstansa.
Autorzy antyczni podkreślają jego zalety jako wybitnego wodza i konsekwentnego obrońcę credo nicejskiego. Anonimowy autor .
Do negatywnych zjawisk panowania Konstansa należała korupcja szerząca się w administracji cesarskiej. Problemem był też fakt, że pomimo sukcesów wojskowych, cesarz nie potrafił zapewnić sobie oddania armii. Brutalnie utrzymywana dyscyplina doprowadziła go do upadku i śmierci. Tempo w jakim Magnencjusz ugruntował swoją władzę, świadczy o tym, że rządy Konstansa pozbawione były szerszego poparcia społecznego.
Bez wątpienia na ograniczenie działalności cesarza w ostatnich latach rządów wpływ miała postępująca choroba (reumatyzm?). Mimo młodego wieku władca stopniowo zaczął tracić sprawność w rękach i nogach. Obok cierpień fizycznych, utrapień przysparzał mu homoseksualizm potępiany przez współczesnych.

</doc>
<doc id="74791" url="https://pl.wikipedia.org/wiki?curid=74791" title="Bom">
Bom

Bom – drzewce ruchome w omasztowaniu żaglowej jednostki pływającej. Jest to pozioma belka zamocowana przegubowo jednym końcem (piętą) w maszcie lub sztagu. Jej drugi koniec zwany nokiem, jest wolny. Do bomu mocowany jest dolny lik żagla przymasztowego w ożaglowaniu skośnym lub rzadziej sztaksla. Zadaniem bomu jest nadanie odpowiedniego kształtu żaglowi oraz umożliwienie nim manewrowania poprzez olinowanie ruchome. Współcześnie bomy wykonywane są ze stopów aluminium, bądź w przypadku jachtów regatowych z włókna węglowego. Dawniej i rzadko w dzisiejszych czasach spotyka się bomy drewniane.
Olinowanie bomu.
Główne:
Pomocnicze:
Okucia bomu.
Do refowania za pomocą reflinek, inaczej nazywanych reflinkami, bom ma przymocowane w pobliżu noku wąskie okucia z otworami, zwane bisami, wraz z krążkami – biblokami.

</doc>
<doc id="74792" url="https://pl.wikipedia.org/wiki?curid=74792" title="Nagielbank">
Nagielbank

Nagielbank, kołkownica – pozioma belka lub pręt z otworami na nagle, służące do knagowania olinowania ruchomego. Stosowana głównie na dużych żaglowcach, gdzie liczba obsługiwanych przez załogę lin jest znaczna.
Knagowanie wykonywane jest na naglach węzłem knagowym. Najczęściej kołkownice występują przy burtach. Mocuje się je do pokładu bądź do want (tzw. ławy wantowe). Nagielbanki mogą być umieszczone również przy maszcie, nazywane są wtedy potocznie „ogródkami”.
W razie potrzeby istnieje możliwość gwałtownego wyluzowania liny poprzez wyciągnięcie nagla z kołkownicy.

</doc>
<doc id="74793" url="https://pl.wikipedia.org/wiki?curid=74793" title="Kołkownica">
Kołkownica



</doc>
<doc id="74795" url="https://pl.wikipedia.org/wiki?curid=74795" title="Debugger">
Debugger

Debugger albo debuger– program komputerowy służący do dynamicznej analizy innych programów, w celu odnalezienia i identyfikacji zawartych w nich błędów, zwanych z angielskiego bugami (robakami). Proces nadzorowania wykonania programu za pomocą debuggera określa się mianem debugowania.
Podstawowym zadaniem debuggera jest sprawowanie kontroli nad wykonaniem kodu, co umożliwia zlokalizowanie instrukcji odpowiedzialnych za wadliwe działanie programu. Współczesne debuggery pozwalają na efektywne śledzenie wartości poszczególnych zmiennych, wykonywanie instrukcji krok po kroku czy wstrzymywanie działania programu w określonych miejscach. Debugger jest standardowym wyposażeniem większości współczesnych środowisk programistycznych.
Debuggery posiadają również wady – symulacja działania kodu nie jest idealnym odtworzeniem wykonania tego kodu w warunkach normalnych. Wobec tego debuggery mogą nie wykrywać bugów niezależnych bezpośrednio od treści badanego programu.

</doc>
<doc id="74796" url="https://pl.wikipedia.org/wiki?curid=74796" title="Historia Mozambiku">
Historia Mozambiku

Tereny współczesnego Mozambiku zasiedlili około I tysiąclecia p.n.e. Buszmeni. Od V wieku n.e. rozpoczęła się fala napływu ludów Bantu, która zepchnęła Buszmenów na południe. Od wieku VIII na wybrzeżu utworzone zostały faktorie arabskie, perskie i indyjskie. Niektóre z takich ośrodków, rozwinęły się w duże miasta portowe. Mieszkańcy wybrzeża przeważnie wyznawali islam i należeli do kultury Suahili. Od XV wieku zachodnia część współczesnego Mozambiku została włączona do imperium Monomotapa ze współczesnego Zimbabwe. Od końca XV wieku rozpoczęła się eksploracja portugalska. W 1609 roku Mozambik stał się kolonią portugalską, kolonialiści nie zdołali jednak podbić wnętrza kraju aż do końca XIX wieku. Od początków XX wieku miało miejsce systematyczne ograniczanie praw tubylców i ich marginalizacja na rzecz Portugalczyków. W 1930 roku Akt kolonialny przekształcił Mozambik w posiadłość zarządzaną przez metropolię, a w 1951 roku w prowincję zamorską.
Od połowy lat 50. zwiększyło się osadnictwo białych Portugalczyków. Na gruncie sprzeciwu wobec tego zaczął kształtować się ruch wyzwoleńczy. W 1962 roku utworzony został Front Wyzwolenia Mozambiku (FRELIMO). Rok później z tejże organizacji wyłamał się Afrykański Zjednoczony Front Ludowy, który w 1965 roku powołał Rewolucyjny Komitet Mozambiku. Niemniej jednak przewaga w ruchu niepodległościowym należała do FRELIMO które w 1964 roku rozpoczęło antyportugalską wojnę partyzancką. Rebelia wsparta została przez Tanzanię, Algierię, Zjednoczoną Republikę Arabską, Zambię i kraje socjalistyczne. Krwawe tłumienia powstania przyczyniły się do masowej emigracji Mozambijczyków do państw ościennych, głównie Tanzanii i Zambii. Do 1974 roku FRELIMO przejęło kontrolę nad 1/3 kraju a na wyzwolonych obszarach tworzyło lokalną administrację. Po rewolucji goździków w Portugalii, rząd rewolucyjny zapowiedział przyznanie Mozambikowi niepodległości.
W 1975 roku Mozambik stał się niepodległą republiką. W tym samym roku armia portugalska i siły FRELIMO stłumiły powstanie portugalskich osadników którzy niechętnie przyjęli deklarację niepodległości. W następstwie nieudanej rebelii większość osadników opuściła kraj. Pierwszym prezydentem i szefem rządu został Samora Machel. Rozpoczął on budowę socjalistycznego ustroju państwa. Na gruncie budowy socjalizmu doszło do upaństwowienia ziemi, systemu edukacji i opieki zdrowotnej, zrównano też prawa kobiet i mężczyzn. Rząd popierał ruch narodowowyzwoleńczy z sąsiedniej Rodezji, wsparciem prezydenta cieszył się Afrykański Narodowy Związek Zimbabwe Roberta Mugabe a także Afrykański Kongres Narodowy zwalczający apartheid. Reformy utrzymane w lewicowym stylu nie spodobały się części dotychczasowych członków Frontu. Wsparci przez rząd Rodezji dysydencie utworzyli w 1976 roku Narodowy Ruch Oporu Mozambiku (RENAMO) który rozpoczął antyrządową kampanię partyzancką. Wybuch walk jedynie zradykalizował FRELIMO które w 1977 roku oficjalnie przyjęło doktrynę marksistowską i politycznie zbliżyło się do bloku wschodniego.
Siły partyzanckie w walce z rządem stosowały początkowo sabotaż gospodarczy i ataki na infrastrukturę, z czasem rozpoczęły ataki na miasta i wsie. Metodą zastraszenia społeczeństwa stosowaną przez RENAMO stały się masakry cywilów które stały się powszechne. W 1984 roku Mozambik zrezygnował z popierania ruchów wyzwoleńczych w państwach ościennych na gruncie ugody Nkomati z rządem Republiki Południowej Afryki, która zobowiązała się w zamian wycofać swoje poparcie wobec RENAMO.
Do końca lat 80. działania RENAMO doprowadziły do co najmniej 100 tysięcy ofiar w ludziach i ucieczki z kraju miliona uchodźców. Po transformacji ustrojowej Mozambiku w system wielopartyjny o wolnorynkowej gospodarce, RENAMO rozpoczęło z rządem rozmowy pokojowe. Porozumienie pokojowe podpisano w Rzymie pod egidą ONZ w 1992. Na jego mocy RENAMO przekształciło się w partię polityczną z Alfonsem Dhlakamą na czele. W 1994 lider partii wziął udział w pierwszych wolnych wyborach prezydenckich w Mozambiku. Przegrał jednak z kandydatem FRELIMO, Joaquimem Chissano (53,3% głosów), zdobywając 33,7% głosów poparcia. Od tego czasu FRELIMO sprawowała władzę na gruncie wielopartyjnym.
21 października 2013 RENAMO wypowiedziało układ pokojowy z 1992 po tym, jak według RENAMO siły rządowe ostrzelały i zajęły bazę Sathunjira w regionie Gorongosa w prowincji Sofala, ok. 600 km na północ od stołecznego Maputo. W bazie przebywał lider ugrupowania Afonso Dhakama, lecz zdołał uciec spod ostrzału. Już wcześniej, bo w kwietniu i czerwcu 2013 dochodziło do starć między armią a RENAMO, a w atakach bojówki zginęło 11 żołnierzy i policjantów oraz sześciu cywilów. Układ pokojowy wznowiono w 2014 roku.

</doc>
<doc id="74797" url="https://pl.wikipedia.org/wiki?curid=74797" title="Jan Maria Vianney">
Jan Maria Vianney

Jan Chrzciciel Maria Vianney (fr. "Jean Baptiste Marie Vianney"), znany też jako "proboszcz z Ars" (ur. 8 maja 1786 w Dardilly koło Lyonu, zm. 4 sierpnia 1859 w Ars) – francuski ksiądz, tercjarz franciszkański, święty katolicki. Od 1905 roku jest patronem kapłanów Francji. Od 1929 patron proboszczów katolickich.
Życiorys.
Dzieciństwo i młodość.
Jan Maria Vianney urodził się 8 maja 1786 r. w Dardilly koło Lyonu (Francja) jako czwarte z sześciorga dzieci Mateusza Vianney’go i Marii Beluze – chłopów posiadających 12-hektarowe gospodarstwo i winnicę. Miał starszą siostrę Katarzynę, starszego brata Franciszka. Z młodszego rodzeństwa Małgorzatę oraz Franciszka Ksawerego. Siostra Joanna Maria, która urodziła się jako druga, zmarła w wieku pięciu lat.
Jego rodzice byli gorliwymi katolikami, a ich dom słynął z gościnności dla ubogich. Dziadek Jana – Piotr Vianney gościł w nim m.in. świętego żebraka Benedykta Labre. Sam Jan już jako dziecko odznaczał się dużą pobożnością, w czym prześcigał swoje również religijne rodzeństwo.
Trzy lata po jego urodzeniu wybuchła we Francji rewolucja, w czasie której Kościół podlegał ostrym prześladowaniom. W jej trakcie niszczono kościoły, zwalano posągi świętych oraz przydrożne krzyże, likwidowano klasztory i przykościelne szkoły. Wielu duchownych poniosło wtedy śmierć. Nowe władze zmuszały księży do składania przysięgi na Konstytucję Cywilną Kleru, która oznaczała faktyczne zerwanie z Kościołem Katolickim. Książa, którzy odmówili złożenia przysięgi ryzykowali życie. Proboszcz Dardilly, Jakub Rey, który początkowo złożył przysięgę, ale po dekrecie papieskim, tego zakazującym, ją odwołał, musiał się ukrywać w obawie o życie. Przez jakiś czas w Dardilly działał nowy proboszcz mianowany przez władze. Potem decyzją władz kościół został zamknięty.
W tym okresie ukrywający się w okolicy kapłani często odwiedzali dom rodziny Vianneyów. Niekiedy odprawiali tam potajemnie mszę świętą i udzielali sakramentów. Było to ryzykowne zarówno dla nich, jak i dla rodziny Vianneyów, gdyż zgodnie z obowiązującym prawem: kapłan, odmawiający złożenia przysięgi miał zostać aresztowany i stracony na gilotynie w ciągu doby. Z kolei osoba udzielająca mu schronienia miała zostać zesłana do Gujany. Niemniej jednak rodzina Vianneyów podjęła to ryzyko.
W 1793 roku doszło do krwawych walk w Lyonie, a wojska rewolucyjne często przechodziły przez wieś. Dodatkowo wzmagał się terror, wiele tysięcy ludzi straciło życie na gilotynie.
W tych warunkach młody Jan dorastał. Od siódmego roku życia pomagał rodzicom w pracach polowych. W tym też okresie jego ulubioną zabawą były procesje religijne. Wtedy też zwierzył się jednej z koleżanek, że chciałby zostać księdzem.
Szkoła parafialna w Dardilly została zamknięta decyzją władz. Nowa została utworzona dopiero w 1795 przez obywatela Dumasa. Jan uczęszczał do niej w czasie wolnym od prac polowych, odznaczając się dobrym zachowaniem i pilnością. Pierwszą Komunię Świętą przyjął potajemnie, w szopie. Sakrament otrzymał z rąk księdza Karola Balleya ("Charles Balley"), który wcześniej odprawił dla dzieci potajemne rekolekcje. Ksiądz ten w przyszłości odegrał duża rolę w drodze wiodącej Jana do kapłaństwa.
Droga do kapłaństwa.
W listopadzie 1799 roku Napoleon Bonaparte przejął władzę we Francji. Położył kres wojnom domowym i prześladowaniu Kościoła. 16 lipca 1801 roku podpisał konkordat z papieżem, przywracający swobodę kultu religijnego. Kościoły zamknięte w czasie rewolucji zostały otwarte, a wygnani księża (w tym Jakub Rey) z wolna wracali do swoich parafii.
W tym czasie młody Jan Vianney podjął decyzję o zostaniu księdzem. Pomysł ten spotkał się z akceptacją ze strony matki, jednak ojciec kategorycznie się temu sprzeciwił. Uważał za niepoważne płacenie za edukację dorosłego syna przy innych wydatkach, takich jak wykupienie jego brata Franciszka od służby wojskowej, czy posag dla jego siostry Katarzyny. Dodatkowo był niechętny rezygnacji z jego rąk do pracy w gospodarstwie. Wobec jednak nalegań matki i syna ustąpił.
W 1803 roku Jan Vianney podjął starania o rozpoczęcie edukacji w szkole parafialnej w Écully. Prowadzący szkołę ksiądz Karol Balley ze Zgromadzenia Kanoników Regularnych św. Augustyna początkowo nie chciał przyjmować nowego ucznia, ze względu na brak miejsc. Jednak po rozmowie z młodym Vianneym zmienił zdanie, gdyż zaimponowała mu religijność chłopca, którego poznał już wcześniej przy okazji jego pierwszej świętej komunii.
W 1806 roku Jan Maria przeprowadził się na jego plebanię w Ecully. Okazało się, że nauka francuskiej gramatyki, a zwłaszcza łaciny sprawia mu dużą trudność. Jego młodsi koledzy często się z niego naśmiewali, a on pozostawał za nimi daleko w tyle. Niekiedy nachodziła go myśl o rezygnacji z kapłaństwa, jednak wsparcie ze strony księdza Balleya, który dostrzegł w nim szczere powołanie, pozwoliło mu przetrwać ciężkie chwile.
Latem roku 1806 Vianney, za radą księdza Balleya udał się na pielgrzymkę do Lalouvesc, gdzie znajdował się grób świętego Franciszka Regisa. Odległość wynosiła około 100 kilometrów. Pielgrzymkę miał odbyć pieszo o żebraczym chlebie, gdyż taką złożył przysięgę. Jednak mieszkańcy okolic byli nieufni, biorąc go za marudera albo dezertera. Niechętnie dawali jałmużnę, często go przepędzali z domu. Do celu Vianney dotarł głodny i wyczerpany. W drodze powrotnej, którą także odbył pieszo, zgodnie z zaleceniem zakonnika który go spowiadał, płacił za żywność i nocleg oraz rozdawał jałmużny ubogim. Przykrości doznane w tej pielgrzymce pozwoliły mu przekonać się o ciężkiej doli ludzi ubogich pozbawionych przytułku.
Po powrocie z pielgrzymki, dalsza nauka szła mu lepiej. Przypisywał to wstawiennictwu św. Franciszka Regisa. 22 stycznia 1807 roku przyjął sakrament bierzmowania z rąk kardynała Józefa Fescha, biorąc za patrona Jana Chrzciciela. Odtąd podpisywał się Jan Maria Chrzciciel lub Jan Chrzciciel Maria ("Jean Baptiste Marie").
Powołanie do wojska.
W 1809 roku Francja prowadziła wojnę z Hiszpanią oraz Austrią i jej sojusznikami. Cesarz Napoleon potrzebował żołnierzy. Mimo że Jan Vianney jako uczeń duchownych w diecezji Lyońskiej miał być zwolniony ze służby wojskowej, jednak przez niedopatrzenie urzędników został wraz z trzema innymi seminarzystami powołany pod broń. Reklamacje i próba znalezienia zastępcy nie powiodły się. 26 października Vianney stawił się w jednym z punktów zbornych w Lyonie. Dwa dni później trafił do szpitala wojskowego z powodu wysokiej gorączki – przeleżał tam dwa tygodnie. 12 listopada udał się wraz ze kontyngentem rekrutów w stronę granicy hiszpańskiej. Nie mogąc iść jechał na wozie. W Roanne ponownie trafił do szpitala z gorączką i zapaleniem płuc. Tam odwiedziła go rodzina. 5 stycznia 1810 roku otrzymał rozkaz by do południa dołączył do oddziału udającego się do Hiszpanii. Jednak po drodze Vianney wstąpił do kościoła, by się pomodlić. Stracił poczucie czasu i oddział wymaszerował bez niego. Oficer z biura poborowego początkowo chciał go aresztować za dezercję. Potem jednak kazał mu pieszo dogonić swój oddział. Vianney udał się w drogę, ale osłabiony przebytymi chorobami, nie zdołał dogonić oddziału stając się mimowolnie dezerterem. Schronienie znalazł w wiosce Les Noës, gdzie ukrywał się blisko rok pod przybranym nazwiskiem Hieronim Vincent. Pracował jako parobek u wdowy Klaudyny Fayot, ucząc też jej dzieci czytania i katechizmu.
Po pokoju w Schönbrunn, Napoleon ogłosił amnestię. Vianney mógł powrócić do domu, pod warunkiem że znajdzie zastępcę w służbie wojskowej (został nim jego młodszy brat Franciszek). Niedługo po powrocie zmarła jego matka. Jej ostatnim życzeniem było, by jej syn został kapłanem.
Dalszy ciąg drogi do kapłaństwa.
W 1811 roku Jan Vianney powrócił do Écully, gdzie zamieszkał na plebanii u księdza Karola Balleya. Po upływie trzech miesięcy ksiądz Balley przedstawił go w kurii biskupiej jako kandydata do kapłaństwa. W roku 1812 wstąpił do niższego seminarium duchownego w Verriérs, rozpoczynając obowiązkowe, roczne studia filozoficzne. Licząc wtedy 26 lat był najstarszym studentem tej uczelni. Nauka filozofii sprawiała mu trudności, ale zdołał ukończyć seminarium. W 1813 roku wstąpił do wyższego seminarium w Lyonie. Nauka odbywała się tam po łacinie, co okazało się ogromnym utrudnieniem dla Vianneya, który i tak nie najlepiej sobie radził. Przełożeni, mając na względzie wielkie trudności jakie miał z nauką radzili, by opuścił seminarium. Pewnego dnia rektor oznajmił mu, że jest zmuszony wydalić go z seminarium z powodu braku postępów w nauce.
Z pomocą przyszedł mu znowu ksiądz Balley, który wstawił się za nim u władz uczelni. Dzięki wsparciu Balleya, a także z powodu znacznego braku kapłanów w archidiecezji lyońskiej, wikariusz generalny pozwolił Janowi składać egzaminy nie po łacinie, ale w języku francuskim. Pomyślnie zdane egzaminy pozwoliły Janowi na przyjęcie święceń kapłańskich. 13 sierpnia 1815 w Grenoble Jan Vianney został namaszczony na kapłana. Następnego dnia odprawił pierwszą mszę święta.
Wikariat w Écully.
Pierwsze trzy lata swojego kapłaństwa spędził jako wikary w Écully u boku swojego przyjaciela księdza Balleya. Jako wikary odznaczał się wielką gorliwością w pełnieniu obowiązków kapłańskich. Ze względu na słabe wyniki egzaminu z łaciny nie otrzymał początkowo, wraz ze święceniami kapłańskimi prawa słuchania spowiedzi – co może zdumiewać, zważywszy, że lata później otrzymał przydomek „męczennika konfesjonału”. Zamiast tego chrzcił, udzielał ślubów, oraz nauczał religii. Nie był księdzem pokazowym. Na początku swojego kapłaństwa głosił schematyczne kazania, jąkał się i często gubił wątki.
Niemniej jednak zyskał duży autorytet wśród parafian. Od pierwszych dni kapłaństwa całą swoją pensję rozdawał ubogim. Gdy dostał nowe ubrania, pościel lub buty – także je rozdawał. Prawo do spowiadania otrzymał parę miesięcy później, znów dzięki wstawiennictwu księdza Balleya u wikariusza generalnego. Vianney okazał się mądrym, uważnym, ale też surowym spowiednikiem. Często nie udzielał rozgrzeszenia osobom u których nie widział żalu za grzechy. Niekiedy sam umartwiał się za swoich penitentów. Chętnie wzywali go do siebie chorzy.
Kiedy spostrzegł, że jego przyjaciel ksiądz Balley dużo pości i umartwia się, sam również sprawił sobie włosiennicę i zaczął naśladować swojego mistrza w aktach pokutnych, a przede wszystkim w odmawianiu sobie posiłku. Na anegdotę zakrawa fakt, że pewnego razu Balley, obawiając się o zdrowie wikarego, oskarżył go przed władzą duchowna, iż w umartwieniu „przebiera miarę”. W tym samym czasie Vianney także wysłał skargę pod adresem Balleya, iż ten nadmiernie się umartwia. Obie skargi pozostały bez odpowiedzi.
Balley i Vianney byli bliskimi przyjaciółmi. Często razem odbywali pielgrzymki do Matki Bożej w Fourvière. Ułożyli też "koronkę do Niepokalanego Poczęcia".
Ksiądz Karol Balley zmarł 17 grudnia 1817 roku. Niektórzy parafianie podjęli starania by następcą Balleya na stanowisku proboszcza został Vianney. Jednak decyzją Kurii Arcybiskupiej powołano Vianney’go na stanowisko proboszcza w Ars w departamencie Ain, gdzie właśnie zmarł na gruźlicę poprzedni proboszcz Antoni Deplace po niecałym miesiącu urzędowania.
Ubogie parafie w departamencie Ain, jako oddalone od centrali w Lyonie były bardzo zaniedbane. Z powodu braku kapłanów wiele parafii pozostało tam nieobsadzonych, albo obsadzonych księżmi, którzy w oczach władz kościelnych przedstawiali mniejszą rękojmię. Z tego też powodu wysłanie w te okolice uchodziło wśród kapłanów za dowód niełaski. Jan Vianney jednak się tym nie zrażał, lecz posłusznie przyjął nominację. Wikariusz generalny, ks. Courbon powiedział mu wtedy:
Miłość ku Bogu nie bardzo kwitnie w tej parafii; ty ją tam zaszczepisz!
Jan Vianney oświadczył wówczas, że nie ma innego życzenia i udał się w drogę. 10 lutego 1818 roku był już na miejscu.
Jan Vianney jako proboszcz z Ars.
Opis parafii w Ars.
W archiwach diecezji znajduje się sprawozdanie z 1804 r., w którym ksiądz Jan Lecourt napisał: „Nauczanie dzieci katechizmu jest bardzo trudne, gdyż są one głupie i mało zdolne. Większość z nich różni się od zwierząt tylko tym, że są ochrzczone”. To ostatnie, mocno przesadzone zdanie, jest często przytaczane w biografiach Vianney’go, sugerującymi, że Ars w tym okresie było niemalże obszarem misyjnym zamieszkiwany przez ludzi całkowicie pozbawionych nie tylko wiary, ale i dobrych obyczajów.
Nie należy jednak zapomnieć o tym, iż parafia w Ars z okresu sprzed rewolucji francuskiej, była parafią szczerze chrześcijańską. Od 1724 roku proboszczem był tam ksiądz Franciszek Hescalle, który pozostawił w archiwach parafialnych nieco inny obraz tej społeczności. Według jego relacji parafianie byli bardzo religijni. Lubiane były tam procesje i pielgrzymki. W każdą pierwszą niedzielę miesiąca wierni odprawiali wspólnie rozmyślania o śmierci, a święto Najświętszego Serca Jezusowego (wprowadzone w diecezji lyońskiej w 1718 roku) obchodzi z wielkim nabożeństwem. Hescalle zanotował też, że wierni niemal „zmusili go” do założenia w kościele Bractwa Świętego Sakramentu. W dzień św. Jana 24 czerwca 1734 roku cała parafia z proboszczem na czele udała się z pielgrzymką do Lyonu, by zyskać jubileuszowy odpust. Po śmierci Hescalle było jeszcze dwóch proboszczów, o których nie zachowało się wiele informacji.
W styczniu 1788 roku mianowany został Stefan Saunier. W czasie rewolucji zachował się niegodnie, gdyż w 1791 roku złożył przysięgę konstytucyjną. Później i tak jednak został aresztowany przez władze rewolucyjne. Żeby ratować życie oddał swój dokument kapłański. Jakiś czas później znów pojawił się w parafii tym razem jako kupiec – spowodowało to zgorszenie wśród parafian. Kościół przemianowano na świątynie rozumu, gdzie zbierali się rewolucjoniści głosząc antyklerykalne hasła. Jeden z tych obywateli, były woźny z Trevoux został kapłanem bogini rozumu.
Kapłani wierni kościołowi katolickiemu krążyli w przebraniach po okolicy, odprawiając potajemnie msze i udzielając sakramentów w okolicznych miejscowościach. Niekiedy dorywczo przybywali do Ars. Jednak ogół ludności nic o nich nie wiedział.
Wraz z końcem prześladowania kościoła w marcu 1802 roku pojawił się w Ars misjonarz – ksiądz Jan Lecourt. Zalegalizował małżeństwa i udzielił chrztu starszym już dzieciom. Odbył z mieszkańcami też rekolekcje. W 1804 roku przybył tu ponownie jako kapłan obsługujący gminę. Wkrótce został jednak przeniesiony do Jassans i Ars zostało znów praktycznie bez kapłana. Jego obowiązki pełnił ksiądz Amat Verrier, który był równocześnie proboszczem w Misérieux, Ars, Toussieux, Sainte-Euphémie i Saint-Didier-de-Formans.
W 1806 roku parafię objął ksiądz Berger. W 1807 roku poprowadził do Trevoux osiemdziesięciu pięciu mieszkańców Ars (jedna trzecią populacji), gdzie kardynał Józef Fesch udzielił im bierzmowania. Ksiądz Berger został na własną prośbę przeniesiony do parafii Sury-le-Comtal w 1817 roku. Jego następca, ksiądz Deplace, przybył na parafię już ciężko chory i zmarł po niecałym miesiącu urzędowania.
Z chwilą przybycia Vianneya, Ars była wsią liczącą 270 mieszkańców. Od czasu rewolucji, wieś charakteryzowała się obojętnością religijną mieszkańców. Dzieci w większości nie znały katechizmu ani podstawowych modlitw. Niektóre nie umiały nawet czytać. Zaniedbywano praktyki religijne. Mieszkańcy bez skrupułów opuszczali niedzielne msze święte i wykonywali w święta prace bez potrzeby. We wsi znajdowały się aż cztery karczmy, gdzie mężczyźni – ojcowie rodzin przepijali lub przegrywali w karty całe majątki. Rozpowszechnione były przekleństwa, nieobyczajne tańce, bijatyki i rozpusta.
Była jednak w Ars pewna liczba rodzin uczęszczających regularnie na niedzielne nabożeństwa (Lassagne, Chaffangen, Verchere). Wielka religijnością odznaczała się miejscowa dziedziczka hrabina Anna Maria Kolumba Gernier des Garets, która wielokrotnie wspierała parafię finansowo. Wsparcie nowemu proboszczowi od samego początku okazywali też wójt Antoni Mandy i radca municypalny Michał Cinier.
Opis działalności w Ars.
Jan Vianney nie zrobił początkowo dobrego wrażenia na większej części swoich parafian. Kazania wyuczone na pamięć głosił z widocznym trudem. Jednak gdy poniosły go emocje, mówił od serca, krzycząc na grzeszników łamiących Boże przykazania i strasząc karami piekielnymi. W kazaniach krytykował zwłaszcza opuszczanie niedzielnych mszy świętych, a także pijaństwo w szynkach i tańce, które także uważał za grzech. W ten sposób wrogo usposobił przeciwko sobie szynkarzy. Jego podniesiony ton nie spodobał się także innym wieśniakom, którzy zagrzewani przez oberżystów zaczęli tym bardziej bojkotować mszę. Pewnej niedzieli proboszcz, nie zastawszy części parafian w kościele, udał się do jednej z karczem, i zawołał do pijących tam wieśniaków: „Tam w kościele, Pan Bóg na próżno na was czeka”. Odpowiedzią były szyderstwa i wyzwiska. Nocami pijacy hałasowali pod oknami plebanii i obrzucali kapłana wyzwiskami.
Nawet nieliczne osoby pobożne, takie jak Katarzyna Lassagne, jego późniejsza wielbicielka i biografka, miały trudności z przyzwyczajeniem się do osoby księdza Vianney’go i do jego bezkompromisowości. Szczególnie kiedy po kilkakroć z rzędu odmawiał rozgrzeszenia osobom, które jego zdaniem nie żałowały szczerze za popełnione grzechy.
Sam Vianney w jednym ze swoich kazań mówił:
Jeśli duszpasterz nie chce się potępić na wieki, powinien bez miłosierdzia chłostać wszelkie nadużycia w parafii; powinien przy tym zdeptać nogami wzgląd ludzki i obawę przed wzgardą lub nienawiścią ze strony parafian; a choćby miał pewność, że go zabiją, skoro zejdzie z ambony – nie wolno mu ustąpić.
W tym okresie Vianney intensywnie się modlił. Według relacji Katarzyny Lassagne, łatwiej go było zastać modlącego się przed ołtarzem kościoła niż na plebanii: „Wchodził do kościoła przed jutrzenką i nie wychodził aż do wieczornej modlitwy «Anioł Pański». Tam trzeba go było szukać, jeśli się go potrzebowało”. Katarzyna Lassagne spisała też tekst jego modlitwy podsłuchanej przez jednego z wieśniaków:
[Boże mój], daj mi nawrócenie mojej parafii; gotów jestem cierpieć wszystko co zechcesz Panie, przez całe me życie!
Innym razem jeden z mieszkańców wioski zastał go w okolicznym lesie, jak ze łzami powtarzał: „Boże mój, nawróć moją parafię”.
Oprócz modlitwy, Vianney stosował też post, ascezę i umartwienia w intencji nawrócenia parafii. Odmawiał sobie wszelkich wygód. Kiedy miejscowa dziedziczka, pani Anna des Garets podarowała mu na plebanię nowe meble, zapakował je na wóz i odwiózł z powrotem do pałacu, a dziedziczkę grzecznie poprosił, żeby zamiast plebanii raczyła wyposażyć kościół. Sam spał często na gołych deskach, a wszelką jałmużnę rozdawał biedakom, albo przeznaczał na wyposażenie kościoła. Świadkowie mówią, że tak mało jadł, że fakt, iż nie umarł z głodu, był ewidentnym cudem.
Robiło to wielkie wrażenie na mieszkańcach Ars, którzy wcześniej z niczym takim się nie spotkali.
W pierwszych tygodniach swego pobytu w Ars ks. Vianney odwiedził wszystkie rodziny mieszkające w parafii. Żaden z parafian nie odmówił przyjęcia go w domu. Ksiądz Vianney z bólem serca stwierdził, że parafianie, którzy wzrastali w czasie rewolucyjnego terroru, nie mieli elementarnej znajomości podstawowych prawd wiary. To też zmotywowało go, by rozpocząć edukację, zwłaszcza wśród dzieci, których każdego dnia zwoływał odtąd do kościoła, i nauczał katechizmu. Szybko zyskał wśród dzieci duży autorytet. Dzięki jego niestrudzonej pracy, która trwała do 1845 roku (kiedy otrzymał pomocnika), dzieci z Ars były – pod kątem znajomości katechizmu – najlepsze w całej okolicy.
Powoli wierni przyzwyczaili się do swojego pasterza. W 1823 roku biskup spostrzegłszy efekty działania księdza Vianney’go, erygował parafię w Ars. Dobroć księdza Vianney’go, także surowość jego życia, kazania proste i płynące z serca – powoli nawracały kolejnych mieszkańców Ars. Kościół, z początku prawie pusty, zaczął się z wolna zapełniać nie tylko w niedziele i święta, ale nawet w dni powszednie. Z każdym rokiem wzrastała liczba przystępujących do sakramentów.
Dzięki staraniom proboszcza odnowiono istniejące od 1724 roku Bractwo Świętego Sakramentu, grupujące mężczyzn, którzy zobowiązali się do codziennej adoracji ukrytego w Hostii Jezusa. Równocześnie proboszcz założył Bractwo Świętego Różańca – grupujące kobiety. Wśród parafian zaczął się odradzać zwyczaj codziennej modlitwy. Przez cały okres swojego probostwa Vianney starał się rozbudowywać i upiększać swój kościół parafialny, kosztem swojej plebanii. Równocześnie zbudował Dom Opatrzności, będący przytułkiem dla ubogich dzieci.
Ponieważ nie wszyscy się jeszcze nawrócili, ksiądz Vianney wyrzucał sobie, że to z powodu jego nieudolności. Uważał, że za mało się za nich modli i za mało pokutuje. Błagał więc biskupa, by go zwolnił z obowiązków proboszcza. Kiedy jego błagania nie pomogły, postanowił uciec i skryć się w jakimś klasztorze, by nie odpowiadać za dusze innych. Biskup jednak nakazał mu powrócić. Posłuszny, uczynił to.
Nie wszyscy kapłani rozumieli niezwykły tryb życia proboszcza z Ars. Jedni czynili mu gorzkie wymówki, inni się z niego naśmiewali. Nierzadkie były też oszczerstwa i pomówienia.
Wkrótce wieści o „świętym Proboszczu z Ars” zaczęły rozchodzić się po okolicy: wieści głosiły, że ksiądz spędza długie godziny, klęcząc przed Najświętszym Sakramentem, że sypia po trzy godziny na dobę, że dzieli się swoim chlebem z ubogimi i jak nikt umie pocieszać strapionych na duchu.
W ten sposób mała wioska stała się jednym z najbardziej uczęszczanych miejsc pielgrzymkowych we Francji. Tłumy pielgrzymów napływały nawet z odległych stron. Kiedy zaś zaczęły rozchodzić się pogłoski o nadprzyrodzonych charyzmatach księdza Jana (dar czytania w sumieniach ludzkich i dar proroctwa), ciekawość wzrastała. Napływ pątników nieprzerwanie wzrastał od 1830 roku, kiedy rozeszła się wieść o cudzie pomnożenia ziarna i mąki w Domu Opatrzności. Ksiądz Jan spowiadał długimi godzinami. Miał różnych penitentów: od prostych wieśniaków po elitę Paryża. W dziesiątym roku jego posługi przybyło do Ars ok. 20 000 ludzi. W ostatnim roku swojego życia miał przy konfesjonale ich ok. 80 000. Łącznie przez 41 lat jego pobytu w tym miejscu przez Ars przewinęło się około miliona ludzi.
Cierpiąc zmęczenie, głód i choroby, nie zwalniał tempa swojej pracy. Nie tylko rozgrzeszał, ale także pomagał wzrastać do dobra. Wielokrotnie pokutował za swoich penitentów. Według osób, które znały go bliżej, oprócz naturalnych cierpień fizycznych doświadczał też cierpień nadprzyrodzonych w postaci dręczeń demonicznych.
W 1853 r. biskup przysyła mu do pomocy księży misjonarzy, aby zajmowali się pielgrzymami, których liczba dochodziła do około 10 tysięcy rocznie.
29 lipca 1859 roku ksiądz upadł, podczas próby wstania z łóżka. Zmarł 4 sierpnia 1859 roku, o drugiej w nocy. Pochowany został w krypcie wmurowanej w podłodze nawy głównej kościoła. W pogrzebie uczestniczyło tysiące pielgrzymów. Po pogrzebie rozpoczęły się pielgrzymki do jego grobu. 21 listopada 1862 roku rozpoczął się proces beatyfikacyjny na szczeblu diecezjalnym. Podczas jego trwania zanotowano 17 cudów dokonanych za wstawiennictwem Sługi Bożego Jana Vianney’go. Za dowody posłużyły uzdrowienie dwójki dzieci – 12-letniej Adelajdy Joly wyleczonej z nieuleczalnego białego tumoru i 6-letniego Leonka Roussata, uleczonego z paraliżu.
Przed beatyfikacją ciało proboszcza wyjęto z grobu, okazało się prawie nienaruszone, poza twarzą, która uległa pewnemu zniszczeniu. Ciało ubrano w nowe bogate szaty, a twarz okryto maską woskową. Złożono je w oszklonym sarkofagu z brązu. 8 stycznia 1905 roku papież Pius X dokonał beatyfikacji Vianney’go w bazylice św. Piotra w Rzymie. W uroczystości wzięło udział około 30 tysięcy pielgrzymów. 12 kwietnia tegoż roku papież ogłosił proboszcza patronem kapłanów Francji. 21 maja 1925 roku odbyła się kanonizacja dokonana przez Piusa XI. Dowodami świętości były ponownie dwa spośród wielu uzdrowień. W 1929 roku papież Pius XI ogłosił Vianney’go patronem proboszczów na całym świecie.
Wydarzenia nadprzyrodzone.
Intuicja i przepowiednie.
Według zachowanych wspomnień oraz dokumentów kanonizacyjnych, Jan Vianney, od któregoś etapu swojego życia, posiadał dar czytania w ludzkich umysłach. Ujawniało się to szczególnie podczas spowiedzi. Często były przypadki, kiedy Vianney wypominał swoim penitentom zapomniane lub świadomie przemilczane grzechy. Zdarzało mu się wywoływać z kolejki konkretne osoby, którym proponował możliwość wcześniejszego wyspowiadania się. Potrafił również opowiedzieć szczegóły z ich życia, których nie mógł znać. Był w stanie także wyczuć brak żalu za grzechy lub brak postanowienia poprawy – w takich przypadkach odmawiał udzielenia rozgrzeszenia. Głośny był przypadek pewnej wdowy, której mąż popełnił samobójstwo skacząc z mostu. Żona, będąc osobą bardzo religijną, była pełna rozpaczy sadząc, że mąż jest potępiony. Kiedy przybyła do Ars, Vianney, który nie znał sprawy, sam podszedł do niej i oświadczył, że mąż jest zbawiony, gdyż pomiędzy skokiem, a upadkiem zdążył wzbudzić żal doskonały.
Świętemu Vianney’owi przypisywano również znajomość rzeczy przyszłych. Niekiedy zdarzało mu się przewidzieć datę czyjeś śmierci, albo inne wydarzenie, które sprawdziło się w przyszłości. Sprawiało to, że wiele osób zwracało się do niego z prośbą o poradę nad wyborem drogi życiowej. Jedną z nich była późniejsza błogosławiona Eugenia Smet, która po konsultacji z proboszczem z Ars założyła Stowarzyszenie Pomocników Świętych Dusz.
Według Emila Baumanna, autora książki "Trois villes saintes", Vianney oznajmił kiedyś, że Ars w niespełna sto lat po jego śmierci powróci do tego samego stanu w jakim było gdy on tam przybył. Podobną wypowiedź zanotowała w swoich wspomnieniach Katarzyna Lassagne, której Vianney powiedział: „Ars jest jak wielkie drzewo. Zetknijcie korzeń, a drzewo padnie... Albo jeśli chcecie jak ciasto, co za bardzo wyrosło, a potem opada i mało z niego pozostaje...”. Być może słowa te były proroczą wizją laicyzacji Francji.
Cuda.
Janowi Vianney’owi przypisywano wiele cudów, które dokonały się za jego wstawiennictwem i modlitwą. Dokumentacja kanonizacyjna gromadzi wiele świadectw o niewytłumaczalnych z medycznego punktu widzenia uzdrowieniach z chorób. Sam Vianney powiedział kiedyś:
„Bóg zawsze jest wszechmocny, zawsze może czynić cuda; i istotnie czyniłby je, jak niegdyś, lecz przeszkadza mu brak wiary.”
Dzięki przypisywanym mu cudom, ciągnęli do niego ludzie z całej Francji w nadziei uleczenia. Proboszcz z Ars uważał uzdrowienia za rzecz drugorzędną, ceniąc znacznie bardziej nawrócenia z grzechu. Cuda, które dokonały się w jego obecności, po jego modlitwie, lub po jego błogosławieństwie, często przypisywał innym świętym, na przykład świętej Filomenie.
Cierpienia duchowe.
Jan Vianney prowadząc głębokie życie duchowe, przeżywał również chwile oschłości. Dręczył go też skrupulatyzm.
Oprócz tego, według słów samego proboszcza Vianneya oraz zeznań świadków, w latach 1824–1858 proboszcz z Ars doznawał serii zewnętrznych ataków ze strony złego ducha. Dręczenia te miały zdarzać się głównie nocą. Początkowo polegały na dziwnych hałasach, które utrudniały wypoczynek. Bywały przypadki, że hałasy były tak głośne, iż sąsiedzi, sądząc, że to włamywacze wdarli się na plebanię, biegli na pomoc i nikogo nie zastawali. Zdarzało się, że hałasy słyszał tylko proboszcz, a zgromadzeni wokół niego ludzie nic nie słyszeli. W późniejszym okresie były inne objawy jego działania, np. przesuwanie mebli, tajemnicze światła, rozsypujące się zboże, czy najbardziej spektakularne – podpalenie łóżka proboszcza.
Sam Vianney twierdził, że diabeł, którego nazywał Grappin, był najbardziej agresywny, kiedy do Ars mieli przybyć długoletni grzesznicy z zamiarem odbycia spowiedzi.
Jan Vianney nie był nigdy egzorcystą, jednak często przyprowadzono do niego ludzi uważanych za opętanych, by uleczył ich z tej przypadłości. Okazywał się wyjątkowo skuteczny. Jedna z opętanych kobiet w obecności świadków – wykrzyczała do proboszcza z Ars:
Ile ty mi cierpień każesz znosić!... Gdyby takich trzech było na ziemi, moje królestwo byłoby zniszczone! Ty zabrałeś mi więcej niż 80 tysięcy dusz!
Inne zdarzenia.
8 maja 1840 roku chorująca na raka Stefania Durie udała się do proboszcza z Ars w celu przekazania mu pewnej sumy pieniędzy na fundacje mszalne i zastała proboszcza rozmawiającego z Matką Bożą. Według jej relacji Matka Boża przemówiła również do niej obiecując, że wyzdrowieje, choć Stefania prosiła, by wzięła ją do nieba od razu. Po zakończeniu widzenia proboszcz oświadczył, że widzenia Matki Bożej oraz świętej Filomeny miewa często.
O szczegółach tych widzeń Jan Vianney mówił niechętnie, unikając niepotrzebnej chwały. Z kilku rozmów spisanych przez jego przyjaciół wynika, że miał też widzenia Pana Jezusa i innych świętych.
Jednym z niezwykłych charyzmatów, jakimi był obdarowany, była lewitacja, czyli unoszenie się w powietrzu podczas przeżyć mistycznych. Świadkiem jego lewitacji w Ars, podczas nocnych modłów, był Canon Gardette, kapelan karmelitów w Chalon-sur-Saone, co potwierdził pod przysięgą.
Kult świętej Filomeny.
Święta Filomena była wczesnochrześcijańską męczennicą, zamordowaną za wiarę w 302 roku. 24 maja 1802 roku w rzymskich katakumbach odkryto przypadkowo jej grobowiec. W 1805 roku jej relikwie przeniesiono do Mugnano, gdzie w ich obecności zaczęły się dziać liczne cuda (m.in. uzdrowienia).
Kult świętej dotarł do Francji w 1815 roku za sprawą zakonników bonifratrów (Bracia świętego Jana Bożego), którzy podczas kwest publicznych mieli zwyczaj śpiewania "Skargi Świętej Filomeny". Przełożony zakonu, ojciec de Mongallon, znalazł gościnę w Lyonie u zamożnej rodziny Jaricot. Na prośbę ich córki, podarował im cząstkę relikwii przywiezionej z Mugnano.
W 1816 roku otrzymał ją ksiądz Vianney, który wówczas był wikariuszem w Écully. Kiedy został proboszczem w Ars, relikwie zabrał ze sobą.
W tym okresie Filomena była świętą mało znaną. Zasługą księdza Vianneya jest to, że kult świętej Filomeny rozszerzył się najpierw na okolicę, a potem na całą Francję.
Święty Jan Vianney darzył Filomenę dużą czcią. Wiele spektakularnych cudów i uzdrowień, które dokonały się w Ars za sprawą modlitwy Vianneya, sam Vianney przypisywał wstawiennictwu świętej Filomeny
„Ja cudów nie czynię! Jestem tylko biednym nieukiem, co pasał owce!... Zwróćcie się do świętej Filomeny. Ilekroć prosiłem o co Boga przez jej przyczynę, zawsze byłem wysłuchany”.
Jan Vianney ułożył do niej litanię i namawiał do modlitwy do niej. Często świadkowie słyszeli, jak podczas modlitwy, czynił świętej wyrzuty, że czyni za dużo spektakularnych uzdrowień w jego parafii, co sprawia, że ludzie wprost szturmują Ars. Proboszcz z Ars uważał uzdrowienia za rzecz drugorzędną, ceniąc znacznie bardziej nawrócenia z grzechu i o takie cuda zwykle prosił świętą.
Stosunek do objawień w La Salette.
19 września 1846 roku w miejscowości La Salette doszło do objawienia maryjnego. Matka Boża miała się ukazać dwójce dzieci: 15-letniej Melanii Calvat i 11-letniemu Maksyminowi Giraud, przekazując im swoje orędzie. Wydarzenie to spowodowało napływ do La Salette licznych pielgrzymek. Równocześnie pojawiły się głosy podające w wątpliwość prawdziwość tych objawień. Śledztwo kościelne było w toku i nie zostało jeszcze zamknięte.
Stosunek Jana Vianney’go do objawień był zmienny. Okazało się, że proboszcz z Ars posiadający dar nadprzyrodzonej intuicji w wielu sprawach, w kwestii objawień w La Salette, dość długo nie miał pewności.
Pielgrzymi wracający z La Salette, często odwiedzali Ars. Sam Vianney uwierzył początkowo w objawienia, ale czekał na wyniki śledztwa kościelnego. Niemniej jednak nie odradzał pielgrzymek do La Salette, a nawet święcił medaliki i obrazki stamtąd pochodzące. Zawiesił nawet u siebie rycinę przedstawiającą objawienie. Jego wikary, ksiądz Raymond w objawienie nie wierzył.
24 września 1850 roku do Ars przybyli trzej mężczyźni, którzy przywieźli do Ars Maksymina Girauda. Oficjalnie chcieli, by uchodzący za świętego proboszcz z Ars udzielił Maksyminowi rady co do jego powołania. Prawdopodobnie prawdziwym ich celem było wykorzystanie chłopca do agitacji politycznej. 25 września 1850 roku odbyła się rozmowa Maksymina z proboszczem z Ars. Nie znamy szczegółów tej rozmowy, jednak Vianney nabrał po niej wątpliwości do autentyczności objawień.
Ksiądz Raymond zauważył, że po rozmowie z Maksyminem, Vianney nie poświęca już medalików z La Salette i rozgłosił, iż proboszcz nie wierzy w autentyczność objawień. Sprawa nabrała rozgłosu.
Jan Vianney miał świadomość, że w tym okresie miał duże poważanie u wielu katolików, a nawet hierarchów kościelnych. Teraz wrogowie objawienia saletyńskiego powoływali się na autorytet proboszcza z Ars dowodząc nieprawdziwości objawień.
Proboszcz był tym głęboko zaniepokojony i zwierzył się kiedyś kierowniczkom Domu Opatrzności:
„Mam wyrzuty sumienia. Obawiam się czym nie uczynił czegoś przeciw Matce Boskiej”.
Jego niepokój wzrósł, gdy w 1851 roku Kościół w osobie biskupa de Bruilarda uznał objawienia za autentyczne.
Odtąd unikał rozmów o objawieniach, a na często zadawane pytania, czy w nie wierzy, odpowiadał wymijająco.
Zmieniło się to w 1858 roku, na dziesięć miesięcy przed śmiercią. Według słów księdza Toccaniera, Vianney powiedział:
„Brakowało mi sumy potrzebnej do uzupełnienia fundacji misyjnej. Pomodliłem się do Najświętszej Panny z La Salette, aby mi tej sumy udzieliła. I znalazłem całą te sumę jaka była mi potrzeba, Uważam to wydarzenie za cudowne”.
Po tym wydarzeniu, Vianney zaczął zachęcać wiernych do pielgrzymek do La Salette. A pytany wprost odpowiadał, że w nie wierzy.
Działalność budowlana i społeczna.
Rozbudowa kościoła parafialnego.
Zaraz po przybyciu do Ars, Jan Vianney przystąpił do odnowy istniejącego tam kościoła parafialnego pod wezwaniem św. Sykstusa. Początkowo odnowił spróchniały ołtarz oraz ze swojej skromnej pensji dokupił dwie figurki aniołków. Parę lat później kupił rzeźbę "Ecce Homo" do bocznej kaplicy poświęconej Chrystusowi. Miejscowa dziedziczka Anna des Garets ufundowała paramenty liturgiczne m.in. srebrną monstrancję wysadzaną drogimi kamieniami oraz wspaniały ornat. W późniejszym okresie także inni przedstawiciele rodu des Garet łożyli na rozbudowę i wyposażenie kościoła (m.in. jej brat Franciszek).
W 1820 roku proboszcz wzniósł nową dzwonnicę oraz boczną kaplice poświęconą Matce Bożej. W późniejszym okresie dobudowano kaplice poświęcone Janowi Chrzcicielowi (1923), "Ecce homo" (1833), św. Filomeny (1837) oraz świętych aniołów.
W związku z licznym napływem pielgrzymów Jan Vianney marzył by rozbudować kościół pod wezwaniem św. Filomeny – jego ulubionej świętej. Zaaprobował plan nowej świątyni, który sporządził architekt – Pierre Bossan, jednak dzieła nie zdążył ukończyć. Podjęli go jego następcy, po śmierci proboszcza, uzyskując fundusze z loterii, w której główną wygraną był klęcznik i zegarek proboszcza. Prace rozpoczęto w 1862 roku. W miejscu absydy starego kościoła wzniesiono nową zwieńczoną kopuła. W 1878 zakończono pracę, gdyż wierni nie zgodzili się na wyburzenie nawy starego kościoła, co planował architekt. W latach 1897–1910, z okazji beatyfikacji proboszcza dobudowano dwie boczne kaplice, w jednej z nich stoi sarkofag z relikwiami.
Dom Opatrzności.
W Ars w tym okresie nie było stałej szkoły, ani stałego nauczyciela. W 1823 roku ksiądz Vianney zakupił nieruchomość położoną niedaleko kościoła parafialnego. Wyłożył na to własne pieniądze otrzymane od brata Franciszka, jako cześć należnego mu spadku oraz pieniądze otrzymane od darczyńców. W 1824 roku – w budynku otwarta została bezpłatna szkoła dla dziewcząt wraz ze stancją. Wychowawczyniami były znane z pobożności – Katarzyna Lassagne i Benedykta Lardet, a po jej śmieci w 1830 roku – Maria Filliat. Wszystkie nauczycielki pracowały bez wynagrodzenia.
Szkoła cieszyła się dużym zainteresowaniem. Ponieważ Vianney nie pobierał żadnych opłat za kształcenie, zaczęły do niej ściągać także uczennice z sąsiednich miejscowości. Wkrótce ksiądz proboszcz w powstałym pensjonacie zaczął osadzać także młode dziewczęta z bardzo ubogich rodzin. W ten sposób szkołą stała się przytułkiem, który miał otrzymać nazwę Opatrzności.
Od 1827 roku zaprzestano przyjmować córek zamożnych rodziców, a przyjmowano jedynie dziewczyny biedne i opuszczone. Wkrótce ich liczba bardzo wzrosła.
Utrzymanie i wyżywienie tak wielkiej liczy podopiecznych okazało się coraz trudniejsze, zwłaszcza że ksiądz nie chciał pobierać żadnych opłat nawet od tych uczennic, które, pracując w okolicznych folwarkach, miały dochód i mogłyby płacić. Dom utrzymywał się z darów oraz jałmużny wiernych, choć zdarzały się chwile bardzo krytyczne.
W 1829 roku, zapasy zboża na plebanii wyczerpały się niemal doszczętnie. Wydawało się, że żywności zabraknie i będzie trzeba wydalić część podopiecznych. Byłaby to trudna decyzja, gdyż wiele z nich nie miało dokąd pójść. Wtedy to, według dokumentów kanonizacyjnych, strych plebanii w cudowny sposób zapełnił się zbożem. Okoliczność ta, na procesie kanonizacyjnym, potwierdzona była przez licznych świadków, zeznających pod przysięgą, w tym wychowawczynie placówki. W 1830 roku, według zeznań Marii Filliat, miało miejsce także cudowne rozmnożenie mąki.
Program nauki w Domu Opatrzności nie był obszerny. Dziewczęta, które w przyszłości miały być żonami rolników, uczono rzeczy praktycznych: robótek na drutach, szycia, prasowania itd. Vianney przykładał jednak wagę do atmosfery wiary i pobożności, jaka tam panowała.
W 1835 roku otworzono przy Domu Opatrzności nowy budynek przeznaczony na szkołę dla chłopców.
W 1847 roku zgodnie z decyzja kurii, Dom Opatrzności przeszedł pod opiekę zakonnic – Sióstr Świętego Józefa.
W 1848 roku dobudowano do niego kaplicę, gdzie do dziś trwa nieustanna adoracja Najświętszego Sakramentu.
Sierociniec istniał do 1975 roku. Obecnie w budynkach Domu Opatrzności mieszczą się dom pielgrzyma i dom rekolekcyjny.
Nagrody i odznaczenia.
Ksiądz Vianney znany był ze swojej niechęci do przyjmowania nagród za swoją działalność. Uważał, że na nic nie zasługuje, lecz wykonuje jedynie swoje obowiązki. Dodatkowo, przez swój skrupulatyzm obawiał się, że nagrody przyznane mu za życia, mogą zagrozić w przyszłości jego zbawieniu. Powiedział kiedyś: „Bóg mi powie, gdy stanę przed Nim obwieszony tymi fatałaszkami: Idź precz! Odebrałeś już swoją nagrodę”.
Kiedy biskup diecezjalny przybył do Ars, by nadać mu tytuł kanonika honorowego katedry w Belley, Vianney odmówił przyjęcia wyróżnienia.
W 15 sierpnia 1855 roku decyzją rządu cesarskiego, Jan Maria Vianney został odznaczony Legią Honorową. Kiedy dowiedział się, że wyróżnienie to nie wiąże się z żadną korzyścią finansową, którą mógłby przeznaczyć na Dom Opatrzności lub biednych – odmówił odebrania jej. Odebrał ją w jego imieniu i w tajemnicy przed nim, jego przyjaciel ksiądz Toccanier. Vianney został nią udekorowany dopiero w trumnie.
Ikonografia.
W ikonografii Jan Vianney przedstawiany jest w stroju duchownym ze stułą na szyi, często w otoczeniu dzieci.
Charakterystyczny gest.
Jan Maria Vianney miał zwyczaj całowania ziemi w każdej nowej parafii, do której przybył. Zwyczaj ten przejął od niego święty papież Jan Paweł II.

</doc>
<doc id="74799" url="https://pl.wikipedia.org/wiki?curid=74799" title="John Irving">
John Irving

John Winslow Irving, właćc. John Wallace Blunt Jr. (ur. 2 marca 1942 w Exeter) – amerykański prozaik i scenarzysta filmowy. Laureat Oscara za najlepszy scenariusz adaptowany i Nagrody Satelita do filmu Lasse Hallströma "Wbrew regułom" (1999). 
W 1978 zyskał uznanie krytyków i rozpoznawalność po międzynarodowym sukcesie powieści "Świat według Garpa". Jego kolejne powieści, "Hotel New Hampshire" (1981), "Regulamin tłoczni win" (1985), "Modlitwa za Owena" (1989) i "Jednoroczna wdowa" (1998), stały się bestsellerami. Zagrał epizodyczne role w filmach "Świat według Garpa" (1982) i "Wbrew regułom" (1999).
Życiorys.
Urodził się w Exeter w New Hampshire w Nowej Anglii jako syn Helen Frances (z domu Winslow) i Johna Wallace’a Blunta seniora, pisarza. Jego rodzice rozwiedli się podczas ciąży matki. Jego matka wyszła ponownie za mąż, gdy John miał sześć lat, a chłopiec został przemianowany na Johna Winslowa Irvinga. Uczęszczał do Phillips Exeter Academy, gdzie jego ojczym uczył historii Rosji. Tam Irving odkrył dwie ze swoich wielkich pasji: pisanie i zapasy. Po ukończeniu studiów spędził rok na Uniwersytecie Pittsburskim, po czym przeniósł się do Wiednia, miejsca, które znalazło miejsce w wielu jego późniejszych opowieściach. Irving podróżował po Europie na motocyklu, prowadził bohemy styl życia i w pewnym momencie spotkał mężczyznę z wytresowanym niedźwiedziem, zwierzęciem, które stało się również ważną postacią w wielu jego opowieściach. Po powrocie do Stanów Zjednoczonych, w 1965 ukończył University of New Hampshire i przeniósł się do szkoły podyplomowej na University of Iowa, gdzie studiował u pisarza Kurta Vonneguta i rozpoczął pracę nad swoją pierwszą powieścią.
W 1968 zadebiutował powieścią "Uwolnić niedźwiedzie" ("Setting Free the Bears"). Od momentu startu literackiego zajmował pozycję czołowego i najpopularniejszego opozycjonisty artystycznego wobec literatury neoawangardowej w USA. Stał się autorem powszechnie wydawanych - i filmowanych - powieści surrealistyczno–parodystycznych, które sam określił kiedyś mianem „X-rated soap operas” (mydlane opery tylko dla dorosłych).

</doc>
<doc id="74800" url="https://pl.wikipedia.org/wiki?curid=74800" title="Jan XXIII">
Jan XXIII

Jan XXIII (, ; właśc. Angelo Giuseppe Roncalli; ur. 25 listopada 1881 w Sotto il Monte, zm. 3 czerwca 1963 w Watykanie) – włoski duchowny rzymskokatolicki, tercjarz franciszkański, patriarcha Wenecji w latach 1953–1958, 261. papież i 3. Suweren Państwa Watykańskiego od 28 października 1958 do 3 czerwca 1963. Święty Kościoła katolickiego.
Był jednym z trzynastu dzieci urodzonych w chłopskiej rodzinie. Święcenia kapłańskie przyjął 10 sierpnia 1904. Pełnił szereg funkcji, jako nuncjusz apostolski we Francji i delegat do Bułgarii, Grecji i Turcji. W 1925 przyjął święcenia biskupie. 12 stycznia 1953 na konsystorzu Pius XII kreował go kardynałem, a także nadał mu tytuł patriarchy Wenecji. Wybrany na papieża 28 października 1958 w jedenastym głosowaniu, po trzech dniach konklawe.
Jego poglądy na temat równości zostały podsumowane w jego stwierdzeniu: „Wszyscy zostaliśmy stworzeni na obraz Boży, a zatem wszyscy jesteśmy podobni do Boga”. Wywarł ogromny wpływ na Kościół katolicki, otwierając go na zmiany ogłoszone na Soborze Watykańskim II. Jego celem była modernizacja Kościoła poprzez podkreślenie jego roli duszpasterskiej. Porzucił zasadę ograniczenia liczby kardynałów do 70 wprowadzoną przez Sykstusa V, zwiększając ich liczebność do 88, mianował pierwszych kardynałów z Afryki, Japonii oraz Filipin. Promował ruchy ekumeniczne we współpracy z innymi wyznaniami chrześcijańskimi.
Jego proces kanonizacyjny rozpoczął 18 listopada 1965 papież Paweł VI, ogłaszając go Sługą Bożym. 3 września 2000 został beatyfikowany przez Jana Pawła II. 27 kwietnia 2014 wraz z Janem Pawłem II został kanonizowany.
Życiorys.
Wczesne życie.
Urodził się w Sotto il Monte (obecnie Sotto il Monte Giovanni XXIII – nazwane na jego cześć), w prowincji Bergamo we Włoszech 25 listopada 1881 r., w biednej, liczącej 13 dzieci rodzinie chłopskiej. Jego rodzeństwem byli:
Jego rodzina osiadła w tej miejscowości w XV wieku, choć pewne jej gałęzie zamieszkiwały inne części Włoch. Rodzice przyszłego papieża byli biednymi rolnikami. Ojciec, Giovanni Battista Roncalli, był dzierżawcą. Dopiero w latach późniejszych udało mu się wykupić dom rodzinny oraz fragment pola od hrabiego Ottavio Morianiego. Matka, Marianna Giulia Mazzola, była gospodynią domową. Wprowadzała ona również do domu religijną atmosferę. Pierwszą komunię przyjął w 1888 r., natomiast bierzmowany był rok później.
Angelo Roncalli ukończył trzyklasową wiejską szkołę powszechną. Od 8. roku życia uczył się łaciny u miejscowego proboszcza. W 1891 r. dzięki protekcji dostał się do gimnazjum w odległym o 7 km od rodzinnej wioski miasteczku Celana, w którym naukę musiał jednak przerwać już po roku. W październiku 1893 r. 12-letni Angelo rozpoczął naukę w małym seminarium duchownym w Bergamo. Było to możliwie dzięki pomocy finansowej proboszcza, ponieważ na opłacanie czesnego rodzina nie mogła sobie pozwolić. Tu szybko nadrobił braki i stał się jednym z najlepszych seminarzystów. Pasjonowały go nauki humanistyczne, a w szczególności historia. W Bergamo dokonał się rozwój intelektualny przyszłego papieża. Ukończył gimnazjum, liceum, a mając 19 lat był już na trzecim roku teologii.
3 stycznia 1901 r. został przeniesiony do seminarium papieskiego św. Apolinarego w Rzymie jako stypendysta fundacji księdza Casaroli. Rok później musiał na kilka miesięcy przerwać naukę z powodu konieczności odbycia zasadniczej służby wojskowej, gdzie w 1902 .r dosłużył się stopnia sierżanta.
Prezbiter.
8 grudnia 1903 r. otrzymał święcenia diakonatu. 8 czerwca 1904 r., po ukończeniu czwartego roku teologii, złożył wniosek o święcenia prezbiteriatu, które otrzymał 10 sierpnia w kościele Santa Maria in Monte Santo na Piazza del Popolo. Trzy tygodnie przed święceniami uzyskał doktorat z teologii.
Pod koniec 1904 r. młody ksiądz zapisał się na wydział prawa kanonicznego, jednakże już w kwietniu 1905 r. przerwał studia, gdyż 9 kwietnia otrzymał funkcję sekretarza nowego biskupa Bergamo Giacomo Radiniego-Tedeschi. Pełnił ją przez 10 lat, aż do śmierci Radiniego w sierpniu 1914 r. Oprócz obowiązków sekretarza Roncalli wykładał również w seminarium duchownym historię Kościoła oraz apologetykę. Był diecezjalnym kapelanem Akcji Katolickiej kobiet, wiele czasu spędzał w bibliotekach i archiwach. W 1905 r. rozpoczął pracę nad wydawnictwem źródłowym „Akta wizytacji apostolskiej diecezji Bergamo przez św. Karola Boromeusza”. Pracę tę ukończył dopiero w 1957 r., już jako kardynał.
W 1908 r. opublikował swoją pierwszą książkę – „Kardynał Cezary Baroniusz. Z okazji trzechsetlecia śmierci”, zaś w 1912 r. wydał monografię „Wyższe miłosierdzie w Bergamo i inne dzieła dobroczynne zaprowadzone przez Zgromadzenie Miłosierdzia”.
Biskup, kardynał.
W 1915 r., na początku I wojny światowej, został powołany do wojska, gdzie początkowo był sanitariuszem, a następnie kapelanem (służbę pełnił do 1918 r.). W 1925 r. papież Pius XI mianował go Oficjałem w Bułgarii, a także tytularnym arcybiskupem Areopolis. Sakry udzielił mu kardynał Giovanni Tacci Porcelli. Jako swoje hasło biskupie wybrał "Obedientia et Pax" ("Posłuszeństwo i Pokój"), które stało się jego mottem przewodnim. W 1931 r. został mianowany wizytatorem apostolskim w Bułgarii. W 1935 r. został delegatem apostolskim w Turcji i Grecji.
Po wybuchu II wojny światowej korzystając ze statusu dyplomatycznego pomagał ludziom prześladowanym przez hitlerowców, m.in. wysyłając do Palestyny podrobione świadectwa chrztu i imigracji dla Żydów węgierskich. Ambasador niemiecki Franz von Papen ocenił, że Roncalli uratował około 24 tysiące żydów. W 1944 r. papież Pius XII mianował go nuncjuszem apostolskim w Paryżu, a od 1951 r. także stałym obserwatorem przy UNESCO.
12 stycznia 1953 r. został mianowany kardynałem, a trzy dni później patriarchą Wenecji. Prezydent Francji Vincent Auriol powołał się na stary przywilej francuskich królów i sam włożył czerwony kapelusz na głowę kardynała Roncallego w czasie ceremonii w Pałacu Elizejskim. Jako kardynał był członkiem trzech kurialnych dykasterii: Kongregacji ds. Kościołów Wschodnich, Kongregacji Rozkrzewiania Wiary i Kongregacji ds. Zakonników.
Od 1 marca 1896 r. należał do Franciszkańskiego Zakonu Świeckich.
Wybór na papieża.
Konklawe w 1958 r. trwało trzy dni, podczas których odbyło się jedenaście głosowań. Ku zaskoczeniu samego Roncallego kardynałowie wybrali go 28 października, uznając go za „Papieża Przejściowego” – ze względu na zaawansowany wiek (77 lat).
Pontyfikat.
Wkrótce po wyborze Jan XXIII oznajmił, że jego głównym pragnieniem jest, by mógł być przede wszystkim pasterzem. Zaraz potem podjął cztery ważne decyzje: zwiększył liczebność Kolegium Kardynałów (unieważniając dekret Sykstusa V), postanowił zwołać synod i sobór powszechny, a także zrewidować kodeks prawa kanonicznego.
Pierwszy w historii Rzymu Synod Biskupów odbył się w dniach 24–31 stycznia 1960 r. i był określany jak wstęp do soboru. Historycy są jednomyślni, że najdonioślejszym wydarzeniem pontyfikatu Jana XXIII było zwołanie II soboru watykańskiego, którego zadaniem było otwarcie Kościoła na odłączonych i dostosowanie go do wymogów nowej epoki. Pierwsza komisja przygotowująca sobór zaczęła obradować w czerwcu 1959 r.. Rok później papież utworzył dziesięć komisji soborowych i komisję główną. Wkrótce potem rozesłał zapytania do biskupów świata z prośbą o propozycje tematów – odpowiedzi było na tyle dużo, że nie zdążono nawet wszystkich przygotować. W Boże Narodzenie w 1961 r. papież postanowił, że sobór zostanie otwarty 11 października 1962 r. (początkowo przewidywał, że potrwa kilka miesięcy). Na obrady zaproszonych było 18 Kościołów niekatolickich. Sam papież nie brał udziału w obradach. Raz jednak interweniował, kiedy to schemat o objawieniu został odrzucony większością ojców soborowych, lecz niewystarczającą większością 2/3 (papież skierował wówczas schemat do ponownych obrad specjalnej komisji). Pierwsza sesja soboru zakończyła się 8 grudnia 1962 r..
Zdaniem historyków żaden wcześniejszy papież nie podjął takich wysiłków na rzecz ekumenizmu jak Jan XXIII. 5 czerwca 1960 r. utworzył Sekretariat Jedności Chrześcijan, mianując jego prefektem kardynała Augustina Bea. 20 grudnia 1960 r. odbył godzinne spotkanie z Geoffreyem Fisherem, arcybiskupem Canterbury. Było to pierwsze od 400 lat, od ekskomuniki Elżbiety I, spotkanie arcybiskupa Canterbury z papieżem. Wymienił także (poprzez wysłanników) pozdrowienia z patriarchą Moskwy Aleksym i patriarchą Konstantynopola Atenagorasem. Za zgodą papieża w 1961 r. obserwatorzy katoliccy wzięli udział w Światowej Radzie Kościołów w Delhi.
Udzielał się także w reformie liturgii: zatwierdził nowy brewiarz i mszał, a także wprowadził do kanonu mszalnego wspomnienie św. Józefa i wyraził zgodę na używanie języków narodowych w Kościołach unickich. W sprawach dogmatycznych jego działanie jest oceniane jako nieco zachowawcze, jak np. gdy przestrzegł przed niebezpiecznymi treściami dzieł Pierre’a Teilharda de Chardin.
Już w pierwszym roku swojego pontyfikatu napisał cztery encykliki, z których najważniejsza, "Ad Pedri Cathedram" (wydana w czerwcu 1959 r.), zawierała oficjalną zapowiedź soboru. Trzy kolejne, które ukazały się od sierpnia do listopada 1959 r., traktowały o stanie kapłańskim, modlitwie różańcowej i pracy misyjnej. W maju 1961 r. została wydana encyklika społeczna "Mater et Magistra", w której podjął i rozszerzył społeczną naukę Piusa XI i Leona XIII. W podobnym tonie Jan XXIII wypowiedział się także w ostatniej swojej encyklice "Pacem in terris" (kwiecień 1963 r.), gdzie nawiązał także do pokojowego współistnienia pomiędzy Zachodem a komunistycznym Wschodem.
Dodatkowo, podczas kryzysu kubańskiego, publicznie apelował do ZSRR i USA o ostrożność w działaniach, czym zaskarbił sobie sympatię prezydenta Kennedy’ego i I sekretarza Chruszczowa. Dzięki temu ociepleniu stosunków dyplomatycznych, 7 marca 1962 r., Jan przyjął na audiencji córkę i zięcia Chruszczowa.
Wbrew panującemu przekonaniu papież Jan XXIII nie ekskomunikował 3 stycznia 1962 r. Fidela Castro. Doszło jedynie do pogorszenia relacji, m.in. poprzez odpowiedź papieża na wiadomość od kubańskiego prezydenta, Dorticósa Torrado, w której wyraził swoje „szczere życzenia chrześcijańskiej pomyślności dla umiłowanego narodu Kuby”. Przesłanie miało jednak dość ekspansywny charakter. Również w tym samym czasie władze watykańskie podjęły decyzję o nieprzyjęciu listu uwierzytelniającego dla nowego ambasadora Kuby, Amado Blanco y Fernándeza. Napięcie stosunków wynikało z nagonki i prześladowań duchownych katolickich na Kubie.
Człowiek Roku 1962 według magazynu „Time”. Jego sekretarzem osobistym był abp Loris Capovilla. Palił fajkę. Był pierwszym papieżem od 1870 r., który odbył oficjalne spotkanie poza Watykanem – była to wizyta w więzieniu i jednym ze szpitali w Boże Narodzenie w 1958. W 1962 r. odbył także podróż do Asyżu i Loreto. Kreował 52 kardynałów na pięciu konsystorzach.
Choroba i śmierć.
23 września 1962 r. u papieża zdiagnozowano raka żołądka, z którego miał kilka krwotoków. Ostatnie publiczne wystąpienie ojca świętego odbyło się 11 maja 1963 r., kiedy to włoski prezydent Antonio Segni przyznał papieżowi nagrodę za zaangażowanie dla pokoju. Jego ostatnia publiczna wypowiedź zaś, dzięki przekazowi radiowemu, została skierowana do pątników zgromadzonych w piekarskim sanktuarium u stóp Matki Boskiej Piekarskiej w Piekarach Śląskich. 25 maja 1963 papież doznał kolejnej perforacji, w wyniku której zapadł na zapalenie otrzewnej i wymagał transfuzji krwi; miał też coraz wyższą gorączkę. O agonii papieża informowało szczegółowo polskich słuchaczy Radio Wolna Europa.
Jan XXIII zmarł w Watykanie 3 czerwca 1963 roku o godzinie 19:49. Jego ostatnie słowa brzmiały: „Nie mam innej woli jak tylko wolę Boga – Ut unum sint. ()”. W związku z jego śmiercią kilka państw ogłosiło żałobę narodową m.in. Hiszpania (10 dni), Filipiny (9 dni), Włochy (3 dni), Paragwaj (3 dni), Gwatemala (3 dni), Kongo (1 dzień). Pierwotnie grób Jana XXIII znajdował się w krypcie w podziemiach bazyliki Świętego Piotra. Po beatyfikacji ciało papieża zostało złożone u stóp ołtarza św. Hieronima w bazylice św. Piotra na Watykanie. Natomiast 5 lat później tj. 8 kwietnia 2005, w pierwotnym miejscu pochówku papieża Jana pochowano Jana Pawła II.
Proces beatyfikacyjny i kanonizacyjny.
Nazywany był za życia „Dobrym papieżem Janem” (a także „Janem Uśmiechniętym” i „Janem Pokornym”) .
Proces beatyfikacyjny rozpoczął się 18 listopada 1965 r.. Jan XXIII został ogłoszony, razem z Piusem IX oraz z trzema innymi sługami bożymi, błogosławionym Kościoła katolickiego przez papieża Jana Pawła II 3 września 2000.
Cud, który przesądził o ogłoszeniu papieża Jana XXIII błogosławionym, miał miejsce w Neapolu 25 maja 1966 r.. Uzdrowiona została siostra zakonna ze Zgromadzenia Sióstr Miłosierdzia św. Wincentego à Paulo – Caterina Capitani. Zakonnica cierpiała na przewlekłe zapalenie błony śluzowej żołądka. Choroba postępowała i niemożliwa z punktu widzenia medycyny była jakakolwiek poprawa. Siostra wraz ze współsiostrami prosiła o wstawiennictwo Jana XXIII; miała zostać uzdrowiona po wizji. Przypadek ten został zbadany przez zespół lekarzy współpracujących, jako konsultanci medyczni, przy Kongregacji Spraw Kanonizacyjnych.
5 lipca 2013 r. Watykan ogłosił iż Franciszek zamierza wpisać do katalogu świętych papieża Jana XXIII oraz że razem z nim zostanie kanonizowany Jan Paweł II, któremu tego dnia podpisano dekret w sprawie cudu za wstawiennictwem papieża Polaka. W przypadku Jana XXIII papież Franciszek zdecydował o odstąpieniu od stwierdzenia cudu za wstawiennictwem błogosławionego. Data kanonizacji obu papieży została ustalona na konsystorzu, który odbył się 30 września.
27 kwietnia 2014 r., w Niedzielę Miłosierdzia Bożego, papież Franciszek przy koncelebrze emerytowanego papieża Benedykta XVI odprawił na placu św. Piotra mszę świętą kanonizując obu papieży. W uroczystości uczestniczyło wiele zagranicznych delegacji, w tym także z Polski.
Była to pierwsza podwójna kanonizacja papieży w XXI wieku i zarazem pierwsza kanonizacja głowy Kościoła od czasu kanonizacji Piusa X w 1954 r..
Wspomnienie liturgiczne.
Wspomnienie liturgiczne w Kościele katolickim obchodzone jest 11 października – w rocznicę dnia, w którym nastąpiło uroczyste otwarcie Soboru Watykańskiego II.
We wrześniu 2014 r. papież Franciszek zarządził, że św. Jan XXIII będzie czczony w liturgii całego Kościoła w randze wspomnienia dowolnego.
Dokumenty papieskie.
Encykliki Jana XXIII.
Encykliki są najważniejszymi i podstawowymi dokumentami papieskimi. Jan XXIII napisał ich osiem:
Inne dzieła.
Poczytnym stał się "Dziennik duszy" (wł. "Il giornale dell’anima e altri scritti di pietà"), który papież Roncalli zaczął pisać w 1895 r. i kontynuował aż do swej śmierci w 1963 r. Dzieło to przetłumaczono na wiele języków, w tym na język polski (tłum. Józefa Ledóchowska, Wydawnictwo Znak, Kraków 1965).
Jako Angelo Giuseppe Roncalli wydał "Il cardinale Cesare Baronio. Nel terzo centenario della sua morte" (Monza, 1908) oraz "Mons. Giacomo Maria Radini-Tedeschi, vescovo di Bergamo" (Rzym, 1963).
Krytyka papieża Jana XXIII.
Wielu konserwatywnych katolików – tych, którzy krytykują Sobór Watykański II – uważa, że Jan XXIII zapoczątkował ruch odwracania się od prawdziwej wiary.
Współczesne teorie spiskowe.
Niektórzy uważają, że papież Jan XXIII celowo ukrywał tajemne przesłanie przekazane przez Najświętszą Marię Pannę w objawieniach fatimskich.
. Chociaż papież Jan istotnie prowadził pamiętnik, nie ma żadnego dowodu na to, że miał wizje przyszłości.
Odnowiciel Kościoła w perspektywie luterańskiej.
Jest uważany przez wiele organizacji protestanckich za reformatora chrześcijaństwa. .
Jan XXIII jest wspominany w roku liturgicznym części Kościołów luterańskich jako jeden z odnowicieli Kościoła (do grupy tej należą m.in. także Marcin Luter i Jan Kalwin). Dzień 3 czerwca jest w luterańskim kalendarzu liturgicznym obchodzony jako "Wspomnienie Jana XXIII, biskupa Rzymu". Podczas wspomnienia biskupa Jana XXIII, używana jest biała szata liturgiczna. Wspomnienia nie obchodzą natomiast np. kościoły staroluterańskie.
Ordery i odznaczenia.
Stolicy Apostolskiej.
Papież jest "ex officio" suwerenem zakonów podległych Stolicy Apostolskiej, z tego tytułu przysługują mu:
Obecność w kulturze masowej.
We Włoszech zrealizowano dwa filmy telewizyjne opowiadające o życiu papieża Jana XXIII:
Jako Patriarcha Wenecji występuje w książce "Marcin powraca z daleka" Jana Dobraczyńskiego.

</doc>
<doc id="74801" url="https://pl.wikipedia.org/wiki?curid=74801" title="Sobór watykański II">
Sobór watykański II

Sobór watykański II – dwudziesty pierwszy sobór powszechny Kościoła katolickiego, obradujący w czterech sesjach od 11 października 1962 do 8 grudnia 1965. Pierwszej przewodniczył Jan XXIII, zaś jego następca Paweł VI trzem kolejnym.
Sobór został zwołany z inicjatywy Jana XXIII w celu uwspółcześnienia ("aggiornamento") Kościoła katolickiego. W chwili śmierci papieża – 3 czerwca 1963 – został zawieszony. Po swoim wyborze Paweł VI zapowiedział kontynuację soboru, a tydzień później wyznaczył datę rozpoczęcia drugiej sesji.
Sobór zakończył się 8 grudnia 1965 uroczystym publicznym posiedzeniem na placu przed bazyliką św. Piotra, mszą świętą celebrowaną przez Pawła VI, orędziem Papieża i ojców Soboru oraz odczytaniem papieskiego breve "In Spiritu Sancto".
W obradach Soboru uczestniczyło 3058 ojców soborowych, czyli 108 kardynałów, 5 patriarchów, 9 prymasów, 543 arcybiskupów, 2171 biskupów, 12 opatów udzielnych, 16 prałatów udzielnych, 65 prefektów apostolskich, 129 wyższych przełożonych zakonnych. Wspomagało ich ponad 450 ekspertów. Przysłuchiwało im się ponad 50 audytorów i 106 obserwatorów delegowanych przez 28 wspólnot niekatolickich. Ponadto w Soborowym Biurze Prasowym pracowali dziennikarze przygotowujący codzienne oficjalne sprawozdania. W czasie obrad pracowali dyżurni (assignatores locorum) – młodzi księża studiujący w Rzymie, którzy doręczali dokumentację ojcom soborowym, zakrystianie, technicy, lekarze i sanitariusze, kucharze i kelnerzy przygotowujący posiłki oraz funkcjonariusze straży watykańskiej.
Z Europy uczestniczyło 1060 ojców soborowych, z Ameryki Północnej 416, z Ameryki Środkowej 89, z Ameryki Południowej 531, z Azji 408, z Afryki 381, z Australii 74.
W czasie Soboru odbyło się 168 posiedzeń plenarnych, 10 posiedzeń publicznych, 147 przemówień, zwanych relacjami, w których omawiano treść projektów uchwał soborowych, 2212 przemówień dyskusyjnych, zwanych interwencjami, 4361 interwencji pisemnych, 538 głosowań.
Podczas trwania Soboru Paweł VI nawiązał bliskie stosunki z patriarchą Konstantynopola Atenagorasem. 5 grudnia 1965 miały zostać odwołane ekskomuniki, którymi w 1054 obłożyli się nawzajem dostojnicy Kościoła rzymskiego i prawosławni.
Przebieg Soboru.
Przygotowanie soboru.
We wrześniu 1870 po zajęciu Rzymu przez wojska włoskie Sobór watykański I został zawieszony. Papieże Pius XI i Pius XII podejmowali starania o wznowienie obrad. Do zwołania soboru Piusa XII namawiał kard. Ernesto Ruffini. W latach 1948–1951 przedyskutowano ewentualne tematy obrad, opracowano pewne projekty i utworzono Komisję Centralną. Wszystkie te prace prowadzono w głębokiej tajemnicy. W 1951 Pius XII jednak zrezygnował z zamiaru wznowienia soboru.
28 października 1958 kard. Angelo Giuseppe Roncalli został wybrany papieżem i przyjął imię Jana XXIII. Już dwa dni później prowadził rozmowy na temat możliwości zwołania soboru. Papież 25 stycznia 1959 oficjalne powiadomił kardynałów rzymskich o swojej decyzji zwołania soboru powszechnego. Jan XXIII postanowił jednak że nie będzie to kontynuacja zawieszonego soboru watykańskiego I, ale będzie to kolejny sobór nazwany watykańskim II.
Powołano dziesięć komisji, sekretariaty ds. kontaktów z mediami, ds. kontaktów z innymi wyznaniami chrześcijańskimi oraz ds. nadzwyczajnych. Centralna Komisja koordynowała prace przygotowawcze. Rozpoczęto także budowę auli soborowej w nawie głównej bazyliki św. Piotra.
Pierwsza sesja.
Sobór rozpoczął się 11 października 1962. Jego inauguracją był ingres 2540 ojców Soboru do bazyliki Świętego Piotra, a następnie uroczysta msza święta do Ducha Świętego, którą celebrował dziekan kolegium kardynalskiego Eugène Tisserant. Ojcowie Soboru złożyli wyznanie wiary i wysłuchali przemówienia Jana XXIII. Uroczystość transmitowana była przez liczne stacje telewizyjne.
Pierwsza sesja soborowa została otwarta przez Jana XXIII 11 października 1962 i trwała do 8 grudnia tegoż roku. 13 października zebrało się pierwsze robocze posiedzenie, ale dopiero trzy dni później, 16 października, Sobór głosował na członków, którzy mieli wejść w skład dziesięciu komisji roboczych. W następnych dniach głosowanie zostało ostatecznie zatwierdzone przez Jana XXIII, który uzupełnił komisje poprzez wyznaczenie jeszcze 90 dodatkowych członków. Chciał on m.in. wzmocnić obecność w komisjach przedstawicieli episkopatów słabiej reprezentowanych, np. z Polski, Szwajcarii, Irlandii, Portugalii i Afryki. W skład komisji weszło więcej uczestników z Europy Środkowej i Północnej, niż pierwotnie planowała Kuria Rzymska. Z początku większość stanowić mieli hierarchowie z Włoch i Hiszpanii.
20 października Sobór wydał wspólne „Przesłanie Ojców Soboru do ludzkości”. Nie było ono jeszcze właściwym dziełem Soboru jako takiego, ale wspólną deklaracją biskupów całego świata. Właściwa wspólna praca ojców soborowych zaczęła się nazajutrz, 22 października. Tego dnia przystąpiono do omawiania jednego z siedmiu tzw. schematów, które później miały stać się konstytucjami Soborowymi. Jako pierwszy wybrano do opracowania schemat o liturgii. Był on – według oceny Josepha Ratzingera – odważny a jednocześnie bardzo wyważony teologicznie. Mógł więc zjednoczyć wokół konstruktywnego projektu ojców nastawionych reformatorsko, oczekujących przemian i postępu, i ojców nastawionych bardziej konserwatywnie. Tekst miał wyjść naprzeciw oczekiwaniom i pytaniom stawianym przez biskupów z terenów misyjnych. Nie bez znaczenia było też i to, że badania opinii biskupów przed rozpoczęciem Soboru wskazywały dość powszechną wolę, by kwestią reformy liturgicznej zająć się w pierwszej kolejności. Zajęcie się kwestią liturgii było wyznaniem wiary w to, co jest w Kościele najważniejsze, co jest źródłem jego życia.
Pozostałe sesje soborowe odbywały się w następujących terminach:
Udział Polaków.
 W soborze wzięło udział łącznie 67 Polaków: 19 biskupów rządców diecezji - kard. Stefan Wyszyński, abp Antoni Baraniak, abp Bolesław Kominek, abp Karol Wojtyła, bp Jerzy Ablewicz, bp Franciszek Barda, bp Stefan Bareła, bp Czesław Falkowski, bp Zdzisław Goliński, bp Jan Jaroszewicz, bp Franciszek Jop, bp Piotr Kałwa, bp Michał Klepacz, bp Kazimierz Kowalski, bp Edmund Nowicki, bp Antoni Pawłowski, bp Wilhelm Pluta, bp Bogdan Sikorski, bp Tomasz Wilczyński; 42 biskupów pomocniczych - bp Herbert Bednorz, bp Bohdan Bejze, bp Lucjan Bernacki, bp Juliusz Bieniek, bp Zygmunt Choromański, bp Bernard Czapliński, bp Jan Czerniak, bp Bronisław Dąbrowski, bp Józef Drzazga, bp Piotr Dudziec, bp Tadeusz Etter, bp Jan Fondaliński, bp Julian Groblicki, bp Henryk Grzordziel, bp Stanisław Jakiel, bp Franciszek Jedwabski, bp Ignacy Jeż, bp Lech Kaczmarek, bp Zygfryd Kowalski, bp Jan Kulik, bp Józef Kurpas, bp Paweł Latusek, bp Kazimierz Majdański, bp Wacław Majewski, bp Jan Mazur, bp Jerzy Modzelewski, bp Aleksander Mościcki, bp Edward Muszyński, bp Jan Obłąk, bp Karol Pękala, bp Jan Pietraszko, bp Wacław Skomorucha, bp Henryk Strąkowski, bp Jerzy Stroba, bp Tadeusz Szwagrzyk, bp Bolesław Taborski, bp Wincenty Urban, bp Jan Wosiński, bp Walenty Wójcik, bp Andrzej Wronka, bp Wacław Wycisk, bp Jan Zaręba; 2 polskich biskupów rezydujących w Rzymie - abp Józef Gawlina i bp Władysław Rubin, abp Adam Kozłowiecki – metropolita Lusaki w Zambii, 3 wyższych przełożonych zakonnych - opat cystersów o. Augustyn Ciesielski, generał paulinów o. Ludwik Nowak, generał paulinów o. Jerzy Tomziński.
W soborze uczestniczyli także biskupi polskiego pochodzenia, m.in. syn polskich emigrantów - arcybiskup Filadelfii Jan Józef Król, a także bp Stanislaus Bona, bp Casimir Rembert Kowalski, bp Alexander Zaleski, bp Pedro Filipak i bp Charles Salatka.
Prymas Polski kard. Stefan Wyszyński zasiadał w Prezydium Soboru oraz w Sekretariacie do Spraw Nadzwyczajnych, abp Antoni Baraniak w Komisji do Spraw Kościołów Wschodnich, bp Franciszek Jop w Komisji do Spraw Liturgii, bp Michał Klepacz w Komisji do Spaw Studiów i Seminariów, abp Bolesław Kominek i bp Herbert Bednorz w Komisji do Spraw Apostolstwa Świeckich, bp Edmund Nowicki w Trybunale Administracyjnym, bp Herbert Bednorz w Soborowym Komitecie Prasowym.
W zespole ekspertów soboru znaleźli się o. Feliks Bednarski OP, ks. Andrzej Deskur i ks. Bolesław Filipiak. W Sekcji Słowiańskiej Biura Prasowego Sekretariatu Soboru pracował ks. Szczepan Wesoły. W gronie audytorów Soboru zasiadali dr Mieczysław Habicht i prof. Stefan Świeżawski.
W soborze uczestniczyło niewielu biskupów zza żelaznej kurtyny. Obok Polaków w Soborze brało udział dwóch biskupów z Węgier i trzech z Czechosłowacji. Nie przyjechał żaden z ZSRR, Rumunii, Bułgarii oraz Chin.
Polscy biskupi na Soborze wystosowali Orędzie biskupów polskich do biskupów niemieckich. 18 listopada 1965 orędzie podpisało 34 polskich biskupów m.in. kardynał Stefan Wyszyński i Karol Wojtyła. Autorem i inicjatorem listu był przyszły arcybiskup wrocławski Bolesław Kominek. List był konsultowany z polskimi i niemieckimi biskupami oraz niemieckimi intelektualistami.
Dokumenty soborowe.
Rezultatem obrad soborowych były trzy konstytucje dogmatyczne i jedna konstytucja duszpasterska:
Ojcowie soborowi wydali dziewięć dekretów:
a także trzy deklaracje:
Dokumenty soborowe po raz pierwszy w historii Kościoła spisane zostały bez użycia formuły "anathema sit" („niech będzie wyklęty”).
Oceny.
Sobór watykański II stał się prawdopodobnie jednym z najważniejszych wydarzeń w dziejach chrześcijaństwa. Kościół katolicki uległ w jego wyniku tak poważnym przemianom, że pojawiły przeciwstawienia: Kościół „przedsoborowy” i „posoborowy”. Oceny Soboru wahają się od entuzjastycznych do niezwykle krytycznych.
Pozytywne.
Zwolennicy zmian posoborowych podkreślali, że oznaczają one pozbycie się przez Kościół katolicki bariery odgradzającej go od współczesnego świata. Zmiany te oceniono jako koniec epoki kontrreformacji – zerwanie z niezmiennością na rzecz modernizmu.
Negatywne.
Krytyka Soboru następuje z dwóch punktów widzenia, które można umownie określić jako konserwatywny i modernistyczny.
Wspólną cechą krytyki z obu stron jest to, że Sobór watykański II jest odpowiedzialny za niepowodzenia w misji ewangelizacji w postaci narastającego ateizmu i sekularyzacji społeczeństw, które przed soborem były katolickie.
Krytyka konserwatywna.
Krytycy konserwatywni zauważają, że Sobór bezzasadnie odrzucił wiele dobrych koncepcji, które sprawdzały się w życiu Kościoła do tej pory: stosunku do ekumenizmu i wolności religijnej, liturgii, pozycji i organizacji Kościołów partykularnych. W konstytucjach soborowych istnieć mają herezje modernizmu, jak również złamanie wielu ustanowionych wcześniej zakazów. Przeprowadzone w latach następujących po soborze zmiany w liturgii określa się jako jej protestantyzacja. Krytyka sprowadza się do zarzutu, że zmiany dokonane przez Sobór nie były konieczne, ponieważ należało się trzymać zasad dotychczasowych z racji ich owocności. Podkreśla się także wpływ masonerii na postanowienia Soboru. Jednym z ośrodków krytyki jest Bractwo Świętego Piusa X oraz sedewakantyści.
Krytyka modernistyczna.
Modernistyczni zarzucali Soborowi rzecz dokładnie odwrotną – że zmiany w Kościele były zbyt małe i że nie dotknęły Kościoła jako instytucji. Podnoszono zwłaszcza, że Kościół katolicki jest instytucją hierarchiczną, i że zbyt mało angażuje się w przemiany społeczne po stronie upośledzonych.

</doc>
<doc id="74802" url="https://pl.wikipedia.org/wiki?curid=74802" title="Jurgów">
Jurgów

Jurgów (słow. "Jurgov", węg. "Szepesgyörke", niem. "Jurkau/Jörg") – wieś spiska w Polsce położona w województwie małopolskim, w powiecie tatrzańskim, w gminie Bukowina Tatrzańska. Jest to niewielka wieś na południu Polski, na Spiszu (w regionie Zamagurze). Według danych z 31 grudnia 2012 r. sołectwo Jurgów miało 926 stałych mieszkańców.
Do czasu wejścia Polski do strefy Schengen w Jurgowie do 21 grudnia 2007 r. działało całodobowe przejście graniczne Jurgów-Podspády na Słowację w ciągu drogi krajowej nr 49. Znajduje się tutaj szkoła podstawowa i jedyne w gminie Bukowina Tatrzańska przedszkole samorządowe.
Położenie.
Miejscowość znajduje się na Pogórzu Spiskim na prawym brzegu Białki. Zajmuje jej dno oraz zbocza wzniesień: Średni Wierch (881 m), Bryjów Wierch (942, 999 m) i Górków Wierch (985 m). Odległości do ważniejszych miejscowości: Białka Tatrzańska – 6 km, Łapsze Niżne – 15 km, Bukowina Tatrzańska – 3 km, Zakopane – 19 km, Nowy Targ – 19 km, Poprad – 47 km, Kraków – 100 km.
Położenie Jurgowa zapewnia panoramy widokowe na Tatry, Tatry Wysokie i Bielskie.
Gospodarka.
Położenie wsi, surowy klimat, niekorzystny dla uprawy roślin sprawiało, że rolnictwo tu się nie rozwinęło. Podstawę gospodarki stanowiło pasterstwo. Uprawiano także tkactwo. W XIX wieku zaczęto gospodarczo wykorzystywać siłę wody. Wykopano w tym celu przebiegający bliżej wsi kanał Przykopa, odnogę rzeki Białka. Nad nim stanęły w sumie trzy młyny, tartak i folusz. W 1937 roku zbudowano także niewielką elektrownię wodną. Z obiektów tych obecnie działa jedynie tartak.
Pasterstwo traciło na znaczeniu od początku XX wieku. Później upadły młyny i folusz, elektrownia działała do 1968 r., a w początku lat osiemdziesiątych spłonęła. Pozostał jedynie tartak, który (podobnie jak wcześniej także elektrownia) jest własnością Leśnej Wspólnoty Urbarialnej w Jurgowie. Chcąc go utrzymać przy życiu, boryka się ona z wieloma problemami.
Obecnie największą rolę odgrywa turystyka. Część mieszkańców tradycyjnie okresowo pracuje na Słowacji przy wyrębie.
Historia.
Miejscowość została założona w 1546 roku na prawie wołoskim w dobrach klucza zamku niedzickiego. W tym czasie całe Zamagurze, w którego obrębie jest położona, należało do państwa niedzickiego, stanowiącego część Królestwa Węgier. Właścicielem tego państwa był Olbracht Łaski. Według legendy zasadźcą wsi, a zarazem jej pierwszym sołtysem był zbójnik Jurko, od którego pochodzi nazwa miejscowości, a który wraz ze swoją dwunastoosobową drużyną przybył tu z migracją podkarpacką. W dokumentach z lat 1589–1595 dotyczących sprzedaży klucza dunajeckiego przez Olbrachta Łaskiego na rzecz György Horvátha wieś wspomniana jest tam pod węgierską nazwą "Gyurgow". Innym zbójnikiem pochodzącym z Jurgowa był Gałajda.
Po rozpadzie Austro-Węgier wieś decyzją Rady Ambasadorów z 28 lipca 1920 r. została przyznana Polsce. W okresie drugiej wojny światowej (1939–1945) była włączona do Republiki Słowackiej, a po jej zakończeniu wróciła do Polski. W okresie międzywojennym w miejscowości stacjonowała placówka Straży Granicznej I linii „Jurgów”.
W latach 1975–1998 miejscowość położona była w województwie nowosądeckim.
Kultura.
We wsi jest używana gwara spiska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka. Tradycyjnym ubiorem był strój spiski w miejscowej odmianie jurgowskiej.
Miejscowość zamieszkiwana jest przez ludność przeważnie dwujęzyczną, większość mieszkańców mówi po polsku i słowacku (niedzielne Msze Św. w lokalnym kościele odprawiane są w języku polskim i słowackim). Liczne są również wpływy węgierskie w lokalnej gwarze spiskiej.
Szczególnie długą tradycją poszczycić się może aktywna, działająca przy OSP w Jurgowie orkiestra dęta, której początki sięgają 1830 roku. Z zapisów w kronice parafialnej wynika, iż ówczesny proboszcz parafii Jurgów Józef Dziurilla (proboszcz w latach 1829–1835) zakupił instrumenty dla orkiestry dętej.
Z niemałych tradycji poszczycić się może utworzony w 1953 r. zespół regionalny „Cepelia-Podhale, Grupa Spiska z Jurgowa”. Jego założycielem i pierwszym kierownikiem był ówczesny naczelnik poczty jurgowskiej Walenty Pluciński. Jest on także autorem kilku widowisk i sztuk oraz wierszy. Zadaniem zespołu jest krzewienie regionalnych tradycji ludowych obejmujących muzykę, tańce, śpiew i stroje. Równolegle do dużego zespołu we wsi działa także założony w 1955 r. międzyszkolny zespół „Małe Podhale. Grupa Spiska z Jurgowa”.
Wieś opisywana jest w literaturze, np. w wierszu Jerzego Lieberta „Jurgowska karczma”, który spopularyzował Leszek Długosz albo też w limeryku Wisławy Szymborskiej z „Rymowanek dla dużych dzieci”.
Sport.
Na południe od Jurgowa znajduje się Stacja Narciarska Jurgów oferująca narciarzom ponad 4 km tras zjazdowych o różnym stopniu trudności. Ponadto w ofercie stacji są narciarskie trasy biegowe, planowana jest budowa tras do indywidualnego zjazdu rowerem na czas (downhill). Trasa zjazdu będzie miała długości około 2000 m. Będzie uzbrojona w mega hopy, odcinki techniczne, drewniane i ziemne bandy.
Górska rzeka Białka nadaje się do uprawiania sportów ekstremalnych m.in. kajakarstwa górskiego i spływów pontonowych. Okoliczne wzgórza wykorzystywane są przez paralotniarzy.
Zabytki.
W miejscowości znajdują się trzy obiekty leżące na Szlaku Architektury Drewnianej: kościół, zagroda i szałasy.

</doc>
<doc id="74807" url="https://pl.wikipedia.org/wiki?curid=74807" title="Dejwud">
Dejwud



</doc>
<doc id="74809" url="https://pl.wikipedia.org/wiki?curid=74809" title="Historia Poznania">
Historia Poznania

Historia Poznania
Czasy do 966.
Pierwsi osadnicy pojawili się na terenie dzisiejszego Poznania w epoce paleolitu. Podczas badań archeologicznych odnaleziono zabytki kultury łużyckiej oraz kultury pomorskiej, do tego wyroby z okresu kultury przeworskiej. Od VII w. wzwyż datowane są materialne świadectwa obecności Polan.
W okresie między 1 poł. X wieku a początkiem 2 połowy X wieku zbudowano pierwszy gród na Ostrowie Tumskim.
Stołeczny gród pierwszych Piastów (966–1034).
Pierwotnie główna osada leżała nad brzegiem Cybiny i prawym brzegu Warty. Po połowie X wieku (szósta/siódma dekada X w.) nastąpiła całkowita przebudowa grodu na Ostrowie Tumskim. Wówczas to wzniesiono dwuczłonowy gród oraz najprawdopodobniej częściowo otwarte obwałowania w południowej części Ostrowa. Przebudowa ta była związana z równoczesnym wzniesieniem najstarszego budynku sakralnego. 
Poznań za czasów pierwszych Piastów był ważnym ośrodkiem politycznym i religijnym. Jest to jedno z prawdopodobnych miejsc chrztu Polski. Znajdowało się tu murowane palatium należące do Mieszka I. Tutaj też mieściło się pierwsze polskie biskupstwo (968), które dzięki statusowi biskupstwa misyjnego utrzymało znaczną niezależność po utworzeniu metropolii w Gnieźnie.
Upadek grodu i odbudowa zniszczeń (1034–1253).
W 1038 gród został zniszczony przez księcia czeskiego Brzetysława I. Odbudował go po powrocie do Polski Kazimierz Odnowiciel. Wzniesiono nowe wały, które stanowiły podstawę obrony grodu aż do lokacji miasta w 1253. Jednocześnie jednak w wyniku przeniesienia stolicy do Krakowa Poznań stracił na znaczeniu politycznym.
Na początku XII w. na prawym brzegu Warty powstała osada targowa, Śródka. Wzniesiono też szereg nowych kościołów (m.in. św. Marcina i św. Wojciecha), przy których zaczęły powstawać kolejne osady.
Od lokacji na lewym brzegu Warty do zjednoczenia państwa (1253–1320).
W 1253 miasto Poznań uzyskało przywilej lokacyjny od Przemysła I. W tym samym roku powstały pierwsze fortyfikacje. W latach późniejszych całe miasto zostało otoczone murem. Wzniesiony został także zamek, do którego przenieśli się książęta wielkopolscy. Przywilej lokacyjny został w 1296 potwierdzony przez Władysława Łokietka po objęciu przez niego władzy na terenie Wielkopolski.
Podczas II wojny światowej.
Poznań został zajęty bez walki przez wojska niemieckie 12 września 1939 roku. Podczas okupacji niemieckiej Polski miasto zostało wcielone do Rzeszy i zostało siedzibą namiestnika Rzeszy Arthura Greisera w stworzonym przez Niemców tzw. Kraju Warty (niem. "Warthegau"). W latach 1939–1945 Niemcy wysiedlili przymusowo 100 tysięcy Polaków z Poznania (w tym 41 tys. z okręgu poznańskiego, oraz 2 tys. Żydów na Lubelszczyznę) do Generalnego Gubernatorstwa. Około 10 tys. z ogólnej liczby wysiedlonych zginęło w niemieckich obozach. Równolegle realizowano nazistowską politykę metodami represyjnymi, do których należały m.in. masowe egzekucje cywilnych mieszkańców Poznania. Likwidowano w pierwszym rzędzie polskich intelektualistów, naukowców, działaczy społecznych, powstańców wielkopolskich i inteligencję, z których większość zginęła w pierwszym na ziemiach polskich obozie koncentracyjnym w Forcie VII w Poznaniu, będącym faktycznie obozem eksterminacji, przez który przeszło łącznie ok. 20 tys. Wielkopolan. Fort VII do 1941 był kolejno obozem przejściowym, a do 1944 więzieniem policyjnym i obozem „pracy wychowawczej” dla poznaniaków. Od 1943 funkcjonował nowy obóz karno-śledczy w Żabikowie, w którym przeciętnie przebywało ok. 2 tys. osób.
W latach 1939–1941 z miasta wysiedlano masowo do Generalnego Gubernatorstwa w szczególności Żydów oraz Polaków. Do końca 1939 r. wysłano do GG ok. 80 transportów – ogółem 87 883 osób. Do końca 1940 r. wysiedlenia objęły już ponad 250 000 osób. W 1941 r. nasilono politykę wysiedlania Żydów z Kraju Warty do dowolnego z blisko 200 gett utworzonych na terenie GG. Z samego Poznania przesiedlono do GG ok. 70 000 osób. Setki tysięcy ludzi, głównie młodych, czasem nastolatków, wysiedlono jako robotników przymusowych w głąb Rzeszy. Na ich miejsce w ramach akcji Heim ins Reich (pol. „Dom w Rzeszy”) napływały grupy Niemców ze Wschodu, głównie z terenów zajętych przez ZSRR.
Niewygodni politycznie Polacy byli torturowani i mordowani w katowniach Gestapo przy ul. Młyńskiej (wyroki śmierci wykonywano w nim przez gilotynowanie i powieszenie) i „Domu Żołnierza” (w 1944 przebywał w nim także osobisty sekretarz namiestnika Rzeszy Greisera, aresztowany po tym jak stwierdził iż Niemcy przegrają wojnę, oraz kilku generałów włoskich i jeńców amerykańskich) przy ul. Ritterstrasse 21. Wokół Poznania mieściło się także kilka niemieckich obozów pracy dla Żydów z Polski i Niemiec, m.in. w Krzesinach (ok. 10 tysięcy więźniów), Smochowicach (ok. 2 tys. osób, wywiezionych następnie do obozu w Krzesinach-Piotrowie), Dębcu (ok. 2 tys. ludzi wywiezionych do Auschwitz). W okresie 1940-1945 w obozie jenieckim na terenie Poznania przebywało także ok. 7 tys. Francuzów, Brytyjczyków i żołnierzy sowieckich. W czasie okupacji niemieckiej w Poznaniu i Wielkopolsce działały także polskie organizacje konspiracyjne, prowadzące działalność dywersyjną, wywiadowczą i sabotażową – m.in. ZWZ-AK, Bataliony Chłopskie i GL/AL.
W latach 1940–1942 do Poznania przyłączono okoliczne wsie takie jak Antoninek, Kobylepole, Chartowo, Żegrze, Krzesiny, Szczepankowo, Spławie, Głuszyna, Marlewo, Minikowo, Fabianowo, Kotowo, Junikowo, Ławica, Smochowice, Krzyżowniki, Psarskie, Strzeszyn, Podolany i Naramowice. Było to największe rozszerzenie miasta w całej jego historii. Przyłączono w sumie 14889 ha, co dało dwukrotne zwiększenie obszaru Poznania.
W styczniu i lutym 1945 toczyły się o Poznań ciężkie walki (zwłaszcza o Cytadelę Poznańską) między Armią Czerwoną a siłami niemieckimi. Miasto zostało zdobyte 23 lutego 1945. Zniszczenia wojenne sięgały 55%. Niemal całkowicie została zniszczona staromiejska część miasta i większość zabytkowych budowli, urządzenia zakładów wodociągowych, kanalizacyjnych, gazowni, elektrowni oraz sieci przemysłowych. Wszystkie mosty (z wyjątkiem Mostu Dworcowego) zostały zerwane, a urządzenia komunikacji miejskiej i kolejowej poważnie uszkodzone.. Pozostałe zabytkowe dzielnice mieszkalne m.in.: Jeżyce, Łazarz, Wilda i Sołacz nie uległy zniszczeniom.
W PRL.
Po 1945 rozpoczęła się odbudowa miasta ze zniszczeń wojennych i powiększanie jego obszaru połączone z jego rozbudową. Poznań jako jedno z większych miast polskich nadal pełnił funkcję ośrodka kulturalnego, naukowego i gospodarczego (mimo wywiezienia części ważnych zakładów przemysłowych do ZSRR).
W Poznaniu założono Specłagier NKWD nr 2. Dokumenty świadczą o ponad 800 więźniach przebywających w tym obozie w 1945, i potem, w dyspozycji poznańskiego WUBP. Wśród przetrzymywanych znajdowali się wyżsi oficerowie AK, a także żołnierze NSZ i działacze SN. 
W czerwcu i lipcu 1946 roku w mieście trwał przed Najwyższym Trybunałem Narodowym proces Artura Greisera - b. namiestnika Rzeszy w Kraju Warty zakończony wyrokiem śmierci. 
W 1952 w centrum Poznania miała miejsce katastrofa lotnicza samolotu bombowego, w której zginęło co najmniej 9 osób (była to największa katastrofa wojskowego samolotu w historii miasta Poznania).
Od 1952 i początku funkcjonowania PRL, Poznań doświadczył protestów robotniczych wynikających z niezadowolenia i kontestacji polityki socjalistycznej prowadzonej przez władze, kulminacją były wydarzenia z czerwca 1956, określane jako "Poznański Czerwiec '56", krwawo spacyfikowane przez LWP i siły MO - w wyniku zajść śmierć poniosło według oficjalnych danych ponad 70 osób (nieoficjalnie ponad 100), a rannych zostało kilkaset osób.
W czasach Polski Ludowej powstały wielkie zakłady przemysłowe m.in. Fabryka Łożysk Tocznych, Fabryka Maszyn Żniwnych, Fabryka Kosmetyków „Lechia”, Zakłady Graficzne im. Marcina Kasprzaka, Zakłady Przemysłu Cukierniczego „Goplana”, Wytwórnia Wyrobów Tytoniowych oraz Zakłady Koncentratów Spożywczych „Amino”.
W latach 70. na niezabudowanych terenach Junikowa, Winograd i Rataj oraz Chartowa wybudowano osiedla z wielkiej płyty.

</doc>
<doc id="74810" url="https://pl.wikipedia.org/wiki?curid=74810" title="Tylnica">
Tylnica



</doc>
<doc id="74811" url="https://pl.wikipedia.org/wiki?curid=74811" title="Dziobnica">
Dziobnica



</doc>
<doc id="74812" url="https://pl.wikipedia.org/wiki?curid=74812" title="Maputo">
Maputo

Maputo (do 1976 Lourenço Marques) – stolica Mozambiku, położona w południowej części kraju i zarazem oddzielna prowincja. Maputo położone jest na zachodnim brzegu zatoki o tej samej nazwie, u ujścia rzeki Tembe. Zatoka jest długa na 95 km i szeroka na 30. U południowego krańca zatoki ma swoje ujście rzeka Maputo. W 2017 roku liczba ludności miasta wynosiła osób.
Maputo to port nad Oceanem Indyjskim. Wokół nowoczesnej infrastruktury portowej skupia się życie gospodarcze miasta. Główne towary eksportowe przechodzące przez port w Maputo to węgiel, bawełna, cukier, chrom, sizal, kopra oraz drewno. W mieście wytwarzany jest cement, wyroby garncarskie, meble, buty, a także wyroby gumowe. W Maputo znajduje się również duży zakład wytopu aluminium. 
Miasto założone zostało pod koniec XVIII wieku pod nazwą Lourenço Marques, na cześć portugalskiego kupca, który odkrył te tereny w roku 1544. Dynamiczny rozwój miasta datuje się od 1895 roku, kiedy zostało połączone linią kolejową z Pretorią w Afryce Południowej. Największą stacją kolejową miasta jest Maputo. W 1907 roku Lourenço Marques zostało stolicą Portugalskiej Afryki Wschodniej. Po uzyskaniu przez ten kraj niepodległości nazwa miasta została zmieniona na Maputo.
W Maputo znajduje się Uniwersytet im. Eduardo Mondlane. Do ciekawych obiektów należą muzeum historii Mozambiku, muzeum wojska, a także rzymskokatolicka katedra Matki Bożej Fatimskiej.

</doc>
<doc id="74813" url="https://pl.wikipedia.org/wiki?curid=74813" title="Front Wyzwolenia Mozambiku">
Front Wyzwolenia Mozambiku

Front Wyzwolenia Mozambiku (, FRELIMO) – partia polityczna działająca w Mozambiku; powstała 1962 w Tanganice jako organizacja narodowowyzwoleńcza. Organizacja doprowadziła do wywalczenia niepodległości przez Mozambik w 1975 roku, od tamtej pory pozostaje organizacją rządową.
Historia.
Partia została założona z połączenia trzech mniejszych grup niepodległościowych na emigracji w Tanganice. Ruch przyjął nacjonalistyczny charakter. Pierwszym przywódcą grupy został Eduardo Mondlane. Pierwotnie struktury grupy działały w krajach ościennych. W 1963 roku z FRELIMO wyłamał się rozłamowy Afrykański Zjednoczony Front Ludowy. W 1964 roku dysponując kilkoma tysiącami bojowników armia FRELIMO rozpoczęła wojnę partyzancką z kolonizatorami portugalskimi. Front przeprowadzał swoje akcje wojskowe z opanowanych przez siebie obszarów na północy kraju. Grupa zyskała poparcie zarówno państw socjalistycznych jak i Europy Zachodniej (Tanzania, Szwecja, Jugosławia, Związek Radziecki, Holandia, Dania, Somalia, Jugosławia, Chiny, Kuba, Czechosłowacja, Libia, Norwegia, Algieria, Ghana, Zambia, Bułgaria, Egipt i Brazylia). W 1966 roku Organizacja Jedności Afrykańskiej uznała FRELIMO za jedynego reprezentanta Mozambijczyków. Także Organizacja Narodów Zjednoczonych rozpoczęła wywieranie presji na Portugalię aby ta przeprowadziła dekolonializację, reżim portugalski lekceważył jednak stanowiska organizacji międzynarodowych. W 1969 roku w portugalskim zamachu bombowym zginął Mondlane, jego następcą na stanowisku lidera Frontu został Samora Machel. Do 1974 roku bojownicy zdobyli większość terytoriów na północy kraju, skutecznie przeciwstawiając się, liczącemu około 70 tysięcy żołnierzy, kontyngentowi portugalskiemu. Reżim portugalski w zwalczaniu partyzantki wsparły rasistowskie białe reżimy na Południu Afryki - Rodezja i Południowa Afryka. Rodezja wysłała na pomoc Portugalczykom własne oddziały zbrojne zwalczające FRELIMO.
Niepodległość Mozambiku umożliwiła rewolucja goździków, która odbyła się w Portugalii w 1974 roku. Rewolucyjny rząd Portugalii rok po sukcesie rewolucji przyznał Mozambikowi niepodległość. W niepodległej republice władzę objął Front Wyzwolenia Mozambiku, sprawujący pełnię władzy jako jedyna legalnie działająca partia. W nowym państwie doszło do upaństwowienia ziemi, systemu edukacji i opieki zdrowotnej, zrównano też prawa kobiet i mężczyzn. Reformy utrzymane w lewicowym stylu i jednopartyjne rządy nie spodobały się części dotychczasowych członków Frontu. Wsparci przez rząd Rodezji dysydencie utworzyli w 1976 roku Narodowy Ruch Oporu Mozambiku (RENAMO), który rozpoczął antyrządową kampanię partyzancką. Wojna domowa zradykalizowała FRELIMO które w 1977 roku oficjalnie przyjęło doktrynę marksistowską i zbliżyło się do bloku wschodniego.
W 1986 roku liderem partii został Joaquim Chissano. W 1989 roku partia zrezygnowała z poglądów marksistowskich, a rok później wprowadziła w kraju system wielopartyjny. W parze za tymi zmianami szły reformy wolnorynkowe. W 1992 roku wypracowano porozumienie pokojowe z RENAMO. W 1994 roku odbyły się wielopartyjne wybory prezydenckie, w których zwyciężył Chissano reprezentujący Front Wyzwolenia Mozambiku. Przed kolejnymi wyborami, które odbyły się 1 i 2 grudnia 2004 roku dotychczasowy prezydent Chissano ogłosił, iż nie będzie kandydował. Partia wybrała wówczas na swojego kandydata Armanda Guebuzę. Wygrał on wybory i objął urząd prezydenta 2 lutego 2005 roku, a FRELIMO zdobył 160 mandatów parlamentarnych. W kolejnych wyborach w październiku 2009 Guebuza uzyskał reelekcję na stanowisku szefa państwa, a FRELIMO zdobył 191 spośród 250 miejsc w parlamencie.

</doc>
<doc id="74814" url="https://pl.wikipedia.org/wiki?curid=74814" title="Joaquim Chissano">
Joaquim Chissano

Joaquim Alberto Chissano [] (ur. 22 października 1939 w prowincji Gaza) – polityk mozambicki, premier Mozambiku od 20 września 1974 do 25 czerwca 1975, prezydent Mozambiku od 6 listopada 1986 do 2 lutego 2005.
W latach 60. zaangażował się w ruch FRELIMO. Od 1975 był ministrem spraw zagranicznych kraju. W 1986, po tragicznej śmierci Samory Machela, objął stanowisko prezydenta. W 1994 wygrał, demokratyczne już, wybory prezydenckie. W 1999 został wybrany na kolejną kadencję, uzyskując 52,3% głosów. W obu głosowaniach pokonał przywódcę partii RENAMO, Afonso Dhlakamę.
Przed wyborami prezydenckimi przeprowadzonymi w grudniu 2004 ogłosił, iż nie będzie kandydował. Zwyciężył wówczas inny kandydat FRELIMO, Armando Guebuza.
W 2007 roku został wyróżniony Nagrodą Fundacji Mo Ibrahima.

</doc>
<doc id="74815" url="https://pl.wikipedia.org/wiki?curid=74815" title="Narodowy Ruch Oporu Mozambiku">
Narodowy Ruch Oporu Mozambiku

Narodowy Ruch Oporu Mozambiku (, RENAMO) – antyrządowa organizacja partyzancka, a następnie prawicowa partia polityczna w Mozambiku. Jej przywódcą jest Afonso Dhlakama.
Historia.
Ugrupowanie zostało założone w 1976 roku przez białych oficerów rodezyjskich. Celem utworzenia RENAMO miało być wywołanie konfliktu wewnętrznego i wstrzymanie mozambickiej pomocy dla czarnoskórych partyzantów w Rodezji. Funkcjonariusze rodezyjscy do utworzenia struktur RENAMO zwerbowali niezadowolonych członków Frontu Wyzwolenia Mozambiku. Działacze ci byli krytyczni względem marksistowskich reform rządu. Istotnego wsparcia partyzantce udzielił też apartheidowski rząd Republiki Południowej Afryki. Siły partyzanckie w walce z rządem stosowały początkowo sabotaż gospodarczy i ataki na infrastrukturę, z czasem rozpoczęły ataki na miasta i wsie. Metodą zastraszenia społeczeństwa stosowaną przez RENAMO stały się masakry cywilów które stały się powszechne. Pod koniec lat 80. działania RENAMO doprowadziły do śmierci co najmniej 100 tysięcy osób i ucieczki z kraju miliona mieszkańców. Stabilizację kraju umożliwiła interwencja wojskowa sąsiednich państw – Zambii, Zimbabwe (którego obszar RENAMO bezskutecznie atakowało w odwecie) i Tanzanii.
Po transformacji ustrojowej Mozambiku w system wielopartyjny o wolnorynkowej gospodarce, RENAMO rozpoczęło z rządem rozmowy pokojowe. Porozumienie pokojowe podpisano w Rzymie pod egidą ONZ w 1992. Na jego mocy RENAMO przekształciło się w partię polityczną z Dhlakamą jako liderem. W 1994 lider partii wziął udział w pierwszych wolnych wyborach prezydenckich w Mozambiku. Przegrał jednak z kandydatem FRELIMO, Joaquimem Chissano (53,3% głosów), zdobywając 33,7% głosów poparcia. W latach 1999-2000 partia była częścią koalicji partii opozycyjnych.
W 1999 Dhlakama ponownie wystartował w wyborach prezydenckich, ponownie przegrywając z Chissano, tym razem stosunkiem głosów 47,7% do 52,3%. W wyborach prezydenckich w grudniu 2004 po raz trzeci uległ kandydatowi, uzyskawszy 31,7% głosów poparcia.
Wybory generalnie w październiku 2009 po raz kolejny okazały się porażką Dhklamy, który uzyskał 16,41% głosów. W wyborach parlamentarnych partia zmniejszyła stan posiadania z 90 do 51 mandatów w parlamencie.
21 października 2013 RENAMO wypowiedziało układ pokojowy z 1992. Już wcześniej, bo w kwietniu i czerwcu 2013 dochodziło do starć między armią a RENAMO, a w atakach bojówki zginęło 11 żołnierzy i policjantów oraz sześciu cywilów. Układ pokojowy wznowiono w 2014 roku.

</doc>
<doc id="74817" url="https://pl.wikipedia.org/wiki?curid=74817" title="Miasta w Mozambiku">
Miasta w Mozambiku

Według danych oficjalnych pochodzących z 2007 roku Mozambik posiadał ponad 90 miast o ludności przekraczającej 2 tys. mieszkańców. Stolica kraju Maputo jako jedyne miasto liczyło ponad milion mieszkańców; 1 miasto z ludnością 500÷1000 tys.; 12 miast z ludnością 100÷500 tys.; 8 miast z ludnością 50÷100 tys.; 19 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Mozambiku.
Największe miasta w Mozambiku według liczebności mieszkańców (stan na 16.09.2007):

</doc>
<doc id="74823" url="https://pl.wikipedia.org/wiki?curid=74823" title="Kocierz (Beskid Mały)">
Kocierz (Beskid Mały)

Kocierz (884 m), Wielka Góra lub Szeroka – szczyt w głównym grzbiecie Beskidu Małego, w jego części zwanej Beskidem Andrychowskim lub Górami Zasolskimi. Znajduje się w tym grzbiecie pomiędzy przełęczą Przysłop Cisowy i Przełęczą Szeroką. Mapa Geoportalu podaje wysokość 884 m, mapa Compassu 879 m. Grzbiet, w którym wznosi się Kocierz oddziela dolinę Kocierzanki od doliny Wielkiej Puszczy. Z północno-zachodnich stoków spływają liczne źródłowe cieki potoku Roztoka będącego dopływem Wielkiej Puszczy, w południowym kierunku natomiast Kocierz tworzy niski grzbiet oddzielający dwa dopływy Kocierzanki.
Ciekawa jest historia nazewnictwa tej góry. Andrzej Komoniecki nazywał ją Szeroką Górą. W "Dziejopisie żywieckim" tak pisał: „"Od Suchego potoku przez Sołę rzekę, do łęgu i do granic międzybrodzkich, aż do wierchu Żaru, polany Pańskiej, a tu się schodzą granice kobiernickie, żywieckie i ślemieńskie. Od Żaru polany, aż do potoku Isepnice, potem do Gronia Szeroką nazwanego, z którego Gronia granica schodzi do rzeki Łękawki"”. Z jego opisu wynika jednak, że nazwa Szeroka Góra nie dotyczyła samego szczytu, lecz całego grzbietu aż po Przełęcz Kocierską. Rzeczywiście, grzbiet ten oglądany z doliny potoku Kocierzanka, lub doliny Wielkiej Puszczy wygląda, jak szeroki wał. Nazwa Kocierz występowała w I połowie XIX wieku na austriackiej mapie tego terenu. W 1835 r. krakowski poeta Edmund Wasilewski napisał o tym szczycie wiersz pt "Kocierz", ok. 1848 r. wspomina o Kocierzu Ludwik Zejszner w „Podróżach po Bieskidach”, a w 1855 r. Maria Steczkowska. Na mapie K. Kummersberga z 1855 r. Kocierz miał wysokość 460,8 stóp wiedeńskich, czyli 876 m. Późniejsze mapy austriackie z lat 80. XIX wieku błędnie nazwały ten szczyt Uptasem. W czasopiśmie "Wierchy" w 1925 r. Kazimierz Ignacy Sosnowski stwierdził, że jest to nazwa błędna, nie znał jednak prawidłowej i wymyślił nazwę Wielka Góra. Nazwa ta utrzymywała się na mapach aż do 1983 r., kiedy to przywrócono jej prawidłową nazwę Kocierz.
Przez Kocierz prowadzi szlak turystyczny. Szczyt i stoki porośnięte są lasem, na samym jednak jego szczycie jest niewielka i zarastająca polanka. Ograniczone widoki rozciągają się z zachodniego, bezimiennego wierzchołka Kocierza (871,5 m) oraz z grani łączącej go z głównym wierzchołkiem.

</doc>
<doc id="74824" url="https://pl.wikipedia.org/wiki?curid=74824" title="Ołomuniec">
Ołomuniec

Ołomuniec (, , dialekt hanacki "Olomóc" albo "Holomóc", albo ) – miasto statutarne na Morawach we wschodniej części Republiki Czeskiej, na Obniżeniu Górnomorawskim, u ujścia Młyńskiego Potoku i Bystrzycy do Morawy. Jest stolicą kraju ołomunieckiego, powiatu Ołomuniec, a także archidiecezji Kościoła rzymskokatolickiego i Czechosłowackiego Kościoła Husyckiego oraz eparchii Kościoła Prawosławnego Czech i Słowacji. Stanowi historyczną stolicę Moraw i jest głównym miastem regionu etnograficznego Haná.
Ołomuniec jest jednym z najważniejszych w skali kraju ośrodków administracyjnych, przemysłowych, handlowo-usługowych, akademickich (m.in. Uniwersytet Palackiego) i kulturalnych. Stanowi także ważny węzeł drogowy (drogi ekspresowe w kierunku Brna, Ostrawy/Bielska-Białej i Hradca Králové/Wrocławia) i kolejowy (II korytarz kolejowy z Polski do Austrii i III korytarz kolejowy ze Słowacji przez Ostrawę, Pragę i Pilzno do Niemiec).
Według danych z 2018 r. powierzchnia miasta wynosi 103,36 km². Na początku 2020 roku, z liczbą mieszkańców wynoszącą około 100 tys., Ołomuniec zajmował szóste miejsce pod względem liczby ludności w Republice Czeskiej.
Historia.
Ołomuniec powstał jako ważny punkt na skrzyżowaniu szlaków handlowych: rzecznego łączącego Odrę poprzez Morawę z Dunajem (odnoga szlaku od Waregów do Greków) oraz transkontynentalnego wiodącego od Pragi poprzez Bramę Morawską, Kraków i Przemyśl do Kijowa (szlak radanitów). Około 981-990 roku Bramę Morawską i Ołomuniec opanował polski książę Mieszko I. Najprawdopodobniej o Ołomuńcu pod nazwą "Alemure" wspomina przypisywany Mieszkowi I dokument "Dagome iudex" datowany na rok 991 (węgierska nazwa miasta to "Alamóc"). Do roku 1003 Bolesław Chrobry włączył całe Morawy w obszar państwa polskiego i pozostały one polskie do roku 1031, gdy za panowania Mieszka II przeszły pod władzę czeską (według niektórych źródeł stało się to wcześniej, około 1021 roku). Dowody archeologiczne wskazują, że region Haná z Ołomuńcem znajdował się za Bolesława Chrobrego pod bezpośrednim panowaniem polskim, stanowiąc bazę wypadową do reszty Moraw. Z tego okresu, z roku 1017, pochodzi pierwsza potwierdzona wzmianka o Ołomuńcu. Pół wieku później, w roku 1063, dzięki staraniom przyszłego króla Czech Wratysława II miasto zostało siedzibą biskupstwa. W 1187 r. Ołomuniec (od 1253 r. mający status miasta królewskiego) został stolicą Moraw. 
W roku 1306 Wacław III, król Czech i Węgier oraz tytularny król Polski, syn króla Czech i Polski Wacława II, zatrzymał się w Ołomuńcu w drodze do Polski, gdzie wybierał się, by rozprawić się z opozycją min. Władysława Łokietka oraz koronować się na króla. Przebywając w gościnie u komornika morawskiego Albrechta ze Sternberga w pobliżu ołomunieckiej katedry, został tam jednak zasztyletowany przez najemnego niemieckiego żołnierza Konrada z Botenštejnu. Jego zabójstwo zakończyło panowanie dynastii Przemyślidów.
Przez kolejne setki lat Ołomuniec był drugim, po Pradze, największym ośrodkiem miejskim na obszarze dzisiejszych Czech. W 1573 r. powstał tu uniwersytet (drugi w Czechach pod względem starszeństwa). Kres tego „złotego wieku” przyniosła wojna trzydziestoletnia – w 1642 r. wojska szwedzkie zajęły i zniszczyły zamienione w twierdzę miasto, które wkrótce utraciło tytuł morawskiej stolicy na rzecz Brna. W XIX wieku dzięki industrializacji i szlakom komunikacyjnym (przede wszystkim linii kolejowej z Pragi na Śląsk) Ołomuniec znowu stał się wielkim ośrodkiem miejskim, nigdy jednak już nie zdołał konkurować z Brnem.
Zabytki.
Rozległe ołomunieckie Stare Miasto jest drugim, po centrum Pragi, największym zespołem zabytkowym w Czechach. Zabudowa w jego obrębie reprezentuje głównie styl renesansowy i barokowy. Stojąca na Górnym Rynku kolumna Trójcy Przenajświętszej jest wpisana na listę światowego dziedzictwa UNESCO. Równie cenne jest XIX-wieczne śródmieście tworzące wielkomiejski wizerunek miasta oraz dzielnice Klášterní Hradisko i Svatý Kopeček z barokowymi klasztorami. Liczba turystów rocznie odwiedzających miasto jest zbliżona do liczby jego ludności.
Wystawne centrum w stylu barokowym powstało dopiero w czasach królowej Marii Teresy. Ołomuniec jest po Pradze najważniejszym i największym miejskim zabytkowym zespołem urbanistycznym w Czechach.
Ołomuniec dał nazwę serkom ołomunieckim – dojrzewającym w specjalnych warunkach oraz posiadającym oryginalny kształt walca, które są zwykle podawane do piwa.
Ołomuniec jest siedzibą założonego w 1576 r., na bazie szkoły jezuickiej, Uniwersytetu Palackiego (czes. "Univerzita Palackého"). W mieście tym znajduje się obecnie redakcja założonego w Rzymie w 1971 r. przez Jiříego Pelikana pisma „Listy”, którego współredaktorem jest, piszący również po polsku, poeta, krytyk literacki i tłumacz Václav Burian.
Gospodarka.
W mieście rozwinął się przemysł spożywczy, maszynowy, metalowy, chemiczny, włókienniczy, papierniczy, materiałów budowlanych oraz metalurgiczny.
Podział administracyjny.
Miasto Ołomuniec podzielone jest na 26 dzielnic:
Osoby związane z Ołomuńcem.
W Ołomuńcu dr Edward Zirm dokonał pierwszego przeszczepu rogówki oka (1906 r.).
W Ołomuńcu żył i tworzył Julius Pelikán (1887 – 1969), czeski rzeźbiarz i medalier, tu też znajduje się najwięcej jego prac.
Tutaj urodził się Stanisław Rogalski – polski inżynier i konstruktor lotniczy.
W Ołomuńcu urodziła się Olga Taussky-Todd (1906 – 1995) – matematyczka specjalizująca się w algebraicznej teorii liczb i teorii macierzy.
Tutaj także urodził się syn Juliusa, Jiří Pelikán (1923 – 1999) – czeski publicysta, działacz komunistyczny, od 1969 r. na emigracji we Włoszech.
Większość życia spędził w Ołomuńcu poeta i tłumacz Petr Mikeš (1948-2016).
W Ołomuńcu mieszkał poeta, tłumacz i propagator literatury polskiej, publicysta i dziennikarz Václav Burian (1959-2014).

</doc>
<doc id="74826" url="https://pl.wikipedia.org/wiki?curid=74826" title="Trzonka">
Trzonka

Trzonka (także Szronka, ludowa nazwa Czonka; 729 m) – szczyt w Beskidzie Andrychowskim (Beskid Mały). 
Ze szczytowych polan roztaczają się widoki na wschód w stronę Potrójnej i na zachód w stronę Chrobaczej Łąki (charakterystyczny masyw z krzyżem na wierzchołku), Żaru (ścięty, płaski szczyt ze zbiornikiem wodnym na górze). Ok. 400 m od Przełęczy Bukowskiej, przy zielonym szlaku do Wielkiej Puszczy znajduje się murowana kapliczka i źródło wody pitnej. W pierwszą niedziele sierpnia co roku odbywa się odpust i jest odprawiana msza święta na Trzonce. Na szczycie i zboczach Trzonki znajdują się liczne domy (w jednym z nich znajduje się gospodarstwo agroturystyczne), wytyczone są ulice. 
Zbocza Trzonki porastają wiekowe lasy bukowo-modrzewiowe z domieszka jodły, o częściowym charakterze pierwotnym (Las Bielański i Las Bukowiec). Żyją w nich liczne zwierzęta. Pomiędzy pobliskim Bukowskim Groniem i Palenicą znajduje się zabytkowa aleja limb (10 min od zielonego szlaku, drogowskaz wskazuje drogę).
Na jednej z polan pod szczytem, na Przełęczy Bukowskiej (654 m), znajduje się drewniana chatka turystyczna „Limba” (nazwa bierze się od pobliskiej zabytkowej alei tych drzew), prowadzona przez działaczy Klubu Turystyki Górskiej PTTK z Andrychowa. Do schroniska prowadzą trzy szlaki:
Główny szczyt Trzonki znajduje się 500 m na zachód od chatki – idąc szlakiem zielonym, należy skręcić w lewo (za drogowskazem). 
Niektórzy (m.in. znany autor przewodników Andrzej Matuszczyk) twierdzą, że to właśnie szczyt Trzonki o wysokości 729 m powinien nosić nazwę Bukowskiego Gronia, a nazwa „Trzonka” („Czonka”) odnosi się tylko do polany podszczytowej z chatką turystyczną.

</doc>
<doc id="74827" url="https://pl.wikipedia.org/wiki?curid=74827" title="Palenica (Stojaczyska)">
Palenica (Stojaczyska)



</doc>
<doc id="74828" url="https://pl.wikipedia.org/wiki?curid=74828" title="Krakwa">
Krakwa

Krakwa, kaczka krakwa ("Mareca strepera") – gatunek średniego lub dużego wędrownego ptaka wodnego z rodziny kaczkowatych (Anatidae). Nie jest zagrożony wyginięciem.
Występowanie.
Ptak ten zamieszkuje Eurazję i Amerykę Północną (podgatunek nominatywny). Przeloty w marcu – kwietniu i sierpniu – listopadzie. Zimuje w południowej i zachodniej Europie, północnej Afryce, środkowej i południowej Azji, w Ameryce Północnej na południe od zasięgu letniego aż po południowy Meksyk.
W Polsce nielicznie gniazduje. Liczniejsza na północy kraju. Pojedyncze osobniki w Polsce zimują.
Systematyka.
Takson ten często bywał umieszczany w rodzaju "Anas", niekiedy wydzielano go do monotypowego rodzaju "Chaulelasmus". Wyróżniono dwa podgatunki "M. strepera";
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody krakwa nieprzerwanie od 1988 roku klasyfikowana jest jako gatunek najmniejszej troski (LC – "Least Concern"). Liczebność światowej populacji, według szacunków organizacji Wetlands International z 2015 roku, mieści się w przedziale 4,3–4,9 miliona osobników. Globalny trend liczebności populacji uznawany jest za wzrostowy, choć niektóre populacje zmniejszają się lub ich status nie jest znany.
W Polsce objęta ochroną gatunkową ścisłą, wymaga ochrony czynnej. Na "Czerwonej liście ptaków Polski" sklasyfikowana została jako gatunek najmniejszej troski (LC). W latach 2013–2018 liczebność krajowej populacji lęgowej szacowano na 3000–4000 par.

</doc>
<doc id="74829" url="https://pl.wikipedia.org/wiki?curid=74829" title="Sułkowice (powiat wadowicki)">
Sułkowice (powiat wadowicki)

Sułkowice – wieś w Polsce położona w województwie małopolskim, w powiecie wadowickim, w gminie Andrychów, na południe od Andrychowa, na stokach Jawornicy.
Przez miejscowość przepływa niewielka rzeka Wieprzówka, dopływ Skawy.
Położenie.
Część leżącą w dorzeczu rzeki Targaniczanki nazwano Łęgiem, a część położona wyżej, wtulona w zbocza Jawornicy (830 m n.p.m.) nazwano Bolęciną. Przez tę dzielnicę Sułkowic płynie potok Bolęcinianka wpadający do Rzyczanki, która jest rzeką graniczną między Sułkowicami a Rzykami.
Wieś położona jest na wys. 380 m n.p.m.
Części wsi.
Integralne części wsi Sułkowice: 
Według statutu gminy Andrychów z 28 sierpnia 2003 roku miejscowość Sułkowice znajduje się w granicach dwóch sołectw gminy Andrychów: Sułkowice-Bolęcina (części wsi Sułkowice: Bolęcina, Nawieśnica, część Środka) oraz Sułkowice-Łęg (części wsi Sułkowice: Łęg, Brzegi, część Środka). Ponadto w sołectwie Sułkowice-Łęg znajduje się część wsi Targanice (od strony Andrychowa).
Historia.
Do 1790 r. Sułkowice wraz z sąsiednimi Targanicami tworzyły jedną miejscowość. Później nastąpił podział spowodowany sprzedażą części gruntów żywieckim Habsburgom.
W latach 1975–1998 miejscowość należała administracyjnie do województwa bielskiego.
Sułkowice były wsią szlachecką wchodzącą w skład klucza andrychowskiego.
W 1884 Rada Szkolna Krajowa we Lwowie wydała orzeczenie w sprawie zorganizowania szkoły w Sułkowicach o jednym nauczycielu (do powstania szkoły jednak nie doszło, gdyż ludność wsi nie chciała płacić na szkołę).
W 1887/88 utworzono Radę Szkolną Miejscową w Andrychowie zajmującą się wynajęciem lokalu i organizacją szkoły w Sułkowicach (ogłoszony wpisy, ale nikt nie zapisał dziecka do szkoły).
Zabytki.
W Sułkowicach zachowały się zabytkowe figury przydrożne, wykonane z kamienia, jedną z ciekawszych jest posąg Chrystusa Nazaretańskiego na słupie z przełomu XVIII/XIX w.
Religia.
Na terenie wsi działalność duszpasterską prowadzi Kościół Rzymskokatolicki (parafia Miłosierdzia Bożego w Sułkowicach-Łęgu oraz parafia św. Jana Chrzciciela w Sułkowicach-Bolęcinie).

</doc>
<doc id="74830" url="https://pl.wikipedia.org/wiki?curid=74830" title="Węzłówka rufowa">
Węzłówka rufowa

Węzłówka rufowa, dejwud, kolano rufowe - wiązanie będące elementem szkieletu jednostki pływającej. Jest elementem wzmacniającym połączenie głównej belki szkieletu, czyli stępki (leżącej na dnie wzdłuż osi jednostki) z główną belką rufy, czyli tylnicą, a gdy tej nie ma to bezpośrednio ze ścianą rufy, czyli pawężą. W przypadku, gdy jednostka nie ma stępki, lub też stępka z powodu dużego nawisu rufowego nie dochodzi do rufy, węzłówka ta może łączyć pawęż ze strzałą konchy (wtedy oddzielna węzłówka łączy stępkę z tylnicą). 
Na statkach stalowych dejwudem nazywana jest konstrukcja pochwy wału śrubowego.

</doc>
<doc id="74831" url="https://pl.wikipedia.org/wiki?curid=74831" title="Kolano rufowe">
Kolano rufowe



</doc>
<doc id="74832" url="https://pl.wikipedia.org/wiki?curid=74832" title="Roczyny">
Roczyny

Roczyny – wieś w Polsce, położona w województwie małopolskim, w powiecie wadowickim, w gminie Andrychów.
Położenie.
Roczyny położone są na Pogórzu Śląskim u północnego stoku Złotej Góry. Od północy graniczą z Andrychowem, od wschodu z Targanicami, od południa z Brzezinką, od zachodu z Bulowicami. Roczyny znajdują się przy granicy województw: śląskiego i małopolskiego. W latach 1975–1998 miejscowość administracyjnie należała do województwa bielskiego.
Herb wsi.
Godło wsi przedstawia laskę Merkurego na czerwonym tle, oplecioną dwoma wężami. W otoku pieczęci znajduje się napis "Wieś Roczyny N 48". Złoty kolor laski symbolizuje potęgę władzy i godność, natomiast węże – sławę, wojnę i odwagę.
Historia.
Pierwotnie obszar wsi należał do Wieprza, później do Andrychowa. W dokumencie sprzedaży księstwa oświęcimskiego Koronie Polskiej przez Jana IV oświęcimskiego wystawionym 21 lutego 1457 miejscowość wymieniona została jako "Rocziny". Jako zupełnie samodzielna i odrębna miejscowość Roczyny występują ponownie od 1581 roku, kiedy podobnie jak w sąsiednich Sułkowicach (z którymi do 1790 roku tworzyły jedną administracyjną całość) zaczęło rozwijać się tkactwo. Tkacze należeli do andrychowskiego cechu. Pod koniec XVIII w., po śmierci właściciela dóbr andrychowskich i założyciela Andrychowa Stanisława Ankwicza, dobra te podzielono między dwóch synów Józefa i Tadeusza; ten ostatni otrzymał Andrychów, Sułkowice i Roczyny. Z początkiem XIX w. sprzedano Roczyny Bobrowskim; w II poł. XIX w. były własnością Teresy Bobrowskiej, z końcem wieku ziemię rozkupili chłopi. Od wieków wieś należała do parafii w Andrychowie. W 1880 roku Roczyny zamieszkiwały 1843 osoby, a 10 lat później 2123 mieszkańców.
Roczyny dzisiaj.
Roczyny należą do największych miejscowości andrychowskiej gminy (ok. 4200 mieszkańców). Przebiega tutaj ważna droga łącząca Śląsk z Małopolską – ul. Bielska. Działa Ochotnicza Straż Pożarna, która posiada orkiestrę. W miejscowości znajduje się też stadion sportowy. Prowadzi tutaj swoją działalność LKS Burza Roczyny. Ponadto funkcjonuje Zespół Szkół Samorządowych, w którego skład wchodzi:
Przyroda.
Szata roślinna Roczyn jest typowa dla Beskidów. Wyższe partie górskie porastają lasy, natomiast w miejscach niższych dominują zbiorowiska nieleśne. Lasy w Roczynach zajmują niewielki procent powierzchni. Drzewostan lasów jest zróżnicowany, dominuje świerk, buk i jodła. Można tu też spotkać jawory, dęby, różne gatunki wierzby, a także brzozę. Bogata jest również flora porostów, bujne jest runo leśne. Wśród roślin łąkowych i leśnych dużo jest gatunków chronionych.
Religia.
Na terenie wsi działalność duszpasterską prowadzi Kościół Rzymskokatolicki (parafia św. Urbana). Kiedyś Roczyny należały do parafii w Andrychowie. 17 września 1978 roku kardynał Karol Wojtyła – metropolita krakowski poświęcił kamień węgielny budującego się kościoła w Roczynach. Był to jego ostatni akt przed Konklawe. Budowę kościoła parafialnego pw. św. Urbana i Matki Bożej Wspomożycielki Wiernych ukończono w 1986 roku.
W latach 20. XX wieku w Roczynach istniał zbór Badaczy Pisma Świętego.

</doc>
<doc id="74833" url="https://pl.wikipedia.org/wiki?curid=74833" title="Mari">
Mari

Mari – starożytne miasto w północnej Mezopotamii nad Eufratem. Od III tysiąclecia p.n.e. ważny ośrodek polityczny i handlowy na szlaku północna Mezopotamia – północna Syria. Okresowo pod władzą Sumerów, Akadów, Asyryjczyków. Największego znaczenia nabrało Mari pod rządami Amorytów na przełomie XIX/XVIII w. p.n.e. Zdobyte około 1757 r. p.n.e. przez Hammurabiego, stopniowo popadało w ruinę. Obecnie stanowisko archeologiczne Tall Hariri w Syrii.
Początki.
Początki Mari, jak również jego dzieje w III tysiącleciu p.n.e. są bardzo słabo znane. Istnieją wprawdzie wzmianki o tym mieście zarówno z czasów sumeryjskich oraz na tabliczkach z Ebli, która prowadziła ożywioną wymianę handlową z Mari, jednakże zbyt nieliczne, by móc zrekonstruować spójne dzieje Mari. Ze wspomnianych tabliczek z Ebli wiemy, że stosunki między obu ośrodkami (Ebla – Mari) układały się różnie, ale miasta te były ze sobą dość mocno powiązane – zarówno łączącymi je partnerskimi stosunkami, jak i wojnami.
W dobie panowania w Mezopotamii imperium akadyjskiego, Mari wchodziło w jego skład, przy czym nie ma pewności, czy zostało ono zagarnięte przez Sargona z Akadu, czy też przez jednego z jego następców. Po upadku rządów Akadyjczyków (pocz. XXII wieku p.n.e.) Mari zarządzane było przez około trzy stulecia przez namiestników-królów wywodzących się z czasów akadyjskich, zwanych "šakkanakku". W czasach supremacji sumeryjskiej, III dynastii z Ur, władcy Mari płacili im trybut.
Amoryci: wielkość i upadek Mari.
Na przełomie III i II tysiąclecia p.n.e. do Mezopotamii zaczęli napływać Amoryci, którzy stopniowo zdobyli supremację na całym jej obszarze. Nie ominęli oni Mari. Wraz z wkroczeniem Amorytów do Mezopotamii dla Mari rozpoczął się okres jego największego rozwoju w swojej historii. Pierwszym znacznym amoryckim władcą Mari był niejaki Jahdun-Lim, który zajął miasto ok. 1815 r. p.n.e. Władca ten doprowadził Mari do znacznej potęgi politycznej w regionie i był w stanie organizować wyprawy zbrojne aż do wybrzeży Morza Śródziemnego. Według niektórych tekstów Jahdun-Lim zwyciężył także Szamszi-Adada I innego władcę amoryckiego, kładącego w tym czasie podwaliny pod wielkość przyszłego imperium asyryjskiego.
Jahdun-Lim nie zaniedbywał spraw wewnętrznych stołecznego miasta: zaczął je intensywnie upiększać i rozbudowywać (wybudował m.in. świątynię dla boga Szamasza); w kwestii kultury, za jego czasów, doszło do zastąpienia miejscowego dialektu bardziej uniwersalnym dialektem babilońskim, który od tej pory był używany przez skrybów w Mari. Niespodziewana śmierć Jahdun-Lima (ok. 1798 p.n.e.) przerwała pasmo sukcesów Mari. Jego następca, Sumu-Jamam, panował krótko (ok. dwóch lat) i nieudolnie. Po jego śmierci Mari zostało zdobyte przez Szamszi-Adada I w 1796 roku p.n.e., który po pewnych perturbacjach i przejściowej utracie Mari, mianował na namiestnika w tym mieście młodszego syna – Jasmah-Adada (ok. 1790 p.n.e.), który jednakże nie należał do zbyt wybitnych władców. Wraz ze śmiercią Szamszi-Adada I (ok. 1780 p.n.e.) Mari wymknęło się spod kontroli Asyrii, a władzę w nim objął krewny Jahdun-Lima (najprawdopodobniej bratanek) – Zimri-Lim, który podawał się za jego syna.
Okres rządów amoryckiego władcy Zimri-Lima – ok. 1775–1761 p.n.e. – to czasy największego rozkwitu Mari. Zasięg terytorialny tego miasta-państwa, obejmował tereny na południu od granic ówczesnego (dość silnego wtedy) Babilonu, aż do rejonów Karkemisz na północy. Asyria nie odgrywała wtedy znaczącej roli jako mocarstwo. Państwo Mari dysponowało dość silną armią, jak na tamte czasy, korzystającą m.in. z konnych rydwanów, a także z dość rozwiniętych machin oblężniczych. Swój rozkwit Mari zawdzięczało m.in. zyskom z kontroli szlaku handlowego od Morza Śródziemnego aż do Zatoki Perskiej.
Samo miasto przedstawiało się imponująco, a szczególnie pałac królewski o znacznej powierzchni (ok. 200×120 m) posiadający kilkaset pomieszczeń, wzniesiony przede wszystkim z suszonej cegły i gliny. Cały kompleks miejsko-pałacowy odsłonięto w latach trzydziestych XX w. przez ekipę francuskich archeologów pod kierownictwem André Parrota. Pałac swoją architekturą nawiązywał do okresu starosumeryjskiego i akadyjskiego. Do jego wnętrza prowadziła monumentalna brama, a w zasadzie zespół bramny złożony z dwóch połączonych dziedzińców. W centrum pałacu znajdował się dziedziniec o wymiarach 50×33 m, a także szereg mniejszych placów. W samym pałacu, obok pomieszczeń oficjalnych (sale tronowe, kaplice), było mnóstwo pomieszczeń mieszkalnych, co dzieliło budowlę jak gdyby na dwie części. Zlokalizowano także archiwum państwowe, w którym znaleziono bogatą korespondencję dyplomatyczną z przełomu XIX i XVIII w. p.n.e. – ok. 25 tys. glinianych tabliczek zapisanych pismem klinowym, zawierających również treści o charakterze prawnym i gospodarczym. Jeżeli chodzi o wystrój pałacu, to do naszych czasów nie dochowały się żadne ślady poza figuralno-ornamentalnym malarstwem na ścianach.
Pomimo sojuszu, łączącego Mari z Babilonem, Hammurabi łamiąc traktat, zajął i zburzył Mari ok. 1757 r. p.n.e., które nigdy nie powróciło do dawnej świetności. Dzięki temu dolne kondygnacje zabudowy zostały naturalnie zabezpieczone przed zniszczeniem.

</doc>
<doc id="74834" url="https://pl.wikipedia.org/wiki?curid=74834" title="Ślemień">
Ślemień

Ślemień – wieś w Polsce położona w województwie śląskim, w powiecie żywieckim, w gminie Ślemień. 
Miejscowość jest siedzibą gminy Ślemień. W latach 1975–1998 administracyjnie należała do województwa bielskiego.
Położenie.
Ślemień znajduje się na pograniczu dwóch regionów geograficznych: Beskidu Małego (Beskid Andrychowski) i Beskidu Makowskiego (Pasmo Pewelskie), a granicę między tym regionami tworzy w Ślemieniu Łękawka. W kierunku północnym, w krajobrazie wyróżnia się szczyt Madohory (929 m). Sam szczyt i część stoków Madohory tworzą rezerwat przyrody Madohora. Pomnikami przyrody są Jaskinie w Czarnych Działach.
Historia.
Miejscowość powstała w XV wieku, od 1608 centrum klucza dóbr zwanego państwem ślemieńskim.
W 1639 starosta średzki Piotr Samuel Grudziński wzniósł w Ślemieniu obronny zamek, o którym pisano, że był "z wieżami ozdobnie zbudowany". Zamek został zburzony w 1719 i w 1720 zastąpiony pałacem rodziny Wielopolskich, z którego do dzisiaj zachowały się jedynie fragmenty piwnic.
W XVIII w. hrabia Hieronim Wielopolski uruchomił w Ślemieniu hutę żelaza. Wielki piec wzniesiono w centrum miejscowości, w pobliżu pałacu i kościoła. Obok niego powstał także zakład fryszerski, w którym "świeżono" wytopione żelazo, tracz (czyli piła) oraz warzelnia soli. W hucie do produkcji żelaza wykorzystywano ubogie rudy darniowe, eksploatowane w okolicy. Wytapiano z nich żelazo przy użyciu węgla drzewnego. W 1780 roku wielki piec wraz z sąsiednimi urządzeniami spłonął i nie został już odbudowany.
W 1786 r. notował Ewaryst Andrzej, hr. Kuropatnicki w swym "Opisaniu królestw Galicyi i Lodomeryi": "Szlemień. Wieś i dziedzictwo. Włość rozległa, z pałacem mieszkalnym, ogrodami i we wszystkie gospodarskie budynki, browary i porządne i ozdobne. Niegdyś Hieronima hrabi Wielopolskiego, koniuszego W. koronnego w Polsce, i jenerała starosty krakowskiego, jenerała szefa i orderów polskich kawalera". Poza browarem gałąź przetwórstwa rolno-spożywczego reprezentowała wówczas gorzelnia, jako jedna z pierwszych wykorzystująca do produkcji spirytusu ziemniaki, ..."jak nazywają: jabłka i gruszki ziemne, z których w samej gorzelni Szlemieńskiej więcej jak 5 tysięcy korcy idzie na wódkę".
W latach 1975–1998 miejscowość administracyjnie należała do województwa bielskiego.
Atrakcje turystyczne.
W Ślemieniu znajduje się Sanktuarium na Jasnej Górce. Podobno w XVII wieku stał tutaj zamek, później pałac, ale do dzisiaj zachowały się jedynie fragmenty jego piwnic. Nadal istnieje jednak dawny park dworski z pomnikowymi okazami drzew, m.in. prawie czterechsetletni dąb. Ślemień posiada rynek z fontanną. Na ul. Łącznej znajduje się Żywiecki Park Etnograficzny – skansen odzwierciedlający układ urbanistyczny i zabudowę dawnej wsi beskidzkiej. Obecnie, na obszarze ponda 6 ha znajduje się 17 zabytkowych obiektów architektury, planowana jest jednak dalsza rozbudowa. Wszystkie, pochodzące z różnych okresów budynki, są autentyczne. Ponadto znajdują się tu kościół Narodzenia Św. Jana Chrzciciela i ruiny najstarszego w Beskidach pieca hutniczego do wytopu żelaza.

</doc>
<doc id="74837" url="https://pl.wikipedia.org/wiki?curid=74837" title="Baile Átha Cliath">
Baile Átha Cliath



</doc>
<doc id="74838" url="https://pl.wikipedia.org/wiki?curid=74838" title="Ślemień (gmina)">
Ślemień (gmina)

Ślemień (1976-91 jako część "gminy Gilowice-Ślemień") – gmina wiejska w województwie śląskim, w powiecie żywieckim. W latach 1975–1998 gmina położona była w województwie bielskim.
Siedziba gminy to Ślemień. W jej skład wchodzą sołectwa: Ślemień, Kocoń i Las.
Według danych z 30 czerwca 2004 gminę zamieszkiwało 3425 osób. Natomiast według danych z 31 grudnia 2017 roku gminę zamieszkiwało 3541 osób.
Struktura powierzchni.
Według danych z roku 2002 gmina Ślemień ma obszar 45,87 km², w tym:
Gmina stanowi 4,41% powierzchni powiatu.
Demografia.
Dane z 30 czerwca 2004:
Sąsiednie gminy.
Andrychów, Gilowice, Jeleśnia, Łękawica, Stryszawa, Świnna

</doc>
<doc id="74843" url="https://pl.wikipedia.org/wiki?curid=74843" title="Corcaigh (miasto)">
Corcaigh (miasto)



</doc>
<doc id="74845" url="https://pl.wikipedia.org/wiki?curid=74845" title="Sierra Leone">
Sierra Leone

Sierra Leone – państwo położone w zachodniej Afryce, na wybrzeżu Oceanu Atlantyckiego. Sierra Leone na północy graniczy z Gwineą (652 km), a na południowym wschodzie z Liberią. Obecnie członek Unii Afrykańskiej i ECOWAS.
Historia.
Prawdopodobnie na tereny dzisiejszego Sierra Leone, Gwinei, Gambii i Wybrzeża Kości Słoniowej w V wieku p.n.e. przybył kartagiński żeglarz Hannon. To tutaj po raz pierwszy zobaczył takie zwierzęta jak goryle. Wracając do Kartaginy przywiózł mnóstwo zwierząt, broni i niewolników z tamtejszych plemion, a sam pod bramy miasta zajechał na rydwanie ciągniętym przez lwy. Kartagińczycy go zabili, ponieważ uważali, że człowiek, którego słuchają zwierzęta, jest bardzo niebezpieczny.
Pierwsze zapiski o Sierra Leone pochodzą z 1462, kiedy to portugalscy odkrywcy, między innymi Pedro de Cintra, przybili do brzegów kraju, który ochrzcili mianem „Gór Lwich”, czyli Sierra Leone. Nazwa pochodzić miała od przypominającego ryk lwa odbijania się fal oceanu od górzystych brzegów
Dwa główne plemiona: Mende i Temne, w tym okresie przywędrowały z innych terenów środkowej Afryki. Z tej krainy Europejczycy przez ponad trzy stulecia pozyskiwali niewolników. Kwitło tam także piractwo. Datą kończącą ten proceder był rok 1787. Właśnie wtedy brytyjskie Towarzystwo Antyniewolnicze wykupiło przybrzeżne tereny i założyło dzisiejszą stolicę – Freetown. Było to miasto dla byłych niewolników żyjących w Londynie.
Pod koniec XVIII wieku rozpoczęła się brytyjska kolonizacja Sierra Leone, przede wszystkim przez The Sierra Leone Company Alexandra Falconbridge’a. W 1808 Sierra Leone stało się kolonią brytyjską, pozostając nią do wieku XX, kiedy rozpoczął się proces dekolonizacji. W 1896 Sierra Leone uczyniono protektoratem brytyjskim, który był oddzielony od Freetown i przyległych terenów (do 1951). Początek niepodległości tego afrykańskiego państwa to 27 kwietnia 1961. Pierwszym premierem został Sir Milton Margai. W 1971 proklamowano republikę.
W latach 80. XX wieku na skutek korupcji, waśni plemiennych i biedy kraj pogrążył się w walkach wewnętrznych. Od 1985 Sierra Leone zaczęła rządzić monopartia Kongres Ogólnoludowy. W 1991 w republice rozgorzała wojna domowa. Przeciwko rządowi zbuntował się Zjednoczony Front Rewolucyjny (Revolutionary United Front – RUF) pod wodzą Fodaya Sankoha. Walka między dwoma bardzo zróżnicowanymi wewnętrznie obozami skupiała się wokół kontroli nad władzą i dochodami państwa, a przede wszystkim nad znacznymi złożami bogactw mineralnych: boksytu, tytanu, a zwłaszcza diamentów. W wojnie śmierć poniosło około 100 tys. osób. Należy dodać wielką liczbę ofiar „pośrednich” – ludzi, którzy umarli z głodu i w wyniku chorób. Tragiczny bilans powiększa również bliżej nieokreślona liczba inwalidów oraz ok. 500 tys. uchodźców i 700 tys. ludzi przesiedlonych na terenie kraju.
W maju 1997 miał miejsce zamach stanu – dotychczasowy prezydent Ahmad Tejan Kabbah został obalony, a na jego miejsce powołano majora J.P. Koromaha (wkrótce jednak Kabbah został przywrócony na stanowisko).
Traktat pokojowy podpisany 7 lipca 1999 w Lomé (Togo) dawał nadzieję na załagodzenie wewnętrznego konfliktu o diamenty oraz na odbudowanie zrujnowanej gospodarki i infrastruktury. Od końca 1999 prawie 6000 ochotników starało się przywrócić ład i porządek w tym rejonie.
Rok później sytuacja stała się na tyle niebezpieczna, że musiały interweniować wojska brytyjskie. W „Operacji Palliser” ewakuowano obywateli zagranicznych. Żołnierze doprowadzili do zawieszenia broni i końca wojny domowej, która oficjalnie zakończyła się w 2002. Od czasu jej zakończenia sytuacja polityczna w Sierra Leone jest stabilna. Ugrupowania rebelianckie się rozbroiły, a ich przywódcy wzięli udział w wyborach i uczestniczą w życiu politycznym kraju. Byli rebelianci, którzy nie potrafili się znaleźć w nowej rzeczywistości bądź nie znaleźli pracy, odpowiadają za drobną przestępczość i napady rabunkowe, przed którymi często przestrzegają mieszkańcy kraju.
Ustrój państwa.
Sierra Leone jest republiką w której obowiązuje system wielopartyjny, a władzę wykonawczą sprawuje wybierany co 5 lat prezydent. Kieruje on też Radą Ministrów. Jednoizbowy parlament składa się ze 124 posłów. 112 z nich wybieranych jest razem z prezydentem, pozostali zaś to najważniejsze osoby w państwie. Prawa człowieka oraz wolność wyznania są respektowane.
Klimat.
Sierra Leone znajduje się w strefie klimatu podrównikowego, wybitnie wilgotnego, z wyraźną sezonowością oraz różnorodnymi środowiskami od sawann do lasów tropikalnych. Średnie miesięczne temperatury powietrza wahają się w granicach od 25 do 28 °C, opady sięgają 3400 mm w skali roku. Pora deszczowa trwa od końca maja do października, pora sucha od listopada do kwietnia.
Geografia.
Z wyjątkiem półwyspu, na którym leży stolica kraju, tereny nadbrzeżne i wyspy Tasso, Banana, Sherbro oraz York są bagnistymi terenami nizinnymi, na których występują lasy namorzynowe. Reszta kraju to w większości wyżynny, pagórkowaty płaskowyż (ok. 300 m n.p.m.) pokryty lasami, w części wschodniej znajdują się góry z najwyższym szczytem – Bintumani (Loma Mansa) (1948 m n.p.m.). Największe rzeki to Mano, Moro, Sierra Leone, Sewa, Pampana, Rokel, Great Scarcies i Little Scarcies. Granice mają łączną długość 958 km. Z tego z Gwineą 652 km, a z Liberią 306 km. Linia brzegowa ma długość 402 km.
Podział administracyjny.
Sierra Leone podzielone jest na 4 prowincje i Obszar Zachodni o statusie prowincji. Jednostki te dzielą się dalej na łącznie 14 dystryktów.
Główne miasta.
Głównym ośrodkiem handlowo-kulturowym jest Freetown.
Gospodarka.
Sierra Leone jest jednym z najbiedniejszych państw na świecie. ONZ zalicza ten kraj do grupy jednych z najsłabiej rozwiniętych państwa świata (tzw. LDC – "Least Developed Countries"). Swoją gospodarkę opiera prawie wyłącznie na wydobyciu diamentów. Obecne są też złoża innych minerałów, takich jak ruda tytanu – rutyl, boksyty. Około dwóch trzecich ludności żyje z rolnictwa i rybołówstwa, jednak te dziedziny, podobnie jak cała gospodarka i infrastruktura są bardzo słabo rozwinięte.
PKB na mieszkańca 941 USD (2007).
Środki przekazu.
Gazety.
W Sierra Leone ukazuje się jeden rządowy dziennik, wydawany we Freetown – „Daily Mail”, założony w 1931, nakład 10 tys. egzemplarzy oraz inne gazety i czasopisma, m.in.: „Concord Times” (wydawany 3 razy w tygodniu), „Standard Time Press”, „The New Globe”, „The Pool Newspaper”.
Agencje prasowe.
Działają: agencja prasowa Sierra Leone News Agency, założona w roku 1980 oraz serwis internetowy Cotton Tree News, zarządzany przez organizacje pozarządowe.
Radio.
Oprócz państwowej rozgłośni Sierra Leone Broadcasting Service działa kilka prywatnych nadawców, głównie we Freetown.
Telewizja.
W kraju działa państwowa telewizja Sierra Leone Broadcasting Corporation (SLBC) (założona w roku 1963, o ograniczonym zasięgu sygnału) oraz prywatna ABC TV (od 2005).
Transport.
Infrastruktura kolejowa.
Długość linii kolejowych: 84 km.
Sierra Leone dysponowała niegdyś rozwiniętą siecią kolejową przebiegającym przez większość terytorium kraju. Była to kolej wąskotorowa o szerokości toru 762 mm, która następnie została w 1930 znacjonalizowana pod postacią spółki Sierra Leone Development Company. W roku 1975 kolej została w całości zlikwidowana. Likwidacja była spowodowana złym stanem infrastruktury oraz niewielką szerokością torów, co uniemożliwiało przystosowanie linii do ciężkich przewozów towarowych.
Jedyną czynną obecnie trasą szynową jest linia o szerokości 1067 mm (tzw. rozstaw przylądkowy) biegnąca z Marampa do Pepel, służąca głównie do przewozu urobków kopalnianych.
Infrastruktura drogowa.
Przez teren Sierra Leone przebiega planowana Trans–West African Coastal Highway. W momencie ukończenia budowy wszystkich mostów zapewni ona połączenie utwardzoną drogą państw ECOWAS.
Ludność.
W Sierra Leone żyje około 20 plemion, które stanowią 90% populacji. Najważniejsze z nich to Temne na północy i Mende w centrum i na południu. Resztę mieszkańców stanowią Kreole, Azjaci i potomkowie angielskich kolonizatorów.
68% populacji żyje poniżej granicy ubóstwa.
Religia.
Struktura religijna kraju w 2010 roku według "Pew Research Center":
Język.
Sierra Leone było brytyjskim protektoratem; językiem urzędowym jest angielski. Wśród języków lokalnych dominuje język krio, który jest językiem potomków wyzwolonych z byłych brytyjskich kolonii niewolników, jest rozumiany w całym kraju.
Języki rodzime są tożsame z głównymi grupami etnicznymi, których w Sierra Leone jest kilkanaście. Największe z nich to dominujący na południu Mende oraz Temne na północy.
Ponadto w 2002 roku Sierra Leone ogłosiło język bengalski drugim oficjalnym językiem w kraju. Był to akt podziękowania dla Bangladeszu za wkład tego kraju w misję pokojową w Sierra Leone pod auspicjami ONZ. Bangladesz miał tam 5'800 żołnierzy z ponad szesnastu tysięcy stacjonujących.
Opieka zdrowotna.
Na całym obszarze Sierra Leone występuje wysokie zagrożenie malarią, cholerą i wieloma chorobami przewodu pokarmowego. Obowiązkowe jest regularne szczepienie na żółtą febrę. Szczepionki wykonuje Państwowa Inspekcja Sanitarna. Średnia długość życia w latach: kobiety: 45,5; mężczyźni: 40,3. Sierra Leone ma najwyższy na świecie wskaźnik zgonów podczas porodów oraz zgonów kobiet w ciąży.
Kuchnia.
Z wykorzystaniem zróżnicowanych liści przyrządza się "plasas" – przypominający zupę sos, będący dodatkiem do ryżu lub makaronu. Podstawą "plasas" mogą być liście szczawiu, szpinak lub liście słodkiego ziemniaka. Są również zupy o innych smakach, jak na przykład zupa pieprzowa. "Plasas", jak i innych przekąsek można spróbować w małych lokalach, położonych zwykle w okolicach bazarów, placów autobusowych i innych często odwiedzanych przez podróżnych miejscach. Spożywana jest także ogromna ilość ryb oraz produktów wyprodukowanych przez tutejszych rolników. W Sierra Leone warzy się tylko jeden gatunek jasnego piwa, Star Lager (na licencji Browaru Kumasi, Ghana).
Obyczaje.
Zawsze należy poprosić o pozwolenie na fotografowanie, zwłaszcza jeśli obiektem mają być przedmioty używane podczas tradycyjnych ceremonii religijnych w miejscach kultu (np. maski).
Siły zbrojne.
Sierra Leone posiada trzy rodzaje sił zbrojnych: lądowe, powietrzne oraz morskie. Roczny budżet na cele obronne wynosi 30 mln dolarów a liczba żołnierzy aktywnych zawodowo wynosi 8 500 osób. Siły powietrzne (stan na 2021) posiadają pięć helikopterów w tym dwa służące do ataku, siły lądowe dysponują 20 pojazdami opancerzonymi, natomiast w skład sił morskich wchodzi 7 statków patrolowych. Armia tego kraju znajduje się na 136 miejscu w rankingu Global Firepower 2021.

</doc>
<doc id="74849" url="https://pl.wikipedia.org/wiki?curid=74849" title="Witamina B12">
Witamina B12

Witamina B12, kobalamina – organiczny związek chemiczny zawierający kobalt jako atom centralny. W organizmach żywych pełni rolę regulatora produkcji erytrocytów (czerwonych ciałek krwi). Jego niedobór powoduje niedokrwistość. Zaliczany jest do witamin z grupy B, tj. rozpuszczalnych w wodzie prekursorów koenzymów.
Rola w organizmie.
Witamina B12 jest bardzo ważnym koenzymem w reakcjach metylacji w organizmie:
Powyższe reakcje istotne są w przemianach węglowodanów, białek, tłuszczów i w innych procesach. Uczestniczy także w wytwarzaniu czerwonych ciałek krwi, przeciwdziała niedokrwistości, umożliwia syntezę kwasów nukleinowych w komórkach, przede wszystkim szpiku kostnego; wpływa na funkcjonowanie układu nerwowego, uczestniczy w tworzeniu otoczki mielinowej ochraniającej komórki nerwowe i neuroprzekaźników nerwowych, zapewnia dobry nastrój, równowagę psychiczną, pomaga w uczeniu się, skupieniu uwagi; dzięki niej zmniejsza się poziom lipidów we krwi; wpływa na układ kostny, pobudza apetyt.
Zapotrzebowanie.
Zapotrzebowanie dorosłego człowieka na witaminę  B12 wynosi 2,4 μg na dobę. Kobiety w ciąży powinny spożywać 2,6 μg, natomiast kobiety karmiące piersią 2,8 μg witaminy na dobę. W organizmie zdrowego człowieka znajduje się w ilości ok. 3 mg, co pozwala na kilkuletnie pokrycie zapotrzebowania, więc jej brak w diecie przez pewien czas nie jest groźny dla zdrowia. Stężenie witaminy B12 w surowicy krwi wynosi 0,12-0,66 nmol/l. W niektórych chorobach wątroby jej stężenie wzrasta znacząco, do 2–15 nmol/l.
Przyczyny niedoboru.
Niedobory witaminy B12 w organizmie mogą wystąpić np. przy diecie wegańskiej bez suplementacji witaminy B12 lub w wyniku zaburzeń jej wchłaniania, np. w podeszłym wieku lub spowodowanego chorobami.
Skutki nadmiaru.
Witamina B12 nie jest toksyczna, jednakże przy stosowaniu przez dłuższy czas bardzo dużych dawek tej witaminy zaobserwowano u niektórych ludzi objawy uczuleniowe. Przy bardzo wysokich dawkach może również wystąpić krwotok z jam nosowych. Wydalana jest przez nerki, jej okres półtrwania w organizmie wynosi w przybliżeniu 6 dni (w wątrobie 400 dni).
Źródła w pożywieniu.
Witamina B12 produkowana jest głównie przez bakterie żyjące w układzie pokarmowym zwierząt. U człowieka powstaje w symbiozie z bakteriami układu pokarmowego. Następuje to dopiero w dystalnych częściach układu trawiennego, to jest w jelicie grubym. Ma to znaczące konsekwencje, gdyż w tej części jelit witaminy nie podlegają wchłanianiu i wszystko co wyprodukują bakterie, zostaje wydalone wraz z kałem.
Witamina B12 występuje głównie w produktach pochodzenia zwierzęcego. Do źródeł witaminy B12 w pożywieniu człowieka należą produkty mięsne, ryby, jajka, mleko i jego przetwory, grzyby np. boczniak (0,6 μg/100 g s.m.), pieczarka (0,8 μg/100 g s.m.), shiitake (0,8 μg/100 g s.m.) oraz japońska sfermentowana czarna herbata (Batabata-cha). W witaminę tę często są wzbogacane płatki śniadaniowe. . Produkty sojowe są wzbogacane w witaminę B12 w celu zapobiegania niedoborom tej witaminy u osób, które nie spożywają produktów odzwierzęcych (weganie). Stosuje się także suplementy diety. Pewne wskazówki może dawać również dieta genmai-saishoku, która obejmuje brązowy ryż, warzywa i algi morskie. Jest to dieta wegańska, jednak poziom witaminy B12 w osoczu dorosłych i dzieci, którzy ją stosują, nie odbiega od wyników grupy kontrolnej. Do 1995 r. naukowcom nie udało się wytłumaczyć tego zjawiska.
Podawanie pozajelitowe.
Witaminę B12 stosuje się ze wskazań lekarskich i wyłącznie domięśniowo, podając głęboko w pośladek. Podanie bywa bolesne, można zmniejszyć ból poprzez bardzo wolne wstrzyknięcie. Plan leczenia jest zależny od wskazań lekarskich i nasilenia zaburzeń związanych z niedoborem witaminy w ustroju.
Struktura chemiczna.
Z chemicznego punktu widzenia witamina B12 jest złożonym związkiem kompleksowym, w którym centralny atom kobaltu na III stopniu utlenienia jest koordynowany do atomów azotu sprzężonych pierścieni pirolowych tworzących makrocykliczny układ (będący zredukowaną formą porfiny). Jedno wiązanie koordynacyjne azot-kobalt występuje prostopadle do płaszczyzny koryny. Drugie wiązanie prostopadłe do tej płaszczyzny jest labilne, tzn. mogą być w tym miejscu przyłączone różne ligandy, które stosunkowo łatwo się odrywają od całej cząsteczki. W pozycji tej może znajdować się grupa cyjankowa ("cyjanokobalamina"), metylowa ("metylokobalamina", "MeCbl"), grupa hydroksylowa ("hydroksykobalamina"), cząsteczka wody ("akwakobalamina") lub reszta 5'-deoksyadenozyny ("adenozylokobalamina", "AdoCbl"). Znana jest także naturalna "sulfitokobalamina" (R = SO3) oraz szereg analogów syntetycznych z innymi grupami zawierającymi siarkę, grupami alkilowymi, grupą azotynową lub ligandami halogenkowymi. Cyjanokobalamina jest najbardziej stabilna i dlatego występuje ona w preparatach handlowych. W organizmie ulega ona szybkiemu przekształceniu do metylokobalaminy, która po wymianie na ligand 5'-deoksyadenozynowy staje się aktywnym biologicznie koenzymem-B12.
Kobalaminy zawierające wiązanie Co-węgiel to unikatowe przykłady naturalnych związków metaloorganicznych. Strukturę przestrzenną witaminy B12 z trwałymi wiązaniami węgiel-metal rozwiązano za pomocą badań rentgenograficznych w 1956 roku, za co Dorothy Crowfoot Hodgkin otrzymała Nagrodę Nobla z chemii w 1964 roku.

</doc>
<doc id="74851" url="https://pl.wikipedia.org/wiki?curid=74851" title="Limerick">
Limerick

Limerick (wym. ; irl. "Luimneach", wym. ) – miasto w środkowo-zachodniej Irlandii (prowincja Munster), położony nad estuarium rzeki Shannon, 195 km na zachód od Dublina. Ośrodek administracyjny hrabstwa Limerick. Trzecie co do liczby ludności miasto Republiki Irlandii.
Istnieje tu wiele przedsiębiorstw związanych z rolnictwem, a miasto jest znane z produkcji szynki i bekonu. Jest również ośrodkiem handlowym i uniwersyteckim.
Do najważniejszych zabytków należą katedry: św. Marii (St. Mary's Cathedral) i św. Jana (St. John's Cathedral) oraz zamek króla Jana (King John's Castle) z XII wieku.
Z Limerick pochodzi Pat Cox, w Limerick narodził się także zespół The Cranberries i prawie wszyscy jego muzycy.
Historia.
Założony w 812 przez Duńczyków. Był stolicą "królestwa Limerick", potem siedzibą królów Munsteru. W 1691 ostatni punkt oporu Jakuba II w walce o odzyskanie tronu Anglii.
Transport i komunikacja.
Około 20 km na zachód od miasta znajduje się lotnisko Shannon, regularnie odlatują z niego samoloty do miast w Europie i Ameryce Północnej.
Miasta partnerskie.
Miasta partnerskie:
Ponadto miasto ma podpisane umowy partnerskie ze szkołami w Künzelsau oraz w Doon.

</doc>
<doc id="74852" url="https://pl.wikipedia.org/wiki?curid=74852" title="Limerick (ujednoznacznienie)">
Limerick (ujednoznacznienie)

Zobacz też:

</doc>
<doc id="74853" url="https://pl.wikipedia.org/wiki?curid=74853" title="Kwas foliowy">
Kwas foliowy

Kwas foliowy (folacyna, witamina B9) – organiczny związek chemiczny z grupy witamin B. Nazwa pochodzi od łacińskiego słowa "folium", oznaczającego liść.
W organizmie człowieka jest syntezowany przez bakterie jelitowe, a jego biologicznie aktywną formą jest kwas lewomefoliowy (5-MTHF).
Występowanie.
Występuje w żywności w postaci folianów (soli kwasu foliowego), dlatego często termin witamina B9 utożsamia się z całą grupą związków (ustalono, że może istnieć teoretycznie około 150 rozmaitych form kwasu foliowego; w przyrodzie jest ich około 20).
Znajduje się w warzywach liściowych, głównie w szpinaku, ale także w sałacie, kapuście, brokule, szparagu, kalafiorze, brukselce, oraz w mniejszych ilościach w pomidorach, grochu, fasoli, soczewicy, soi, buraku, słoneczniku, orzechach, drożdżach piwowarskich, wątrobie, żółtku jaja, pszenicy, pomarańczach, bananach i awokado.
W wielu krajach (nie w Polsce) kwasem foliowym wzbogaca się chleb.
Rola w organizmie.
Kwas foliowy reguluje wzrost i funkcjonowanie komórek; wpływa dodatnio na układ nerwowy i mózg, decyduje o dobrym samopoczuciu psychicznym; zapobiega uszkodzeniom cewy nerwowej u płodu, ma pozytywny wpływ na wagę i rozwój noworodków; bierze udział w zachowaniu materiału genetycznego i przekazywaniu cech dziedzicznych komórek, reguluje ich podział; usprawnia funkcjonowanie układu pokarmowego, uczestniczy w tworzeniu soku żołądkowego, zapewnia sprawne działanie wątroby, żołądka i jelit; jest czynnikiem antyanemicznym, pobudza procesy krwiotwórcze, czyli powstawanie czerwonych krwinek; chroni organizm przed nowotworami (szczególnie rakiem macicy).
W celu oceny spożycia folianów z różnych źródeł FAO i WHO wprowadziły pojęcie równoważnika folianów (DFE, ). Przyjmuje się, że 1 μg syntetycznego kwasu foliowego, obecnego w spożytej żywności wzbogaconej, dostarcza 1,7 μg równoważnika folianów, a w formie suplementu diety pobranego na czczo – 2 μg równoważnika folianów.
Skutki niedoboru i profilaktyka.
Prawidłowa podaż kwasu foliowego jest istotna u kobiet w ciąży, między innymi redukuje prawdopodobieństwo wystąpienia rozszczepu kręgosłupa u płodu – poważnej wady rozwojowej mogącej powstać około trzeciego tygodnia ciąży.
W celu profilaktyki wad cewy nerwowej u płodu zaleca się przyjmowanie 0,4 mg kwasu foliowego dziennie, przez okres – począwszy co najmniej miesiąc przed planowanym zapłodnieniem, aż do 12 tygodnia ciąży. W praktyce, ze względu na duży odsetek ciąż nieplanowanych, zaleca się, aby wszystkie kobiety w wieku rozrodczym, przyjmowały stale doustną suplementację kwasu foliowego w dawce 0,4 mg. U kobiet, które urodziły już jedno dziecko z wadą cewy nerwowej, zaleca się profilaktykę dawką 5 mg kwasu foliowego na dobę.
Skutki nadmiaru.
Zwiększone dawki kwasu foliowego mogą powodować: bezsenność, rozdrażnienie, depresję, zaburzenia żołądkowo-jelitowe, skórne reakcje alergiczne (wysypka, zaczerwienienie, swędzenie), w rzadkich przypadkach skurcz oskrzeli. Ponadto nadmiar kwasu foliowego w czasie ciąży zwiększa ryzyko zachorowania przez dziecko na astmę.
Wchłanianie przez organizm.
Czynnikami polepszającymi wchłanianie są witaminy B, witamina B6, witamina B12, kwas "para"-aminobenzoesowy, witamina H, witamina C.
Pogarsza wchłanianie: światło, alkohol, wysoka temperatura oraz środki antykoncepcyjne.

</doc>
<doc id="74855" url="https://pl.wikipedia.org/wiki?curid=74855" title="Dendroaspis">
Dendroaspis

Dendroaspis – rodzaj jadowitego węża z rodziny zdradnicowatych (Elapidae).
Zasięg występowania.
Rodzaj obejmuje gatunki występujące w Afryce (Senegal, Gambia, Gwinea Bissau, Gwinea, Sierra Leone, Liberia, Wybrzeże Kości Słoniowej, Burkina Faso, Ghana, Togo, Benin, Nigeria, Kamerun, Sudan, Erytrea, Somalia, Etiopia, Sudan Południowy, Republika Środkowoafrykańska, Gwinea Równikowa, Gabon, Kongo, Demokratyczna Republika Konga, Rwanda, Burundi, Uganda, Kenia, Tanzania, Malawi, Zambia, Angola, Namibia, Botswana, Zimbabwe, Mozambik, Eswatini i Południowa Afryka). 
Charakterystyka.
Węże z tego rodzaju zamieszkują tereny pokryte zaroślami lub prowadzą wręcz nadrzewny tryb życia („Dendroaspis” oznacza dosłownie „wąż drzewny”), poruszają się bardzo szybko, ich jad zawiera silne neurotoksyny, których dawka wprowadzona podczas jednego ukąszenia jest zazwyczaj śmiertelna dla człowieka, o ile w ciągu 1-2 godzin nie zostanie zastosowana antytoksyna. Neurotoksyna oddziałuje na układ nerwowy ofiary, paraliżując mięśnie, w tym mięśnie oddechowe – śmierć następuje wskutek uduszenia.
Charakterystyczną cechą mamb jest dłuższa, niż pozostałe, para pierwszych zębów żuchwowych.
Systematyka.
Podział systematyczny.
Do rodzaju należą następujące gatunki: 

</doc>
<doc id="74856" url="https://pl.wikipedia.org/wiki?curid=74856" title="Prętnik pręgowany">
Prętnik pręgowany

Prętnik pręgowany ("Trichogaster fasciata") – słodkowodna ryba z rodziny guramiowatych. Popularna w akwarystyce.
Występowanie.
Wody Pakistanu, Indii, Nepalu i Bangladeszu.
Charakterystyka.
Płetwy grzbietowa i odbytowa są u wspaniale ubarwionych, większych samców spiczasto zakończone, a u samic zaokrąglone. Dorastają do 8–10 cm długości.
Warunki hodowlane.
Towarzyska, nawet nieco płochliwa. Kryją się chętnie między roślinami, korzeniami i roślinnością pływającą. W akwarium ważne są odpowiednie schronienia dla czasami silnie napastowanych samic. Prętnik pręgowany nadaje się do zbiorników wielogatunkowych z tyłu i po bokach obsadzonych gęstą roślinnością. Z przodu akwarium należy pozostawić dużą wolną przestrzeń do pływania. Podłoże nie powinno być zbyt jasne.
Rozmnażanie.
W czasie tarła samce są często agresywne, gdy bronią swego rewiru.
Samce budują duże gniazda z piany i opiekują się jajami, a potem narybkiem.

</doc>
<doc id="74858" url="https://pl.wikipedia.org/wiki?curid=74858" title="Sinclair">
Sinclair

Miejscowości w USA:
Gminy w USA:
Biografie:
Informatyka:
Pozostałe:

</doc>
<doc id="74859" url="https://pl.wikipedia.org/wiki?curid=74859" title="Geralt">
Geralt



</doc>
<doc id="74860" url="https://pl.wikipedia.org/wiki?curid=74860" title="Węzłówka">
Węzłówka

Węzłówka, kątnica, wiązanie kątowe - wiązanie działające w jednej płaszczyźnie. Płaski element konstrukcyjny wspomagający łączenie belek w konstrukcji kratowej, przymocowany do obu tych belek bezpośrednio przy miejscu ich łączenia. Może wspomagać również łączenie belki z płaszczyzną. Węzłówka wzmacnia połączenia tych elementów przede wszystkim ze względu na zginanie oraz odciąganie.
W żeglarstwie jest to element szkieletu żaglowca. Do najważniejszych węzłówek należą: węzłówka dziobowa i węzłówka rufowa, które wzmacniają połączenia stępki ze stewami (lub pawęż ze stępką lub strzałą konchy). 

</doc>
<doc id="74864" url="https://pl.wikipedia.org/wiki?curid=74864" title="Elvis Costello">
Elvis Costello

Elvis Costello, właściwie Declan Patrick MacManus (ur. 25 sierpnia 1954 w Londynie) – brytyjski muzyk rockowy, piosenkarz, kompozytor. 
Artysta zdobył wiele nagród w swojej karierze, w tym nagrody Grammy w 1999 i 2020, był także dwukrotnie był nominowany do nagrody Brit Awards. W 2004 magazyn Rolling Stone umieścił Costello na 80. miejscu na swojej liście 100 największych artystów wszech czasów. W 2003 Elvis Costello i grupa The Attractions zostali wprowadzeni do "Rock and Roll Hall of Fame". 
Życiorys.
Ojciec Elvisa Costello był muzykiem jazzowym, grającym w big-bandzie Joe Lossa. Declan Patrick jako dziecko wychowywał się w otoczeniu muzyki i odebrał staranne wykształcenie muzyczne. W domu obok jazzu słuchano amerykańskiej muzyki pop spod znaku Motown oraz rock and rolla. Choć uzyskał wykształcenie techniczne jako informatyk i nawet rozpoczął pracę jako programista, ciągnęło go do muzyki. Wieczorami po pracy grywał w miejscowych pubach mieszankę rock and rolla, rhythm and bluesa i country. 
Legenda głosi, że w 1976 przez nikogo nie zapowiedziany i nieproszony Costello, z gitarą w ręku wtargnął do biura menedżera wytworni "Stiff Records". Wyszedł z niego z gotowym kontraktem płytowym. Kilka miesięcy później był już popularnym artystą. 
Początek kariery Elvisa Costello zbiegł się z popularnością punk rocka. Pierwszym jego przebojem była piosenka "Less Than Zero" (Mniej niż zero). Ten punkowy hymn dorównywał w swym nihilizmie produkcjom Sex Pistols i werwie Ramones. Wkrótce potem Costello związał się z grupą The Attractions. Punk rock był tylko początkiem. Wkrótce Costello rozpoczął łamanie wszelkich barier pomiędzy punkiem, hard rockiem, popem i rhythm and bluesem, inicjując ruch nowej fali w muzyce rockowej. 
Do największych przebojów Costello należą: "She, Less Than Zero, (I Don't Want to Go To) Chelsea, Pump It Up, This Year's Girl, Lipstick Vogue, Radio Radio, Oliver's Army, (What’s So Funny ’Bout) Peace, Love, and Understanding, I Can't Stand Up for Falling Down, Man Out of Time, Town Cryer, Shabby Doll, The Long Honeymoon, Almost Blue, Everyday I Write the Book, I Wanna Be Loved, Peace in Our Time" i wiele innych.
W czerwcu 2008 Costello zagrał w Polsce koncert na poznańskiej Malcie. W 2010 odwołał zaplanowane na 30 czerwca i 1 lipca koncerty w Izraelu z powodu izraelskiej okupacji w Palestynie.
Życie prywatne.
Costello był trzykrotnie żonaty. Z pierwszą żoną, poślubioną w 1974 Mary Burgoyne ma syna Matthew. W 1985 związał się z Cait O'Riordan, ówczesną basistką londyńskiej grupy The Pogues. Pobrali się w 1986 i rozstali się pod koniec 2002. W grudniu 2003 w domu Eltona Johna poślubił kanadyjską wokalistkę i pianistkę jazzową – Dianę Krall. 6 grudnia 2006 w Nowym Jorku Krall urodziła synów bliźniaków.
Muzyk jest wegetarianinem. Costello od dzieciństwa jest zapalonym fanem klubu piłkarskiego FC Liverpool.

</doc>
<doc id="74866" url="https://pl.wikipedia.org/wiki?curid=74866" title="Klub piłkarski">
Klub piłkarski

Klub piłkarski – klub sportowy, którego głównym – – celem jest udział w rozgrywkach piłkarskich, organizowanych pod egidą konkretnej federacji (krajowej, bądź kontynentalnej – rzadziej światowej) w stosownej kategorii wiekowej, płci i statusie zrzeszonych w nim osób. Obecnie, kluby piłkarskie są najczęściej klubami jednosekcyjnymi (typowo piłkarskimi), choć mogą również stanowić jedną z sekcji klubu wielosekcyjnego (sekcję piłkarską).
Systematyka klubów piłkarskich ze względu na status zrzeszonych w nim osób:
Każdy klub piłkarski występuje w rozgrywkach piłkarskich (ligowych różnego szczebla lub pucharowych) kraju, w którym posiada on swoją siedzibę. Dodatkowo najlepsze kluby piłkarskie każdego kontynentu zgłaszane są przez macierzyste federacje piłkarskie do rozgrywek pucharowych danego kontynentu.
Klub piłkarski może posiadać kilka drużyn piłkarskich (pierwszą, drugą, trzecią itd.) w jednej lub różnych kategoriach wiekowych, tj: seniorów, juniorów starszych, juniorów młodszych, trampkarzy starszych, trampkarzy, trampkarzy młodszych, młodzików, żaków, orlików, oldbojów, weteranów.
Obecnie w Polsce działa prawie 6000 klubów piłkarskich, grających na dziewięciu, ośmiu lub siedmiu (w zależności od województwa) poziomach ligowych – od Ekstraklasy po Klasę C.

</doc>
<doc id="74867" url="https://pl.wikipedia.org/wiki?curid=74867" title="Pokładnik">
Pokładnik

Pokładnik (bims) – element pokładu jednostki pływającej, poprzeczne wiązanie pomiędzy burtami, dające oparcie poszyciu pokładu. Pokładnik wraz z dwoma wręgami i dennikiem tworzy ramę wręgową.
Półpokładnik – pokładnik pod półpokładem, a więc nie przechodzący całej szerokości pokładu, lecz kończący się na otworze w pokładzie (luk, kokpit, opętnik itp.).

</doc>
<doc id="74868" url="https://pl.wikipedia.org/wiki?curid=74868" title="Dennik (kadłub)">
Dennik (kadłub)

Dennik - element szkieletu statku, poprzeczne wiązanie mocowane od góry do stępki, dające oparcie poszyciu dna kadłuba. Dennik wraz z dwoma wręgami i pokładnikiem tworzy ramę wręgową.
Czasami w poprzek dolnych krawędzi denników przeprowadza się otwory, wycięcia lub szczeliny umożliwiające spływanie wód zęzowych z przestrzeni międzywręgowych do najniższego miejsca jednostki pływającej. Dla udrażniania tych przelotów (zwanych szpigatami) można wtedy zastosować łańcuszek lub pręt przechodzący przez wiele tych otworów.

</doc>
<doc id="74869" url="https://pl.wikipedia.org/wiki?curid=74869" title="Autholer">
Autholer

Autholer i inholer - dwie przeciwbieżne liny, służące do przesuwania rogu halsowego sztaksla wzdłuż bukszprytu. 
Stosowane w przypadku, gdy skrajny przedni sztaksel jest podnoszony swobodnie, nie przypięty raksami do sztagu. Róg halsowy żagla może być wówczas mocowany do pierścienia, przesuwającego się po bukszprycie.
Autholer, prowadzony z pokładu przez rolkę na noku bukszprytu, przesuwa pierścień (z przypiętym rogiem halsowym żagla) do noku drzewca, zaś inholer, prowadzony bezpośrednio z pokładu do pierścienia, ściąga go ku pokładowi.

</doc>
<doc id="74870" url="https://pl.wikipedia.org/wiki?curid=74870" title="Inholer">
Inholer



</doc>
<doc id="74874" url="https://pl.wikipedia.org/wiki?curid=74874" title="Mamba czarna">
Mamba czarna

Mamba czarna ("Dendroaspis polylepis") – gatunek jadowitego węża z rodziny zdradnicowatych zamieszkujący Sahel, środkową i południową Afrykę. Na północy zasięg jej występowania sięga po Dakar.
Zanotowano przypadki zabicia przez mambę dużych zwierząt afrykańskich, przez których skórę mogą się przebić stosunkowo krótkie zęby jadowe – np. żyraf, atakowanych zarówno z ziemi, jak i z gałęzi drzew. Zdarzają się też przypadki zabijania pasącego się lub pędzonego bydła. Jad mamby jest przedmiotem badań biologów, ze względu na możliwe zastosowania medyczne.
Agresywny charakter (przyrodnicy używają niekiedy określenia "histeryczny") i szybkość mamby budzą lęk wśród mieszkańców wiosek afrykańskich i są kanwą dla krążących o niej legend – najbardziej znaną, niepotwierdzoną jednak przez niezależnych badaczy, jest historia o zabiciu całej afrykańskiej rodziny śpiącej w otwartej chacie. Powszechnym mitem jest też rzekoma skłonność mamb do ścigania ludzi. Długość i gibkość jej ciała powodują to, że wąż ten może podnosić się na dość dużą wysokość. Istnieją relacje, że ludzie bywali kąsani w nos i w czoło. Węże te są jednak stosunkowo rzadkie i wielu badaczy występuje o ich ochronę, zwłaszcza że coraz częściej osiedla ludzkie wkraczają na tereny zamieszkiwane przez mamby.

</doc>
<doc id="74875" url="https://pl.wikipedia.org/wiki?curid=74875" title="Mamba zielona">
Mamba zielona

Mamba zielona ("Dendroaspis viridis") – gatunek jadowitego węża z rodziny zdradnicowatych, zamieszkujący zachodnią Afrykę od Senegalu na północy po deltę Nigru. Występuje również izolowana populacja na wyspie św. Tomasza.

</doc>
<doc id="74876" url="https://pl.wikipedia.org/wiki?curid=74876" title="Cep (narzędzie)">
Cep (narzędzie)

Cep – narzędzie rolnicze służące do ręcznego młócenia zboża, czyli oddzielania ziarna od kłosów.
Budowa.
Cep zbudowany jest z dwóch kijów: dzierżaka (dłuższego) i bijaka (krótszego, zwykle dębowego). Ich cieńsze końce połączone są rzemieniem (czasem wysuszoną skórą z węgorza) – zwanym gązwą lub gackiem, a na Zamojszczyźnie kapicą – lub metalowym przegubem, nazywanym ósemką.
Encyklopedia rolnictwa z 1898 roku podaje:
Młocka.
Młócono, trzymając cep za dzierżak i uderzając bijakiem w rozłożone na klepisku (lub innym twardym płaskim podłożu) zboże. Młócący musiał tak uderzać cepem, aby za każdym razem bijak uderzał całą swoją długością w warstwę zboża na klepisku (w przeciwnym wypadku pojawiały się znaczne siły reakcji na dzierżak oraz mogło nastąpić zgniatanie ziaren). Zaletą cepa była możliwość uzyskania ziarna i prostej słomy, koniecznej do krycia dachów strzechą.
Cep współcześnie.
W czasach współczesnych młócenie cepem zostało wyparte przez omłot mechaniczny w młocarniach. Jeden z typów młocarni zwany jest cepówką, gdzie elementem bębna młócącego jest metalowa listwa zwana cepem. Bęben młócący ma zwykle od 6 do 10 cepów.
W mowie potocznej zwrot "proste jak budowa cepa" (lub "proste jak konstrukcja cepa") oznacza nieskomplikowaną i oczywistą zasadę działania.

</doc>
<doc id="74877" url="https://pl.wikipedia.org/wiki?curid=74877" title="Mamba pospolita">
Mamba pospolita

Mamba pospolita ("Dendroaspis angusticeps") – gatunek dużego, nadrzewnego, silnie jadowitego węża z rodziny zdradnicowatych, występującego w południowej i wschodniej Afryce. Po raz pierwszy opisana przez szkockiego zoologa Andrew Smitha w 1849 r. Dorosłe samice osiągają do 2 m długości. Żywi się głównie ptakami (i ich jajami), gryzoniami i nietoperzami, na które poluje z ukrycia, wykorzystując swoje maskujące ubarwienie. W przeciwieństwie do pozostałych mamb jest zwierzęciem płochliwym, choć objętość jadu wydzielanego przy jednym ukąszeniu zawiera wystarczającą do zabicia kilku osób dawkę toksyn o szybkim działaniu.
Morfologia.
Mamba pospolita jest dużym wężem o zwartej budowie, ze średniej długości lub umiarkowanie długim, zwężającym się ogonem. Dorosłe samce mają około 1,8 m długości, a dorosłe samice około 2 m. Długość ciała rzadko przekracza 2,5 m. Całkowita długość wynosi 4-4,3 długości ogona. Głowa jest wąska, wydłużona, w kształcie przypominającym trumnę, z wyraźnym łukiem brwiowym, lekko oddzielona od szyi. Oczy średniej wielkości z okrągłymi źrenicami. Przestraszona mamba pospolita jest w stanie do pewnego stopnia spłaszczyć ciało w okolicy szyi, ale nie stawia kołnierza jak kobry. Na górnej szczęce nie ma zębów poza zębami jadowymi, umieszczonymi na końcu szczęki i mogącymi się swobodnie obracać, co daje mambie pospolitej znacznie większą kontrolę nad ukąszeniami niż pozostałym zdradnicowatym. Na dolnej szczęce osadzona jest para długich, szablastych zębów, za którymi znajduje się po rzędzie mniejszych, haczykowatych ząbków.
Łuski od strony brzusznej żółtozielone, od strony grzbietowej jaskrawozielone, u niektórych osobników po bokach ciała występują też pojedyncze żółte łuski. U młodych łuski są niebieskozielone, stając się bardziej zielone z każdym linieniem. Większość osobników o długości 60 cm jest już ubarwiona jak osobniki dorosłe, przy czym tuż przed linieniem łuski stają się bardziej niebieskie. Wnętrze jamy gębowej jest białe lub jasnoniebieskie, tęczówki zielone, krawędź źrenicy może mieć obwódkę w odcieniach ochry lub żółci. U samców zwykle mniej łusek brzusznych niż u samic.
Występowanie i stan populacji.
Przybrzeżne rejony Afryki Wschodniej i Południowej, od Kenii przez Tanzanię, Mozambik, Malawi, wschodnie Zimbabwe, wschodnią Zambię do RPA aż po południowy Natal i północny Pondoland. Notowana również na Zanzibarze. Ciągłość zasięgu trudno potwierdzić z uwagi na niedobór danych obserwacyjnych.
Mamba pospolita prowadzi nadrzewny tryb życia, rzadko schodzi na ziemię. Dzięki swojemu ubarwieniu trudna do zauważenia wśród roślinności. Zamieszkuje nizinne lasy deszczowe wybrzeża, rzadziej również przybrzeżne zarośla, lasy wydmowe oraz górskie do wysokości 1500 m n.p.m.. W przeciwieństwie do mamby czarnej ("Dendroaspis polylepis") unika otwartej przestrzeni, preferując zwartą roślinność. Często spotykana w zagajnikach, szkółkach leśnych oraz na plantacjach roślin drzewiastych. W Afryce Wschodniej notowana wewnątrz zabudowań, znane są również przypadki gnieżdżenia się mamby pospolitej w strzechach.
U wybrzeży Kenii i we wschodniej Tanzanii notowano 2-3 osobniki na hektar, zaobserwowano też 5 osobników na jednym drzewie.
Zachowanie i ekologia.
Zachowanie.
Mamba pospolita jest wężem nadrzewnym, osiadłym, aktywnym za dnia. Większość czasu spędza zakamuflowana na upatrzonym stanowisku łowieckim. Nie opuszcza skupisk roślinnych, gdy nie jest do tego zmuszona przez głód, pragnienie lub potrzebę ogrzania się na słońcu (z uwagi na zmiennocieplność). Po drzewach wspina się ostrożnie i bardzo sprawnie, jest zwierzęciem bardzo zwinnym, zdolnym poruszać się z prędkością do 3 m/s. Sypia na drzewach zwinięta w skupiskach liści, rzadziej w dziuplach. Jest znacznie mniej agresywna od mamby czarnej, zaniepokojona natychmiast próbuje się schować lub uciec w korony drzew, kąsa jedynie w ostateczności, szybką serią ukąszeń. Poza okresem rozrodczym nie migruje, ograniczając przemieszczanie się średnio do 5,4 m dziennie. W przeciwieństwie do pozostałych mamb preferuje polowanie z jednego stanowiska zamiast aktywnego poszukiwania ofiary.
Odżywianie.
Żywi się głównie dorosłymi ptakami (notowane gatunki to m.in. bibil zuchwały), jajami i gryzoniami (m.in. myszoskoczek "Gerbilliscus leucogaster"). Polowanie na ruchliwą zdobycz umożliwia mambie kamuflujące ubarwienie, dzięki czemu może ona ukryć się w roślinności i uderzyć na pojawiające się w pobliżu ofiary z zaskoczenia. Udokumentowano również przypadki polowania na śpiące nietoperze oraz polowania na pisklęta w gniazdach, przypuszcza się, że mamba pospolita odżywia się również jaszczurkami, lecz nie odnotowano jeszcze takiego przypadku.
Ekologia.
Poza człowiekiem wrogami naturalnymi mamby pospolitej polującymi na osobniki dorosłe są m.in. mangusty, gadożery z rodzaju "Circaetus" i żenety. Na młode polują również dzioborożce i dorosłe osobniki innych gatunków węży.
Rozmnażanie i rozwój.
Rozród.
Mamba pospolita prowadzi samotny tryb życia, wykluczając okres godowy podczas długiej pory deszczowej, która przypada między kwietniem a czerwcem, kiedy to jest najbardziej aktywna. Samice mamby pospolitej prowadzą wtedy osiadły tryb życia, natomiast samce aktywnie poszukują i zabiegają o względy samic. Często można spotkać samce mamby pospolitej wyrażające antagonistyczne zachowanie w stosunku do innych samców, którzy mogą zostać potencjalnymi partnerami samicy lub naruszyć dominację w hierarchii osobników.
Zazwyczaj samiec zapoczątkowuje walkę przez rytmiczne poruszanie górnej części ciała oraz drgający ruch języka. Po tym sygnale dwa węże splatają swoje ciała i popychają się wzajemnie. Pojedynek wygrywa wąż, który doprowadzi jako pierwszy do upadku przeciwnika na ziemię. Walka pomiędzy samcami może trwać przez kilka godzin, ale pojedynek nigdy nie obejmuje wzajemnego gryzienia. Ponadto starcie samców mamby pospolitej jest o wiele mniej agresywne niż walka między samcami osiągającej większe rozmiary mamby czarnej.
Samce lokalizują samice, podążając za pozostawionym przez nie zapachem. Kiedy samiec zabiega o względy samicy, ustawia się wzdłuż jej ciała, kiedy ta porusza językiem ruchem drgającym. Jeżeli samica jest chętna do kopulacji z danym samcem, podnosi ogon, otwierając wejście do kloaki. Zaloty i łączenie się w pary mają miejsce na drzewach, na których samice składają od 4 do 17 jaj (średnio składane jest 10-15 jaj), co następuje w letnich miesiącach – październiku i listopadzie.
Rozwój.
Jaja są białe, elipsoidalne, wyraźnie wydłużone, zazwyczaj mierzące 64 mm wzdłuż osi długiej i 35 mm wzdłuż osi krótkiej. Najczęściej jaja są ułożone w wydrążonym drzewie, wśród rozkładającej się roślinności lub liści. Okres inkubacji trwa od 10 do 12 tygodni. Mamba pospolita od razu po wylęgu mierzy około od 30 do 44 cm i już wtedy jest bardzo jadowita.
Dymorfizm wiekowy ubarwienia między osobnikami młodymi a dorosłymi znika po osiągnięciu przez nie długości 60-75 cm. Młode osobniki w pierwszym roku życia przyrastają na długość na około 50-80 cm. Z czasem przyrost na długość jest coraz wolniejszy, ale nigdy nie zatrzymuje się całkowicie: mamby pospolite rosną przez całe życie.
Znane są osobniki, które w niewoli dożyły 14 i 18,8 lat, ale przypuszcza się, że z uwagi na drapieżniki, niszczenie siedlisk, wylesianie, choroby i inne czynniki biologiczne osobniki na wolności żyją krócej.
Jad.
Jad mamby pospolitej jest silnie toksyczny i może być bezpośrednią przyczyną zgonu. U myszy przy wlewie dożylnym LD50 wynosi 0,45 mg/kg, jednak u wszystkich mamb toksyczność jadu cechuje się znaczną zmiennością osobniczą oraz sezonową. Czynnikami toksycznymi w jadzie mamby pospolitej są toksyny działające synergicznie, należące do wielu grup, m.in. toksyn modelu trzech palców (3FTx) oraz inhibitorów proteaz typu Kunitza. Synergiczny mechanizm toksykologiczny jadu mamby pospolitej wymaga podania ukąszonemu antidotum o szerokim spektrum działania, ponieważ do skutecznego działania odtrutki konieczne jest zablokowanie wszystkich kluczowych toksyn. Objawy ukąszenia postępują bardzo szybko i obejmują zawroty głowy, nudności, duszność, kłopoty z oddychaniem i przełykaniem, zaburzenia rytmu serca, drgawki po paraliż układu oddechowego (a w konsekwencji zgon). Notowane są przypadki śmierci w 30 minut od ukąszenia.
3FTx są białkami o charakterystycznym układzie przestrzennym, w którym trzy przyległe pętle ("palce") wydostają się z hydrofobowego rdzenia o charakterze globularnym, spiętego czterema konserwatywnymi mostkami disiarczkowymi. Tak zbudowane toksyny wydzielane są głównie przez węże z rodzin Elapidae i Hydrophiidae. 3FTx charakteryzuje znaczna plastyczność, w związku z czym występuje wiele modeli ich działania. W przeciwieństwie do jadu mamby czarnej, jad mamby pospolitej nie zawiera α-neurotoksyn. Większość 3FTx mamby pospolitej blokuje aktywność kanałów potasowych bramkowanych napięciem, głównie w przewężeniach Ranviera neuronów motorycznych, opóźniając repolaryzację błony komórkowej. Wydłużenie potencjału czynnościowego, a w konsekwencji czasu działania acetylocholiny na płytki neuromięśniowe, doprowadza do drgawek i nadpobudliwości mięśniowej.
Wśród inhibitorów proteaz typu Kunitza obecnych w jadzie mamby pospolitej obecne są toksyny XI grupy sierocej (głównie wiążąca się z czynnikiem VIII krzepnięcia krwi toksyna F-VIII), fascykuliny (inhibujące acetylocholinoesterazę) oraz toksyny aminergiczne: muskarynowe, pseudosynergiczne oraz nadnerczowe. Prowadzone są badania nad swoistością i odwracalnością działania mambowych fascykulin, ukierunkowane na ich potencjalne wykorzystanie w leczeniu choroby Alzheimera.
Jad mamby pospolitej zawiera także dendrotoksyny A i B oraz trombostatynę. Mniej licznie reprezentowane są też inhibitory potencjałozależnych kanałów wapniowych typu L.

</doc>
<doc id="74878" url="https://pl.wikipedia.org/wiki?curid=74878" title="Mamba zwyczajna">
Mamba zwyczajna



</doc>
<doc id="74879" url="https://pl.wikipedia.org/wiki?curid=74879" title="Czarna mamba">
Czarna mamba



</doc>
<doc id="74880" url="https://pl.wikipedia.org/wiki?curid=74880" title="Zielona mamba">
Zielona mamba



</doc>
<doc id="74885" url="https://pl.wikipedia.org/wiki?curid=74885" title="Euzebiusz z Cezarei">
Euzebiusz z Cezarei

Euzebiusz z Cezarei (ur. ok. 264, zm. ok. 340) – pisarz, teolog i historyk chrześcijański, biskup Cezarei w Palestynie od 313. Uczeń Pamfila z Cezarei, obrońcy twórczości Orygenesa – jako wyraz oddania dla swego mistrza przyjął przydomek "syn Pamfila".
Działalność pisarska.
Uważany za twórcę dziejopisarstwa chrześcijańskiego, jest autorem "Historii kościelnej" (gr. Ἐκκλησιαστικὴ ἱστορία, łac. "Historia ecclesiastica", "Historia Ecclesiae"; wyd. polskie 1924) – pierwszej próby przedstawienia dziejów Kościoła od jego założenia do czasów zwycięstwa Konstantyna Wielkiego nad Licyniuszem. Po śmierci władcy napisał też obszerny utwór panegiryczny na cześć Konstantyna zatytułowany "De Vita Constantini".
Poza tym jest autorem wielu innych dzieł historycznych i dogmatycznych: "Preparatio evangelica", "Demonstratio evangelica". Pisał na temat rozbieżności w Ewangeliach. Ważnym źródłem historycznym jest również jego "Kronika"; napisana w grece opisuje dzieje chaldejskie, hebrajskie, egipskie i rzymskie do roku 325. W języku oryginalnym zachowana jedynie we fragmentach, w całości ocalała w łacińskim i ormiańskim przekładzie Hieronima. Zachowały się też fragmenty dzieła w kronikach syryjskich i bizantyńskich.
Euzebiusz był również wybitnym politykiem. Jako umiarkowany arianin, poparł jednak, dla zachowania jedności Kościoła, "Credo" uchwalone w Nicei (Nikea, gr. Νίκαια, "Nikaia", dzisiaj Íznik) w roku 325. Jest ostatnim subordynacjonistą uważającym Syna Bożego za niższego od Ojca, niepotępionym za poglądy. Zaufany cesarza Konstantyna stworzył chrześcijańską filozofię władzy, która legła u podstaw tzw. teokracji bizantyńskiej.
Zwolennicy hipotezy o pełnym fałszerstwie tzw. Testimonium Flavianum wskazują Euzebiusza z Cezarei jako jednego z potencjalnych autorów tej krótkiej wzmianki o Jezusie zawartej w kopiach „Dawnych dziejów Izraela” Józefa Flawiusza, pochodzących z przełomu III i IV wieku, czyli z czasów działalności Euzebiusza.

</doc>
<doc id="74888" url="https://pl.wikipedia.org/wiki?curid=74888" title="Manchester">
Manchester

Manchester – miasto ("city") i dystrykt metropolitalny w północno-zachodniej Anglii, w hrabstwie metropolitalnym Wielki Manchester, położone nad rzekami Irwell i Mersey u podnóża Gór Pennińskich, połączony z Morzem Irlandzkim Kanałem Manchesterskim.
W 2017 roku Manchester liczył 545 501 mieszkańców (6. miejsce w Wielkiej Brytanii), a jego obszar metropolitalny – Wielki Manchester ("Greater Manchester"), obejmujący m.in. miasta: Ashton-under-Lyne, Bolton, Stockport, Oldham, Rochdale, Wigan, Salford, Bury i Sale, liczył ponad 2,7 mln mieszkańców.
Miasto jest węzłem drogowym i kolejowym, funkcjonuje tu również międzynarodowy port lotniczy Manchester. Ośrodek handlowo–bankowy, naukowy i przemysłowy w sektorze m.in. włókienniczym, maszynowym, elektrotechnicznym, chemicznym, odzieżowym i środków transportu. Ponadto ośrodek mediowy, m.in. BBC Radio Manchester.
Historia.
Manchester został założony w 1086 roku w pobliżu rzymskiego obozu warownego, funkcjonującego od I do początku V wieku, o nazwie "Mamucium" lub "Mancunium". W "Domesday Book" wymieniany jako "Mamecestre". Nazwa miasta zakończona na "-chester" pochodzi od łacińskiego słowa "castra" – "obóz".
Manchester uzyskał prawa miejskie w 1301.
W 1653 powstała biblioteka Chetham’s Library.
Od połowy XVIII wieku jeden z ośrodków rewolucji przemysłowej, nastąpił wówczas gwałtowny rozwój miasta jako centrum innowacyjnego przemysłu.
W XIX wieku Manchester stanowił centralne miejsce brytyjskiego masowego ruchu robotniczego, tzw. czartyzmu. 16 sierpnia 1819 w mieście miała miejsce masakra Peterloo. W mieście koncertował na krótko przed swoją śmiercią Fryderyk Chopin. Od 1857 roku siedziba najstarszej w Wielkiej Brytanii orkiestry symfonicznej The Hallé.
W 1948 na Uniwersytecie Wiktorii w Manchesterze opracowano pierwszy naukowy komputer – Small-Scale Experimental Machine.
22 maja 2017, po koncercie Ariany Grande na terenie Manchester Arena, miał miejsce zamach terrorystyczny, w którym zginęły 23 osoby.
Demografia.
Etniczność.
Pod względem etnicznym w 2009 roku w Manchesterze dominowała ludność rasy białej (77,3%), następnie Azjaci (11,2%), rasa czarna (4,8%) i pozostałe (6,7%).
Religia.
Według danych z lat 2009–2010 dominującą religią w Manchesterze było chrześcijaństwo (70,2%), drugą grupę stanowili ateiści (21,4%), następnie wyznawcy islamu (3,5%), hinduizmu (1,6%), sikhizmu (0,8%) oraz pozostałe religie (2,5%).
Zanieczyszczenie powietrza.
W 2018 roku Światowa Organizacja Zdrowia sklasyfikowała Manchester na piątej pozycji miast Wielkiej Brytanii najbardziej zanieczyszczonych pyłem PM2,5.
Muzea i galerie.
Najbardziej znane placówki w Manchesterze:
Miasta partnerskie.
Lista miast partnerskich Manchesteru:

</doc>
<doc id="74889" url="https://pl.wikipedia.org/wiki?curid=74889" title="Sępólno Krajeńskie">
Sępólno Krajeńskie

Sępólno Krajeńskie (dawniej "Sępólno", ) – miasto w Polsce w województwie kujawsko-pomorskim, stolica powiatu sępoleńskiego, siedziba gminy miejsko-wiejskiej Sępólno Krajeńskie.
Według danych GUS z 31 grudnia 2019 roku Sępólno Krajeńskie liczyło 9093 mieszkańców.
Prywatne miasto szlacheckie lokowane w 1360 roku położone było w XVI wieku w województwie kaliskim. 
Położenie.
Miasto położone jest pomiędzy Jeziorami: Sępoleńskim, Piaszczynkiem (Pierścionkiem) oraz Niechorz (Niechorskim); w dolinie rzeki Sępolny (przez mieszkańców zwanej Sępolenką), która jest dorzeczem Brdy, we wschodniej części Krajny, na obszarze Krajeńskiego Parku Krajobrazowego, w pasie Pojezierza Południowopomorskiego (w tym Pojezierza Krajeńskiego), przy drodze krajowej nr 25, w odległości 64 km na północny zachód od Bydgoszczy oraz 106 km od Torunia.
Historia miasta.
Prawa miejskie miastu nadał król polski Kazimierz III Wielki 20 kwietnia 1360 roku.
Pierwsze zapisy kronikarskie o osadnictwie na terenie obecnego miasta pojawiły się już w 1113. Pierwszym znanym właścicielem Sępólna został Hektor Ostroróg z Pakości, który wraz z rodziną zamieszkał w pałacu w Sikorzu. Początkowo miasto leżało w dolinie Sępolenki, później zmieniono bieg rzeki a miasto zaczęło rozbudowywać się na wyższych brzegach jeziora i rzeki. W 1359 Hektor Ostroróg ufundował kościół pod wezwaniem św. Bartłomieja. Patronat nad kościołem otrzymali bożogrobcy z Miechowa. W tym samym roku Ostroróg zbudował młyn, a zatamowana śluzami woda zalała okoliczne obszary. 
Ród Ostrorogów za czasów panowania Piastów należał do znakomitszych i najstarszych rodów możnowładczych. Następnymi dziedzicami po Hektorze byli:
W XIV wieku miasto przekroczyło ramy terytorialne wyznaczone lokacją. W 1409, a także w 1414 i 1422 Sępólno zostało całkowicie spalone przez Krzyżaków; ocalał tylko Kościół świętego Bartłomieja. W latach wojny trzynastoletniej z Zakonem Krzyżackim (1454–1466) Krajna dostała się pod panowanie krzyżaków, a Sępólno zostało przez nich ograbione. Dopiero ustalenia II pokoju toruńskiego w 1466 spowodowały oddalenie zagrożenia ze strony Zakonu Krzyżackiego, bowiem wschodnia Krajna przestała graniczyć państwem krzyżackim. Umożliwiło to rozwój gospodarczy miasta (m.in. utworzono browar) i wzmogło osadnictwo na tych ziemiach.
W 1578 miasto miało 215 mieszkańców. W 1601 odbudowano szachulcowy kościół parafialny, rozbudowany w 1612. W tym czasie miasto było w posiadaniu rodziny Zebrzydowskich. 
W 1629 miasto liczyło już 784 mieszkańców. Rodzina Zebrzydowskich, chcąc uaktywnić Sępólno pod względem handlowym ,w 1644 wydała zezwolenie na osadzanie się w mieście Żydów. W 1655 podczas wojny polsko-szwedzkiej zwanej "potopem" miasto dostało się pod władzę Szwedów. Rok później zostało wyzwolone przez Stefana Czarnieckiego, po czym w tym samym roku w mieście wybuchła zaraza, która pochłonęła ponad 1000 ofiar śmiertelnych. W 1674 odnowiony został przywilej lokacyjny, który miał stanowić podstawę odrodzenia miasta. W tym czasie Sępólno liczyło 540 mieszkańców.
W wyniku I rozbioru Polski 13 sierpnia 1772 Sępólno zostało włączone do Królestwa Prus i odtąd znane było jako Zempelburg. Władza zaborcza zmusiła burmistrza miasta do złożenia hołdu królowi pruskiemu Fryderykowi II i wezwała przedniejszych mieszkańców, a w szczególności właścicieli ziemskich, by w dniu 27 września 1772 udali się do Malborka i również oddali hołd władcy pruskiemu. 
W 1875 Sępólno liczyło 3516 mieszkańców. W 1894 zakończyła się budowa linii kolejowej Chojnice–Sępólno–Więcbork–Nakło – przy udziale przedsiębiorstwa należącego do Juliusza Bergera. W 1896 w przebudowanym domu mieszkalnym przy ul. Młyńskiej 8 powstał nowy ratusz, a także poczta przy ul. Sienkiewicza. W 1910 w mieście żyło 3818 osób. 
Po ratyfikacji traktatu wersalskiego, 24 stycznia 1920 oddziały 59 pułku piechoty pod dowództwem płk. Stanisława Wrzalińskiego wkroczyły do miasta i oddały je w posiadanie polskim władzom cywilnym. Przyjęcie Wojska Polskiego przez tutejszych polskich obywateli miało uroczysty charakter. Miasto zostało przyozdobione bramami tryumfalnymi i flagami narodowymi. Sępólno stało się wówczas siedzibą powiatu w województwie pomorskim.
Już na kilka tygodni przed wybuchem II wojny światowej wielu obywateli, w tym urzędników, w obawie przed represjami opuściło swoje miejsce zamieszkania. W dniach 30–31 sierpnia 1939 pozostającym w mieście urzędnikom i nauczycielom wypłacono pobory za wrzesień i 3 następne miesiące. Ich rodziny miały zostać ewakuowane, do czego jednak nie doszło. 
1 września artyleria Wehrmachtu i samoloty Luftwaffe po przekroczeniu granicy położonej 7 km na zachód od Lutowa rozpoczęły atak na miasto. Kilka bomb spadło na stadion położony przy obecnej ul. Chojnickiej, na którym odbywał się pobór koni dla wojska. Od pocisków zapalił się budynek na dworcu. Samoloty niemieckie krążyły nisko nad miastem i ostrzeliwały z broni pokładowej znajdujące się w mieście oddziały WP oraz ludność cywilną, która uciekała na wozach, samochodach, rowerach i pieszo w kierunku Bydgoszczy. Straż Graniczna i pozostałości oddziałów wojska polskiego wycofały się przez miasto na wschód wysadzając most na ul. Kościuszki, który znajdował się na wysokości gazowni. Około godz. 8 na ulicach miasta pojawiły się oddziały Wehrmachtu na motocyklach i w wozach pancernych. Porucznik dowodzący akcją wysadzenia mostu został schwytany i publicznie rozstrzelany na stadionie. 
Na podstawie dekretu PKWN z 31 sierpnia 1944 zostały utworzone miejsca odosobnienia, więzienia i ośrodki pracy przymusowej dla „hitlerowskich zbrodniarzy oraz zdrajców narodu polskiego”. Obóz pracy nr 164 Ministerstwo Bezpieczeństwa Publicznego utworzyło w Sępolnie. 
W 2000 roku zawieszono ruch pociągów na przebiegającej przez miasto linii Nakło – Chojnice, a w 2001 roku zlikwidowano tutejszy sąd.
Obecnie budowana jest ścieżka rowerowa z Sępólna do Więcborka. Zgodnie z rozporządzeniem Rady Ministrów z dnia 31 lipca 2012, z dniem 1 stycznia 2013 granice miasta zostały poszerzone o 73,42 ha. 
Etymologia nazwy miasta.
Nazwa miasta pochodzi od prasłowiańskiego wyrazu "*sąpolje/supolje" (rekonstrukcja) oznaczający tyle co 'miedza, ziemia graniczna, styk pól'. Pierwotnie Sępólno było położone w dolinie nadjeziornej i nadrzecznej, a z czasem rozwijało się na wysokim brzegu jeziora i rzeki. Nazwa rzeki Sępolna zanotowana została w 1345 (Sampolna).
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:
Baza noclegowa.
W mieście znajdują się 2 hotele:
Sport.
W mieście działa klub MLKS Krajna, założony w 1938. Składa się z 6 sekcji
Siedziba klubu mieści się na stadionie przy ul. Chojnickiej.
Historia klubu MLKS Krajna.
Stadion, który w chwili obecnej służy sępoleńskiej "Krajnie", powstał około 1929. Pierwszą salę gimnastyczną, która mieściła się obok gmachu szkolnego przy ul. Jeziornej, otwarto 12 września 1932. Obiekty te służyły początkowo przede wszystkim Towarzystwu Gimnastycznemu „Sokół”. Dopiero w lipcu 1938 grupa miłośników sportu na spotkaniu w mieszkaniu Antoniego Kucharskiego przy ul. Hallera 20 powołała do życia "Sępoleński Klub Sportowy" – w skrócie "SKS".
Media.
Na obszarze Sępólna Krajeńskiego wydawane są lokalne gazety: Wiadomości Krajeńskie i Wasza Gazeta. W mieście nadaje rozgłośnia – Radio Weekend.

</doc>
<doc id="74890" url="https://pl.wikipedia.org/wiki?curid=74890" title="Pałuki">
Pałuki

Pałuki, ziemia pałucka (łac. "Paluka", "Terra Palukacensis") – region etnograficzny w północno-wschodniej części Wielkopolski, w historycznej ziemi kaliskiej, położony nad południowym i zachodnim brzegiem Noteci. Pałuki są utożsamiane z powiatem kcyńskim z czasów I Rzeczypospolitej, który wchodził w skład województwa kaliskiego.
Nazwa.
Termin "Pałuki" wywodzi się prawdopodobnie od wyrazu "łuk", "łęk", "łęg", oznaczającego trawiastą nizinę pomiędzy gruntami ornymi, lub od łukowatego kształtu niewielkich, ale wszechobecnych w tym rejonie wzniesień. Nazwa regionu pojawia się w zapiskach historycznych 23 listopada 1335 roku, gdzie występuje w formie "Palukacensi". Przez cały wiek XIV sama nazwa przybiera rozmaite formy. Od długiej, analogicznej do tej odnotowanej po raz pierwszy ("Palukacensi", "Palucensi", "Palucacensi") do tych krótkich, występujących znacznie częściej – "Paluky", "Paluki", "Paluke", "Paluka", "Paluca" – pojawiających się przy określeniach rodowych konkretnych osób.
Od nazwy ziemi pochodzi również nazwa rodu szlacheckiego Pałuków.
Terytorium.
Region utożsamia się z przedrozbiorowym powiatem kcyńskim (częścią województwa kaliskiego, a od 1768 r. gnieźnieńskiego). Pałuki na północy graniczą z Krajną, a na wschodzie z Kujawami. Obie te krainy historyczne oddziela rzeka Noteć. Na południu region sąsiaduje z ziemią kaliską, którą oddziela Jezioro Chomiąskie, Jezioro Gąsawskie oraz rzeka Wełna począwszy od Jeziora Rogowskiego, zaś na zachodzie z ziemią poznańską, które oddziela (w przybliżeniu) rzeki: Rudka, Tyśmienica (Dymnica) oraz Margoninka.
Historia.
Na obszarze, który później wyodrębnił się pod nazwą "Pałuki", istniały w czasach przedpaństwowych grody obronne, spośród których najbardziej znane są w Łeknie i Biskupinie. W czasach panowania Bolesława Chrobrego głównym grodem na tym obszarze było Łekno, w którym powstał jeden z najstarszych kościołów w Wielkopolsce (rotunda). Najdawniejsze informacje dotyczące ludności zamieszkującej obszar Pałuk, zawarte zostały w "Bulli gnieźnieńskiej" z 1136. W 1227 w Gąsawie miał miejsce słynny zjazd książąt polskich, na którym zamordowano ostatniego seniora, Leszka Białego. W tym też czasie lokowano Kcynię oraz Żnin, które stały się kasztelaniami. W 1314 Pałuki znalazły się w granicach odrodzonego po rozbiciu dzielnicowym Królestwa Polskiego, w województwie kaliskim. Za Kazimierza Wielkiego rozwijały się prężnie i zyskiwały mieszkańców – prawa miejskie uzyskały wtedy Gołańcz, Szubin i Wenecja.
U schyłku panowania w Polsce dynastii Piastów Pałuki były terenem wojny domowej rodów rycerskich dążących do obsadzenia tronu według własnej koncepcji. Konflikt polityczny i kryzys korony zażegnany został m.in. przez Sędziwoja Pałukę, regenta Ludwika Węgierskiego, jedną z najbardziej wyrazistych osobowości ówczesnej polityki. Sędziwój Pałuka, jako stronnik Andegawenów, w znacznej mierze przyczynił się do przejęcia tronu przez Jadwigę.
Pałuki przez blisko pięć wieków znajdowały się w granicach województwa kaliskiego. Wychowali się na nich w tym czasie m.in. poeta Klemens Janicki oraz tłumacz Biblii Jakub Wujek. Podczas potopu szwedzkiego bardzo dotkliwie ucierpiały. W 1768 znalazły się w wydzielonym z województwa kaliskiego województwie gnieźnieńskim, lecz już po 4 latach zostały podzielone między Rzeczpospolitą a Prusy. W 1793 znalazły się już w całości pod zaborem pruskim. W 1794 zagościły na nich wojska Jana Henryka Dąbrowskiego podczas powstania kościuszkowskiego.
W 1807 Pałuki znalazły się w Księstwie Warszawskim, a w 1815 w Wielkim Księstwie Poznańskim (od 1848 Prowincji Poznańskiej). Pochodzili stąd m.in. naukowcy bracia Śniadeccy. Objęła je Wiosna Ludów, kolonizacja niemiecka, strajki szkolne 1905-1906 oraz powstanie wielkopolskie, które szczególnie dało się we znaki Pałuczanom, lecz jednocześnie dzięki któremu powrócili na łono ojczyzny. W latach międzywojennych należały do województwa poznańskiego, a dzieliły się na powiaty: szubiński, wągrowiecki i żniński. Od 1939 do 1945 pozostawały pod okupacją niemiecką, a później znów w granicach Polski, podzielone między różne województwa. Na największe ośrodki miejskie wyrosły w XX w. Wągrowiec na zachodzie oraz Żnin na wschodzie.
Geografia.
Pałuki położone są w większości na Pojezierzu Chodzieskim. Południowe krańce znajdują się na Pojezierzu Gnieźnieńskim, a północne w Pradolinie Toruńsko-Eberswaldzkiej. Na polodowcowym terenie Pałuk znajduje się około 100 jezior.
Temperatury roczne wynoszą 8–8,5 °C, a opady należą do najniższych w Polsce, oscylując wokół 500 mm.
Największymi rzekami, poza granicznymi, są Gąsawka i Nielba. Całe Pałuki znajdują się w dorzeczu Odry, z czego około połowa regionu znajduje się w dorzeczu Noteci, a reszta – Wełny (prawych dopływów Warty). Często przytaczanym, lecz błędnym przykładem bifurkacji jest skrzyżowanie Nielby i Wełny w Wągrowcu, które powstało w wyniku prac melioracyjnych prowadzonych przez cystersów w dolinie Wełny (XV-XVI w.).
Najniżej położonym miejscem jest ujście Margoninki do Noteci (47,7 m n.p.m.), a najwyższym wzniesieniem szczyt Chełmianki na północ od Kcyni (161 m n.p.m.). Przeciętna wysokość wynosi ok. 100 m n.p.m. Występujące tutaj gleby brunatne wykazują się najczęściej dobrą przydatnością rolniczą, wobec czego przeważają na nich grunty orne, zdecydowanie najsilniej zalesione są rubieże tej krainy.
Miasta.
Miasta zdegradowane.
Do miast Pałuk (które jednak z różnych przyczyn utraciły status miasta) należą również:
Stolica.
Pałuki nigdy nie były odrębną prowincją administracji państwowej, dlatego nigdy w historii nie istniała uzasadniona potrzeba określania stolicy tej ziemi. O randze miast w regionie decydował zmieniający się podział administracyjny państwa, wpływy obywateli miast lub też po prostu wielkość tychże miast.
Pomimo braku podstaw historycznych zdarzają się jednak próby wskazania głównego miasta Pałuk. Największe aspiracje do tego miana przejawiają trzy miasta:

</doc>
<doc id="74891" url="https://pl.wikipedia.org/wiki?curid=74891" title="Wojna peloponeska (utwór)">
Wojna peloponeska (utwór)

Wojna peloponeska – dzieło historyczne Tukidydesa opisujące przebieg wojny peloponeskiej (431–404 p.n.e.) pomiędzy Spartą a Atenami oraz ich sprzymierzeńcami. Powstało w V wieku p.n.e.
Treść i znaczenie.
W "Wojnie peloponeskiej" po raz pierwszy odwołano się w sposób przemyślany do metodologii badań historycznych. Tukidydes zastosował różne metody wnioskowania o przeszłości na podstawie śladów dostępnych dla historyka. Z faktu, że najstarsza świątynia ateńska znajduje się na Akropolu, stwierdził, że jest to najstarsza część miasta. Ze sposobu grzebania zmarłych na Delos doszedł do przekonania, że pierwotna ludność przybyła z innych terenów.
Tukidydes skrupulatnie przedstawił fakty, informacje o wydarzeniach czerpał z własnych przeżyć lub z relacji wiarygodnych świadków. Wszelkie informacje poddał racjonalnej weryfikacji. Jeśli znajdował sprzeczne wersje, porównywał je ze sobą i próbował dociec prawdy. Był świadomy możliwych nieścisłości ze względu na zawodną pamięć ludzką. Takie metody na szerszą skalę zaczęto stosować w czasach współczesnych. Tukidydes zawdzięcza "Wojnie peloponeskiej" miano "największego historyka świata antycznego" i "ojca nowoczesnej historiografii".
Tukidydes pracował nad swym dziełem całe życie. Rozpoczął prace z początkiem wojny i przewidywał, że będzie to największy konflikt świata greckiego. Był on pierwszym historykiem, który racjonalnie podszedł do analizy przyczyn i konsekwencji wydarzeń historycznych. W przeciwieństwie do innych autorów starożytności w zdarzeniach historycznych nie upatrywał ingerencji sił nadprzyrodzonych, ale traktował je jako skutek działania ludzi postępujących zgodnie ze swoimi interesami. Uważał, że historia się powtarza, ponieważ natura ludzka jest niezmienna. Według Tukidydesa wiedza o niezmienności natury ludzkiej i znajomość historii pozwala przewidzieć przebieg podobnych wydarzeń w przyszłości.
W "Wojnie peloponeskiej" znajdują się informacje o sytuacji gospodarczej miast, nastrojach społecznych i ukrytych przyczynach wydarzeń. Według Tukidydesa nie należy wierzyć w oficjalne przyczyny postępowania państw, gdyż badając je dokładnie, dojdzie się do prawdziwych przyczyn, którymi są interesy, strach lub ambicja. Tukidydes podaje: "Otóż za najistotniejszy powód, chociaż przemilczany, uważam wzrost potęgi ateńskiej i strach, jaki to wzbudziło u Lacedemończyków". Z tego też powodu Tukidydes uznawany za klasyka realizmu w filozofii polityki. Znany jest jego wpływ na filozofów polityki, np. na Thomasa Hobbesa, który dokonał przekładu dzieła Tukidydesa na język angielski, a którego "Lewiatan" również stanowi klasyczny wykład realizmu. Najpełniejszy wyraz realizmu Tukidydesa znajduje się w tzw. dialogu melijskim.
Dialog melijski.
Pod tą nazwą rozumiany jest fragment "Wojny peloponeskiej" Tukidydesa zawarty w księdze V, 84–116. Opisano w nim epizod wojny z roku 416 p.n.e., kiedy to duża flota ateńska przybywa na Melos. Wyspa ta od początku wojny głosiła swoją neutralność, chociaż pewne więzy łączyły ją ze Spartą. Melos założyli osadnicy spartańscy, płaciła ona Sparcie daninę i udzielała schronienia jej flocie. Niemniej wyspa nie prowadziła działań wojennych przeciwko Atenom i starała się zachować najdalej idącą samodzielność. Ateńczycy postawili Melijczykom ultimatum – albo przystąpią do Ateńskiego Związku Morskiego (a tym samym stracą niezależność i zwrócą się przeciwko swoim dotychczasowym sprzymierzeńcom), albo wyspa zostanie zniszczona przez ateńskie wojska. Melijczycy odmówili poddania się i Ateńczycy spełnili swą groźbę – podbili wyspę, wymordowali mężczyzn, a kobiety sprzedali w niewolę.
Waga dialogu między Melijczykami a Ateńczykami przekracza jednak czystą historyczną relację. Zostały tu bowiem wyłożone podstawowe argumenty realizmu w teorii stosunków międzynarodowych. Ateńczycy występują tu jako mocarstwo toczące wojnę hegemoniczną. Argumenty przez nich przytaczane wiążą się z międzynarodowym układem sił i interesów. Melijczycy natomiast pragną zachować neutralność i pozostawać na uboczu wielkiej polityki, prowadząc w dalszym ciągu spokojne życie. W dialogu używają języka odnoszącego się do prawa, moralności i słuszności.
Według Ateńczyków zachowanie neutralności w warunkach wojny hegemonicznej jest niemożliwe – wszystkie obszary danego systemu politycznego są prędzej czy później wciągane w konflikt. W interesie Ateńczyków jest więc uniemożliwienie Melijczykom przyłączenia się do Sparty. Ateńczycy przystępują do rozmowy i negocjacji równych podmiotów, lecz za ich wypowiedziami kryje się groźba. Zwracają uwagę, że Melijczycy, stojący w obliczu zagłady, nie powinni się kierować ambicjami, unosić honorem czy pokładać nadziei w niepewnych zdarzeniach, takich jak pomoc sprzymierzeńców. Melos powinno się pogodzić z losem i poddać się Atenom, gdyż tylko w ten sposób może zachować swój byt. Ateńscy posłowie podkreślają też, że atak na Melos nie jest wynikiem chęci zagarnięcia ich terytorium, lecz nakazem konieczności. Istnienie neutralnych państw wyspiarskich powoduje niepokój wśród sprzymierzeńców ateńskich. Podbijając Melos, Ateńczycy zabezpieczają więc swoje posiadłości. Tak więc jak u pozostałych realistów, polityka państw kształtowana jest pod wpływem strachu przed utratą pozycji i upadkiem.
Rękopisy.
Do naszych czasów zachowały się liczne kodeksy (około 40), opartych na wspólnym archetypie oraz fragmenty na pochodzących z I wieku naszej ery papirusach. Rękopisy dzielą się na dwie klasy, z których pierwsza jest najbliższa odnalezionym na papirusach fragmentom. Do niej zaliczają się (C) Codex Laurentianus LXIX.2 z X wieku i (G) Codex Monacensis 430 z XII wieku. Do drugiej klasy należą (B) Codex Vaticanus 126 z XI wieku, (A) Codex Cisalpinus z XI wieku lub Codex Parisinus suppl. Gr. 255 z XII wieku, (E) Codex Palatinus 252 z XI wieku, (F) Codex Monacensis Augustanus 228 z XI wieku. (M) Codex Britannicus II,727 zajmuje pozycję pośrednią pomiędzy tymi klasami.

</doc>
<doc id="74892" url="https://pl.wikipedia.org/wiki?curid=74892" title="Warwara">
Warwara



</doc>
<doc id="74895" url="https://pl.wikipedia.org/wiki?curid=74895" title="Błogosławiona Katarzyna">
Błogosławiona Katarzyna

Zobacz też:

</doc>
<doc id="74901" url="https://pl.wikipedia.org/wiki?curid=74901" title="Olga Drahonowska-Małkowska">
Olga Drahonowska-Małkowska

Olga Drahonowska-Małkowska, ps. "Gaździna" (ur. 1 września 1888 w Krzeszowicach, zm. 15 stycznia 1979 w Zakopanem) – jedna z twórczyń polskiego skautingu, instruktorka harcerska, współautorka hymnu harcerskiego, założycielka szkół instruktorskich.
Młodość.
Olga Drahonowska-Małkowska urodziła się 1 września 1888 w Krzeszowicach jako druga córka Karola i Zofii Drahonowskich. Ojciec jej, pochodzenia ormiańskiego, był zarządcą dóbr hr. A. Potockiego w Małopolsce. Matka Zofia pochodziła z mieszczańskiej rodziny czeskiej. Z kilkorga dzieci uchowała się Wilhelmina (o niebieskich oczach i kasztanowych włosach swojej matki) i Olga (o temperamencie, ciemnych oczach i włosach, i klasycznych rysach swego ojca), reszta zmarła na choroby płucne. Mimo czeskich korzeni matki od dziecka podkreślała swą polskość. 
Do roku szkolnego 1911/1912 kształciła się w C. K. Państwowej Szkole Przemysłowej we Lwowie (sala publiczna rysunków, malarstwa i modelowania). Szkołę i gimnazjum ukończyła eksternistycznie, zdając tylko kolejne egzaminy w Krakowie, zresztą zawsze z najlepszymi notami. Po maturze wstąpiła do Konserwatorium Galicyjskiego Towarzystwa Muzycznego we Lwowie, gdzie wkrótce ujawniła swe talenty jako poetka i rzeźbiarka. Była również instruktorką wychowania fizycznego w „Sokole”, rozwijała pasje sportowe (jazda konna, pływanie, łyżwiarstwo, narciarstwo, gimnastyka), działała także w organizacji wychowania narodowego Eleusis. Z Eleusis pozyskał ją Małkowski do niepodległościowego „Zarzewia”, gdzie szybko poznała tajniki służby wojskowej, zdobywając stopień porucznika Polskich Drużyn Strzeleckich.
Skauting.
26 lutego 1911 na spotkaniu członków największych organizacji młodzieżowych we Lwowie została podjęta decyzja o stworzeniu skautingu na ziemiach polskich. Uzyskanie poparcia naczelnika „Sokoła” dr. Kazimierza Wyrzykowskiego pozwoliło na zorganizowanie w okresie od marca do maja 1911 pierwszego kursu instruktorskiego. 21 maja 1911 powstała Komenda Skautowa we Lwowie. Dzień później Andrzej Małkowski wydał rozkaz, w którym powołał pierwsze drużyny skautowe.
Pierwszą żeńską (trzecią według kolejności) drużynę skautową we Lwowie (III Lwowska Drużyna Skautek im. Emilii Plater) objęła (jako drużynowa) Olga Drahonowska. Była również pierwszą komendantką skautek w Naczelnej Komendzie Skautowej w latach 1911–1912.
Gdy w marcu 1912 na I Zjeździe we Lwowie harcerstwo przyjęło jednomyślnie charakter organizacji abstynenckiej, Olga Drahonowska została powołana w skład zarządu oddziału lwowskiego Eleuterii-Wyzwolenia, a prowadzona przez nią I żeńska III Lwowska Drużyna Skautek im. Emili Plater otrzymała świetlicę w lokalu tej organizacji skupiającej cały polski ruch abstynencki zaboru austriackiego. We wrześniu 1912 roku w „Skaucie” nr 23 ukazał się przystosowany do melodii rewolucyjnej pieśni „Na barykady ludu roboczy” wiersz Ignacego Kozielewskiego „Wszystko, co nasze, Polsce oddamy”, uzupełniony refrenem „Ramię pręż, słabość krusz”. Nosił tytuł „Marsz skautów” i stał się później hymnem ZHP. Przystosowanie i uzupełnienie hymnu było dziełem Olgi Drahonowskiej – wykonanym za zgodą autora.
W czerwcu 1913 opuściła Lwów udając się na leczenie do Zakopanego. Przybyli tam również Andrzej Małkowski i ks. Kazimierz Lutosławski, który udzielił im ślubu. Po wyleczeniu nacieku w płucu Olga Małkowska założyła i prowadziła w Zakopanem harcerstwo żeńskie, od sierpnia 1914 (gdy Małkowski po wybuchu I wojny światowej wyruszył do Legionów), również drużynę męską. Po zabraniu do wojska austriackiego listonoszy i górali zorganizowała skautową pocztę, pomoc żniwną dla góralek, ochronkę dla opuszczonych dzieci, tanią jadłodajnię dla ubogiej ludności i skautową straż porządkową pełniącą nocną służbę. Pod jej komendą skauci stworzyli tajne składy broni w górach: w Dolinie Kościeliskiej, na Hali Pysznej, w Dolinie Roztoki, w Murzasichlu i w grotach Nosala. W lutym 1915 po próbie ogłoszenia przez Andrzeja Małkowskiego Republiki Podhalańskiej jako zaczątku niepodległej Polski policja austriacka wykryła te magazyny, a druhna Olga z mężem tylko dzięki ostrzeżeniu przez górali zdołała uniknąć aresztowania).
Na obczyźnie.
Poprzez Wiedeń przedostali się w marcu 1915 do Szwajcarii, a stamtąd do USA, gdzie Stanisław Osada wezwał Andrzeja Małkowskiego do zorganizowania harcerstwa polonijnego. Tam przyszedł na świat 30 października 1915 r. syn Olgi i Andrzeja, nazwany przez nich Lutykiem, z którym Olga rok później wróciła do Europy. W lutym 1917 roku, gdy plany utworzenia polskiego Legionu w Kanadzie upadły, przeniosła się z Francji do Szwajcarii. Poczta tego neutralnego kraju odmówiła doręczania żołdu Andrzeja z wojska kanadyjskiego, więc aby utrzymać siebie i dziecko podjęła ciężką pracę fizyczną w gospodarstwie ogrodniczym w Chexbres, traktując to jako jeszcze jedną próbę harcerską. Od końca 1917 uczyła muzyki w w Lozannie, a od 1918 w polskiej szkole w Londynie, którą założyła na prośbę "Polish Relief Fund".
Później zamieszkała w Torquay jako kustosz zbiorów osiadłej tam po 1863 rodziny Krajewskich, które miały zostać przekazane Polsce po odzyskaniu niepodległości (tak się też stało). Uczyła tam również muzyki i wychowania fizycznego, organizując i prowadząc drużynę skautek i wilcząt.
Powrót do Polski.
W listopadzie 1921 Olga z Lutykiem wrócili do Polski. W zakopiańskiej Szkole Gospodarstwa Domowego prowadziła naukę angielskiego i gimnastyki, a dla Ślązaczek specjalne kursy języka polskiego, literatury, historii i geografii. W 1922 zapoczątkowała trzymiesięczną szkołę instruktorek ZHP w Kuźnicach. W 1924 była komendantką Zlotu Harcerek w Świdrze pod Warszawą, a następnie polskiej delegacji na III światową konferencję skautek w Foxlease w Anglii. W 1925 założyła Szkołę Pracy Instruktorskiej i Pracy Harcerskiej w Sromowcach Wyżnych, kierując tą placówką i rozbudowując ją do 1939. Po Dworku Cisowym (szkoła) powstały tam Orle Gniazdo w 1927 i Dom Ludowy dla wsi (spalony w 1945), Watra (1929) i czorsztyńska Pustelnia (1930). Latem 1931 Olga Małkowska kierowała w Sromowcach pierwszym obozem żeńskim Studium W-F Uniwersytetu Jagiellońskiego.
Szkołę Pracy Harcerskiej uznano za ośrodek nowego typu, promieniujący ideą harcerską na społeczeństwo. W 1927 władze ZHP obdarzyły ją godnością harcmistrzyni Rzeczypospolitej.
W 1932 prowadziła VII światową konferencję skautek w ośrodku harcerskim na Buczu w Górkach Wielkich – uczestniczki jednomyślnie wybrały druhnę Małkowską do Komitetu Światowego Skautek, na konferencji następnej w Abelboden w Szwajcarii, w roku 1934 powierzając jej wizytację skautek w Czechosłowacji, Austrii i Rumunii. Została także wybrana skautową delegatką w Komitecie Opieki nad Dziećmi i Młodzieżą w Lidze Narodów.
Okres II wojny światowej.
Po klęsce wrześniowej w 1939 uległa naleganiom syna i w obawie przed gestapo opuściła kraj. Dotarła do Wielkiej Brytanii. Tam w Dartmouth założyła Dom Dziecka Polskiego, przeniesiony po nalotach Luftwaffe do Szkocji, do posiadłości Castlemains koło Douglas w Lanarkshire. Obok polskiej szkoły, gimnazjum i harcerstwa powstała też placówka dla żołnierzy, którzy mogli odtąd swe urlopy spędzać w towarzystwie polskich dzieci, w polskiej atmosferze.
W 1942 Olgę Małkowską powołano do władz ZHP. Została przewodniczącą Komitetu Naczelnego ZHP na czas wojny. Uczestniczyła tam również w pracach sięgających przyszłości, organizując GIS (Guides International Service) – skautową służbę międzynarodową niosącą pomoc dzieciom na terenach wyzwalanych spod okupacji hitlerowskiej. Poprzez Caritas GIS dostarczała żywność dzieciom zniszczonej Warszawy.
Po wojnie.
W latach 1948–1960 Olga Małkowska prowadziła kolejny sierociniec Polish Children's Home w Hawson Court, w posiadłości opodal Buckfastleigh w hrabstwie Devon. W 1959 zorganizowała wycieczkę dzieci do Polski. Sama wróciła do kraju w 1961 (jej syn Lutyk Małkowski pozostał w Wielkiej Brytanii, gdyż tam założył rodzinę.) Osiadła początkowo we Wrocławiu, a w 1964 na stałe w Zakopanem, gdzie zamieszkała w drewnianym domku przy ul. Małe Żywczańskie 17A. W 1966 Rada Państwa przyznała jej rentę dla zasłużonych.
Olga Małkowska zmarła 15 stycznia 1979. Spoczywa na Nowym Cmentarzu w Zakopanem przy ul. Nowotarskiej (kw. K6-1-2). Nad grobem wznosi się granitowy pomnik poświęcony twórcom polskiego harcerstwa dłuta zakopiańskiego rzeźbiarza Henryka Burca.
Upamiętnienie.
Uchwałą z 7 lutego 2008 Senat RP zdecydował o ustanowieniu roku 2008 Rokiem Andrzeja i Olgi Małkowskich. Z tej okazji Poczta Polska wydała m.in. okolicznościową kartkę pocztową.

</doc>
<doc id="74906" url="https://pl.wikipedia.org/wiki?curid=74906" title="Basile Bouchon">
Basile Bouchon

Basile Bouchon jest jednym z tych znaczących w historii techniki wynalazców, o których wiemy dziś stosunkowo niewiele. Wiemy, że był Francuzem i na początku XVIII wieku pracował jako tkacz w Lyonie. Był synem budowniczego organów; stąd jego biegła znajomość mechaniki i stąd zapewne konstruktorskie zamiłowania i talenty. W roku 1725 skonstruował warsztat tkacki, w którym podnoszenie nitek osnowy (tworzenie przesmyku) sterowane było szeroką papierową taśmą perforowaną.
Pomysł, że na perforowanej taśmie można zapisać informacje o splocie tkackim, okazał się niezwykle płodny i po wielu latach znalazł zastosowanie również w technice komputerowej. Ze względu na małą wytrzymałość użycie taśm papierowych okazało się mało praktyczne. Asystent Bouchona, niejaki pan Falcon zastąpił więc taśmę wygodniejszymi kartami dziurkowanymi. Jeszcze później Jacques de Vaucanson zastąpił owe karty metalowym walcem i użył złożonego systemu hydraulicznego, pozwalając maszynie cyklicznie powtarzać instrukcje. Obecnie, dzięki opanowaniu technologii wytwarzania papieru wielowarstwowego, wzmocnionego folią aluminiową, wzornice do mechanizmów przesmykowych ponownie wykonuje się z taśmy papierowej. 
Zobacz też: programowanie.

</doc>
<doc id="74908" url="https://pl.wikipedia.org/wiki?curid=74908" title="Pulp Fiction">
Pulp Fiction

Pulp Fiction – amerykański film kryminalny z 1994 roku w reżyserii Quentina Tarantino, oparty na scenariuszu Tarantino i Rogera Avary’ego. Film, w którym występują John Travolta, Samuel L. Jackson, Bruce Willis, Tim Roth, Ving Rhames i Uma Thurman, opowiada kilka epizodów rozgrywających się w przestępczym Los Angeles. Tytuł filmu nawiązuje do popularnych w połowie XX wieku magazynów i powieści kryminalnych pulp magazine, które charakteryzowały się drastyczną przemocą i błyskotliwymi dialogami.
Tarantino napisał "Pulp Fiction" na przełomie 1992 i 1993 roku, włączając doń sceny, które Avary pierwotnie napisał na potrzeby "Prawdziwego romansu" (1993). Jego akcja rozgrywa się w porządku niechronologicznym. Film od początku cechuje autotematyzm, poczynając od planszy tytułowej, która podaje dwie słownikowe definicje słowa "pulp". Sporą część filmu zajmują monologi i swobodne rozmowy o charakterze eklektycznym, a jego scenariusz charakteryzuje się połączeniem ironicznego humoru oraz drastycznej przemocy. O ile TriStar Pictures odrzuciło scenariusz Tarantino i Avary’ego, współtwórca wytwórni Miramax Harvey Weinstein był zachwycony, po czym w pełni sfinansował produkcję filmu. 
"Pulp Fiction" zdobyła Złotą Palmę na festiwalu filmowym w Cannes w 1994 roku, odnosząc wielki sukces komercyjny i zdobywając przeważnie pozytywne recenzje. Ponadto była nominowana do siedmiu Oscarów, w tym dla najlepszego filmu, a Tarantino i Avary zdobyli statuetkę za najlepszy scenariusz oryginalny. Film Tarantino wywarł znaczący wpływ na rozwój kina niezależnego.
"Pulp Fiction" jest powszechnie uznawana za arcydzieło Tarantino, a szczególnym uznaniem cieszy się jej scenariusz. Jej autotematyzm, niekonwencjonalna struktura, a także pastisz i hołd dla licznych filmów sprawiły, że krytycy określali ją mianem przełomowego filmu postmodernistycznego. W 2008 roku magazyn „Entertainment Weekly” uznał "Pulp Fiction" za najlepszy film powstały po 1983 roku, a dzieło Tarantino pojawiło się na listach wielu krytyków największych filmów, jakie kiedykolwiek powstały. W 2013 roku "Pulp Fiction" została poddana konserwacji przez National Film Registry jako film „ważny kulturowo, historycznie lub estetycznie”.
Produkcja.
Autorami scenariusza byli Quentin Tarantino i Roger Avary. Film był kręcony w Kalifornii w miastach: Hawthorne, Los Angeles i Pasadena. Tytuł pochodzi od popularnych w latach 30. i 40. XX wieku brukowych powieści wydawanych na charakterystycznym tanim, surowym papierze, nazywanych pulp fiction. Okładka wydania DVD i część plakatów stylizowana jest na zniszczoną okładkę książki tego typu.
Fabuła.
W filmie pojawiają się zapożyczenia z francuskich filmów nowej fali ("nouvelle vague"), takich reżyserów jak Jean-Luc Godard i François Truffaut, czy amerykańskich niskobudżetowych kryminałów, np. "Zabójstwa" Stanleya Kubricka i "Zabójcy" Dona Siegela. W pewnym stopniu "Pulp Fiction" inspirowany był także spaghetti westernami Sergia Leone z lat 60.
Wątki główne.
W filmie pojawiają się cztery główne wątki fabularne, a stanowią je historie Vincenta Vegi i Julesa Winnfielda, Mii Wallace, Butcha Coolidge’a oraz Yolandy i Ringa. Przeplatają się one ze sobą, jednak jedynie Vincent pojawia się we wszystkich czterech.
Postacie.
Vincent i Jules.
Dwóch zabójców – Vincent Vega (John Travolta) i Jules Winnfield (Samuel L. Jackson) – dostaje się do mieszkania, z którego odzyskać mają walizkę należącą do ich szefa, gangstera Marsellusa Wallace’a (Ving Rhames). Zabić mają także Bretta (Frank Whaley) i jego kompanów, którzy chcieli oszukać Marsellusa w interesach. Gangsterzy zdobywają walizkę i otwierają ją, jednak jej zawartość nigdy nie została ujawniona: gdy zostaje otwarta, widać tylko złotą poświatę.
Po długiej rozmowie gangsterzy zabijają Bretta i dwóch jego towarzyszy (jednego obecnego przez całą scenę, a jednego wybiegającego w ostatniej chwili z łazienki), po czym szybko oddalają się z ocalałym ze strzelaniny Marvinem. Niedługo później, podczas rozmowy w samochodzie, Vincent niechcący zabija Marvina, strzelając mu w głowę. Zabójcy chcą znaleźć miejsce, w którym mogliby ukryć i wyczyścić samochód. Zatrzymują się w domu znajomego Julesa, Jimmiego Dimmicka (Quentin Tarantino), gdzie pomaga im tajemniczy Winston Wolfe (Harvey Keitel), będący na usługach Marsellusa.
Inspiracją bohaterów Travolty i Jacksona była dwójka morderców zagranych przez Lee Marvina i Clu Gulagera w "Zabójcach" Siegela (1964) oraz Henry’ego Silvę i Jacka Klugmana ("Je vous salue mafia", 1965).
Mia Wallace.
Gdy Marsellus wyjeżdża z miasta, Vincent otrzymuje rozkaz „zaopiekowania się” jego młodą żoną. Udają się oni do stylizowanej na lata 50. XX wieku restauracji Jack Rabbit Slim’s, w której gości obsługują kelnerzy przebrani za ikony popkultury (np. piosenkarz Buddy Holly czy aktorka Marilyn Monroe).
Vincent i Mia rozpoczynają rozmowę, która schodzi na temat aktorskiej kariery Mii. Zagrała ona w pilocie serialu "Fox Force Five", opowiadającym o przygodach pięciu agentek specjalnych. Postać grana przez Mię, Raven McCoy, była specjalistką od noży. Znała także mnóstwo starych dowcipów, których nauczył ją jej dziadek, artysta wodewilu. Vincent chce poznać dowcip Mii, jednak ta nie chce mu go opowiedzieć, ponieważ obawia się, że nie rozśmieszy on Vincenta.
Mia i Vincent biorą udział w konkursie twista (scena owego tańca weszła do historii kina). Po powrocie do domu Mia trzyma w ręce nagrodę za wygraną w konkursie. Vincent zostawia na chwilę Mię samą. Dziewczyna znajduje w jego marynarce heroinę, po chwili jest już bliska śmierci z przedawkowania. Vincent odwozi ją do dealera, który sprzedał mu narkotyk – Lance’a (Eric Stoltz). Wspólnie udaje im się ocalić Mię poprzez podanie adrenaliny. Po odwiezieniu do domu Mia opowiada Vincentowi swój serialowy dowcip.
Butch Coolidge.
Butch Coolidge (Bruce Willis) jest bokserem, który od Marsellusa Wallace’a otrzymuje dużą sumę pieniędzy za celowe oddanie walki. Butch nie dotrzymuje jednak słowa i pokonuje w walce swojego przeciwnika (niechcący go zabijając), by odebrać fortunę za postawione na siebie u bukmacherów pieniądze. Musi przez to się ukrywać i uciekać z Los Angeles.
Na początku rozdziału "Złoty zegarek" pojawia się retrospekcja z dzieciństwa Butcha, którego odwiedza przyjaciel jego ojca, kapitan Koons (Christopher Walken). Opowiada małemu Butchowi o jego ojcu, który zmarł w obozie podczas wojny wietnamskiej, przez kilka lat nosząc w odbytnicy złoty zegarek, który należał się małemu Butchowi. Wcześniej zegarek należał do dziadka Butcha, a jeszcze wcześniej – do jego pradziadka.
Butch wraca do swojego mieszkania po zegarek, który zapomniała zabrać jego dziewczyna Fabienne (Maria de Medeiros). W mieszkaniu spotyka Vincenta wysłanego przez Marsellusa, aby zabił Butcha. Butch znajduje pistolet maszynowy Vincenta i zabija go. W czasie ucieczki z mieszkania przypadkowo spotyka przechodzącego przez jezdnię Marsellusa, którego potrąca samochodem. Marsellus rozpoczyna pościg za Butchem, który kończy się w lombardzie. Butch i Marsellus zostają uwięzieni przez właściciela lombardu, który wzywa swojego przyjaciela – ochroniarza Zeda. Zed zabiera Marsellusa do osobnego pokoju, w którym gwałci go. W międzyczasie Butchowi udaje się oswobodzić z więzów. Chce uciec z lombardu, decyduje się jednak pomóc Marsellusowi. Marsellus, w zamian za pomoc, daruje Butchowi życie, ale każe uciekać mu z miasta pod groźbą zabicia go.
Yolanda i Ringo.
W czasie śniadania dwójka drobnych złodziejaszków – Ringo (Tim Roth) i Yolanda (Amanda Plummer) rozmawiają o niebezpieczeństwie rabowania restauracji, banków i sklepów monopolowych. Postanawiają wykonać ostatni skok. Za cel obierają restaurację, w której się znajdują. Każą wypłacić kelnerce wszystkie pieniądze z kasy, zbierają także portfele i kosztowności od klientów restauracji. Wśród klientów znajdują się Vincent i Jules. Jules, który zrezygnował z życia kryminalisty, ponieważ stał się świadkiem cudu (w jego mniemaniu), wyjaśnia Ringowi i Vincentowi to, co sądzi o swoim życiu przestępcy oraz przedstawia swoją interpretację słów zawartych w Biblii (Ezechiel 25:17). Oddaje Ringowi i Jolandzie zawartość swojego portfela jako symbol swojego odkupienia.
Inspiracje.
W "Pulp Fiction" znajduje się wiele odwołań do innych filmów. Tarantino, który pracował kiedyś w wypożyczalni kaset wideo, znał dobrze wiele starych filmów jeszcze przed nakręceniem "Wściekłych psów". Oto niektóre zapożyczenia w "Pulp Fiction":
Ścieżka muzyczna.
Wydanie kolekcjonerskie ukazało się w 2002 roku i zawierało 5 dodatkowych utworów:
Opinie na temat filmu.
Film uznawany jest za jeden ze 100 najlepszych obrazów wszech czasów zarówno w rankingach sporządzanych przez „zawodowych” krytyków, np. American Film Institute (z okazji setnej rocznicy kinematografii instytut ten sporządził listę stu najlepszych filmów w historii; "Pulp Fiction" znalazło się na 94. miejscu), jak i w popularnych rankingach magazynów i portali filmowych (np. IMDb.com – 5. miejsce*; Filmweb – 7. miejsce*). Zdobył między innymi Złotą Palmę na Festiwalu Filmowym w Cannes i Oscara w kategorii najlepszy scenariusz oryginalny.
W czasie premiery film wzbudzał umiarkowane kontrowersje z powodu graficznej przemocy oraz – w pewnym stopniu – odczuwalnego rasizmu: Jackson i Travolta wcielili się w rolę niezbyt sympatycznych bohaterów, którzy często używali – w różnych kombinacjach – słów "motherfucker" i "nigger".

</doc>
<doc id="74909" url="https://pl.wikipedia.org/wiki?curid=74909" title="Inverness">
Inverness

Inverness (wym. []; gael. "Inbhir Nis", wym. []) – miasto w Wielkiej Brytanii, w północnej Szkocji. Ośrodek administracyjny jednostki Highland, a w przeszłości hrabstwa Inverness-shire. W 2001 roku miasto liczyło 44 180 mieszkańców.
Inverness jest portem leżącym przy ujściu rzeki Ness do zatoki Moray Firth (Morze Północne). Ośrodek turystyczny regionu Highlands. Baza wypadowa nad Loch Ness. W mieście znajduje się zrekonstruowany zamek szekspirowskiego Makbeta, a w okolicy ruiny zamku Urquhart.
Historia.
Inverness było jedną z głównych twierdz ludu Piktów. W roku 565 do Inverness przybył Kolumba z Iony celem nawrócenia piktyjskiego króla.
Według podań zamek został wzniesiony za króla Malcolma III, który wcześniej zrównał z ziemią zamek, w którym zgodnie z legendą Makbet miał zabić Duncana. Budowla ta znajdowała się około 1 km na północny wschód od miejsca, w którym po dziś dzień stoi zamek.
Król Szkocji Wilhelm I Lew nadał osadzie cztery przywileje, w tym jeden, nadający jej prawa miejskie. W 1427 Jakub I (król Szkocji) zwołał w zamku posiedzenie, na które wezwał wodzów szkockich klanów. Trzech z nich zostało straconych za próby uzyskania suwerennej władzy.
W 1562, podczas tłumienia powstania Huntly'ego, królowa Maria I Stuart nie została wpuszczona do zamku przez jego zarządcę (był on zwolennikiem frakcji hrabskiej). Zarządca ów został później, z polecenia królowej, powieszony. Dom, w którym zatrzymała się w międzyczasie królowa, stoi dziś na Bridge Street. Jarmark z okazji święta Wniebowzięcia Najświętszej Marii Panny organizowany jest nie tylko na pamiątkę owego wydarzenia, ale i ku pamięci królowej Marii I Stuart.
Na północ od miasta na polecenie Olivera Cromwella zbudowano fort, mogący pomieścić około 1000 wojskowych. Fortyfikacja została doszczętnie zniszczona (z wyjątkiem fragmentu wału obronnego) w czasach restauracji monarchii angielskiej. W 1715 Jakobici na swoje potrzeby przekształcili królewską fortecę w koszary.
Nieopodal Inverness, 16 kwietnia 1746 roku jakobici przegrali bitwę pod Culloden, rozpoczynając tym zagładę szkockiej kultury. Po przegranej bitwie Anglicy zakazali systemu klanowego, noszenia kiltów, języka gaelickiego i noszenia broni.
Gospodarka.
W mieście rozwinął się przemysł poligraficzny, spożywczy, dziewiarski oraz precyzyjny.
Transport.
W mieście znajduje się stacja kolejowa Inverness.

</doc>
<doc id="74911" url="https://pl.wikipedia.org/wiki?curid=74911" title="Dundee">
Dundee

Dundee (wym. []; gael. "Dùn Dèagh") – miasto i jednostka administracyjna (ang. "council area") w Szkocji. Leży na północnym brzegu ujścia rzeki Tay (zatoka Firth of Tay), na wschodnim wybrzeżu Szkocji, nad Morzem Północnym).
Początki historii miejsca, w którym obecnie stoi miasto, sięgają epoki żelaza i wiążą się z ludem Piktów.
W średniowieczu w tym miejscu miało miejsce wiele wydarzeń o znaczeniu historycznym. Podczas rewolucji przemysłowej rozwinął się tu przemysł jutowy. Dundee zasłynęło wtedy również z dziennikarstwa oraz z narodowego przysmaku – dżemu pomarańczowego. Dzięki temu zyskało przydomek „miasta juty, dżemu i dziennikarstwa”.
Dundee liczy 148 270 mieszkańców (2016 rok). Wraz z przedmieściami Monifieth, Birkhill i Invergordon tworzy aglomerację liczącą około 170 000 mieszkańców. Największą liczbę mieszkańców odnotowano na początku 1970 r. (prawie 200 000). Później populacja miasta malała, głównie z powodu migracji ludności oraz zmian granic administracyjnych w latach 70. i 80. XX wieku, kiedy utraciło część przedmieść na rzecz otaczających je jednostek terytorialnych.
Dundee znane jest również jako „miasto odkryć” ("City of Discovery"), gdyż to właśnie stąd wyruszyło wiele wypraw badawczych, m.in. na statku RRS "Discovery" Roberta Scotta, który eksponowany jest obecnie w tamtejszym muzeum. W latach 80. rozwinął się tu przemysł biomedyczny i technologiczny. W Dundee znajdują się dwa uniwersytety: University of Dundee i University of Abertay Dundee. Swoją siedzibę ma tutaj Szkocki Teatr Tańca, mieszczący się w miejskim Dundee Repertory Theatre. W Caird Hall regularnie koncertuje Królewska Szkocka Orkiestra Narodowa.
5 marca 2004 roku Dundee otrzymało status Fairtrade City.
Historia.
Data założenia pierwszej osady w miejscu obecnego Dundee nie jest znana. Najprawdopodobniej jednak osada istniała tu na długo przed XII wiekiem. Z tego okresu pochodzą również pierwsze wzmianki historyczne.
Gaelicka nazwa Dundee – "Dùn Dèagh" – włącza w nazwę miasta człon "dùn" – fort – odnosząc się najprawdopodobniej do fortu, którego ślady przetrwały na wzgórzu Dundee Law. Dokładne znaczenie słowa "Dundee" jest nieznane, chociaż sugerowano, że może oznaczać „Fort ognia”, co nawiązywało do ognisk na wzgórzu, które zapalane były jako ostrzeżenie dla żeglarzy. Inne proponowane znaczenia to „Fort Boga” oraz „Fort Tay”.
W 1191 r. miastu nadano prawa i tytuł miasta królewskiego ("royal burgh"), z czego można wnioskować, że już wtedy istniała tu duża osada o większym znaczeniu. Edward I Długonogi odebrał Dundee prawa miejskie, lecz już w 1327 r. Robert Bruce przywrócił je i nadał miastu nowe prawa. W 1545 r. Dundee otoczono murem i ufortyfikowano z powodu działań wojennych znanych jako "rough wooing". W lipcu 1547 r. znaczna część miasta została zniszczona przez ciężki ostrzał artyleryjski Anglików. W 1645 r., podczas I angielskiej wojny domowej, Dundee było oblężone przez rojalistę Jamesa Grahama, 1 Markiza Montrose. W 1651 r., w trakcie III angielskiej wojny domowej, zostało najechane przez generała Moncka, dowódcę sił Olivera Cromwella w Szkocji. Podczas najazdu żołnierze angielscy zniszczyli dużą część miasta oraz zabili wielu jego mieszkańców. Później Dundee było miejscem wczesnego powstania Jakobitów. Po swoim zwycięstwie, przywódca powstania – John Graham, pierwszy Wicehrabia Dundee, na znak poparcia dla Jakuba VII (Jakuba II Stuarta) wzniósł na wzgórzu Dundee Law sztandar Stuartów i tym samym zyskał sobie przydomek "Bonnie Dundee".
Dundee bardzo rozwinęło się i urosło w czasie rewolucji przemysłowej, głównie dzięki przemysłowi jutowemu. Pod koniec XIX wieku większość robotników zatrudniona była w zakładach przemysłu jutowego oraz jemu pokrewnych. Położenie Dundee przy dużym ujściu rzeki pozwoliło na łatwy import juty z subkontynentu indyjskiego oraz rozwój przetwórstwa tłuszczu wielorybiego – potrzebnego w procesie przetwarzania juty – pozyskiwanego przez miejski przemysł wielorybniczy. Przemysł jutowy zaczął tracić na znaczeniu w XX wieku, gdy produkcja tkanin stała się tańsza na subkontynencie Indyjskim. W latach siedemdziesiątych zamknięto ostatni zakład przemysłu jutowego w mieście.
Oprócz juty, Dundee znane jest z dżemu i dziennikarstwa. Stworzenie receptury marmolady z owoców cytrusowych (głównie pomarańczy) przypisuje się Janet Keiller (1797 r.), choć znaleziono podobne przepisy pochodzące z XVI wieku. Dzięki masowej produkcji i światowemu eksportowi dżem "Keiller" stał się znaną marką. Do produkcji dżemu nie zatrudniano jednak tak wielu ludzi, jak w przemyśle jutowym i z czasem dżem cytrusowy zaczęły wytwarzać większe przedsiębiorstwa. Słoiczki z oryginalnym dżemem "Keiller" są nadal szeroko dostępne na rynku. „Dziennikarstwo” odnosi się do wydawcy – firmy DC Thomson &amp; Co. – założonej w mieście w 1905 r., która po służbie zdrowia i przemyśle wypoczynkowym pozostaje największym pracodawcą miasta. Firma wydaje różnego rodzaju gazety, komiksy dziecięce i magazyny. Pośród nich są m.in. "The Sunday Post", "The Courier", "Shout" oraz publikacje dla dzieci: "The Beano" i "The Dandy".
W XIX wieku w Dundee rozwinął się przemysł morski i stoczniowy. W latach 1871–1981 wybudowano tam 2000 statków, w tym antarktyczny okręt badawczy wykorzystany przez Roberta Falcona Scotta – RRS Discovery. Statek ten można zobaczyć w Discovery Point. W wiktoriańskim zakładzie konstrukcji stalowo-ramowych, gdzie zbudowano silnik RRS Discovery, mieści się obecnie największa księgarnia w mieście. Zapotrzebowanie zakładów jutowych na olej wielorybi przyczyniło się do powstania i rozwoju dość dużego przemysłu wielorybniczego. Znajdująca się w Antarktyce Dundee Island, odkryta w 1892 r., została nazwana na cześć wyprawy wielorybniczej „Dundee”. Wielorybnictwa zaprzestano w 1912 r., a budowy statków w 1981 r..
Pierwszy most kolejowy na rzece Tay zaprojektował brytyjski inżynier kolejowy Thomas Bouch. Otwarto go w 1879 r. i stanowił wtedy najdłuższy most kolejowy na świecie. Niecały rok później, w czasie sztormu, most zawalił się pod ciężarem pociągu pełnego pasażerów. Żaden z pasażerów nie przeżył.
Władze i polityka.
W roku 1191 Dundee po raz pierwszy otrzymało tytuł miasta królewskiego ("royal burgh"). W 1996 r. zostało za to jednolitą jednostką administracyjną na mocy "Local Government etc. (Scotland) Act 1994", który nadał mu jednostopniową władzę samorządową, sprawowaną przez Urząd Miasta Dundee.
Miasto ma dwa motta: "Dei Donum" (łac.: Dar Boga) i "Prudentia et Candore" (Z rozwagą i czystością), chociaż zwykle tylko ostatnia jest używana do celów reprezentacyjnych miasta. Dundee ma swoich przedstawicieli zarówno w Izbie Gmin, jak i w szkockim parlamencie.
Władze lokalne.
Dundee jest jedną z 32 jednostek administracyjnych Szkocji, reprezentowaną przez Radę Miasta Dundee (Urząd Miasta), składającą się z 29 wybieranych radnych. Poprzednio miasto było hrabstwem miejskim, jednak obecnie stanowi dystrykt w regionie Tayside. Sesje Rady Miasta odbywają się w "City Chambers", otwartych w 1933 przy "City Square". Reprezentujący miasto i przewodniczący Rady ma tytuł "Lord Provost", a jego funkcja jest podobna do funkcji burmistrza w innych miastach. Do sierpnia 2011 roku Zarząd Rady miał siedzibę w "Tayside House" na brzegu rzeki Tay. Jednak po decyzji o rozbiórce budynku rada przeniosła swą siedzibę do "Dundee House" na ulicy North Lindsay. Rada była kierowana przez koalicję mniejszościową partii laburzystów i liberalnych demokratów – 12 radnych, z pomocą Partii Konserwatywnej mającej 5 radnych. Chociaż Szkocka Partia Narodowa miała najwięcej radnych – 11. Wybory do Rady odbywają się co cztery lata (ostatnie 3 maja 2007 r.). Poprzednio radni byli wybierani w jednomandatowych okręgach według ordynacji większościowej. Tę sytuację zmienił "Local Governance (Scotland) Act 2004" przed ostatnimi wyborami w 2007 roku. Wprowadził on 8 nowych wielomandatowych okręgów, w których wybierano 3–4 radnych pojedynczym głosem przechodnim, w celu uzyskania formy ordynacji proporcjonalnej. W wyniku wyborów żadna partia nie uzyskała większości bezwzględnej; 13 mandatów zdobyła Szkocka Partia Narodowa, 10 – laburzyści, 3 – Partia Konserwatywna, 2 – liberalni demokraci, oraz 1 – radny niezależny.
Westminster i Holyrood.
W wyborach do Izby Gmin, mającej siedzibę w Pałacu Westminsterskim, obszar miasta i część okręgu Angus podzielono na dwa brytyjskie obszary wyborcze. Okręgi Dundee Wschód i Dundee Zachód reprezentowane są odpowiednio przez Stewart Hosie ze Szkockiej Partii Narodowej i Jamesa McGoverna – laburzystę.
W wyborach do Szkockiego Parlamentu, mieszczącego się w budynku zwanym potocznie Holyrood, obszar miasta podzielony jest na 3 okręgi wyborcze. Okręgi Dundee Wschód i Dundee Zachód do Parlamentu Szkockiego mieszczą się całkowicie w granicach miasta. Północno-wschodnie i północno-zachodnie części miasta należą do okręgu Angus w wyborach do Holyrood. Wszystkie trzy okręgi są w północno-wschodnim szkockim regionie wyborczym (oczywiście w ramach wyborów do Szkockiego Parlamentu). Obecnie Shona Robison (SPN) jest parlamentarzystą z okręgu Dundee Wschód; Joe Fitzpatrick (SPN) – z okręgu Dundee Zachód, a Andrew Welsh (SPN) – z okręgu Angus.
Współpraca międzynarodowa.
Dundee utrzymuje kulturalne, ekonomiczne i naukowe kontakty z sześcioma miastami partnerskimi:
Dodatkowo, Szkocka Episkopalna Diecezja Brechin (której ośrodkiem jest katedra św. Pawła w Dundee) prowadzi współpracę z diecezją Iowa w Stanach Zjednoczonych oraz z diecezją Eswatini.
Geografia.
Dundee leży na północnym brzegu Firth of Tay, blisko Morza Północnego. Miasto otaczają bazaltowe formy wulkaniczne wygasłego wulkanu, zwanego Dundee Law lub po prostu "Law" (174 metrów – 571 stóp). Dundee jest jedynym szkockim miastem usytuowanym na południowym stoku, co pozwala przypuszczać, że jest ono najcieplejsze i najbardziej słoneczne w Szkocji. Temperatury są tu zwykle o kilka stopni wyższe niż w Aberdeen położonym na północ od miasta czy też na wybrzeżach w okolicy Angus. W Dundee panują łagodniejsze zimy niż w innych częściach Szkocji. Dzieje się tak dzięki pobliskiemu pasmu wzgórz, które często jest pokryte śniegiem, podczas gdy miasto pozostaje nieośnieżone.
Dundee, zajmujące stosunkowo małą powierzchnię, jest najgęściej zaludnionym obszarem w Szkocji (zaraz po Glasgow) oraz piątym w całej Wielkiej Brytanii. Charakteryzuje się wysoką zabudową, głównie czteropiętrowymi kamienicami w stylu wiktoriańskim zbudowanymi z miodowego lub brązowego piaskowca. Zarówno centralne dzielnice miasta, jak i osiedla na jego obrzeżach pełne są wielopiętrowych bloków mieszkalnych z lat 60. XX w. Te drugie znajdują się wśród najbiedniejszych dzielnic miejskich w Wielkiej Brytanii. Ze wschodnią częścią miasta sąsiaduje znaczące, choć nie włączone do miasta, przedmieście Broughty Ferry – z klubem jachtowym, szerokim wachlarzem profesjonalnych usług oraz kosztownymi domami – są wśród nich zabytki z okresu rewolucji przemysłowej.
Dundee leży blisko Perth (20 mil) i na wschód od Scottish Highlands w południowej części kraju. St Andrews (14 mil) i Fife w północno-wschodniej Szkocji położone są na południe, natomiast Sidlaw Hills, Angus Glens i Glamis Castle – na północ od miasta. Nieopodal Dundee znajdują się dwa najbardziej prestiżowe szkockie pola golfowe, "St Andrews Links" i "Carnoustie Golf Links". Miejscowości Invergowrie w Perthshire, Newport on Tay w Fife oraz Monifieth i Birkhill w Angus leżą poza granicami administracyjnymi Dundee, chociaż "de facto" są jego przedmieściami.
Demografia.
Rdzenni mieszkańcy Dundee nazywają siebie „Dundonianami” (ang. "Dundonians") i są rozpoznawalni dzięki szczególnemu akcentowi, w którym najłatwiej zauważyć zamianę monoftongu /e/ na dyftong /ai/.
Duża część mieszkańców zarabia poniżej średniej krajowej lub pobiera zasiłki socjalne. Ponad połowa miejskich dzielnic znajduje się pośród najuboższych w Szkocji. Mniej niż połowa domów w Dundee to mieszkania własnościowe, (nieznaczną) większość stanowią lokale spółdzielcze lub komunalne, chociaż daje to wyższy ułamek niż w Glasgow. Jednak mimo tych wszystkich problemów socjalnych, Dundonianie nie umierają tak wcześnie, jak mieszkańcy Glasgow. Szczególnie wysokim wskaźnikiem ubóstwa charakteryzuje się dzielnica Whitfield (96% – najwyższy w Wielkiej Brytanii). W 2004 roku w Dundee odnotowano najwyższy wskaźnik aborcji w Szkocji (24,2‰) oraz najwyższy wskaźnik ciężarnych nastolatek w Europie Zachodniej (1 na 16; średnia to 1 na 23).
Podobnie jak w innych brytyjskich miastach, populacja Dundee znacznie wzrosła na skutek urbanizacji podczas rewolucji przemysłowej. Największy przyrost przypada w połowie dekady 1800–10 wraz z przybyciem irlandzkich robotników uciekających przed wielkim głodem (1845–1849), których zachęciła industrializacja Dundee. Miasto przyciągnęło także imigrantów z Włoch, uciekających przed biedą i głodem, oraz z Polski, szukających schronienia przed pogromami Żydów (XIX w.), a w XX wieku – przed II wojną światową. Dzisiejsze Dundee ma liczną populację mniejszości narodowych, wliczając trzecią co do wielkości społeczność Azjatów (~3 500) w Szkocji, po Glasgow i Edynburgu. Dundee przyciągnęło więcej mieszkańców Europy Wschodniej, niż się spodziewano, a przewiduje się, że liczba ta szybko wzrośnie o dalsze 2000 bułgarskich imigrantów. Do Dundee przyjeżdża wielu studentów (Irlandczycy i inni obywatele UE), którzy stanowią 14,2% liczby mieszkańców (najwyższy udział wśród czterech największych miast Szkocji). Dundee ma stosunkowo wysoki stopień recyklingu odpadów komunalnych.
Gospodarka.
Dundee to ośrodek naukowy oraz najważniejsze szkockie centrum handlu po Glasgow i Edynburgu. Ponad 300 000 osób dojeżdża do centrum miasta w 30 minut, a 700 000 – w godzinę. Dundee położone jest w "sercu" Szkocji, godzinę drogi od Edynburga i Glasgow oraz niewiele dalej – od Aberdeen. Wielu mieszkańców North East Fife, Angus i Perth and Kinross dojeżdża do pracy w mieście. W 2006 roku ludność aktywna ekonomicznie stanowiła 76,7% populacji Dundee w wieku produkcyjnym, z czego około 20% to studenci studiów dziennych. W mieście znajduje się prawie 95 000 etatów w ok. 4000 firm. Liczba miejsc pracy wzrosła o blisko 10% od roku 1996. Obecnie inwestycje w mieście są na rekordowym poziomie. Od 1997 r. Dundee stało się centrum inwestycji na kwotę sięgającą miliard funtów.
Pomimo rozwoju ekonomicznego udział w ogólnej liczbie ludności Dundee mieszkańców żyjących w ubóstwie, często określanych jako społecznie wykluczeni, jest – po Glasgow – największy w Szkocji. W lutym 2006 r. średnie zarobki tygodniowe były równe 409 £ (szkocka średnia) – wzrost o 33% w stosunku do roku 1998. W 2006 roku bezrobocie w Dundee wynosiło około 3,8% i było wyższe niż średnia – 2,6% – w Szkocji, aczkolwiek miastu udało się obniżyć jego poziom od roku 1996 (8,6% przy średnim bezrobociu w Szkocji – 6,1%). W 2000 roku, po raz pierwszy od ponad 25 lat, liczba bezrobotnych w mieście wynosiła mniej niż 5000 osób. Od roku 1990 średnie ceny mieszkań w Dundee wzrosły co najmniej dwukrotnie z 42 475 £ (w 1990 r.) do 102 025 £ (w 2006 r.). Całkowita kwota przychodów ze sprzedaży mieszkań w mieście potroiła się z 115 915 391 £ (1990 r.) do 376 999 716 £ (2004 r.). Ceny domów wzrosły o ponad 15% między latami 2001–2002 i 2002–2003 a pomiędzy rokiem 2005 i 2006 – o 16,6%.
W ujęciu historycznym.
W okresie po II wojnie światowej nastąpiła transformacja ekonomiczna miasta. Co prawda przemysł jutowy nadal zatrudniał 20% ogółu pracowników, ale zaczęły rozwijać się także nowe gałęzie gospodarki. Pod koniec 1945 roku, NCR Corporation wybrała Dundee na miejsce działalności w Wielkiej Brytanii, głównie z powodu braku zniszczeń wojennych, dobrej infrastruktury komunikacyjnej oraz wysokiej produktywności, dzięki długiemu nasłonecznieniu. Produkcja ruszyła na rok przed oficjalnym otwarciem fabryki 11 czerwca 1947 roku. Dwa tygodnie po obchodach 10-lecia zakładu, wyprodukowano tam 250 000 bankomatów. Do lat 60. NCR, produkując bankomaty w kilku swoich fabrykach w Dundee, stała się jego głównym pracodawcą. Firma, znana wśród pracowników i okolicznych mieszkańców jako "the Cash", udoskonaliła czytniki kart magnetycznych do kas i produkowała pierwsze komputery. Astral, mieszczące się w Dundee przedsiębiorstwo zajmujące się produkcją i sprzedażą chłodziarek i pralek, po połączeniu z Morphy Richards rozszerzyło swą działalność, zatrudniając ponad 1000 osób. Rozwój produkcji opon Michelin w Dundee pomógł "wchłonąć" bezrobocie spowodowane spadkiem znaczenia przemysłu jutowego. Miało to szczególnie znacznie po ogłoszeniu 30 kwietnia 1969 r. przez Board of Trade abolicji kontroli handlu jutą.
Zatrudnienie w Dundee zmieniło się dramatycznie w latach 80. wraz ze spadkiem o blisko 10 000 liczby miejsc pracy z powodu likwidacji stoczni, zaprzestania produkcji dywanów oraz zaniku handlu jutą. Aby zwalczać rosnące bezrobocie i słabe warunki ekonomiczne, Dundee ogłoszono strefą ekonomiczną "Enterprise Zone" w styczniu 1984 r. W 1983 roku korporacja Timex wyprodukowała tu pierwsze komputery domowe Sinclair ZX Spectrum. W tym samym roku firma przekroczyła limity produkcji, pomimo strajku pracowników protestujących przeciwko zwolnieniom i planom wyburzenia jednej z fabryk pod budowę supermarketu. Timex zamknął swój zakład w Dundee w 1993 r. po burzliwych, sześciomiesięcznych strajkach. W styczniu 2007 r. NCR ogłosiła plany redukcji 650 etatów w swojej fabryce Gourdie, kończąc tym samym produkcję ATM w Dundee. Teraz będzie ona używana jedynie do produkcji bankomatów na małą skalę oraz wytwarzania prototypów. Jednak zakład w Dundee będzie nadal spełniał funkcje: B+R, oprogramowania, sprzedaży i wsparcia technologicznego.
Współcześnie.
Podobnie jak w pozostałych regionach Szkocji, przemysł produkcyjny stopniowo zastępowany jest przez gospodarkę mieszaną, chociaż 13,5% zatrudnionych nadal pracuje w sektorze produkcyjnym. Jest to więcej niż średnio w Szkocji i Wielkiej Brytanii oraz ponad dwa razy więcej niż w Edynburgu, Glasgow i Aberdeen. Nowe rozwijające się branże to głównie informatyka (udoskonalanie oprogramowania) i biotechnologia wraz z handlem. Miasto posiada mały sektor finansowy, bankowy i ubezpieczeniowy, zatrudniając łącznie 11% ogółu pracowników, mniej niż 3 większe szkockie miasta, gdyż przykładowo w Edynburgu co trzeci pracownik znajduje zatrudnienie właśnie w sektorze bankowo-finansowym.
W 2006 roku 29 firm zatrudniało 300 lub więcej pracowników (włącznie z "limited companies" i prywatnymi firmami): NCR Corporation, Michelin, Tesco, D. C. Thomson &amp; Co, BT Group, SiTEL, Norwich Union, Royal Bank of Scotland, Asda, Strathtay Scottish, Tayside Contracts, Tokheim, Scottish Citylink, W H Brown Construction, C J Lang &amp; Son, Joinery and Timber Creations, HBOS, Debenhams, Travel Dundee, WL Gore and Associates, In Practice Systems, The Wood Group, Simclar, Millipore Life Sciences, Alchemy (technologie związane z przeciwciałami), Cypex (producent leków zawierających sztuczne enzymy odpowiedzialne za metabolizm, m.in. cytochrom P450, oraz inne specyfiki metaboliczne). Główni pracodawcy w sektorach państwowym i prywatnym to NHS Tayside, University of Dundee, Policja Tayside, Dundee College, Straż Pożarna Tayside, Her Majesty’s Revenue and Customs, University of Abertay Dundee oraz Wellcome Trust.
Największymi pracodawcami w Dundee są Urząd Miasta i NHS (ang. "National Health Service") – publiczna służba zdrowia, zatrudniając łącznie 10% siły roboczej. Inżynieria biomedyczna i biotechnologia, wliczając początkujące firmy biomedyczne mające korzenie w uniwersyteckich ośrodkach badawczych, bezpośrednio zatrudnia prawie 1000 osób, a pośrednio – 2 000. Od ponad 20 lat technika informatyczna i produkcja oprogramowania do gier komputerowych są ważnymi branżami w mieście. Rockstar North, wydawca serii "Lemmings" i "Grand Theft Auto", firma założona w Dundee jako DMA Design przez Davida Jonesa, absolwenta Uniwersytetu Abertay Dundee. David Jones jest obecnie CEO Realtime Worlds, które wydało ostatnio (2007 r.) Crackdown dla Xbox 360, oraz odpowiada za zatrudnienie ponad 140 osób różnej narodowości, głównie w Dundee.
Dundee kontroluje 10% brytyjskiego cyfrowego przemysłu rozrywkowego, o rocznym obrocie wynoszącym 100 milionów £. Poza wyspecjalizowanymi dziedzinami medycyny, nauk ścisłych i technologii, proporcja „Dundonian” zatrudnionych w sektorze produkcyjnym jest wyższa niż w większych miastach Szkocji: blisko 12% pracowników. Dochód produkcyjny na 1 mieszkańca w Dundee wynosił 19 700 £ w 1999 r., natomiast w Glasgow 16 700 £. Wskaźnik upadłości w biznesie w Dundee jest niższy niż w innych szkockich miastach – jedynie 2,3% wszystkich likwidacji firm w Szkocji, w porównaniu do 22% i 61,4% dla odpowiednio Edynburga i Glasgow.
Okolice miasta są siedzibą 3 głównych baz wojskowych Wielkiej Brytanii: "Condor" (Royal Marines), "Leuchars" (RAF), która może być źródłem nagłego hałasu (ćwiczenia lotnicze), oraz "Barry" (armia i szkolenia wojskowe).
W Dundee działa "Ninewells Hospital" – jeden z największych i najnowocześniejszych szpitali w Europie, jak również 3 inne szpitale publiczne – "Kings Cross", "Victoria" i "Ashludie" oraz jeden prywatny – "Fernbrae".
W Castle Huntly znajduje się otwarte więzienie o niskim nadzorze dla mężczyzn z wyrokiem 18 miesięcy i więcej, natomiast w pobliskim Perth mieści się większy zakład karny przeznaczony dla więźniów odsiadujących wyroki poniżej 4 lat. Więzienie w Perth prowadzi także sekcję dla młodych przestępców, szczególnie odbywających końcówkę kary, we Friarton Hall.
Hotele w Dundee służą jako baza turystyczna dla okolicznych wiejskich regionów Angus oraz Perth and Kinross.
Transport.
Droga A90 biegnąca przez Dundee łączy miasto z autostradą M90 i Perth na zachodzie, oraz z Forfar i Aberdeen na północy. W obrębie miasta jest ona drogą ekspresową i częścią obwodnicy po jego północnej stronie, zwanej "Kingsway", zatłoczonej w godzinach szczytu. Na wschodzie droga A92 łączy Dundee z Monifieth i Arbroath oraz z hrabstwem Fife na południowym brzegu ujścia Tay przez płatny most. Opłaty pobierane są tylko na południowej granicy (od 2008 roku zaprzestano pobierania opłat) od kierujących się do Fife. Główny, południowy szlak komunikacyjny (A991), wiodący wokół miasta, prowadzi drogami Riverside Drive i Riverside Avenue wzdłuż rzeki od połączenia z A90 na zachodzie do centrum miasta, gdzie łączy się z A92 przy moście.
W Dundee istnieje rozległy, publiczny transport autobusowy, któremu dworzec autobusowy Seagate służy jako główna zajezdnia. Travel Dundee – firma autobusowa z siedzibą w Dundee – obsługuje większość śródmiejskich połączeń, wraz z firmą Strathtay Scottish, specjalizującą się w obsłudze połączeń wiejskich. Dwie stacje kolejowe miasta to dworzec główny Dundee (Tay Bridge), położony przy dokach oraz o wiele mniejsza stacja kolejowa Broughty Ferry, położona dalej na wschód w Broughty Ferry. Transport kolejowy uzupełniają dworce w Invergowrie, Balmossie i Monifieth. Pasażerów obsługują First ScotRail, Virgin Cross Country i East Coast. W latach osiemdziesiątych XX w. zamknięto tu terminal firmy Freightliner. Od tego czasu w mieście nie ma frachtowych usług transportowych.
Lotnisko Dundee oferuje połączenia handlowe do portów lotniczych Londyn-City, Birmingham International i Belfast-City.
Obsługuje ono małe samoloty i leży 3 km na zachód od centrum miasta, nad rzeką Tay. Najbliższy większy międzynarodowy port lotniczy mieści się w Edynburgu (odległy o ok. 60 mil).
Najbliższy morski port pasażerski znajduje się około 35 mil na południe w Rosyth nad Firth of Forth.
Edukacja.
Szkoły.
Szkoły w Dundee mają nabór uczniów liczący ponad 20 300. W mieście działa 41 szkół podstawowych i 10 szkół średnich. Wśród nich, 12 podstawówek i 3 licea służą ludności wyznania rzymskokatolickiego, pozostałe szkoły nie są określone wyznaniowo. Dundee jest także siedzibą szkoły dla dziewcząt muzułmańskich – jedynej takiej placówki w Szkocji. Wyniki nauczania szkół średnich stopnia podstawowego oraz wyższego, w latach 1997 do 1999, znajdowały się dużo poniżej średniej krajowej, chociaż dane z następnych lat wskazują na znaczącą poprawę. Między 2003 a 2006 rokiem 85% uczniów uzyskało "access 3" (zaliczyło kursy umożliwiające podjęcie osobom pełnoletnim edukację w szkołach wyższych) lub zdało egzamin gimnazjalny na poziomie średnio zaawansowanym (niższego stopnia – ang. "Intermediate 1") z angielskiego lub matematyki, a 12% uzyskało co najmniej C z matury w skali ocen od "No Award" do A (No Award – najniższa, D – 45-49% punktów – brak zaliczenia poziomu "Intermediate 2", C, B, A). Przeciętny udział absolwentów kontynuujących naukę w szkołach policealnych lub wyższych wyniósł 56% w roku szkolnym 2004/2005, 4% więcej od średniej narodowej 52%. Był to wzrost od okresu lat 1997-1999, kiedy wskaźnik sytuował się znacznie poniżej szkockiej średniej. Współczynnik wagarów w miejskich szkołach poprawił się względem poprzednich oraz na tle narodowej średniej równej 0,8%, wynosząc 0,2%.
W Dundee mieści się jedna z niepublicznych (prywatnych) szkół, High School of Dundee, założona w XIII wieku przez opata i mnichów z Lindores. W poczet jej pierwszych uczniów możemy zaliczyć Williama Wallace, Hektora Boece oraz Jamesa, Johna i Roberta Wedderburnów, autorów "The Gude and Godlie Ballatis", jednej z ważnych prac literackich szkockiej reformacji. Była to najwcześniej „zreformowana” szkoła w Szkocji, która przyjęła nową religię w 1554.
Najbardziej prestiżowe państwowe szkoły średnie w Dundee to: Harris Academy, Morgan Academy oraz St John’s RC High School. Harris Academy założono w roku 1885 i jest ona największą państwową szkołą w mieście. Wśród byłych uczniów możemy wymienić parlamentarzystę George’a Gallowaya, zawodowego piłkarza Christian Dailly oraz byłego wiceprzewodniczącego Rangers Football Club, Donalda Findlaya. Powstanie Morgan Academy datuje się na rok 1888, kiedy to Dundee Burgh School Board kupiła szpital Morgan, przekształcając go w szkołę. Szkoła i wcześniejszy szpital noszą imię Johna Morgana, który zapisał w testamencie znaczną część swej fortuny na założenie lokalnej instytucji. Pierwotny budynek został zniszczony przez pożar w roku 2001, ale odtąd jest z wysiłkiem odbudowywany i unowocześniany.
St Johns RC High School odnowiono w latach 2004-2006; nowy budynek, odremontowany za 12,5 £ miliona, jest jedną z najlepiej wyposażonych szkół w Wielkiej Brytanii.
College i uniwersytety.
Dundee posiada dwa uniwersytety oraz społeczność studencką szacowaną na 17 000. Uniwersytet w Dundee został założony w roku 1967, przez 70 wcześniejszych lat pełniąc rolę college’u Uniwersytetu St Andrews. Znaczące badania w dziedzinach biomedycyny i onkologii są prowadzone przez „College of Life Sciences” (część Uniwersytetu Dundee). W jego ramach działa także Duncan of Jordanstone School of Art and Design. W październiku 2005 roku uniwersytet został pierwszym centrum UNESCO w Wielkiej Brytanii; będzie ono zaangażowane w badania nad gospodarką światowymi zasobami wody, wspólnie z ONZ.
Uniwersytet Abertay Dundee jest "nowym uniwersytetem"; utworzony w 1994 przez nadanie statusu uniwersytetu Dundee Institute of Technology, założonemu w 1888. Uniwersytet prowadzi kierunek technologii gier komputerowych oraz wydział programowania, organizujący coroczny konkurs związany z produkcją gier komputerowych o nazwie "Dare to Be Digital". Uczelnia jest również siedzibą Dundee Business School. W maju 2002 Uniwersytet Abertay Dundee został sklasyfikowany jako numer jeden w Wielkiej Brytanii pod względem inwestycji w zaplecze technologiczne IT w rankingu Financial Times. Uniwersytet w Dundee zajął trzecią pozycję pod względem pracy socjalnej, siódme pod względem architektury oraz ósme w naukach biologicznych.
College Dundee to objęty miejskim patronatem college policealny, założony w 1985 jako instytucja szkolnictwa wyższego oraz szkolenia zawodowego. College jest znany dzięki centrum "New Media" i Szkockiej Szkole Tańca Współczesnego. W 2005 inspekcja Her Majesty’s Inspectorate of Education określiła poziom nauczania college’u jako „bardzo dobry” w 6 z 7 kategorii oraz w ocenie ogólnej.
Religia.
Kościoły miejskie: parafialny pw. Matki Boskiej oraz Steeple Church stanowią znamienite budowle Kościoła Szkockiego w Dundee. Leżą w miejscu średniowiecznej parafii pw. Najświętszej Maryi Panny, z której pozostała jedynie zachodnia wieża z XV wieku. Przyległa do niej świątynia była swego czasu największym kościołem parafialnym w średniowiecznej Szkocji. Wśród ówczesnych miast szkockich Dundee wyróżniał fakt posiadania dwóch kościołów parafialnych; po drugim, pw. św. Klemensa, położonym w rejonie dzisiejszego Rynku, nic nie pozostało. W średniowieczu w mieście znajdowały się również domy zakonne dominikanów i franciszkanów oraz wiele szpitali i kaplic. Taki stan rzeczy zmieniła reformacja (1559) – i po tych instytucjach pozostały tylko budynki.
Prezbiterium Kościoła Szkockiego w Dundee składa się obecnie z 45 kongregacji, chociaż wiele z nich dzieli się obecnie ministrami. Robert Murray McCheyne, pełniąc posługę w kościele św. Piotra (obecnie Wolny Kościół Szkocki) od 1838 od swej śmierci w 1843, wprowadził znaczącą odnowę życia religijnego w Dundee. W mieście znajdują się także dwie katedry – pod wezwaniem św. Pawła (Episkopalny Kościół Szkocji) i rzymskokatolicka katedra św. Andrzeja.
Zarejestrowana wspólnota żydowska istnieje w mieście od XIX wieku. Współczesną ortodoksyjną synagogę w Dudhope Park zbudowano w latach siedemdziesiątych XX w. wraz z cmentarzem żydowskim oddalonym o około 3 mile w kierunku wschodnim.
Muzułmanom służy jeden duży i kilka pomniejszych meczetów oraz Instytut Al Maktoum studiów arabistycznych i islamistycznych, otwarty w 2000 roku. W Broughty Ferry mieści się jedyna w Szkocji muzułmańska szkoła prywatna dla dziewcząt. Sklepy i restauracje z żywnością halal wraz ze sklepami sprzedającymi ubrania i akcesoria azjatyckie znajdują się w okolicach dzielnicy Hilltown.
W mieście jest również hinduski mandir oraz sikhijska gurdwara.
Kultura.
W Dundee mieści się jedyny w Szkocji zespół teatralny działający "w pełnym wymiarze godzin", założony w latach 30. XX wieku. Jednym z jego najsłynniejszych aktorów jest hollywoodzki, urodzony w Dundee – Brian Cox. Dundee Repertory Theatre, zbudowany w 1982, jest także siedzibą Szkockiego Teatru Tańca. Główna sala koncertowa w Dundee – Caird Hall (nazwana na cześć swego dobroczyńcy barona jutowego Jamesa Key Cairda) – gości zwykle Królewską Szkocką Orkiestrę Narodową. Na mniejszych scenach natomiast, podczas dorocznych miejskich festiwali jazzowych, gitarowych i bluesowych, występują miejscowi oraz międzynarodowi muzycy. Dundee Contemporary Arts, otwarty w 1999 mieści galerię sztuki współczesnej oraz 2 sale kinowe. Budynek Galerii McManus zbudowany w stylu neogotyckim, położony jest przy "Albert Square". Znajdują się tu muzeum i galeria prezentująca wystawy: malarstwa, rzeźby i sztuki użytkowej, jak również historii naturalnej.
Dundee może poszczycić się także sporym dziedzictwem literackim. W mieście urodzili się, mieszkali bądź studiowali autorzy: A. L. Kennedy, Rosamunde Pilcher, Kate Atkinson, Thomas Dick, Mary Shelley oraz John Burnside. Co 2 lata w Dundee organizowany jest Międzynarodowy Konkurs Literacki skierowany do nowych autorów, w którym nagrodą jest 10 000 £ i publikacja utworu przez Polygon Books. Do zwycięzców należeli m.in. Andrew Murray Scott, Claire-Marie Watson i Malcolm Archibald. William McGonagall, stale cytowany jako „najgorszy poeta świata”, pracował oraz pisał w Dundee, często prezentując swe utwory w pubach i barach. Wiele jego wierszy opowiada o mieście oraz zdarzeniach z nim związanych, np. jeden z nich nosi tytuł "The Tay Bridge Disaster".
W mieście i okolicy urodziło się wielu innych znanych ludzi takich jak: aktor Alan Cumming oraz księżniczka Małgorzata.
Muzyka.
Wielu popularnych wykonawców muzycznych takich jak soulowo-funkowa formacja Average White Band, the Associates, zespół muzyczny Spare Snare, Danny Wilson oraz grający indie rock zespół The View, pochodzą z Dundee. Debiutancki album zespołu The View dotarł do 1. miejsca brytyjskich list przebojów w styczniu 2007. Ricky Ross z Deacon Blue i piosenkarz K.T. Tunstall byli uczniami High School of Dundee, choć Tunstall nie jest rodowitym mieszkańcem miasta. Irlandzka grupa Snow Patrol (indie rock) została założona przez studentów Uniwersytetu w Dundee, Brian Molko; wokalista Placebo, dorastał w tym mieście. Pod koniec czerwca, w Dundee odbywa się doroczny festiwal bluesowy znany jako "Dundee Blues Bonanza". W maju 2006 festiwal zorganizowany przez BBC Radio 1 zorganizowało festiwal o nazwie Big Weekend w parku Camperdown w Dundee. Miasto posiada także prężną scenę muzyki undergroundowej, w której działa np. The Hazey Janes.
Region Dundee jest również stale przewijającym się motywem w utworach powermetalowego zespołu Gloryhammer – miał z niego pochodzić Angus McFife, postać sceniczna, w którą wcielał się były wokalista grupy, Thomas Winkler.
Radio i telewizja.
Dundee jest siedzibą jednego z 11 centrów szkockiego oddziału BBC. BBC Szkocja Dundee znajduje się w centrum Nethergate. Regionalne studia STV znajdują się również w Dundee i stąd nadawane są lokalne wiadomości, w biuletynie informacyjnym "North Tonight" stacji STV.
Między 2001 i 2002, miasto miało własny licencjonowany kanał telewizyjny – Kanał Szósty Dundee, który nadawał muzykę, filmy i popularne kreskówki dla dzieci. Miasto ma dwie stacje radiowe – "Wave 102" i "Tay FM" – o częstotliwościach odpowiednio 102,0 i 102,8   FM. Na falach AM nadaje stacja "Tay AM".
Sport.
Dundee posiada dwie zawodowe drużyny piłkarskie: Dundee F.C. i Dundee United F.C., które grają na stadionach (odpowiednio) Dens Park i Tannadice Park. Są one prawdopodobnie najbliżej położonymi siebie stadionami piłkarskimi na świecie. Dundee jest jednym z trzech brytyjskich miast, z którego wywodzą się dwaj półfinaliści Ligi Mistrzów (pozostałe miasta to Glasgow i Londyn). Dundee przegrało z A.C. Milanem w roku 1963, a Dundee United – z AS Roma w 1984. Ponadto, Dundee doszło do półfinałów Pucharu Miast Targowych w 1968, a Dundee United – do finału Pucharu UEFA w 1987. Od sezonu 2004–2005, Dundee United jest jedynym miejskim klubem w Scottish Premier League (SPL). W regionie działa również 6 drużyn piłkarskich juniorów: Dundee North End, East Craigie, Lochee Harp, Lochee United, Dundee Violet i Downfield. W maju 2005 r. dwa miejscowe zespoły – Tayport i Lochee United – zakwalifikowały się do finału "Scottish Junior Cup" na Tannadice Park, wygranego przez Tayport.
Dundee ma drużynę hokejową Dundee Texol Stars, trenującą w Dundee Ice Arena. Gra ona w "Scottish National League" (SNL) z Dundee Tigers oraz w "Northern League" (NL) i innych pucharach. W Dundee istnieje także klub rugby Dundee High School Former Pupils uczestniczący w rozgrywkach "Pierwszej Dywizji BT Premier League". Menzieshill Hockey Club należy do czołowych zespołów hokeja na trawie w kraju, regularnie reprezentujących Szkocję w zawodach europejskich. Drużyna bierze udział w rozgrywkach "European Indoor Cup A Division", a w ostatniej dekadzie siedem razy wygrała "Scottish Indoor National League". W Dudhope Park dzięki środkom z funduszu Quality of Life Szkockiej Egzekutywy zbudowano betonowy skate park. Po otwarciu w 2006 roku został nominowany do nagrody "Nancy Ovens Award".

</doc>
<doc id="74913" url="https://pl.wikipedia.org/wiki?curid=74913" title="Gustav Holst">
Gustav Holst

Gustav Theodore Holst (ur. 21 września 1874 w Cheltenham, zm. 25 maja 1934 w Londynie) – angielski kompozytor muzyki poważnej, dyrygent, puzonista i pedagog.
Życiorys.
Urodził się w zasymilowanej rodzinie o korzeniach szwedzko-niemieckich jako syn uzdolnionych muzycznie rodziców, sam zaś pobierał lekcje fortepianu i pracował jako organista jeszcze przed rozpoczęciem studiów w Royal College of Music (1893–1898), gdzie uczył się kompozycji u Stanforda i gry na puzonie, na którym grał też zawodowo. W college'u zaprzyjaźnił się z Ralphem Vaughanem Williamsem. Zawarte w 1901 małżeństwo z Isabel Harrison zmusiło go do przerwania pracy puzonisty i szukania stałej posady nauczycielskiej. Odbył w tym zakresie pożyteczną, chociaż wyczerpującą praktykę w szkołach dla dziewcząt im. Jamesa Allena (1903–1920), szkole dla dziewcząt im. Świętego Pawła (od 1905), w Morley College (1907–1924), a później na uniwersytecie w Reading i w Royal College of Music. W 1907 urodziła mu się córka Imogen.
Niewiele miał wówczas czasu na komponowanie, a jego utwory z tego okresu utrzymane były w stylu na poły wagnerowskim. Jednak pod wpływem Vaughana Williamsa i ich wspólnej pasji zbierania pieśni ludowych rozwinął własną osobowość muzyczną. Ciekawość otworzyła także umysł Holsta na bardziej egzotyczne wpływy: trzy z jego dzieł (suita "Beni-Mora", chóralne "Hymny z Rigwedy" i opera "Savitri") to efekt urlopu spędzonego w Afryce Północnej i zainteresowań literaturą sanskrycką, np. utwór "The Cloud Messenger" op. 30 jest zainspirowany utworem Meghaduta autorstwa Kalidasy. Bliższe pieśniom ludowym są suity na orkiestrę wojskową i suita "St. Paul", którą napisał dla orkiestry szkolnej. Potem powstał jego najsłynniejszy cykl, "Planety", skomponowany w latach 1913–1916 w wyniku przypadkowej rozmowy o astrologii.
Podczas I wojny światowej uczestniczył w wojnie na Bliskim Wschodzie. Po powrocie do kraju wykonanie "Planet" uczyniło go czołowym kompozytorem angielskim. Od tego momentu musiał łączyć obowiązki kompozytora i nauczyciela. W 1923 poważna choroba trwale nadwyrężyła jego zdrowie, ograniczyła możliwości twórcze i prawdopodobnie skróciła życie. Surowość "Koncertu fugowego", "Uwertury" oraz "Symfonii chóralnej" tłumaczono skutkami choroby, ale bardziej otwarte opery: "The Perfecty Fool" ("Głupiec doskonały", 1922), "At the Boar’s Head" (1925), "The Wandering Scholar" ("Wędrowny uczony", 1934) i utwory takie, jak "Hammersmith" (1931) zaprzeczyły temu. Późniejsze kompozycje, a wśród nich zainspirowany przez Hardy’ego "Egdon Heath" na orkiestrę i pieśni Humberta Wolfe’a pokazały Holsta od najlepszej strony.

</doc>
<doc id="74915" url="https://pl.wikipedia.org/wiki?curid=74915" title="Paisley (Szkocja)">
Paisley (Szkocja)

Paisley (gael. "Pàislig") − miasto w Szkocji, administracyjne centrum Renfrewshire, w zespole miejskim Glasgow, liczba mieszkańców: 74 170 (2001).
Paisley jest piątym co do wielkości miastem w Szkocji. Jest miastem uniwersyteckim, "University of the West of Scotland" został utworzony w 1992 r. Studiuje na nim obecnie ponad 18.000 studentów.
W mieście znajduje się największy na świecie kościół baptystów – Coats Memorial Church, rozwinięty jest przemysł włókienniczy, maszynowy, spożywczy, metalowy, chemiczny oraz drzewny.
W 2005 roku rozegrano w Paisley mistrzostwa świata kobiet w curlingu.
W zdobnictwie tkanin nazwa paisley, oznacza motyw zdobniczy, którego zaczęto używać do produkcji tkanin właśnie w tym mieście w XVIII wieku. Do Europy motyw dotarł razem z szalami kaszmirskimi, sprowadzanymi przez Kompanię Wschodnioindyjską. W mieście Paisley działały 23 manufaktury, a największą była fabryka braci Petera i Thomas Coatsów.
Transport.
Przez północny kraniec Paisley przebiega brytyjska autostrada M8. Jest to część europejskiej trasy E05 łączącej Greenock z Gibraltarem. Ponadto przez miasto przebiegają drogi szybkiego ruchu takie jak A726, A737 i A761. W Paisley znajduje się Stacja kolejowa Paisley Gilmour Street.

</doc>
<doc id="74919" url="https://pl.wikipedia.org/wiki?curid=74919" title="Robert Baden-Powell">
Robert Baden-Powell

Robert Stephenson Smyth Baden-Powell, Lord Baden-Powell (wym. /ˈbeɪdən ˈpoʊ.əl/), znany również jako B-P (ur. 22 lutego 1857 w Londynie, zm. 8 stycznia 1941 w Nyeri w Kenii) – brytyjski wojskowy, generał porucznik, pisarz, twórca i założyciel skautingu.
Po ukończeniu edukacji w Charterhouse School, Baden-Powell służył w armii brytyjskiej od 1876 do 1910 w Indiach i Afryce. W 1899, w czasie II wojny burskiej w Afryce Południowej, dowodził obroną miasta Mafeking. Kilka jego książek wojskowych, napisanych dla rozpoznania wojskowego i szkolenia wywiadowców, było również czytanych przez chłopców. Zainspirowany tym zjawiskiem, napisał książkę "Scouting for Boys", opublikowaną w 1908, przeznaczoną dla młodych czytelników. Podczas pisania, wypróbowywał swoje pomysły podczas obozu na wyspie Brownsea w sierpniu 1907. Uczestników znalazł wśród lokalnych "Boys’ Brigade" oraz synów jego przyjaciół. Obecnie jest to postrzegane jako początek skautingu.
Baden-Powell spędził ostatnie lata w Nyeri w Kenii, gdzie zmarł i został pochowany w 1941.
Życiorys.
Dzieciństwo i młodość.
Urodził się na Paddingtonie, dzielnicy Londynu 22 lutego 1857 roku. Jego rodzina mieszkała w domu o adresie 6 Stanhope Street (obecnie 11 Stanhope Terrace). Był synem duchownego anglikańskiego i profesora geometrii na Uniwersytecie Oksfordzkim Badena Powella oraz wnuczki admirała Williama Henryego Smytha, Henrietty Grace Smyth.
Para ta zawarła małżeństwo 10 marca 1846 w kościele St Luke’s na Chelsea. Było to trzecie małżeństwo ojca z którego to związku urodziło się 10- dzieci: Warington (wczesny 1847), George (późny 1847), Augustus (1849), Francis (1850), Robert (1857), Agnes (1858) oraz Baden (1860). Troje dzieci, które urodziły się po narodzinach Francisa, a przed narodzinami Roberta, zmarło niedługo po urodzeniu. Troje najmłodszych dzieci oraz często chorujący Augustus zostało bliskimi przyjaciółmi.
Ojciec Roberta zmarł w 1860 roku. Rodzeństwo było wychowywane przez matkę, kobietę o silnym charakterze, która przywiązywała dużą wagę do wychowywania dzieci. Robert w 1933 powiedział o niej "The whole secret of my getting on, lay with my mother".
Gdy Baden-Powell (zwany przez rodzinę Stevie) miał dziewięć lat, matka posłała go do krewnych, do posiadłości rodowej ojca w hrabstwie Kent, aby tam zgodnie ze zwyczajem Baden-Powellów, uczył się czytać, pisać i liczyć w sąsiednim probostwie. Jego wychowawcą był blisko 70-letni, raczej niefrasobliwy, pastor Allfrey. Robert Baden-Powell grał na pianinie i skrzypcach. Uwielbiał aktorstwo.
Podczas wakacji przyłączył się do trojga starszych braci, Franka (1850–1931), George’a (1847–1898) i Warringtona (1847–1921). Razem odbyli podróż łodzią do letniego domu Baden-Powellów w pobliżu Llandogo nad rzeką Wye, 250 km na północny zachód od Londynu. Rok później, w 1867, bracia nabyli i wyremontowali kuter rybacki, którym pływali wzdłuż wybrzeża. Następnie Warrington zakupił żaglowiec „Koh-i-noor”, nadający się do dłuższych rejsów.
Wykształcenie.
Po ukończeniu Rose Hill School w Tunbridge Wells, Robert chcąc dostać się do college’u bez protekcji, zdał do Feetes College w Edynburgu. Jednak zanim to nastąpiło, zmarł jego ulubiony brat – Augustus. Mimo zdania egzaminu, przeniósł się do Charterhouse College w hrabstwie Surrey. Tam zdobył nowe przezwisko B-P. Wokół wiejskiej szkoły rozciągał się obszerny Hyde Park, który Powell znał doskonale. Podczas rozmaitych zabaw uczył kolegów podchodów, tropienia, zacierania śladów i obserwacji. Udało mu się przekonać do siebie rówieśników. Po sześciu latach zdał egzamin końcowy i starał się o przyjęcie do Royal Military Academy Sandhurst, cenionej akademii wojskowej. Mimo iż egzaminy były bardzo trudne, wśród 717 kandydatów zajął 2 lokatę. Zgodnie z tradycją, najlepsi mogli wybrać rodzaj wojska. Powell wybrał kawalerię i przydzielono go do 13 pułku huzarów, który stacjonował w Lakhnau w Indiach.
Służba wojskowa.
W latach 1876–1910 działał w czynnej służbie wojskowej w Anglii, Indiach, Afganistanie i Afryce Południowej. Odnosił także sukcesy dziennikarskie, literackie i plastyczne. Pracował również w brytyjskim wywiadzie w wielu krajach Europy.
Indie.
6 grudnia 1871 na statku „Serapis” przybił do brzegów Indii w Bombaju. Uczestniczył tam w kursie oficerskim, jednak w jego opinii wiadomości z zakresu zwiadu były słabo wykładane. Dlatego postanowił obserwować hinduskich myśliwych, od których nauczył się języka hindi.
Robert Baden-Powell zdobył wiele cennych umiejętności wojennych podczas rozpoznania wojskowego wśród Zulusów na początku 1880 w prowincji Natal Republiki Południowej Afryki, gdzie został wysłany jego pułk. Jego przełożeni byli pod wrażeniem jego umiejętności, za co został wyróżniony tytułem starszego adiutanta dowódcy naczelnego i gubernatora Malty.
Wolny czas spędzał z dziećmi, organizując dla nich zabawy i gry, a także rysując dla angielskiego pisma „Graphic”. Kurs ukończył z bardzo dobrym wynikiem i w nagrodę uzyskał stopień porucznika przed terminem. Dołączył do 13 pułku huzarów.
Rozpoczął szkolenie rekrutów, podczas którego stosował nowe, własne metody szkolenia żołnierzy, w których znaczną uwagę przywiązywał do indywidualnego szkolenia, wyrabiania samodzielności i zaradności. Wykorzystał również system małych grup.
Dla zniechęconych i znudzonych żołnierzy brytyjskich organizował trupę aktorską, wystawiając z nimi, z powodzeniem, sztukę „Piraci z Penzance”. W trakcie odwrotu z Afganistanu został postrzelony w prawą nogę. Rana okazała się niegroźna i już kilka tygodniu później brał udział w manewrach. Szkolił małą grupę zwiadowców – skautów, dzięki której po sześciu dniach manewrów brał do niewoli wszystkie wojska przeciwnika bez jednego wystrzału.
W trakcie tego okresu wyjechał na 3 dni do Kotoru, aby tam pod pozorem zbierania motyli działać jako szpieg. Zbierał plany militarnych instalacji, ukrywając je w rysunkach skrzydeł motyli.
W tym samym czasie opublikował książkę „Służba rozpoznania i łączności”, która została rozesłana do wszystkich garnizonów jako podręcznik. Pod koniec 1884 wyjechał do Port Natal w Afryce Południowej.
Afryka.
W Afryce głównym zadaniem Powella było zbadanie Gór Smoczych, odszukanie przesmyków, przełęczy, kryjówek itp. oraz naszkicowanie mapy tych terenów. W 1887 został mianowany kapitanem oraz uczestniczył w wyprawie przeciwko wodzowi Dinizulu, którą prowadzi generał Henry Smyth – wuj Roberta. Sformował mały oddział zwiadowców, którego zadaniem było przeszukanie Gór Smoczych oraz odnalezienie oddziałów zuluskiego wodza.
W tej wyprawie sprawdził się system skautowy. Dzięki temu, iż wódz został odnaleziony i pojmany bez rozlewu krwi, Baden-Powell został awansowany na majora. W 1890 wraz z wujem udał się na Maltę, a stamtąd do Europy, gdzie został brytyjskim szpiegiem.
Trzy lata później, na własny wniosek został zwolniony ze służby i przeniesiony z powrotem do Afryki. Tam zostało mu przydzielone zadanie aresztowania Prempeha, wodza plemienia Aszanti. W 1896 udało mu się otoczyć Prempeha i wziąć do niewoli. Za ten wyczyn otrzymał awans na pułkownika, zaś Prempeh kilkanaście lat później został założycielem i przewodniczącym organizacji młodych skautów w Ghanie.
Następnie wyjechał do Bulawayo w górach Matopa. Podczas walk w górach Matabele członkowie plemienia, z którym walczył, nadali mu przydomek „Impeesa” co znaczy "wilk, który nigdy nie śpi".
W 1896 roku Baden-Powell został oskarżony o nielegalne wydanie wyroku śmierci na szefa plemienia Matabele, Uwini. Obiecano mu, że jego życie będzie oszczędzone, jeżeli się podda. Został jednak rozstrzelany przez pluton egzekucyjny na podstawie instrukcji Baden-Powella, który był potem rozliczany przez śledczych.
W tym samym roku Robert Baden-Powell opuścił Afrykę.
Walka przeciw Burom.
W wojnie przeciwko Burom wsławił się obroną miasta Mafeking (1899–1900), obleganego przez ponad 7 miesięcy przez Burów, gdzie utworzono oddział chłopców do służby pomocniczej (łącznikowej, wartowniczej). Próba ta uświadomiła mu możliwość powierzenia młodym chłopcom odpowiedzialnych zadań pod warunkiem poważnego ich traktowania.
Skauting.
Baden–Powell uważany był za dobrego zwiadowcę, jednak to właśnie w trakcie walk w Matabo Hill spotkał pewnego Amerykanina w służbie brytyjskiej. Frederick Russell Burnham doświadczenie zwiadowcy zdobywał w trakcie walk z Indianami. Dzięki amerykańskiemu instruktorowi Baden – Powell zetknął się z woodcraft'em (dziś powiedzielibyśmy SERE - Survival, Evasion, Resistance and Escape) oraz legendą Dzikiego Zachodu, które potem zaadaptował w skautingu (stąd scoutcraft).
Po powrocie do Wielkiej Brytanii w 1902 stwierdził, że jego książka "Aids to scouting" (Wskazówki do wywiadów) przeznaczona dla żołnierzy zainteresowała organizacje młodzieżowe. W 1903 został generalnym inspektorem kawalerii brytyjskiej. W celu lepszego dostosowania myśli zawartych w tej pracy do poziomu dzieci i młodzieży zorganizował w 1907 obóz doświadczalny dla chłopców na wyspie Brownsea, gdzie wypróbował swoje metody, m.in. wprowadzenie systemu zastępowego, wynikłego z obserwacji rodzin wielodzietnych, gdzie starszy brat opiekował się skutecznie grupą młodszego rodzeństwa. Wtedy poświęcił się wychowaniu młodzieży, mającemu na celu wyrwanie młodych chłopców z zadymionych, uprzemysłowionych miast, bezpośrednie zetknięcie z przyrodą, a przez to ich uzdrowienie psychiczne i moralne, wychowanie dobrych, patriotycznie nastawionych obywateli za pomocą przemyślanych gier z ukierunkowaną treścią.
W 1908 wydał podręcznik skautingu „Skauting dla chłopców”. Zainteresowanie z jakim spotkała się książka oraz sugestia króla Edwarda VII, spowodowała, iż Baden-Powell w 1910 zrezygnował ze służby wojskowej i całkowicie poświęcił się skautingowi. W tymże roku organizacja skautowa w Wielkiej Brytanii liczyła 100 tys. członków. Według Baden-Powella skauting powinien być szkołą wychowania obywatelskiego w kontakcie z przyrodą, powinien uzupełniać naturalne luki wychowania szkolnego przez rozwijanie charakteru, zdrowia i sprawności jednostki oraz jej wartości społecznej w codziennej służbie. Wskazując na źródła idei skautowej przyznawał, że zawarł w niej nie tylko własne pomysły, ale wzorował się także na zwyczajach różnych narodów i ludów jak Japończycy, Indianie. Wykorzystał koncepcje filozofów i uczonych, a nawet reguły średniowiecznych zakonów.
Ruch skautek – dziewcząt został założony w 1909. Robert Baden-Powell uważał, że ruch skautek powinien być prowadzony przez kobiety i dlatego w 1910 poprosił o pomoc swoją siostrę Agnes Baden-Powell.
W 1912 ożenił się z Olave St. Clair Soames, która dołączyła do pracy z jego siostrą Agnes.
W 1914, w chwili wybuchu I wojny światowej, Robert Baden-Powell oddał się do dyspozycji armii brytyjskiej. Komenda nie chciała jednak aby wrócił do czynnej służby wojskowej, bo jak powiedział Lord Kitchener – nie ma bardziej kompetentnej osoby do prowadzenia organizacji skautów. Krążą plotki, iż Baden-Powell był zaangażowany w szpiegostwo i oficerowie wywiadu zadbali, aby stworzyć taki mit.
Rozwój skautingu był zaskakujący. Już w 1922 liczba skautów przekroczyła 1 mln w 32 krajach, natomiast w 1939 było ich 3,3 mln. W 1920 na pierwszym Jamboree Robert Baden-Powell "B-P" został wybrany "Naczelnym Skautem Świata". Olave Baden-Powell, również działaczka skautowa, została wybrana w 1930 "Naczelną Skautką Świata". W 1929, podczas trzeciego światowego Jamboree, otrzymał w prezencie nowy samochód Rolls-Royce o mocy 20 koni mechanicznych (numer podwozia GVO-40, rejestracja OU 2938). Służył mu w jego podróżach po całym świecie. Samochód, nazwany Roll Jam, został sprzedany po jego śmierci przez Olave Baden-Powell w 1945.
Po osiągnięciu wieku emerytalnego zajmował się organizowaniem i szkoleniem armii terytorialnej w Wielkiej Brytanii. Za pracę skautową otrzymał tytuł lorda – barona Gilwell, a w posiadłości Gilwell Park został zorganizowany międzynarodowy ośrodek skautowy. Baden-Powell był wyróżniony wieloma najwyższymi odznaczeniami brytyjskimi i innych krajów, w tym Krzyżem Komandorskim z Gwiazdą Orderu Odrodzenia Polski.
W 1939 wyjechał na leczenie do Kenii, gdzie zmarł 8 stycznia 1941. Uchodził za człowieka radosnego i z poczuciem humoru. W czasie II wojny światowej jego nazwisko naziści niemieccy umieścili na liście wrogów III Rzeszy tzw. Czarnej Księdze.
W sierpniu 1933 gościł w Gdyni, gdzie na Polance Redłowskiej spotkał się z harcerzami z całej Polski. W 2007 jego imieniem nazwano łódzki park.
Odznaczenia i wyróżnienia.
M.in.:
Robert Baden-Powell był również wielokrotnie nominowany do Pokojowej Nagrody Nobla, w tym 10 razy (niezależnie) w 1928.
Publikacje.
W 1951 wszystkie jego utwory zostały wycofane z polskich bibliotek oraz objęte cenzurą.

</doc>
<doc id="74926" url="https://pl.wikipedia.org/wiki?curid=74926" title="Jacques de Vaucanson">
Jacques de Vaucanson

Jacques de Vaucanson (ur. 24 lutego 1709 w Grenoble, Francja, zm. 21 listopada 1782 w Paryżu) – wynalazca francuski; syn rękawicznika; symbol nowoczesnego inżyniera wieku Oświecenia. Wywarł znaczny wpływ na fizykę (w tym głównie mechanikę) i nauki przyrodnicze. Ukończył szkołę Jezuitów, następnie wstąpił do zakonu Franciszkanów. W tym czasie skonstruował urządzenie do automatycznego przewracania stron w Ewangelii oraz postacie aniołów, poruszających skrzydłami.
W 1738 roku przedstawił publicznie Akademii Nauk swój pierwszy dojrzały automat – „Flecistę”. Później skonstruował „Gracza na tamburynie” oraz „Kaczkę” (wszystkie trzy sprzedał w roku 1743; „Flecista” i „Gracz na tamburynie” zostały zniszczone w toku rewolucji francuskiej. „Kaczka” trafiła do Niemiec, a później do muzeum w Niżnym Nowogrodzie, gdzie w 1879 spłonęła w pożarze.). Kaczka nie tylko pływała po wodzie, lecz chwytała rzucane na wodę ziarna, połykała je, a później wydalała. De Vaucanson dokonał też wielu innych znaczących wynalazków – m.in. wynalazł łańcuszek z drucianych oczek („łańcuch Vaucansona”) oraz giętką rurę z kauczuku.
W roku 1741 rozpoczął pracę jako inspektor francuskiego przemysłu jedwabniczego, który całkowicie zreorganizował, i to w warunkach silnej konkurencji ze strony Anglii i Szkocji. Udoskonalił sam proces produkcyjny, a także usprawnił używane maszyny. Używał kart dziurkowanych M. Falcona do automatyzacji produkcji; zastąpił je później specjalnie przygotowanym walcem metalowym, którego użycie umożliwiło cykliczne wykonywanie pewnych operacji.
W roku 1746 został członkiem Francuskiej Akademii Nauk.
Jest uważany za jednego z ojców nowoczesnego tkactwa. Jego konstrukcje (automaty, programowanie warsztatów tkackich) należą także do historii informatyki.

</doc>
<doc id="74927" url="https://pl.wikipedia.org/wiki?curid=74927" title="Kwas pantotenowy">
Kwas pantotenowy

Kwas pantotenowy – organiczny związek chemiczny, bardzo rozpowszechniony w świecie roślinnym i zwierzęcym (cząstka "pan" oznacza „wszystko”, „wszech-”, a "pantotenowy" to inaczej „wszechobecny”). Jest on niezbędny dla każdej żywej komórki, ale w stanie wolnym rzadko występuje w przyrodzie. Chemicznie kwas pantotenowy jest amidem kwasu pantoinowego i β-alaniny.
Kwas pantotenowy jako witamina B5.
Kwas pantotenowy czasami jest błędnie utożsamiany z witaminą B5 (ATC: A 11 HA 31). W rzeczywistości witamina B5 to mieszanina następujących związków chemicznych:
Po wchłonięciu kwas pantotenowy ulega następującym przemianom:
Następnie fosfopantoteina może wziąć udział w dwóch różnych przemianach:
Rola w organizmie – niezbędna do prawidłowego metabolizmu białek, cukrów i tłuszczów oraz do syntezy niektórych hormonów, przyspiesza gojenie ran, warunkuje prawidłowy przebieg procesu uwalniania energii, zapobiega przemęczeniu i usprawnia układ sercowo-naczyniowy, nerwowy i pokarmowy, bierze udział w wytwarzaniu tłuszczów, cholesterolu, hormonów i przekaźników nerwowych, uczestniczy w regeneracji tkanek, poprawia pigmentację i stan włosów.
Skutki niedoboru – zaburzenia układu nerwowego, trudności z nauką, nadmierna drażliwość, omdlenia, depresje, utrata koordynacji, bóle i sztywność w stawach, uczucie odrętwienia, mrowienia i skurcze w ramionach i nogach, niepewny chód, wypadanie włosów, przedwczesna siwizna, łysienie, zmiany skórne, uczucie pieczenia, kłopoty ze wzrokiem, pęknięcia skóry w kącikach ust i oczu, zaburzenia układu trawiennego, utrata apetytu, obstrukcja, niestrawność, przemęczenie, podatność na zakażenia, złe gojenie się ran, częste infekcje górnych dróg oddechowych, zaburzenia układu sercowo-naczyniowego, przyspieszenie czynności serca.
Skutki nadmiaru – nie jest toksyczna, ale nadmiar może powodować biegunki.
Źródła witaminy – wątróbka, otręby pszenne, ryby (np. śledzie, makrele, pstrągi), grzyby, mleko pełne, mięso kurczaka, mleczko pszczele, pestki słonecznika, sery, orzechy, jajka, owoce awokado, pomarańcze, ziemniaki, brokuły, ciemny ryż, melony, pełnoziarnisty chleb, soja, masło orzechowe, banany, yerba mate.
Zapotrzebowanie – około 7 mg na dobę.

</doc>
<doc id="74928" url="https://pl.wikipedia.org/wiki?curid=74928" title="Towarzystwo Przyjaciół Dzieci">
Towarzystwo Przyjaciół Dzieci

Towarzystwo Przyjaciół Dzieci (TPD) – ogólnopolskie stowarzyszenie prowadzące działalność pożytku publicznego na rzecz dzieci.
W ramach działalności służy dzieciom – przede wszystkim wymagającym ratunku i pomocy. Walczy o dobro dzieci: powracających z zesłania i obozów koncentracyjnych, osieroconych i zagrożonych sieroctwem, żyjących w skrajnej nędzy i poniżeniu, głodnych, żebrzących, bezdomnych, nieślubnych, wykorzystywanych, zaniedbanych edukacyjnie i wychowawczo, maltretowanych fizycznie i psychicznie, sprawiających trudności wychowawcze, wykolejonych, zagrożonych uzależnieniami i uzależnionych (od alkoholu, narkotyków i nikotyny), o złym stanie zdrowia i niepełnosprawnych.
Historia.
Towarzystwo powstało w 1949 w wyniku zjednoczenia Robotniczego Towarzystwa Przyjaciół Dzieci oraz Chłopskiego Towarzystwa Przyjaciół Dzieci. W tym samym roku nadano statut TPD.
Działalność.
Towarzystwo pomaga rodzicom, władzom samorządowym i państwowym w wypełnianiu ich obowiązków wobec dzieci. Posiada w tej działalności liczący się dorobek. Wypracowywany on był przez Robotnicze Towarzystwo Przyjaciół Dzieci (od 1919), Chłopskie Towarzystwo Przyjaciół Dzieci (od 1949) i po ich zjednoczeniu przez TPD (od 1949). Wtedy Towarzystwo jest elementem wpływu na młodzież i pedagogię ze strony obowiązującego systemu politycznego.
Towarzystwo jest orędownikiem wszechstronnego rozwoju dzieci, wychowania ich na ludzi wrażliwych na krzywdę i niesprawiedliwość społeczną, uspołecznionych, gospodarnych, pracowitych, tolerancyjnych, dobrze przygotowanych do życia w rodzinie i demokratycznym społeczeństwie.
Towarzystwo ma współudział w rozwoju rzecznictwa spraw i praw dziecka, w budzeniu powszechnej wrażliwości na jego zagrożenia, krzywdy i potrzeby. Hasło Towarzystwa „Wszystkie dzieci są nasze”, spopularyzowane zostało z okazji Międzynarodowego Dnia Dziecka (Święta Dziecka), którego było przez wiele lat inicjatorem i organizatorem.
W ciągu dziesięcioleci Towarzystwo m.in. organizowało i prowadziło:
Towarzystwo podejmowało nowatorskie formy działalności. Można do nich zaliczyć:
Towarzystwo posiada na terenie kraju rozbudowaną strukturę organizacyjną. Aktualnie w 3 tys. kół zrzesza 150 tys. członków. Ma oddziały na szczeblach gminnych, miejskich, powiatowych i wojewódzkich. Ogniwa Towarzystwa są ośrodkami inicjatyw społecznych służących dzieciom, a równocześnie swą samorządną i samopomocową działalnością wnoszą wkład w budowę społeczeństwa obywatelskiego, demokratycznego w Polsce.
Najwyższym odznaczeniem TPD jest Medal im. dr. Henryka Jordana, przyznawany "za zasługi w rozwoju opieki zdrowotnej, upowszechnianie kultury fizycznej wśród dzieci i młodzieży".
Odznaczenia.
W 2015 Towarzystwo otrzymało Odznakę Honorową za Zasługi dla Ochrony Praw Dziecka.

</doc>
<doc id="74930" url="https://pl.wikipedia.org/wiki?curid=74930" title="Towarzystwo Przyjaciół Dziecka">
Towarzystwo Przyjaciół Dziecka



</doc>
<doc id="74932" url="https://pl.wikipedia.org/wiki?curid=74932" title="Elvis Costello &amp; the Attractions">
Elvis Costello &amp; the Attractions

Elvis Costello &amp; the Attractions – brytyjska grupa rockowa została utworzona w 1976 jako zespół akompaniujacy dla Elvisa Costello i działająca z przerwami do 1996.
W 2003 Elvis Costello i grupa The Attractions zostali wprowadzeni do "Rock and Roll Hall of Fame".

</doc>
<doc id="74936" url="https://pl.wikipedia.org/wiki?curid=74936" title="Michał Listkiewicz">
Michał Listkiewicz

Michał Józef Listkiewicz (ur. 20 maja 1953 w Warszawie) – polski sędzia piłkarski, dziennikarz, hungarysta i działacz sportowy. 
W latach 1973–1996 aktywny arbiter piłkarski, od 1986 arbiter międzynarodowy FIFA, sędziujący zarówno jako sędzia główny jak i asystent. Sędziował m.in. na Mistrzostwach Europy w 1988, Igrzyskach Olimpijskich w 1988 oraz Mistrzostwach Świata w 1990 i 1994. Po zakończeniu kariery sędziowskiej członek Komisji Sędziowskiej FIFA, wiceprzewodniczący Komisji Pucharów Europejskich oraz obserwator sędziów UEFA. 
W latach 1979–1984 członek zarządu Polskiego Związku Koszykówki. Od 1989 rzecznik prasowy, następnie sekretarz ds. międzynarodowych i zastępca sekretarza generalnego Polskiego Związku Piłki Nożnej, w latach 1995–1998 sekretarz generalny, w latach 1999–2008 prezes Polskiego Związku Piłki Nożnej. W latach 2007–2012 koordynator UEFA ds. Mistrzostw Europy 2012. 
Życiorys.
Młodość i wykształcenie.
Syn Olgi Koszutskiej – aktorki i reżyserki warszawskiego Teatru Polskiego oraz Zygmunta Listkiewicza – aktora filmowego. Jego ciotką od strony matki jest aktorka Maria Broniewska. 
Absolwent XLI Liceum Ogólnokształcącego im. Joachima Lelewela w Warszawie. W 1977 ukończył filologię węgierską na Uniwersytecie Warszawskim. Uprawiał piłkę nożną w klubie Marymont Warszawa, koszykówkę w Polonii Warszawa oraz piłkę ręczną w Spójni Warszawa. W czasie studiów był kierownikiem drużyny koszykarzy Polonii Warszawa i sekretarzem sekcji piłki nożnej w tym klubie. Podczas odbywania służby wojskowej zapisał się do PZPR (później wystąpił z tej partii).
Dziennikarz.
Od 1969 pracował jako dziennikarz sportowy w redakcjach „Tempa” i „Sztandaru Młodych”. Po ukończeniu studiów, w latach 1977–1987, był warszawskim korespondentem dziennika „Sport”. W latach 1987–1989 pracował w tygodniku „Tak i Nie”.
Sędzia piłkarski.
W 1973 został sędzią piłkarskim, a 13 lat później arbitrem międzynarodowym (uprawnienia FIFA od 1986). Sędziował w Mistrzostwach Europy w 1988, Igrzyskach Olimpijskich w 1988, Mistrzostwach Świata w 1990 (gdzie jako pierwszy polski sędzia podczas meczu finałowego wystąpił w roli asystenta sędziego głównego, ponadto został swego rodzaju rekordzistą, ponieważ sędziował najwięcej meczów podczas jednych finałów Mistrzostw Świata, mianowicie 8, oraz jako jedyny sędziował zarówno półfinał jak i finał, dodajmy, że sędziował również mecz otwarcia) i Mistrzostwach Świata w 1994. Karierę sędziowską zakończył w 1996 z dorobkiem ok. 1100 meczów, w tym 150 międzynarodowych.
Działacz sportowy.
Od 1979 do 1984 zasiadał w zarządzie Polskiego Związku Koszykówki. W 1989 został rzecznikiem prasowym PZPN, później kolejno sekretarzem ds. międzynarodowych i zastępcą sekretarza generalnego PZPN, w latach 1995–1998 sekretarzem generalnym. Pracując jako sędzia społecznie pełnił także funkcję wiceprezesa PZPN, z której zrezygnował w połowie 1993 po odebraniu mistrzostwa Polski Legii Warszawa w edycji 1992/1993 I ligi polskiej (podczas tzw. „niedzieli cudów” 20 czerwca 1993 sędziował mecz ŁKS Łódź – Olimpia Poznań). 21 kwietnia 1998, wraz z całym kierownictwem PZPN, zawieszony w pełnionej funkcji przez ówczesnego przewodniczącego Urzędu Kultury Fizycznej i Turystyki, ministra Jacka Dębskiego – całkowicie zrezygnował z niej w listopadzie 1998. W 2002 za zasługi na rzecz rozwoju sportu, prezydent RP, Aleksander Kwaśniewski, odznaczył go Złotym Krzyżem Zasługi. Od 28 czerwca 1999 do 30 października 2008 pełnił funkcję 23. prezesa PZPN, zastępując Mariana Dziurowicza. Mianował czterech kolejnych trenerów (Jerzego Engela, Zbigniewa Bońka, Pawła Janasa i Leo Beenhakkera) na stanowisko selekcjonera reprezentacji. W trakcie jego prezesury reprezentacja Polski awansowała do finałów Mistrzostw Świata w 2002 i 2006 oraz Mistrzostw Europy w 2008. Działając aktywnie na forum międzynarodowym został wiceprzewodniczącym Komisji Pucharów Europejskich UEFA oraz obserwatorem UEFA. W lipcu 2007 wszedł w skład ośmioosobowej Komisji Sędziowskiej FIFA. W listopadzie 2007 objął stanowisko koordynatora UEFA ds. Euro 2012. Współorganizował również skuteczną kampanię na rzecz przyznania Polsce wraz z Ukrainą prawa do organizacji Mistrzostw Europy.
Od maja 2016 do 5 czerwca 2018 pełnił funkcję przewodniczącego komisji sędziowskiej czeskiego związku piłki nożnej. W kwietniu 2018 został pełnomocnikiem Zarządu SKS Bałtyk Gdynia, następnie został wiceprezesem Zarządu. W 2019 został prezesem Polskiego Związku TeqBall.
Życie prywatne.
Część okresu studenckiego Listkiewicz spędził na Węgrzech, gdzie sędziował w lokalnych ligach okręgowych. Ma dwóch synów: Kajetana oraz Tomasza, który jest sędzią asystentem międzynarodowym oraz członkiem zespołu sędziowskiego Szymona Marciniaka i wystąpił podczas finału Mistrzostw Świata 2022. Określa się mianem purysty językowego. W 2002 dwoje napastników zamordowało na tle rabunkowym jego 72-letnią matkę, Olgę Koszutską. W 2020 wyznał, że w dzieciństwie był molestowany przez księdza oraz znanego, niewymienionego z nazwiska aktora. 
Filmografia.
Zagrał epizod w filmie "Poranek kojota". 

</doc>
<doc id="74937" url="https://pl.wikipedia.org/wiki?curid=74937" title="Władysław Pasikowski">
Władysław Pasikowski

Władysław Pasikowski (ur. 14 czerwca 1959 w Łodzi) – polski reżyser i scenarzysta filmowy.
Życiorys.
Syn łódzkiego biletera kinowego. W latach 1978–1983 wraz z Pawłem Edelmanem studiował kulturoznawstwo ze specjalizacją filmoznawczą na Uniwersytecie Łódzkim, a później reżyserię w Państwowej Wyższej Szkole Filmowej, Teatralnej i Telewizyjnej w Łodzi (1983-88). Ukończywszy tę ostatnią, asystował Andrzejowi Konicowi przy pracy nad serialem telewizyjnym "Pogranicze w ogniu." Swój początek kariery zawdzięczał wstawiennictwu Juliusza Machulskiego, który wyprodukował dwa pierwsze jego filmy: "Krolla" (1991) i "Psy" (1992). Oba filmy wywołały olbrzymie kontrowersje, jednak odniosły sukces frekwencyjny. W obu filmach główne role zagrał Bogusław Linda, wcielając się w "Krollu" w postać porucznika wysłanego po dezertera z wojska, natomiast w "Psach" – w byłego esbeka Franza Maurera, próbującego odnaleźć się w naznaczonej falą zbrodni Polsce epoki transformacji ustrojowej. "Kroll" i "Psy", nagrodzone za reżyserię na Festiwalu Polskich Filmów Fabularnych, trafiły w nastroje widowni obawiającej się zmian ustrojowych oraz zagrożenia bytu w związku z szalejącą przestępczością.
Pasikowski usiłował zdyskontować popularność "Psów" kontynuacją pod tytułem "Psy 2. Ostatnia krew" (1994), a także filmem młodzieżowym "Słodko gorzki" (1996), dramatem wojennym poświęconym wojnie domowej w Bośni "Demony wojny według Goi" (1998), wreszcie "Operacją Samum" (1999) – filmem sensacyjnym na temat autentycznej akcji polskiego wywiadu podczas I wojny w Zatoce Perskiej, polegającej na odbiciu amerykańskich szpiegów namierzonych przez iracki wywiad. Żaden z tych filmów nie odniósł jednak popularności na miarę "Psów".
Niepowodzenie "Reichu" (2001), odczytywanego jako niezamierzona parodia poprzednich filmów Pasikowskiego, skłoniło reżysera do okresowego wycofania się z reżyserii filmów kinowych. W latach 2004–2008 Pasikowski odpowiadał za reżyserię serialu telewizyjnego "Glina", współtworzył również scenariusz do "Katynia" (2007) Andrzeja Wajdy oraz "Hansa Klossa. Stawki większej niż śmierć" (2012) Patryka Vegi. Do głównego nurtu kina powrócił za sprawą skandalizującego dreszczowca "Pokłosie" (2011), którego bohaterowie – dwaj bracia – odkrywają tajemnicę mordu dokonanego przed laty na Żydach w prowincjonalnej miejscowości. "Pokłosie" oskarżano o rażącą jednoznaczność oraz kiczowaty finał, jednak film zwrócił uwagę na nagłośniony już przedtem przypadek pogromu w Jedwabnem. "Jack Strong" (2014), uwiarygodniona przez rolę Marcina Dorocińskiego biografia Ryszarda Kuklińskiego, która została utrzymana w tonacji dreszczowca politycznego, zapewniła Pasikowskiemu kolejną nagrodę za reżyserię.
"Pitbull. Ostatni pies" (2018), kontynuacja cyklu filmów policyjnych Patryka Vegi, została przyjęta przez krytyków jako udana reanimacja tracącej na jakości serii. Odmienny był odbiór "Kuriera" (2019), epizodu z biografii Jana Nowaka-Jeziorańskiego, który podczas II wojny światowej został wysłany przez rząd londyński do okupowanej Polski, aby skontaktować się z dowództwem Armii Krajowej przed wybuchem powstania warszawskiego. Wśród zarzutów stawianych filmowi wymieniano uczynienie Nowaka-Jeziorańskiego „chodzącym zbiorem bogoojczyźnianych cnót” oraz „nieudacznikiem i fajtłapą”, który działając pod wpływem impulsu, bierze w filmie pełną odpowiedzialność za wybuch powstania.
W 2002 roku w warszawskim Teatrze Powszechnym zadebiutował adaptacją sztuki "Kto się boi Virginii Woolf?" Edwarda Albeego z Agnieszką Krukówną, Markiem Kondratem, Szymonem Bobrowskim i Krystyną Jandą w rolach głównych. Jest też autorem powieści science fiction "Ja, Gelerth", która w 1993 została nominowana do Nagrody im. Janusza A. Zajdla.
W 2014 „za wybitne zasługi dla polskiej kultury, za osiągnięcia w pracy twórczej i działalności artystycznej” został odznaczony Krzyżem Kawalerskim Orderu Odrodzenia Polski.
W 2015 został odznaczony Srebnym Medalem „Zasłużony Kulturze Gloria Artis”.

</doc>
<doc id="74940" url="https://pl.wikipedia.org/wiki?curid=74940" title="Icchak">
Icchak



</doc>
<doc id="74944" url="https://pl.wikipedia.org/wiki?curid=74944" title="Icaak">
Icaak



</doc>
<doc id="74947" url="https://pl.wikipedia.org/wiki?curid=74947" title="Jerzy (męczennik)">
Jerzy (męczennik)

Św. Jerzy (ur. w III wieku w Kapadocji, zm. 23 kwietnia 303 w Liddzie) – święty Kościoła katolickiego, jeden z Czternastu Świętych Wspomożycieli, jako Jerzy Zwycięzca () uznawany „wielkim męczennikiem” przez Kościół prawosławny.
Żywot świętego i legenda.
Św. Jerzy jest traktowany jako postać historyczna, aczkolwiek późniejsze legendy o nim nie mają biograficznej wartości.
Średniowieczna legenda o świętym Jerzym opowiada o jego starciu ze smokiem (zobacz poniżej „Święty Jerzy i smok”). Nowsza wersja jest syntezą wcześniejszych i późniejszych źródeł hagiograficznych: omija wątki fantastyczne i przedstawia życiorys żołnierza Jerzego w bliższej zgodności z oczekiwaną obecnie realnością.
Najważniejszym pośród późniejszych źródeł jest "Złota legenda", której najbardziej znane fragmenty, w XV w., przetłumaczył na język angielski William Caxton.
Współczesna legenda.
Jerzy urodził się w chrześcijańskiej rodzinie w drugiej połowie III wieku. Źródła podają dwie wersje miejsca urodzenia: Coventry (w Anglii) oraz Kapadocję (krainę historyczną w Turcji, skąd pochodził jego ojciec). Materiały archiwalne Biblioteki Brytyjskiej podają wersję o jego narodzinach w Lewancie, prawdopodobnie w Ramleh. Jego matka była Żydówką z Lyddi (obecnie Lod w Izraelu). Wróciła do swojego miasta jako wdowa z młodym synem i zapewniła mu edukację.
Chłopak podążył za przykładem ojca, wstępując do armii rzymskiej zaraz po osiągnięciu pełnoletniości. Był dobrym żołnierzem i jego pozycja w wojsku stale wzrastała. Został trybunem oraz otrzymał tytuł hrabiego. Podczas postoju cezara Dioklecjana w Nikomedii należał do jego osobistej ochrony.
W 303 Dioklecjan wydał edykt zezwalający na prześladowania chrześcijan na terenie Cesarstwa. Cezar Galeriusz był prawdopodobnym inicjatorem wydania tej decyzji i kontynuował prześladowania podczas swojego panowania (305–311). Jerzy był zmuszany do uczestnictwa w prześladowaniach, chociaż sam był chrześcijaninem i krytykował tę decyzję. Rozwścieczony Dioklecjan nakazał torturować Jerzego i zabić.
Po różnych torturach Jerzy został zabity przez ścięcie pod murami miejskimi Nikomedii, 23 kwietnia 303–305. Ciało Jerzego wróciło do Lyddi, gdzie zostało pochowane. Wkrótce potem chrześcijanie zaczęli modlić się do niego, jako do męczennika.
Święty Jerzy i smok.
Opowieść o świętym Jerzym i smoku jest legendą, przybyłą do Europy podczas krucjat, i ponownie opowiedzianą w formie romansu. Najwcześniejszy znany opis mitu pochodzi z rejonów Kapadocji i powstał na początku XI wieku (w ikonografii Kościoła prawosławnego odpowiadające mu częściowo wizerunki spotyka się od końca VII wieku).
We w pełni rozwiniętej wersji zachodniej smok zrobił sobie gniazdo na źródle, którego woda zaopatrywała miasto Silene (prawdopodobnie późniejsza Cyrena w Libii) lub miasto Lod, zależnie od źródeł. W konsekwencji mieszkańcy musieli prosić smoka o opuszczenie gniazda na czas, gdy nabierali wodę. Każdego dnia oferowali mu owcę, a jeśli jej nie znaleźli, musieli oddać zamiast niej jedną dziewczynę. Ofiara była wybierana przez losowanie. Pewnego razu losowanie wskazało księżniczkę (czasem wymieniane jest jej imię – Sabra). Monarcha żebrał o jej życie, jednak bez rezultatu. Gdy była już przyszykowana do złożenia w ofierze, w pobliżu źródła pojawił się święty Jerzy. Stanął twarzą w twarz ze smokiem, obronił się znakiem krzyża, po czym pokonał bestię i uratował księżniczkę. Wdzięczne miasto porzuciło pogaństwo i przeszło na chrześcijaństwo.
W średniowiecznych romansach broń (lanca lub miecz, w zależności od wersji), którą św. Jerzy pokonał smoka, nazywała się Ascalon.
Patronat.
Święty Jerzy jest patronem wielu krajów, w tym Anglii, Gruzji, Portugalii, Holandii, Niemiec, Szwecji, Litwy, Rosji, Bośni, Serbii, Czarnogóry i Etiopii, patronem chrześcijan palestyńskich, patronem archidiecezji białostockiej, wileńskiej oraz diecezji pińskiej. Jest również patronem wielu miast i regionów: Ferrary, Neapolu, Katalonii, Ziębic jak i Uzdrowiska w Lądku Zdroju.
Pod wezwaniem świętego Jerzego powstało wiele bractw rycerskich oraz zgromadzeń zakonnych i zakonów rycerskich m.in.: Zakon św. Jerzego z Karyntii, Zakon św. Jerzego z Alfamy.
Święty Jerzy jest również patronem wędrowców, górników, żołnierzy, kowali, bednarzy, artystów, więźniów oraz skautów i harcerzy. W większości środowisk harcerskich 23 kwietnia jest obchodzony jako Dzień św. Jerzego – patrona całego światowego skautingu.
Rolnicy również uważają świętego za patrona. W średniowiecznym prawosławnym państwie rosyjskim, dzień świętego Jerzego kończył roczny cykl rolniczy (koniec jesieni) – zwyczajowy termin przechodzenia chłopów na służbę do innego pana trwający dwa tygodnie.
Według niektórych źródeł św. Jerzy został usunięty z listy świętych przez papieża Jana XXIII, jako nieistniejący naprawdę.
Dzień obchodów.
Wspomnienie liturgiczne w Kościele powszechnym obchodzone jest 23 kwietnia (w rocznicę śmierci), natomiast w polskim Kościele, z uwagi na uroczystość św. Wojciecha w tym dniu (patrona Polski), świętego Jerzego wspomina się 24 kwietnia. Gruzja wspomina swojego patrona 10/23 listopada, podobnie jak cerkiew prawosławna, tj. 23 listopada według kalendarza gregoriańskiego, przy czym cerkiew wspomina Jerzego, w ciągu roku liturgicznego, jeszcze kilkakrotnie:
Po chrystianizacji Słowiańszczyzny święty Jerzy łączony był w folklorze ludowym z Jaryłą, bogiem wiosny. Ślady tego synkretyzmu religijnego poświadczone są jeszcze w połowie XIX wieku na Białorusi.
Ikonografia.
Ikonografia chrześcijańska przedstawia świętego w walce ze smokiem. Czasem przedstawiany jest w scenie męczeństwa (ścięcie mieczem). Legenda ta powstała jednak dopiero w XII wieku.
Atrybutami Jerzego są: anioł z wieńcem laurowym lub z koroną, baranek, biała chorągiew lub lanca z czerwonym krzyżem, koń, palma męczeństwa oraz m.in. przedmioty jego męki – gwoździe, kamień młyński i koło do łamania kości, miecz, smok u stóp, smok zabity.
Heraldyka.
Postać świętego Jerzego występuje w herbach wielu państw, państw historycznych i miejscowości przedstawiając świętego Jerzego zabijającego smoka (jako element w heraldyce):

</doc>
<doc id="74954" url="https://pl.wikipedia.org/wiki?curid=74954" title="Ahmed">
Ahmed

Ahmed, Ahmad, Ahmet (أحمد) – popularne wśród muzułmanów imię pochodzenia arabskiego.
Znane osoby noszące to imię:
Inne znaczenia:

</doc>
<doc id="74955" url="https://pl.wikipedia.org/wiki?curid=74955" title="Abdullah">
Abdullah

Abdullah, Abdallah, Abd Allah () to popularne wśród muzułmanów imię pochodzenia arabskiego oznaczające "sługa Allaha". Jest ono często przybierane przez osoby nowo nawrócone na islam.
Wybrane osoby noszące to imię:
Zobacz też:

</doc>
<doc id="74956" url="https://pl.wikipedia.org/wiki?curid=74956" title="Polonia Nysa">
Polonia Nysa

Polonia Nysa – polski klub piłkarski z siedzibą w Nysie, powstały w 1946 roku. W sezonie 2022/2023 występuje w rozgrywkach III ligi polskiej. Dawne nazwy klubu: Grom Nysa, Ogniwo Nysa i Sparta Nysa.
Historia.
Klub pierwotnie nosił nazwę Grom Nysa. Powstał w 1946 roku z inicjatywy Zakładu Wykonawstwa Sieci Energetycznych w Nysie. Pierwszy mecz rozegrał w sierpniu tego samego roku. W dniu 18 listopada 1946 r. ówczesny Grom Nysa rozegrał pierwsze spotkanie w Polsce przy sztucznym oświetleniu. Gospodarze pokonali wówczas drużynę Pogoni Prudnik 3:2. Dwa lata później Grom połączył się z Sudetami Nysa, tworząc KS Ogniwo Nysa. W 1954 jego nazwa została zmieniona na Sparta Nysa, a w 1956 na Polonia Nysa.
Polonia posiadała sekcję piłki nożnej, szermierki, lekkoatletyki i siatkówki kobiet. Nyscy szermierze odnosili sukcesy w grupach młodzieżowych. W 1970 Jerzy Wojtczak został indywidualnym mistrzem Polski juniorów w szpadzie.
Stadion.
Polonia swoje domowe mecze rozgrywa na Stadionie Polonii Nysa przy ul. Sudeckiej 28. Dane techniczne obiektu:

</doc>
<doc id="74962" url="https://pl.wikipedia.org/wiki?curid=74962" title="Nowe Kramsko">
Nowe Kramsko

Nowe Kramsko (, w latach 1936–1946 "Kleistdorf") – wieś w Polsce, położona w województwie lubuskim, w powiecie zielonogórskim, w gminie Babimost, nad Jeziorem Wojnowskim, 34 km od Zielonej Góry.
W latach 1975–1998 wieś administracyjnie należała do województwa zielonogórskiego.
W Nowym Kramsku znajduje się Port lotniczy Zielona Góra-Babimost, Zespół Edukacyjny w Nowym Kramsku (w którego skład wchodzą szkoła podstawowa oraz przedszkole wraz z oddziałem w Starym Kramsku), Ochotnicza Straż Pożarna.
Według danych urzędu gminy Babimost, sołectwo ma powierzchnię 4560,51 ha i 867 mieszkańców.
Historia.
Nowe Kramsko powstało na pocz. XIII w. jako wieś rycerska, lokowana na prawie polskim. Legenda mówi, że założycielami wsi byli uciekający przed zarazą mieszkańcy Starego Kramska. Miejscowość wymieniona została w łacińskojęzycznym, średniowiecznym dokumencie z 1314 roku jako "Krampsko nova".
W dokumencie tym ówcześni właściciele wsi, Hektor z Klępska, z rodu Leszczyców i kasztelan zbąski Sulko z Lasocic, z rodu Junoszów darowują ją klasztorowi cystersów z Obry. Kolejny łaciński dokument z 1319 roku notuje, że "Zulco comes, dominus de Lessotendorph" nadaje klasztorowi swoje dziedzictwo "Novum Cramsko" jako swoje dziedzictwo Nadanie to również potwierdzone zostało w 1326 roku przez Henryka księcia śląskiego.
Wieś należała do klasztoru do II rozbioru Rzeczypospolitej. W wyniku rozbiorów Polski miejscowość wraz z całą Wielkopolską znalazła się w zaborze pruskim. Państwo pruskie sekularyzowało dobra klasztorne, a właścicielem miejscowości został von Unruh z Kargowej.
Przy pierwszej numeracji w 1796 r. we wsi były 52 domostwa oraz folwark. Dla wsi w 2020 r. sporządzono opis historii wszystkich dawnych zagród, począwszy od końca XVII w. (1696 r.) do czasów współczesnych.
W okresie Wielkiego Księstwa Poznańskiego (1815-1848) miejscowość wzmiankowana jako Kramsko Nowe należała do wsi większych w ówczesnym powiecie babimojskim rejencji poznańskiej. Kramsko Nowe należało do babimojskiego okręgu policyjnego tego powiatu i stanowiło część majątku Kramsko stare, który należał do Rudeliusa. Według spisu urzędowego z 1837 roku Kramsko nowe liczyło 484 mieszkańców, którzy zamieszkiwali 69 dymów (domostw). W tym okresie ludność wsi była w całości etnicznie polska i posługiwała się staranną polszczyzną.
Na przełomie XIX i XX wieku miejscowość jako wieś leżącą w powiecie babimojskim dwukrotnie wymienia Słownik geograficzny Królestwa Polskiego. Według tomu IV z 1883 roku pod koniec XIX wieku miejscowość liczyła 92 domy, w których mieszkało 687 mieszkańców z czego 652 wyznania katolickiego i 35 ewangelików. Słownik notuje, że mieszkało w niej wówczas 105 analfabetów. Druga część tomu XV tego słownika wydana w 1902 roku wymienia Kramsko Stare i Nowe w jednym haśle i podaje, że zamieszkiwało je wówczas 856 mieszkańców w tym 47 protestantów
Podczas powstania wielkopolskiego miała tu miejsce bitwa powstańców z Niemcami. Przed II wojną światową, mimo iż leżała w granicach Niemiec, wieś stanowiła ośrodek polski, niezgermanizowany od XIV wieku.
Właściciel miejscowości, Emil Rudelius, zbudował tu swój pałac, który staje się siedzibą rodową do 1945 roku. Obecnie w pałacyku mieści się filia Biblioteki Publicznej im. Wiesława Sautera w Babimoście.
Podczas akcji germanizacyjnej nazw miejscowych i fizjograficznych historyczna nazwa niemiecka "Neu Kramzig" została w 1937 r. zastąpiona przez administrację nazistowską sztuczną formą "Kleistdorf".
Zabytki.
Do wojewódzkiego rejestru zabytków wpisane są:
inne obiekty:
Sport.
W miejscowości działa klub piłkarski „Polonia” Nowe Kramsko założony w 1923 roku i występujący w A-klasie.

</doc>
<doc id="74964" url="https://pl.wikipedia.org/wiki?curid=74964" title="Abraham (imię)">
Abraham (imię)

Abraham – imię męskie, wywodzące się najprawdopodobniej z języka akadyjskiego "Aba-am-ra-am", 'kochaj ojca'. W biblijnej Księdze Rodzaju do 17 rozdziału biblijny patriarcha Abraham nazywany jest Abramem (hebr. אברם "wywyższony ojciec"). Następnie imię zostaje zmienione na powszechnie znane – Abraham. Ponad 100 razy autorzy natchnieni wymieniają w Biblii imię patriarchy, z czego więcej niż 70 razy w samym Nowym Testamencie. W Koranie mówi się o Abrahamie aż 188 razy. Imię to nosiło wielu świętych katolickich i prawosławnych.
Abraham imieniny obchodzi 31 stycznia, 14 lutego, 16 marca, 15 czerwca, 16 sierpnia, 9 października, 29 października, 6 grudnia i 19 grudnia.

</doc>
<doc id="74965" url="https://pl.wikipedia.org/wiki?curid=74965" title="Wieprzówka">
Wieprzówka

Wieprzówka – rzeka, lewy dopływ Skawy. Ma źródła na północnych stokach Pasma Łamanej Skały w Beskidzie Małym. Najwyżej położone znajdują się na wysokości 855 m pod Łamaną Skałą. Takie jest ujęcie w urzędowym wykazie wód płynących Polski, jednak na niektórych mapach za początek Wieprzówki uznaje się ujście Targaniczanki, a ciek wodny powyżej tego ujścia za Rzyczankę.
Główne dopływy Wieprzówki to potoki: Bobrek, Bolęcinianka (Bolęcinka), Frydrychówka, Klimaska, Pracica, Rzyczanka, Targaniczanka, Włosień.
Płynie przez: Rzyki, Sułkowice, Andrychów, Wieprz, Gierałtowice, Przybradz i wpada do Skawy w miejscowości Grodzisko. Jest jej największym lewym dopływem. Ujście Wieprzówki do Skawy znajduje się na wysokości 226 m, w miejscu o współrzędnych .
Wieprzówka wygrała w konkursie "Rzeka Roku" (organizowanym przez klub Gaja) i otrzymała tytuł Rzeki Roku 2013.
Charakterystyka rzeki.
Na odcinku od źródeł do Andrychowa to rzeka o charakterze górskim, później przybiera charakter nizinny. Wieprzówka jest rzeką mocno regulowaną (szczególnie w części nizinnej).
Posiada kilkanaście małych dopływów, jednak w 80% jest zasilana wodami powierzchniowymi. Posiada duże wahania przepływu (w miesiącach letnich prawie wysycha, wiosną potrafi występować z brzegów czyniąc duże szkody).
Walory przyrodnicze.
Pomimo faktu, że rzeka jest w znacznym stopniu uregulowana i poniżej Andrychowa zanieczyszczona na jej brzegach przetrwało wiele cennych przyrodniczo terenów, np.: fragment starego lasu łęgowego w Andrychowie. Występują tutaj m.in. następujące gatunki drzew: olsza czarna ("Alnus glutinosa"), jesion wyniosły ("Fraxinus excelsior"), topola czarna ("Populus nigra"), topola biała ("Populus alba"), wierzba biała ("Salix alba").
Podszyt stanowi znacznie ponad sto gatunków roślin i krzewów takich jak: wierzba purpurowa ("Salix purpurea"), dziki bez czarny ("Sambucus nigra"), dereń świdwa ("Cornus sanguinea"), czeremcha zwyczajna ("Prunus padus"), rdest ostrokończysty ("Reynoutria japonica Houtt"), niecierpek drobnokwiatowy ("Impatiens parviflora"), niecierpek gruczołowaty ("Impatiens glandulifera"), pokrzywa zwyczajna ("Urtica dioica"), czosnaczek pospolity ("Alliaria petiolata"), czosnek niedźwiedzi ("Allium ursinum"), łopian pajęczynowaty ("Arctium tomentosum"), żywokost bulwiasty ("Symphytum tuberosum"), lepiężnik biały ("Petasites albus"), knieć błotna ("Caltha palustris"), bodziszek cuchnący ("Geranium robertianum") i wiele innych. Niektóre z wymienionych tu gatunków (np. rdestowiec ostrokończysty czy też niecierpek gruczołowaty) to rośliny inwazyjne wypierające rodzimą florę.
W 2006 odkryto i udokumentowano występowanie w dorzeczu Wieprzówki zespołu roślinności – łęg olszowy gwiazdnicowy (jedyne opisane stanowisko dla polskiego pasa pogórzy i gór).
W łożysku rzeki swoje tereny łowieckie i gniazdowe znalazło wiele gatunków zwierząt, takich jak:

</doc>
<doc id="74967" url="https://pl.wikipedia.org/wiki?curid=74967" title="Targaniczanka">
Targaniczanka

Targaniczanka – potok, lewostronny dopływ Wieprzówki o długości 10,3 km i powierzchni zlewni 22,9 km². 
Źródła potoku znajdują się w Beskidzie Andrychowskim (Beskid Mały). Nazwa potoku jest nazwą odmiejscową – pochodzi od wsi Targanice.

</doc>
<doc id="74968" url="https://pl.wikipedia.org/wiki?curid=74968" title="Kęty (gmina)">
Kęty (gmina)

Kęty – gmina miejsko-wiejska w województwie małopolskim, w powiecie oświęcimskim. W latach 1975–1998 gmina położona była w województwie bielskim.
Siedziba gminy to Kęty. W skład gminy wchodzi miasto Kęty (siedziba gminy) oraz sołectwa: Bielany, Bulowice, Łęki, Nowa Wieś, Malec i Witkowice.
Według danych z 9 października 2012 r. gminę zamieszkiwało 33 845 osób. Natomiast według danych z 31 grudnia 2020 roku gminę zamieszkiwało 33 990 osób.
Struktura powierzchni.
Według danych z roku 2002 gmina Kęty ma obszar 75,79 km², w tym:
Gmina stanowi 18,67% powierzchni powiatu.
Jednostki pomocnicze i miejscowości gminy.
Gmina podzielona jest na 9 jednostek pomocniczych:
Ponadto na terenie gminy TERYT wyróżnia:
Demografia.
Dane z 30 czerwca 2004:
&lt;br&gt;
Komunikacja.
Na terenie gminy leży skrzyżowanie dróg łączących Kraków z Bielskiem oraz z Oświęcimiem.
Sąsiednie gminy.
Andrychów, Brzeszcze, Kozy, Osiek, Oświęcim (gmina wiejska), Porąbka, Wieprz, Wilamowice

</doc>
<doc id="74969" url="https://pl.wikipedia.org/wiki?curid=74969" title="Problem ucztujących filozofów">
Problem ucztujących filozofów

Problem ucztujących filozofów (znany też jako "problem pięciu filozofów") – przykład klasycznego dla informatyki zadania synchronizacji procesów.
W 1965 roku E. Dijkstra wymyślił zadanie egzaminacyjne dotyczące sytuacji, w której 5 komputerów próbuje uzyskać dostęp do 5 współdzielonych napędów dysków. Niedługo potem problem został przedstawiony na nowo przez Ch. Hoare’a jako problem ucztujących filozofów.
Jest to teoretyczne wyjaśnienie zakleszczenia i uniemożliwienia innym jednostkom korzystania z zasobów poprzez założenie, że każdy z filozofów bierze po jednym widelcu, a dopiero potem próbuje zdobyć drugi.
Problem ucztujących filozofów jest prezentacją problemu synchronizacji pracujących współbieżnie procesów. Istnieje kilka możliwych rozwiązań tego problemu, między innymi wykorzystujące arbitrów lub grupy semaforów.
Problem.
Pięciu filozofów siedzi przy stole i każdy wykonuje jedną z dwóch czynności – albo je, albo rozmyśla. Stół jest okrągły, przed każdym z nich znajduje się miska ze spaghetti, a pomiędzy każdą sąsiadującą parą filozofów leży widelec, a więc każda osoba ma przy sobie dwie sztuki – po swojej lewej i prawej stronie. Ponieważ jedzenie potrawy jest trudne przy użyciu jednego widelca, zakłada się, że każdy filozof korzysta z dwóch. Dodatkowo nie ma możliwości skorzystania z widelca, który nie znajduje się bezpośrednio przed daną osobą. Problem ucztujących filozofów jest czasami przedstawiany przy użyciu ryżu, który musi być jedzony dwiema pałeczkami, co lepiej obrazuje sytuację.
Filozofowie nigdy nie rozmawiają ze sobą, co stwarza zagrożenie zakleszczenia w sytuacji, gdy każdy z nich zabierze lewy widelec i będzie czekał na prawy (lub na odwrót).
Aby zilustrować problem zakleszczenia możemy przyjąć, że opisany system wchodzi w stan zakleszczenia w przypadku, gdy wystąpi „krąg nieuprawnionych zgłoszeń”. W takiej sytuacji filozof "P"1 czeka na widelec zabrany przez filozofa "P"2, który czeka na widelec filozofa "P"3 itd. tworząc cykliczny łańcuch.
Głodzenie (zamierzona gra słów w oryginalnym opisie problemu) może także wystąpić niezależnie od zakleszczenia w sytuacji, gdy zostanie wzięta pod uwagę kwestia czasu oczekiwania filozofa na dwa wolne widelce.
Przykładowo, może zostać wprowadzona reguła, że filozof czeka pięć minut z widelcem w ręku, aż drugi widelec będzie dostępny.
W sytuacji, gdy nie otrzyma kompletu, odkłada go i czeka kolejne pięć minut przed podjęciem kolejnej próby zdobycia pary sztućców. Taki schemat eliminuje możliwość zakleszczenia (system może zmieniać swój stan) jednak dalej jest podatny na problem livelock. Jeśli wszyscy filozofowie wejdą do jadalni jednocześnie, następnie dokładnie w tym samym czasie chwycą za swój lewy widelec, to po pięciu minutach wszyscy go odłożą, poczekają pięć minut, znowu go zabiorą itd.
Brak dostępnych widelców jest analogią braku dostępu do współdzielonych zasobów w rzeczywistym programowaniu komputerów, w sytuacji zwanej współbieżnością. Blokowanie zasobów jest powszechną techniką zapewniania wyłącznego dostępu do zasobu przez jeden program lub moduł kodu. Gdy zasób zostaje zajęty przez program, każdy następny „zainteresowany” nim program jest blokowany do czasu zwolnienia zasobu. Zależnie od okoliczności, jeśli kilka programów bierze udział w blokowaniu zasobu, możliwe jest zakleszczenie.
Na przykład: jeden program potrzebuje dwóch plików do działania, więc jeśli uruchomimy dwa takie programy i zablokują one po jednym pliku, to oba programy będą czekały na zwolnienie drugiego pliku, co nigdy nie nastąpi.
Problem ucztujących filozofów jest uogólnionym i abstrakcyjnym problemem używanym do tłumaczenia różnych zagadnień powstających wokół problemów dotyczących wzajemnego wykluczania. W powyższym przypadku problem zakleszczenia jest zilustrowany przy jego pomocy.
Rozwiązania.
Rozwiązanie przy pomocy kelnera.
Relatywnie prostym rozwiązaniem jest wprowadzenie kelnera. Filozofowie będą pytać go o pozwolenie przed wzięciem widelca. Ponieważ kelner jest świadomy, które widelce są aktualnie w użyciu, może nimi rozporządzać zapobiegając zakleszczeniom.
Gdy cztery widelce są w użyciu, następny filozof (chcący uzyskać możliwość jedzenia) będzie musiał czekać na pozwolenie kelnera. Pozwolenie nie zostanie udzielone do czasu zwolnienia widelca przez jednego z jedzących. Logika zostanie zachowana jeśli założymy, że filozofowie w pierwszej kolejności sięgają po widelec leżący po ich lewej stronie, a następnie po prawy (lub na odwrót).
Aby zilustrować jak to działa, oznaczmy filozofów literami od A do E (zgodnie z ruchem wskazówek zegara). Jeśli A i C jedzą, cztery widelce są w użyciu. B siedzi między A i C, więc nie ma w jego sąsiedztwie żadnego widelca, podczas gdy D i E mają jeden nieużywany widelec między sobą. Przypuśćmy, że D chciałby coś zjeść. Gdyby podniósł piąty widelec, zaistniałoby prawdopodobieństwo zakleszczenia. Gdyby natomiast spytał kelnera o widelec, dostałby od niego polecenie czekania, a po zwolnieniu widelców D byłby pierwszym, który dostanie komplet sztućców. Dzięki takiemu podejściu zostało wyeliminowane zagrożenie zakleszczenia.
Rozwiązanie przy użyciu hierarchii zasobów.
Inne proste rozwiązanie jest osiągalne poprzez częściowe uporządkowanie lub ustalenie hierarchii dla zasobów (w tym wypadku widelców) i wprowadzenie zasady, że kolejność dostępu do zasobów jest ustalona przez ów porządek, a ich zwalnianie następuje w odwrotnej kolejności, oraz że dwa zasoby niepowiązane relacją porządku nie mogą zostać użyte przez jedną jednostkę w tym samym czasie.
W tym przykładzie oznaczmy zasoby (widelce) numerami od 1 do 5 – w ustalonym porządku – oraz ustalmy, że jednostki (filozofowie) zawsze najpierw podnoszą widelec oznaczony niższym numerem, a dopiero potem ten oznaczony wyższym. Następnie, zwracając widelce, najpierw oddają widelec z wyższym numerem, a potem z niższym. W tym wypadku, jeśli czterech filozofów jednocześnie podniesie swoje widelce z niższymi numerami, na stole pozostanie widelec z najwyższym numerem, przez co piąty filozof nie będzie mógł podnieść żadnego. Ponadto tylko jeden filozof ma dostęp do widelca z najwyższym numerem, więc będzie on mógł jeść dwoma widelcami. Gdy skończy, najpierw odłoży widelec z najwyższym numerem, a następnie z niższym, umożliwiając kolejnemu filozofowi zabranie drugiego sztućca.
Właśnie takie rozwiązanie swojego zadania proponował Dijkstra.
Pomimo że rozwiązanie hierarchii zasobów zapobiega zakleszczeniom, nie zawsze jest ono praktyczne, zwłaszcza gdy lista wymaganych zasobów nie jest z góry znana. Na przykład jeśli jednostka zajmuje zasoby 3 i 5, po czym stwierdza, że potrzebuje zasobu 2, musi zwolnić 5, a następnie 3, aby zająć 2, a następnie ponownie zająć 3 i 5 (w tej kolejności). Programy komputerowe, które uzyskują dostęp do dużej liczby rekordów w bazie danych, nie działałyby wydajnie, gdyby przed uzyskaniem dostępu do nowego wiersza musiały zwalniać dostęp do wierszy z wyższymi numerami, przez co metoda jest niepraktyczna dla takiego zastosowania.
Jest to często najbardziej praktyczne rozwiązanie dla rzeczywistych problemów informatyki; poprzez ustalenie stałej hierarchii blokad oraz wymuszanie porządku nabywania blokad, można zapobiec temu problemowi.
Rozwiązanie Chandy/Misra.
W 1984, K. Mani Chandy i J. Misra zaproponowali inny sposób rozwiązania problemu ucztujących filozofów, aby pozwolić dowolnym agentom (ponumerowanym "P"1...,"P"n) ubiegać się o dostęp do dowolnej liczby zasobów, w przeciwieństwie do rozwiązania Dijkstry. Rozwiązanie to jest także kompletnie rozproszone i nie wymaga centralnego zarządzania po inicjalizacji.
To rozwiązanie pozwala na duży stopień współbieżności rozwiązując dowolnie duży problem.

</doc>
<doc id="74971" url="https://pl.wikipedia.org/wiki?curid=74971" title="Mojżesz (imię)">
Mojżesz (imię)

Mojżesz – imię pochodzenia hebrajskiego, pochodzące od biblijnego patriarchy. Popularne głównie wśród Żydów. Imię pochodzi od rdzenia משה "wyciągać", "wyjmować", jako że według starotestamentalnej Księgi Wyjścia Mojżesz został wyciągnięty z rzeki (Nil) przez córkę faraona. Istniało w Kościele katolickim kilku świętych o tym imieniu.
Mojżesz imieniny obchodzi 7 lutego, 18 lutego, 28 sierpnia, 4 września, 4 listopada i 25 listopada.
Znane osoby noszące imię Mojżesz:
Zobacz też:

</doc>
<doc id="74973" url="https://pl.wikipedia.org/wiki?curid=74973" title="Cork">
Cork

Cork (irl. "Corcaigh", wym. ) – drugie co do wielkości miasto Irlandii, leżące przy ujściu rzeki Lee do Morza Celtyckiego, ośrodek administracyjny hrabstwa Cork i największe miasto prowincji Munster.
Nazwa miasta.
Nazwa Cork pochodzi od irlandzkiego "Corcach Mór Mumhan", czyli Wielkich Moczarów Munsteru. Nazwę tę Cork zawdzięcza rozlewiskom rzeki Lee, przy ujściu której miasto jest położone. Centrum miasta leży na wyspie pomiędzy głównymi korytami rzeki a większość ulic powstała w wyniku zasypania dawnych kanałów rzecznych.
Historia.
Choć rejon zatoki Cork był zamieszkany w czasach prehistorycznych, to jednak na terenie miasta brak śladów osadnictwa z tego okresu.
Klasztor wzniesiony w VI lub VII w. na południowym brzegu rzeki Lee przez świętego Findbara był pierwszym dziełem rąk ludzkich na terenie dzisiejszego miasta. Pierwsze wzmianki o klasztorze pojawiają się w kronikach z 682 roku, kiedy to nastąpiła śmierć opata klasztoru – Suibne. Klasztorna osada znajdowała się w miejscu, w którym dziś stoi Katedra św. Findbara – jej teren w przybliżeniu rozciągał się między dzisiejszymi ulicami Bishop Street, Gillabbey Street, Barrack Street i Dean Street. Klasztor często pojawia się w kronikach, zwykle jako obiekt ataków wikingów. Niewiele wiadomo o jego wyglądzie, ale najprawdopodobniej nie różnił się zbytnio od innych irlandzkich klasztorów z tego okresu.
W roku 914 wikingom udało się podbić znaczne obszary Irlandii, a niektórzy z najeźdźców osiedlili się w Munster (Irlandia). Do XII w. ich potomkowi zasymilowali się z ludnością lokalną tworząc tzw. społeczność Ostmenów lub Eastmenów, czyli ludzi ze wschodu. W tym czasie Cork stał się ważnym centrum handlowym. Jego znaczenie wzrosło jeszcze bardziej, gdy ród MacCarthy z Desmond ustanowił Cork swoją stolicą i zbudował dla siebie rezydencję i fort, w okolicach dzisiejszego Shandon. Ostmeni zaakceptowali zwierzchność MacCarthych, ale zachowali sporą autonomię. Ich historia nie trwała jednak długo – ostatni przywódca Ostmanów, Gilbert mac Turgar, został zabity w bitwie morskiej niedaleko Youghal, w 1173 roku. Cztery lata później ich mienie zostało skonfiskowane, a oni sami wyrzuceni z miasta, kiedy Cork został zdobyty przez Normanów.
W 1169 Normanowie z Walii wylądowali w zatoce Bannow w hrabstwie Wexford i rozpoczęli podbój Irlandii. W 1171 większość lokalnych władców, wśród nich król Munsteru – Dermot MacCarthy, uznali zwierzchność Henryka II Plantageneta, króla Anglii. W 1185 Jan bez Ziemi, władca Irlandii, nadał Corkowi prawa miejskie i przywilej posiadania władz lokalnych. W 1182, na pozostałościach dawnych fortyfikacji Ostmenów, na południowej wyspie na rzece Lee, Normanowie zbudowali mury obronne. Z biegiem czasu mury były rozbudowywane i wkrótce otaczały całe centrum średniowiecznego miasta.
XIII wiek to okres rozwoju miasta. W owym czasie Cork był głównym portem południowo-zachodniej Irlandii. Eksportowano wełnę, zboże i inne produkty rolne, a przywożono do miasta sukno, wino i przyprawy. Kwitło rzemiosło i handel. Okres prosperity przerwała latem 1349 roku epidemia dżumy, w czasie której zmarło 25-35% z dwóch tysięcy mieszkańców miasta. Dodatkowo w roku 1354 duża część miasta została zniszczona w pożarze. Kolejne stulecia nie przyniosły poprawy. Pod koniec XVI wieku Cork liczył zaledwie 800 mieszkańców.
Wiek XVII, mimo zawirowań politycznych i wojen religijnych, był czasem rozwoju miasta. Liczba ludności w roku 1640 osiągnęła 9000. Dzięki rozbudowie sieci dróg, organizowanym targom i jarmarkom Cork znów stawał się ważnym portem handlowym. Największymi partnerami handlowymi były miasta Bristol i Bordeaux, coraz większą rolę odgrywały Indie Zachodnie. Głównym towarem eksportowym było masło i wołowina, z powrotem przywożono wino i sól. Na przełomie XVII i XVIII wieku do miasta przybyła znaczna liczba Hugenotów uciekających przed prześladowaniami. Pozostały po nich nazwy ulic – np. French Church Street czy Huguenot Quarter. W XVIII wieku miasto rozwijało się ekonomicznie i terytorialnie. Osuszono bagna i zasypano kanały rzeczne, tworząc dzisiejsze ulice St. Patrick’s Street, Grand Parade, Cornmarket Street i wiele innych. W tym też czasie zburzono większość średniowiecznych budynków, zastępując je georgiańską architekturą klasycystyczną. Do 1790 roku centrum miasta przybrało kształt, jaki bez zasadniczych zmian dotrwał do dziś. Pod koniec XVIII wieku powstały również mosty łączące centrum z przedmieściami – St. Patrick’s Bridge, Parliament Bridge i Clarke’s Bridge. Liczba mieszkańców miasta wzrosła w tym czasie do 80 000.
Początek XIX wieku przyniósł spowolnienie gospodarcze. Koniec wojen napoleońskich spowodował ogromny spadek cen produktów rolniczych. Brytyjska flota wojenna, której obecność miała duży wpływ na handel, przestała stacjonować w zatoce Cork. Dodatkowo po 1824 przemysł irlandzki musiał konkurować ze znacznie lepiej rozwiniętym przemysłem brytyjskim. Liczba mieszkańców wciąż rosła dzięki migracjom z obszarów wiejskich. Trudną sytuację ekonomiczną pogłębiła jeszcze pandemia cholery, która w 1832 ogarnęła całą Europę. Nie wszystkie gałęzie przemysłu podupadły – wciąż świetnie prosperowało browarnictwo, gorzelnictwo, budowa statków i handel masłem, a zatoka Cork nadal była ważnym punktem na mapie handlu transatlantyckiego. Było to jednak za mało, żeby w sposób znaczący wpłynąć na ogromne bezrobocie i powszechną nędzę w gęsto zaludnionym mieście.
W 1826 na ulicach miasta zapłonęły pierwsze latarnie gazowe, w 1841 zaczęła się ukazywać pierwsza gazeta – Cork Examiner – a w 1849 zaczął działać University College Cork. W tym samym roku uruchomiono pierwszą linię kolejową, łącząc Cork z Bandon, a wkrótce potem z Dublinem. Liczba mieszkańców zaczęła się jednak zmniejszać. W 1825 ponad 1800 Irlandczyków, pod przewodnictwem Petera Robinsona, wyjechało do Peterborough w Kanadzie. W latach 40., w wyniku klęski głodu w Irlandii, kraj ten stracił dwa miliony mieszkańców. Historycy i demografowie oceniają, że w latach 1845-1850 około miliona ludzi wyemigrowało, głównie do Stanów Zjednoczonych i Wielkiej Brytanii, a drugie tyle umarło. W tych ciężkich czasach w historii miasta chlubnie zapisali się baptyści i kwakrzy oraz inne osoby (np. Theobald Mathew), organizując rozdawanie żywności. Z powodu fatalnych warunków sanitarnych w mieście, krwawe żniwo zbierały dur brzuszny, dyzenteria i inne choroby.
W II połowie XIX wieku, choć głód i zarazy minęły, sytuacja w mieście była bardzo zła. Jedynie niewielki procent mieszkańców miał stałe źródło utrzymania. Zamożniejsi mieszkańcy przenosili się do podmiejskich dzielnic jak Montenotte, Tivoli czy Blackrock, podczas gdy centrum miasta zamieniało się w slumsy. Działalność Cork Corporation i Improved Dwellings Company miała zmienić tę sytuację. Zrewitalizowano zrujnowane budynki i wyburzono większość prowizorycznej zabudowy, budując jednocześnie nowe domy. Sukces był tylko połowiczny – nie powstało wystarczająco dużo nowych domów, aby zapewnić dach nad głową wszystkim mieszkańcom slumsów – spowodowało to jeszcze większe stłoczenie ludzi żyjących w skrajnej nędzy.
W latach 1872-1876 w Corku jeździł tramwaj konny. Pierwszy raz prąd w Corku popłynął w 1881 roku, kiedy to użyto przenośnego generatora napięcia do oświetlenia budowy mostu Parnell Bridge. Jednak na publiczne oświetlenie mieszkańcy musieli poczekać do 1898 roku, w którym Cork Electric Tramways and Lighting Company Ltd. uruchomiła elektryczną linię tramwajową. W latach 80. powstała również Crawford School of Art i Crawford Gallery.
Początek XX wieku, który Cork przywitał Międzynarodową Wystawą, był czasem wojen. W roku 1914 wielu młodych ludzi ochotniczo wstąpiło do brytyjskiej armii, zwłaszcza po zajęciu przez Niemców katolickiej Belgii oraz organizowało pomoc dla rodzin żołnierzy i rannych. W miarę rozwoju wojny i wzrostu liczby ofiar entuzjazm znacznie osłabł. Cork bezpośrednio poczuł smak wojny 8 maja 1915, kiedy to kilka mil od pobliskiego Old Head of Kinsale została zatopiona „Lusitania”, a morze wyrzuciło na brzeg setki ciał. W 1916, podczas powstania wielkanocnego, członkowie lokalnego oddziału Irlandzkich Ochotników zajęli St. Francis Hall przy Sheares Street. Do rozlewu krwi nie doszło, głównie dzięki staraniom biskupa Daniela Cohalana i burmistrza Thomasa C. Butterfielda. Ogółem w czasie I wojny światowej zginęło ok. 1100 mieszkańców miasta.
W czasie wojny o niepodległość Cork był ważnym punktem oporu przeciwko Brytyjczykom. 20 marca 1920 przed swoim domem zastrzelony został przez brytyjskiego policjanta burmistrz miasta Thomas MacCurtain, należący do Sinn Féin. Jego następca, Terence McSwiney, został aresztowany w sierpniu tego roku i zmarł w więzieniu, w czasie strajku głodowego.
12 grudnia 1920 brytyjskie siły podłożyły ogień pod wieloma budynkami wokół St. Patrick Street. Spłonęło wtedy ponad 300 budynków, między innymi kompletnie zniszczony został ratusz i pobliska biblioteka Carnegie Library, a w nich archiwa miejskie. Strona brytyjska nie przyznawała się do spalenia miasta. W styczniu 1921 irlandzka Partia Pracy wraz z Kongresem Związków Zawodowych opublikowała broszurę „Kto spalił Cork?” (ang. „Who burned Cork city?”), w której zawarte były zeznania naocznych świadków, którzy widzieli brytyjskich żołnierzy podpalających duże obszary miasta. Zeznania zebrali i zestawili Seamus Fitzgerald i Alfred O’Rahilly, prezydent University College Cork. Dopiero wtedy Brytyjczycy obarczyli winą oddziały Black&amp;Tans. Większość lokalnych oddziałów IRA nie zaakceptowała traktatu powołującego Wolne Państwo Irlandzkie. W czerwcu 1922 brytyjskie oddziały wycofały się, a władze w mieście przejęły siły antytraktatowe. W Irlandii rozgorzała wojna domowa. 9 sierpnia w pobliżu Passage West wylądowały wojska państwowe, zaskakując zwolenników republiki, którzy nie spodziewali się ataku z morza. Siły Wolnego Państwa Irlandzkiego starły się z IRA w okolicach Rochestown i Douglas, rozbijając słabo uzbrojonych bojowników i zdobywając miasto. Wojna partyzancka trwała aż do kwietnia 1923, kiedy to siły antytraktatowe wezwały do zawieszenia broni.
W latach 20. udało się zlikwidować slumsy w centrum miasta, rozbudowując miasto w kierunku północnym. W II połowie XX wieku Cork, podobnie jak cała Irlandia, przeżywał kryzys. Zamknięta została fabryka Forda, fabryka opon Dunlop i stocznie. Sytuacja zmieniła się na początku lat 90., kiedy to cała Irlandia zyskała przydomek celtyckiego tygrysa.
Gospodarka.
Cork jest największym ośrodkiem przemysłowym południowej Irlandii. Swoją pozycję zawdzięcza głównie dobrej komunikacji zarówno ze światem, jak i ważniejszymi ośrodkami w kraju. W mieście rozwinęły się takie firmy:
Komunikacja.
Lotnisko.
Kilka kilometrów na południe od miasta znajduje się port lotniczy Cork – jedno z głównych lotnisk w Irlandii. W 2005 roku lotnisko obsłużyło ponad 2,7 miliona pasażerów, głównie na trasach do Wielkiej Brytanii i Europy. W lipcu 2006 został oddany do użytku nowy terminal, pozwalający na obsługę 5 milionów pasażerów rocznie.
Port morski.
Cork jest wielkim portem morskim. Nabrzeża i budowle portowe rozciągają się po całym zachodnim wybrzeżu zatoki Cork. Przystań promów pasażerskich znajduje się w Ringaskiddy i oferuje bezpośrednie połączenia z Roscoff we Francji i Swansea w Walii. Ponadto między Rushbrooke i Passage West kursuje niewielki prom rzeczny, znacznie skracający drogę między Cobh i południowymi przedmieściami Cork.
Autobusy.
Autobusy podmiejskie i dalekobieżne odjeżdżają z dworca autobusowego na Parnell Place. Autobusy komunikacji miejskiej obsługiwane są przez narodowego przewoźnika – Bus Éireann. Linie (ponumerowane od 1 do 19) łączą dzielnice podmiejskie z centrum miasta. Większość z nich przejeżdża przez główną ulicę w centrum – St. Patrick’s Street.
Kolej.
Znajdująca się we wschodniej części miasta Cork Kent jest jedyną stacją kolejową w Cork. Odjeżdżają z niej pociągi dalekobieżne, a także pociągi podmiejskie na trasie Mallow-Cork-Cobh-Midleton.
Atrakcje turystyczne.
W mieście znajdują się dwie katedry: rzymskokatolicka katedra Najświętszej Maryi Panny i św. Anny, zwana również katedrą północną, i należąca do Kościoła Irlandii katedra św. Findbara. Najstarszą budowlą w mieście jest wieża Red Abbey. Najsłynniejszą jest wieża kościelna Shandon, dostępna dla zwiedzających, z charakterystycznym łososiem na szczycie. Kościół ten znany jest głównie ze względu na zabytkowe dzwony. Wśród mieszkańców wieża Shandon jest znana również jako „Kłamca o czterech twarzach” (ang. "four-faced liar"), ponieważ zegary na każdej z czterech ścian wskazują zwykle różne godziny.
Edukacja.
Cork jest ważnym ośrodkiem akademickim w Irlandii. Funkcjonuje tu kilka wyższych uczelni, na których kształci się około 35 000 studentów, w tym wielu obcokrajowców. Największą grupę stanowią studenci z Chin.
Uczelnie:
Kultura.
W 2005 Cork było europejską stolicą kultury.
Media.
Cork jest siedzibą dla wielu rozgłośni radiowych. Oprócz stacji ogólnokrajowych RTÉ Radio 1, RTÉ 2fm, Lyric FM, Radio na Gaeltachta (wszystkie cztery należą do RTÉ), w mieście funkcjonuje kilka rozgłośni lokalnych – Corks 96FM, 103FM County Sound, CUH FM, Red FM i uniwersyteckie Cork Campus Radio.
W mieście ponadto funkcjonują dwie stacje telewizyjne: RTÉ Cork i South Coast TV. W Cork wydawany jest jeden z największych irlandzkich dzienników – Irish Examiner oraz lokalne Evening Echo.
Sport.
Sport odgrywa ważną rolę w życiu miasta. Największą popularnością cieszą się hurling i piłka nożna. Hurlingowy zespół hrabstwa Cork od wielu lat należy do ścisłej czołówki i w swej historii 30-krotnie zdobywał tytuł mistrzów Irlandii. Sezon 2006 zakończył na drugim miejscu, przegrywając w finale z zespołem hrabstwa Kilkenny, 29-krotnych mistrzów Irlandii. Piłkarski klub Cork City także należy do czołówki ligi irlandzkiej – ostatni tytuł mistrzowski zespół zdobył w 2005.
Polonia.
Cork jest drugim pod względem wielkości, po Dublinie, skupiskiem Polonii w Irlandii. W samym mieście mieszka ponad 3600 osób z polskim obywatelstwem, zaś w całej aglomeracji miasta liczba ta wynosi ponad 15 tyięcy. Na rzecz Polaków działają organizacje: Stowarzyszenie MyCork i Centrum Wsparcia i Integracji „Together-Razem”.
Polski Ośrodek Kultury i Biblioteka ABC EduLibrary promuje kulturę i literaturę polską i jest największą polską biblioteką w Irlandii (z księgozbiorem ponad 10 000 książek i ok. 1000 pozycji w zbiorach audiowizualnych).
W kościele pw. św. Augustyna, oo. Augustynianów na Washington Street odbywają się msze w języku polskim, celebrowane przez kapelana Polonii w Cork, ks. Piotra Galusa.
Działa też polska szkoła, przy St. Patrick National School na Gardiners Hill obejmująca poziomy nauczania: podstawowy, gimnazjalny oraz liceum.
14 kwietnia 2010 roku w Cork został powołany do życia Konsulat Honorowy Rzeczypospolitej Polskiej. Konsulem Honorowym został lokalny biznesmen Michael Mulcahy. Konsulat Honorowy pełni rolę informacyjną, stanowi uzupełnienie pracy zawodowego Konsulatu RP w Dublinie.
Miasta partnerskie.
Cork jest obecnie miastem partnerskim dla sześciu miast:

</doc>
<doc id="74974" url="https://pl.wikipedia.org/wiki?curid=74974" title="Gancarz">
Gancarz

Gancarz (798 m) – szczyt we wschodniej części Beskidu Małego. Znajduje się w północno-zachodnim grzbiecie Gronia Jana Pawła II w Beskidzie Małym, pomiędzy Czubą a Czołem. Północne stoki Gancarza opadają do doliny Rzyczanki, natomiast w północno-wschodnim kierunku odchodzi od Gancarza boczny grzbiet oddzielający dolinę Choczenki od doliny Ponikiewki. Mający trzy grzbiety Gancarz wznosi się więc nad trzema miejscowościami i trzema dolinami: Rzyki w dolinie Rzyczanki, Kaczyna w dolinie Choczenki i Ponikiew w dolinie Ponikiewki.
Aleksy Siemionow, autor opracowania "Ziemia Wadowicka" uważa, że nazwa góry pochodzić może od nazwiska Gancarz, bowiem w 1712 r. "w Koszarawie mieszkali zarębnicy: Walek Gancarz, Bartek Gancarz, Tomek Gancarz i komornik Szymon Gancarz". 
Obecnie Gancarz jest całkowicie porośnięty lasem, dawniej jednak był znacznie bardziej bezleśny. Kazimierz Sosnowski w swoim „Przewodniku po Beskidach Zachodnich” pisze, że jego szczyt był doskonałym punktem widokowym i z tego powodu licznie był odwiedzany przez turystów. Uznawany był za wygasły wulkan.
W 1900 r. Jakub Sikora, gospodarz wsi Chocznia postawił na Gancarzu drewniany krzyż, który jednak z czasem uległ zbutwieniu. W 1931 roku zastąpiono go metalowym o wysokości 636 cm. Obecnie do krzyża tego raz w roku, z okazji Święta Podwyższenia Krzyża (we wrześniu) mieszkańcy okolicznych miejscowości urządzają religijną pielgrzymkę, a przy krzyżu na polowym ołtarzu odbywa się msza. Wzdłuż szlaku turystycznego ustawione są stacje drogi krzyżowej, a ostatni, stromy odcinek od Czuby na szczyt Gancarza miejscowi nazywają Golgotą. Na północnym stoku dokonano niewielkiej wycinki, dzięki czemu spod krzyża jest widok na położoną w dole miejscowość Kaczyna.

</doc>
<doc id="74976" url="https://pl.wikipedia.org/wiki?curid=74976" title="Czuby (szczyt)">
Czuby (szczyt)

Czuby lub Kobylica (491 m) – dwuwierzchołkowy szczyt w północnej części Beskidu Małego, w Paśmie Bliźniaków ciągnącym się od doliny Wieprzówki w Andrychowie po dolinę Skawy na wschodzie. Znajduje się w tym paśmie między Przełęczą Pańską oddzielającą go od Pańskiej Góry a Przełęczą Biadasowską
Czuby wznoszą się nad miejscowościami Inwałd (po północnej stronie) i Zagórnik (osiedle Biadaszów po południowej stronie). Są porośnięte lasem. Ich grzbietem prowadzi szlak turystyczny. 

</doc>
<doc id="74980" url="https://pl.wikipedia.org/wiki?curid=74980" title="Chronologia chińskiej sztuki">
Chronologia chińskiej sztuki

Chronologia sztuki chińskiej okres od 3000 p.n.e. do 1911 r.

</doc>
<doc id="74981" url="https://pl.wikipedia.org/wiki?curid=74981" title="Koluszki (gmina)">
Koluszki (gmina)

Koluszki – gmina miejsko-wiejska w województwie łódzkim, w powiecie łódzkim wschodnim z siedzibą w Koluszkach.
Według danych z 1 stycznia 2018 roku gmina liczyła 23 639 mieszkańców.
Położenie.
Według danych z 1 stycznia 2018 roku powierzchnia gminy Koluszki wynosiła 157,20 km².
Gmina położona jest we wschodniej części powiatu łódzkiego wschodniego na obszarze Wzniesień Łódzkich. Przez teren gminy przepływa Koluszkowianka, Mroga i Piasecznica.
Środowisko naturalne.
Lasy.
W 2017 roku powierzchnia lasów na terenie gminy wynosiła 6435 ha, co stanowi lesistość na poziomie 40,9%.
Miejscowości.
Miejscowości wg TERYT:
Turystyka i zabytki.
Ścieżki rowerowe.
W 2017 roku na terenie gminy było 7,6 km ścieżek rowerowych.
Gospodarka.
Gmina Koluszki ma charakter rolniczo–przemysłowy (ok. 48% powierzchni gminy to użytki rolne), wchodzi w skład Łódzkiego Obszaru Metropolitalnego. W 2017 na terenie gminy w rejestrze REGON zarejestrowanych było 2132 podmiotów gospodarczych; dochód gminy na jednego mieszkańca wynosił 3803 zł.
Sąsiednie gminy.
Andrespol, Brójce, Brzeziny, Budziszewice, Jeżów, Rogów, Rokiciny, Ujazd, Żelechlinek

</doc>
<doc id="74984" url="https://pl.wikipedia.org/wiki?curid=74984" title="Wapienica (szczyt)">
Wapienica (szczyt)

Wapienica (531 m) – szczyt w północnej części Beskidu Małego, w Paśmie Bliźniaków ciągnącym się od doliny Wieprzówki w Andrychowie po dolinę Skawy na wschodzie. Znajduje się w tym paśmie między Przełęczą Biadasowską oddzielającą go od Czub (Kobylicy), a Przełęczą Wapienicką oddzielającą go od Przykraźni. Wznosi się nad miejscowościami Inwałd (po północnej stronie) i Zagórnik (po południowej stronie).
Wapienica porośnięta jest lasem, ale na jej północnych stokach znajduje się wychodnia skał wapiennych, zaliczana do tak zwanych Skałek Andrychowskich, stanowiących osobliwość przyrody nieożywionej w Beskidzie Małym. 

</doc>
<doc id="74991" url="https://pl.wikipedia.org/wiki?curid=74991" title="QDOS">
QDOS

QDOS () – system operacyjny napisany przez Tima Patersona i znany później pod nazwą 86-DOS, wykupiony przez Billa Gatesa za 75 tys. dolarów.
System QDOS został stworzony w celu uruchamiania automatycznie przekodowanych programów systemu CP/M na platformie opartej o procesor Intel 8086. QDOS stał się bazą dla systemu MS-DOS, wraz ze wszystkimi ograniczeniami prostego, 16-bitowego jądra pracującego w trybie rzeczywistym.

</doc>
<doc id="74997" url="https://pl.wikipedia.org/wiki?curid=74997" title="Apatia (psychopatologia)">
Apatia (psychopatologia)

Apatia (z gr. "apátheia" „niewrażliwość” od "a" „brak” i "páthos" „doświadczenie, uczucie, namiętność, cierpienie”) – stan znacznie zmniejszonej wrażliwości na bodźce emocjonalne i fizyczne. Towarzyszy mu obniżenie aktywności psychicznej i fizycznej, utrata zainteresowań, zmniejszenie liczby kontaktów społecznych, anhedonia.
Apatia jest częstym objawem depresji. Jest też częstym składnikiem objawów negatywnych w schizofrenii. Występuje także w zaburzeniach nerwicowych, wczesnej fazie kalectwa lub jako reakcja na silny uraz psychiczny.
Pojęcie wywodzi się z filozofii starożytnej ("apatheia", ), gdzie miało odmienne znaczenie i oznaczało stan pożądany: postawę nieczułości, beznamiętności, niewzruszoności wobec namiętności i przeciwności świata, której osiągnięcie było warunkiem szczęśliwości. 

</doc>
<doc id="74999" url="https://pl.wikipedia.org/wiki?curid=74999" title="Taekwondo">
Taekwondo

Taekwondo (hangul: 태권도; hancha: 跆拳道, []) – narodowy sport i tradycyjna sztuka walki Korei. Początkowo zostało stworzone do celów militarnych, następnie zostało zaadaptowane do użytku cywilnego, jego twórcą jest gen. Choi Hong-hi. Obecnie jest jedną z pełnoprawnych dyscyplin olimpijskich.
Nazwa.
Nazwa "taekwondo" składa się z trzech fonetycznych elementów koreańskiej wymowy (hangul) wywodzących się z trzech znaków chińskich (hancha):
Dwa pierwsze znaki "tae" i "kwon" dotyczą funkcjonalnego i morfologicznego aspektu taekwondo, "do" nadaje im głębsze znaczenie i sens jako sportowi wywodzącemu się z bojowej sztuki walki.
Taekwondo jest więc "sztuką walki za pomocą nóg i rąk", jest też dyscypliną sportową angażującą całe ciało z użyciem obu rąk i obu nóg w ćwiczeniu technik samoobrony oraz walki sportowej, ukierunkowanych również na poprawę kondycji.
Nazwę "taekwondo" przyjęto 11 kwietnia 1955 r., na spotkaniu większości koreańskich mistrzów sztuk walki, które odbyło się w celu połączenia i skodyfikowania wielu zróżnicowanych stylów (takich jak kwonbop, subak, taekkyeon i tangsudo).
Historia.
Swoje pierwotne korzenie taekwondo opiera na tradycyjnych koreańskich sztukach walki, a jego historia jest związana z historią Korei.
W okresie 676 r. p.n.e. – 57 r. p.n.e. Półwysep Koreański podzielony był pomiędzy trzema dynastiami tworzącymi trzy odrębne królestwa: Goguryeo, Silla i Baekje.
Istnieją przekazy historyczne świadczące, że już za czasów państwa Goguryeo istniał prosty system walki. W 1935 japońska ekspedycja archeologiczna odkryła królewskie grobowce Muyong-chong oraz Kakchu-chong w Tungku, prowincja Hwando (Wandu) w Mandżurii. W obu grobowcach zauważono na sufitach freski przedstawiające stojących mężczyzn, którzy najprawdopodobniej ćwiczą taekkyeon, sztukę będącą pierwowzorem taekwondo.
Dowodem wiedzy o sztukach walki w Silla są natomiast dwa buddyjskie reliefy wykute w kamieniu, znajdujące się w grocie Sokkuram na terenie świątyni Pulguksa w Gyeongju. Wyrzeźbione na płaskorzeźbach postacie stoją w pozycjach obronnych wykonując blok "kumgang-maki", ćwiczony do dziś w taekwondo. Ówczesne państwo Silla było znane z rycerzy Hwarang, którzy nauczeni byli wiary buddyjskiej, zasad kultury i dobrego wychowania oraz sztuki wojennej obejmującej jazdę konną, łucznictwo ("kiundo"), szermierkę ("gum do"), zapasy ("sirum") oraz walkę wręcz. Nie można jednoznacznie stwierdzić jakie systemy walki były ćwiczone przez rycerzy Hwarang. Były to prawdopodobnie taekkyeon oraz powstały w Baekje subak.
Od tamtego czasu zarówno taekyen, jak i sudok, w mniejszym lub większym stopniu, uczestniczyły w życiu kulturowym oraz koreańskich strukturach militarnych. W 1919 wraz z rozpoczęciem okupacji Korei przez wojska japońskie rozwiązano armię koreańską, a uprawiania sztuk walki było karane długoletnim więzieniem lub śmiercią. Obie sztuki walki musiały być uprawiane i kultywowane w konspiracji lub poza granicami Korei.
Po odzyskaniu niepodległości w 1945 Koreańczycy ponownie mogli kultywować tradycje swoich przodków, a w tym jawnie uprawiać sztuki walki. 36 lat okupacji sprawiło, że style taekkyeon i subak zostały rozbite na wiele odmian, a każdy z mistrzów założycieli uważał, że jego system jest najlepszy.
Poza taekkyeon oraz subak (soobak) wpływa na kształt obecnych technik taekwondo miały także kwonbop, tangsudo oraz kongsudo.
Powstanie i rozwój Taekwon-do są ściśle związane z życiem i działalnością jednej osoby – Generała Choi Hong-hi. Urodził się on 9 listopada 1918 r. w Hwadae w Korei. W wieku 12 lat rozpoczął naukę koreańskiej sztuki walki Taekkyeon u jednego z najznamienitszych mistrzów Han Il Dong i kontynuował ją przez 7 lat. Jako dziewiętnastolatek wyjechał do Kioto w Japonii w celu kontynuowania nauki początkowo w szkole średniej, a następnie na uniwersytecie. Równocześnie rozpoczął studiowanie japońskiego karate. Wraz z wybuchem II wojny światowej został wcielony do armii japońskiej i wysłany na placówkę do Korei. Po przyjeździe zorganizował ruch niepodległościowy, za co został skazany na 7 lat więzienia. W więzieniu dla zabicia nudy i utrzymania sprawności fizycznej samotnie ćwiczył w celi. W tym czasie, aż do momentu odzyskania niepodległości doskonalił swe umiejętności w sztuce walki wręcz. Po wyzwoleniu w sierpniu 1945 r. został wcielony do armii koreańskiej, gdzie zaczął robić karierę wojskową i jednocześnie nauczać sztuki walki. Już w 1951 roku został generałem brygady, a rok później szefem sztabu.
W 1953 roku wydał swoją pierwszą książkę na temat służby wywiadowczej. W 1954 roku po raz pierwszy techniki Tae Kyon i japońskiego Karate przekształcił w nowy styl walki oparty na zupełnie innych założeniach. Wykorzystując pozycję społeczną powołał zespół ekspertów, z pomocą których sprawdzał słuszność założeń pod względem skuteczności, biomechaniki, anatomii i fizjologii. W 1955 r. opracowaną przez siebie sztukę walki nazwał Taekwon-do. Doprowadził do wcielenia Taekwon-do jako obowiązkowego szkolenia w armii koreańskiej, szkołach średnich i wyższych, a najlepszych instruktorów wysłał do zaprzyjaźnionych państw. Przemyślana polityka rozwoju dyscypliny oraz uznanie jej za sport narodowy Korei przez władze państwa i co za tym idzie, znaczne nakłady finansowe na jej rozwój i promocję spowodowała, że w krótkim czasie Taekwon-do było uprawiane przez kilka milionów adeptów.
Organizacje.
W 1959 roku Generał Choi zorganizował specjalną grupę pokazową składającą się z najlepszych posiadaczy czarnych pasów (stopni mistrzowskich), z którymi odbył podróż po krajach Dalekiego Wschodu, która odniosła sukces. W odwiedzonych krajach powstały szkoły i kluby Taekwon-do, a instruktorami zostali Koreańczycy z tak zwanej pierwszej linii. W tym samym roku powstał Koreański Związek Taekwon-do, a jego pierwszym prezydentem został gen. Choi Hong-hi. Już 22 marca 1966 r. dzięki przemyślanej i konstruktywnej polityce generała została utworzona Międzynarodowa Federacja Taekwon-do (International Taekwon-do Federation), a jej członkami założycielami były związki narodowe następujących państw:Wietnamu, Malezji, Singapuru, Federalnej Republiki Niemiec, Stanów Zjednoczonych, Turcji, Włoch, Egiptu i Korei.
W 1972 r. siedziba Międzynarodowej Federacji Taekwon-do została przeniesiona do Toronto w Kanadzie za jednomyślną zgodą związków członkowskich, tym samym ITF stracił poparcie rządu koreańskiego i wzbudził jego niezadowolenie. W wyniku utraty kontroli przez Koreę nad ITF-em został zreorganizowany Koreański Związek Taekwon-do i przemianowany na Światową Federację Taekwon-do (World Taekwon-do Federation). Opierając się w pracy szkoleniowej na egzystujących dotąd w cieniu Taekwon-do przedstawicielach odmian karate, zmieniono regulaminy sportowe, nazewnictwo, układy formalne powracając do odrzuconych przez ITF wzorców. Prezydentem nowej organizacji została osobistość związana z kolejnymi rządami Korei Południowej, multimilioner Kim Un-yong.
W 2002, wyniku sporów spadkowych powstałych po śmierci gen. Choi Hong-hi, ITF podzielił się na trzy odrębne organizacje o jednakowych nazwach.
Największymi organizacjami taekwondo o zasięgu światowym są:
Istnieje też szereg mniejszych, prywatnych zrzeszeń i federacji międzynarodowych, które powstały na kanwie dynamicznego wzrostu taekwondo WTF i ITF na świecie, np.:
International Taekwon-do Federation (ITF).
Organizacja założona 22 marca 1966 r., w Polsce reprezentowana przez Polski Związek Taekwon-Do (PZT), Ogólnopolską Organizację Taekwon-do ITF (OOTKD) oraz przez Polskie Zrzeszenie Taekwon-do ITF Poland Taekwon-do ITF Choi Jung Hwa(PZTkd ITF).
 gen. Choi Hong-hi, jego syn Choi Jung-hwa, odchodzi z organizacji ojca i zakłada swoją, o identycznej nazwie. gen. Choi Hong-hi następuje kolejny rozłam spowodowany dyskusjami dotyczących osoby nowego prezydenta i kierunków działania, który powoduje powstaniem kolejnej federacji. 3 organizacje używające tej samej nazwy:
Każda z powyższych trzech organizacji prowadzi własny system rozgrywek sportowych, organizuje swoje mistrzostwa Europy i świata.
Wyrokiem Sądu w Wiedniu z 27 października 2005 r. potwierdzono, że legalnie działającymi władzami International Taekwon-Do Federation są: prezydent – Trân Trieu Quân, zastępca prezydenta – Pablo Trajtenberg, sekretarz – Thomas MacCallum, skarbnik – Wim Bos. Tym samym, sąd uznał przewodnictwo Chang Unga za niezgodne z prawem. Wyrok ten jednak został później "uznany za błędny". Wkrótce potem na stronie ITF „północnokoreańskiego” ukazał się dokument z przesłuchania sądowego 16 stycznia 2006, w którym wskazano na błędy związane z wydaniem wyżej przytoczonej decyzji. Należy się spodziewać dalszych rozstrzygnięć prawnych w bliskiej przyszłości.
28 stycznia 2011 r. sąd w Wiedniu wydał wyrok prostujący, według którego prof. dr hab. Chang Ung jest prawnym prezydentem International Taekwon-do Federation. Obsadzenie przez niego stanowiska w 2002 r. odbyło się zgodnie z prawem przez tzw. kooptację (uzupełnienie składu zarządu). Kosztami procesu w wysokości 106 365,74 Euro obciążono Niemiecki Związek Taekwondo jako reprezentanta „ITF-u Wiedeńskiego”. Wyrok podlega zaskarżeniu w sądzie wyższej instancji. Źródło: http://itfpoland.org.pl/
11 czerwca 2014 roku w Gand Hotelu w Wiedniu spotkali się Wielki Mistrz Trajtenberg i dr Chang Ung, reprezentujący zwaśnione ITFy. Celem spotkania na najwyższym szczeblu było podpisanie porozumienia o zaniechaniu wszelkich działań prawnych, procesów sadowych teraz i w przyszłości. Oraz zadeklarowano o powstrzymaniu się od wszelkich działań, które szkodziłyby jednej czy drugiej organizacji. Powyższa deklaracja zakończyła spór, trwający od 2003 roku. Spór należy rozumieć jako procesy sądowe, które miały na celu stwierdzić, kto jest prawnym spadkobiercą i historycznym kontynuatorem ITF-u stworzonego przez Generała Choi Hong-hi w 1966 roku.
World Taekwondo Federation (WTF).
Organizacja założona 28 maja 1973, w Polsce reprezentowana przez Polski Związek Taekwondo Olimpijskiego. Federacja zajmuje się ogólnoświatową promocją taekwondo jako dyscypliny olimpijskiej.
Inne międzynarodowe zrzeszenia i federacje taekwondo.
Global Taekwondo Federation (GTF) – organizacja będąca odłamem ITF, założona w roku 1990 przez Park Jung Tae pod nazwą United International Taekwon-do Federation (UITF), w Polsce reprezentowana przez Polską Unię Taekwondo (PUT). PUT jest również zrzeszone w Taekwondo International (TI) – międzynarodowej federacji powstałej w 1991 w Wielkiej Brytanii.
Stopnie.
Stopień zaawansowania oraz umiejętności zawodnika taekwondo odzwierciedla noszony przez niego pas. Wyróżnia się 10 stopni uczniowskich ("geup" 급, zlatynizowany jako "gup" lub "kup") oraz 10 stopni mistrzowskich ("dan" 단) (w ITF – do 9), gdzie 10 kup jest stopniem najniższym, a 10 dan jest stopniem najwyższym.
Stopnie dan są zwyczajowo przedstawiane belkami w postaci cyfr rzymskich naszytych na czarnym pasie.
W taekwondo WTF stopnie do 9. dan uzyskiwane są w wyniku egzaminu, jedynie stopień 10. dan jest nadawany za zasługi. W WTF istnieją również cztery stopnie "pum" 품 (zlatynizowane jako "poom") – tzw. „młodzieżowe” odpowiednik stopni mistrzowskich dla dzieci. Stopnie 1.-3. poom przyznawane są ćwiczącym poniżej 15 roku życia, natomiast czwarty poom – poniżej 18 roku życia.
Struktura taekwondo.
Podstawową strukturę taekwondo, jako systemu walki, można podzielić na:
Elementem łączącym cztery powyższe składowe jest technika.
Układy formalne.
Podstawę taekwondo stanowią: system założeń filozoficzno-moralnych, techniki podstawowe (przede wszystkim nożne), ściśle określone układy formalne – w organizacji WTF jest 17 (+ 8 starszych, nieuznawanych obecnie za oficjalne) układów zwanych "poomse" (lub "poomsae"), w ITF 24 układy zwane "tul", w GTF ćwiczy się układy z ITF, jak również układy specyficzne dla GTF – łącznie 30 układów. Współzawodnictwo sportowe obejmuje przede wszystkim walkę i układy formalne. Rozgrywa się również inne konkurencje, np. w federacji ITF są to techniki specjalne i testy siły, a w WTF konkurencje sprawnościowe.
Układy formalne WTF.
Początkowo formami w WTF były "Palgue", zbliżone do form karate. Obowiązywały w wymaganiach na stopnie od 8 do 1 kup:
Poomse Taeguk (wymowa Te-gok) zastąpiły z czasem Palgue:
Poomse wymagane na poszczególne stopnie mistrzowskie noszą nazwy:
1. dan (Cho Dan)
2. dan (I Dan)
3. dan (Sam Dan)
4. dan (Sa Dan)
5. dan (O Dan)
6. dan (Yuk Dan)
Układy formalne ITF.
W ITF istnieją 24 układy formalne, mające symbolizować 24 godziny doby. Zdaniem gen. Choi Hong-hi "nawet najdłuższe życie jest niczym jedna doba w obliczu wieczności". Ta grupa układów określana jest jako "tul", "Chang-Hon hyong" lub "Chon-ji" (od nazwy pierwszego z nich), a ich autorstwo przypisuje się mistrzom Nam Tae Hi i Han Cha Kyo.
Układy wymagane na stopnie uczniowskie (10–1 kup)
Podczas egzaminu na 1 dan obowiązują te same układy co na 1 kup.
Układy formalne na stopnie mistrzowskie (1–9 Dan):
Układy formalne GTF.
W GTF istnieje 30 układów formalnych. 24 z nich to układy ITF – z tym, że zamiast Juche powrócono do Ko-Dang
Układy formalne GTF:
Nadbudowa.
Zasady etyczne taekwondo według mistrza Choi Hong-hi:
Przysięga Taekwon-Do ITF:
Taekwondo jest szeroko rozpowszechnioną na świecie sztuką walki. Styl ten charakteryzuje duża ilość kopnięć, w tym szczególnie widowiskowych technik z wyskoku. Opanowany na wysokim poziomie gwarantuje on pełne wykorzystanie siły i szybkości, na jakie stać ludzkie ciało.
Rywalizacja sportowa.
Różnice w regułach walk.
Podstawową różnica między stylami walki reprezentowanymi przez trzy główne organizacje taekwondo jest dopuszczanie przez regulaminy zawodów ITF i GTF na uderzanie pięścią (w rękawicy) w twarz, podczas gdy regulamin WTF dopuszcza na uderzenia w twarz zadawane tylko nogą (pięścią można uderzać tylko w korpus).
Na zawodach organizowanych przez organizacje ITF i GTF walczy się w tzw. "lekkim kontakcie", a w zawodach organizowanych przez WTF w tzw. "pełnym kontakcie", rozumianym tutaj jako dopuszczalność zadawania ciosów z pełną siłą, w odróżnieniu od formuły "full contact" w kick-boxingu. W zawodach organizowanych przez WTF istnieje możliwość wygrania walki poprzez "KO" ("knock out"), podczas gdy w ITF za stosowanie zbyt mocnych uderzeń, zawodnicy są karani bądź dyskwalifikowani.
Kolejną różnicą stanowi garda – w WTF, zależnie od stylu walki i sytuacji, występuje garda niska, chroniąca tułów (przybierana w pozycji gotowości), lub nie występuje wcale. Jest to wynikiem przepisów, gdzie uderzenie pięścią w twarz jest zabronione. W rezultacie zawodnicy stosują głównie kopnięcia, które są widowiskowe, silne i złożone koordynacyjnie. Taki system walki pozwolił jednocześnie stworzyć dyscyplinę całkowicie różną od dotychczasowych form kick-boxingu. W ITF, zależnie od stylu walki zawodnika i sytuacji, jest zbliżona do tej z boksu, kick-boxingu lub muay-thai (ręce są szerzej rozstawione niż w gardzie bokserskiej w celu ochrony przed kopnięciami obrotowymi). Spotyka się też gardę z opuszczoną nisko ręką przednią (ręka tylna jest na wysokości głowy). Wizualnie walka ITF przypomina walkę kick-boxingu w formule "semi-contact".
W regulaminie ITF walki eliminacyjne seniorów składają się z dwóch dwuminutowych rund, w przypadku juniorów rundy trwają po 1,5 minuty. Według regulaminu WTF walki z trzech dwuminutowych rund. Przerwy między rundami w trwają po 1 minutę.
W walkach ITF powierzchnie uderzające stanowią: przednia i wierzchnia część pięści ("apjuomuk", "dungjoomuk") oraz każda część stopy do wysokości stawu skokowego. W WTF są to: przednia część pięści ("pa-run" "ju-mok") – niezależnie od kąta, toru ruchu czy umiejscowienia pięści – i część nogi poniżej kostki. W obu regulaminach nie są dozwolone ataki golenią lub kolanem.
W ITF powierzchniami punktowanymi są przednie oraz boczne powierzchnie głowy i szyi, a także przednie oraz boczne powierzchnie tułowia od szyi do kolców biodrowych górnych przednich. W WTF dozwolone powierzchnie stanowią powierzchnie "haechyo", sygnalizowanie niecelności trafienia przeciwnika (np. kopnięcie w rękę), celowe przedłużanie przerw w walce (np. poprawianie sprzętu, ospałe (powolne) reagowanie na komendy sędziego), podawanie ręki po komendzie "sijak".
Turnieje międzynarodowe Taekwondo WTF.
Igrzyska Olimpijskie.
Kalendarium.
Droga taekwondo do igrzysk olimpijskich
Od igrzysk olimpijskich w Sydney (2000), Taekwondo WTF jest pełnoprawnym sportem olimpijskim.
Walki olimpijskie w Taekwondo WTF odbywają się w następujących kategoriach wagowych:
Z uwagi na odmienne kategorie wagowe na IO i mistrzostwach świata czy kontynentalnych do Igrzysk Olimpijskich rozgrywane są turnieje kwalifikacyjne: 1 światowy oraz kontynentalne.
Reprezentacja Polski.
W Seulu (1988) Polskę reprezentowali: Wojciech Kowalski, Mariusz Zdonek i Piotr Radke.
W Sydney (2000) Polska nie była reprezentowana w żadnej kategorii.
W Atenach (2004) Polska była reprezentowana w kategorii do 57 kg przez Aleksandrę Uścińską z Poznania. W pierwszej walce (1/8 finału) Polka przegrała na punkty 2:11 z Hiszpanką Sonią Reyes. Trenerem zawodniczki był Lee Soo Kwang.
W Pekin (2008) Polska nie była reprezentowana w żadnej kategorii.
W Londynie (2012) Polska była reprezentowana w kategorii do 68 kg przez Michała Łoniewskiego, który przegrał swoją walkę (1/8 finału) z reprezentantem Afganistanu Romullahem Nikpahem 5:12. Trenerem zawodnika był Tomasz Pyciarz.
W Rio (2016) Polska była reprezentowana w kategorii do 68 kg przez Karola Robaka i w kategorii do 80 kg przez Piotra Pazińskiego. W pierwszej walce (1/8 finału) Robak pokonał Senegalczyka Balla Dièye 15:12, w kolejnej walce (1/4 finału) uległ Belgowi Jaouad'owi Achab'owi 7:9. W pierwszej walce (1/8 finału) Paziński przegrał z reprezentantem Wybrzeża Kości Słoniowej (późniejszym złotym medalistą IO) Cheickiem Sallahem Cissé 2:8. Jednak wraz z dostaniem się reprezentanta WKS do finału zakwalifikował się do repasaży o brązowy medal. W kolejnej walce (1/4 finału) Paziński pokonał Niemca Tahira Güleça 6:5, a w walce o brązowy medal uległ Azerowi Miladowi Beigi Harcheganiemu 0:12. Trenerami zawodników byli Waldemar Łakomy i Tomasz Pyciarz.
Igrzyska Europejskie.
Taekwondo WTF jest dyscypliną Igrzysk Europejskich, organizowanych przez Europejski Komitet Olimpijski na wzór igrzysk azjatyckich, afrykańskich czy panamerykańskich.
W Baku (2015) Polskę reprezentowało 6 osób: Aleksandra Krzemieniecka, Aleksandra Kowalczuk, Eryk Rodzik, Piotr Paziński, Piotr Hatowski oraz Karol Robak, który zdobył srebrny medal w kategorii do 68 kg.
Mistrzostwa świata.
Mistrzostwa świata w Taekwondo WTF rozgrywane są co dwa lata od 1973. Udział kobiet w mistrzostwach odbywa się od 1987. Brązowy medal mistrzostw świata w 2001 zdobył Marcin Chorzelewski w kategorii do 78 kg.
Komendy i polecenia.
Taekwondo uważane jest za dziedzictwo kulturowe Korei, dlatego na treningu oraz na zawodach stosuje się przeważnie terminologię oryginalną, w języku koreańskim.
W taekwondo używane są komendy i polecenia w języku koreańskim, podstawowe z nich zaprezentowano w poniższej tabeli.

</doc>
<doc id="75001" url="https://pl.wikipedia.org/wiki?curid=75001" title="Glamis Castle">
Glamis Castle

Glamis - zamek w Glamis, w hrabstwie Angus (Wielka Brytania). Uważany za najbardziej nawiedzony zamek Szkocji.
Najstarsza część zamku pochodzi z XI wieku. Była to wieża mieszkalna, która pełniła funkcję królewskiego domu myśliwskiego. W XVII wieku zamek został gruntownie przebudowany. Tutaj spędziła dzieciństwo Elżbieta Bowes-Lyon, matka królowej Elżbiety II. Na zamku tym urodziła się także księżniczka Małgorzata, młodsza siostra Elżbiety II.
W zamku znajduje się między innymi Sala Duncana, najstarsza, w której William Szekspir umieścił scenę zabicia króla w "Makbecie". Na tereny zamku wiedzie brama z kutego żelaza, wykonana dla Królowej Matki na jej 80. urodziny w 1980 roku.
Wokół zamku roztaczają się pięknie prowadzone ogrody.
Zamek jest otwarty dla zwiedzających od kwietnia do października, codziennie, w godzinach od 10.30 do 17.30

</doc>
<doc id="75003" url="https://pl.wikipedia.org/wiki?curid=75003" title="Witamina B5">
Witamina B5



</doc>
<doc id="75007" url="https://pl.wikipedia.org/wiki?curid=75007" title="Dystymia">
Dystymia

Dystymia (z greki: δυσθυμία „zły stan umysłu”), depresja nerwicowa, depresyjne zaburzenie osobowości, przewlekła depresja z lękiem – typ depresji charakteryzujący się przewlekłym (trwającym minimum 2 lata lub dłużej) obniżeniem nastroju o przebiegu łagodniejszym niż w przypadku depresji endogennej. Szacuje się, że około 2–5% populacji ogólnej wykazuje objawy dystymiczne.
Ze względu na łagodniejsze niż w przypadku cięższych depresji objawy (myśli i tendencje samobójcze występują prawie dwa razy rzadziej niż w dużej depresji (według DSM-IV)), zazwyczaj pozostaje nierozpoznana i nieleczona, mając przy tym duży wpływ na życie chorego i jego bliskich.
Nieleczona dystymia może trwać nawet całe życie. Zazwyczaj chory tak bardzo przyzwyczaja się do ciągle obniżonego nastroju, że wydaje mu się on normalnym elementem jego osobowości – sporadycznie używana nazwa "depresyjne zaburzenie osobowości" sugeruje taką możliwość.
Przyczyny.
Wydaje się, że przyczyny są typu biologicznego, być może też rolę odgrywają czynniki genetyczne – podobnie jak w przypadku depresji endogennej. Jednak niektóre badania wskazują na nerwicowy charakter tego przewlekłego schorzenia i rolę czynników środowiskowych.
Objawy.
Objawy kliniczne.
Diagnoza dystymii wymaga obecności przynajmniej dwóch z następujących objawów, utrzymujących się przynajmniej 2 lata, a okresy remisji, o ile występują, trwają nie dłużej niż 2 miesiące:
U dzieci i młodzieży symptomy te muszą utrzymywać się przez rok, aby można było rozpoznać to schorzenie. Głównym objawem dystymii dziecięcej/młodzieńczej może być ogólne poirytowanie i niechęć do działania, niekoniecznie smutek.
Ponadto często występują:
Objawem może być również swoiste napięcie psychiczne, zamartwianie się, czasem lęk; jest on zbliżony do niepokoju odczuwanego w zespole lęku uogólnionego – u połowy chorych na dystymię występuje także to zaburzenie.
Dystymikom wszystko wydaje się trudniejsze niż przeciętnym ludziom, na ogół też płytkie. Osoby te sprawiają wrażenie ponurych, ciągle niezadowolonych i leniwych, rzadko się śmieją. Nic ich nie cieszy albo cieszy w niewielkim stopniu, wyraźnie słabiej niż innych. Do najciekawszych nawet czynności podchodzą zwykle bez entuzjazmu. Zdarzają się też zaburzenia postawy ciała, najpewniej jako skutek ogólnego uczucia zmęczenia. Odpoczynek (zwykle bierny) jest zazwyczaj nieefektywny – dystymicy na ogół "nie potrafią wypoczywać".
Objawy dystymii mają tendencję do nasilania się w godzinach popołudniowych. Ryzyko wystąpienia dystymii jest większe wśród krewnych pierwszego stopnia chorych na depresję endogenną oraz wśród kobiet.
Zachorowanie następuje w młodości – najczęściej w wieku dojrzewania, choć dość często zapadają na nią również osoby pomiędzy 20. a 30. rokiem życia, dzieci, a niekiedy ludzie starsi.
Współzachorowalność.
Dystymia towarzyszy niekiedy zaburzeniom osobowości, zwłaszcza osobowości unikającej, a także zespołowi natręctw i fobii społecznej.
Zjawisko podwójnej depresji.
U części osób cierpiących na dystymię zdarzają się epizody cięższej depresji, nazywane wtedy podwójną depresją. Sama nazwa nie jest ujęta w oficjalnych klasyfikacjach, jednakże z pewnych względów używana bywa w opisach klinicznych.
Leczenie.
W leczeniu dystymii postępowaniem z wyboru jest farmakoterapia i leki przeciwdepresyjne. Nie stwierdzono, aby skuteczność którejś z klas leków przeciwdepresyjnych była istotnie większa. Wykazano również skuteczność atypowych neuroleptyków – sulpirydu i amisulprydu. Leczeniem drugiego rzutu lub wspomagającym jest psychoterapia (zalecana jest terapia poznawczo-behawioralna lub interpersonalna).

</doc>
<doc id="75008" url="https://pl.wikipedia.org/wiki?curid=75008" title="Sum pospolity">
Sum pospolity

Sum pospolity, sum, sum europejski ("Silurus glanis") – gatunek ryby z rodziny sumowatych (Siluridae).
Występowanie.
Zasiedla wody zlewiska Morza Bałtyckiego, Morza Czarnego i Morza Kaspijskiego na wschodzie aż po Hiszpanię na zachodzie. Na północ sięga do Zatoki Botnickiej (płd. i środkowa Szwecja i płd. część Finlandii. Introdukowany we Francji .
Spotykany w dużych rzekach i zbiornikach zaporowych, w jeziorach jest rzadszym mieszkańcem. Najczęściej aktywny po zachodzie słońca, w dzień przebywa na dolnych partiach, przy dnie w miejscach o spokojnym przepływie. Prowadzi osiadły tryb życia i z natury jest samotnikiem. Zimą, od grudnia do lutego, nie żeruje.
Opis.
Druga co do wielkości (po biełudze) ryba Europy i największa europejska ryba słodkowodna. Osiąga długość 3 m i masę ciała ponad 100 kg (największy okaz miał długość 2.73 m i ważył 130 kg). W Polsce przedstawiciele tego gatunku osiągają mniejsze rozmiary (ok. 2,5 m) ze względu na klimat i dostępność pożywienia. Ciało długie pozbawione łusek, głowa duża, otwór gębowy jest duży, silnie uzębiony. Nad górną szczęką znajdują się dwa długie, a pod dolną cztery krótkie wąsy. Płetwa grzbietowa jest silnie zredukowana, posiada tylko 3-5 promieni, natomiast płetwa odbytowa jest bardzo długa i sięga prawie do zaokrąglonej płetwy ogonowej. Ogon bardzo długi, stanowi 3/5 długości ciała. Oczy małe, nozdrza zakończone krótkimi mięsistymi rurkami.
Ubarwienie zależy od środowiska. Grzbiet jest ciemny lub prawie czarny, czasem z zielonkawym, niebieskawym lub brązowawym odcieniem. Boki ciemnożółtawobiałe z wyraźnym szarobrązowym marmurkowym wzorem, brzuch szarobiały z ciemnymi nieregularnymi plamami. Czasami występują czerwonookie osobniki albinotyczne.
Odżywianie.
Młodociane osobniki zjadają początkowo skorupiaki, robaki itp. Starsze są drapieżnikami. Poluje na ryby różnych gatunków. Czasem zjada żaby, ropuchy i salamandry i wszelkiego innego rodzaju płazy, a nawet pożywia się gadami, ssakami, ptakami. Gdy nie ma możliwości normalnego odżywiania, pożywia się padliną. Choć najbardziej lubią jeść pływające ptaki, to większość zdobyczy to niewielkie rybki o długości kilkunastu centymetrów.
Rozród.
Dojrzałość płciową osiąga w wieku 3–6 lat. Tarło odbywa się od maja do lipca w temperaturze nie mniejszej niż 20 °C, na zarośniętych płyciznach. Samica buduje na oczyszczonym z roślin podłożu prymitywne gniazdo i składa do niego około 500 tys. ziaren ikry, której pilnuje samiec. Wylęg następuje po 3-4 dniach. Okres larwalny kończy się po około 21 dniach. Młode osobniki wyglądem przypominają kijanki. 
Znaczenie gospodarcze.
Największe znaczenie gospodarcze ma w rejonie Morza Czarnego. Wędkarze łowią go przede wszystkim "na żywca" lub martwą rybkę, z gruntu lub na spławik oraz na spinning.
Rekordy wędkarskie.
Rekord Polski wagowy: 105,5 kg, 259 cm (złowiony 17 października 2017 r. w Jeziorze Rybnickim) - łowca Władysław Bombik.
Oficjalny rekord świata: ok. 135 kg (według organizacji IGFA), złowiony w rzece Pad we Włoszech.

</doc>
<doc id="75009" url="https://pl.wikipedia.org/wiki?curid=75009" title="Stawanie w dryf">
Stawanie w dryf

Stawanie w dryf – manewr żeglarski polegający na zatrzymaniu jednostki pływającej na otwartej wodzie (np. przy sfalowanej powierzchni wody i wietrze, gdy nie można użyć kotwicy, ani też dowiązać jednostki np. do boi lub innej większej jednostki pływającej). Manewru tego dokonuje się poprzez specyficzne ustawienie żagla i steru w takiej kombinacji, która będzie wykorzystywała energię wywołującą dryf (zarówno wiatru jak i wody) do ruchów wahadłowych jednostki w poprzek kierunku dryfu.
W rzeczywistości zatrzymanie jednostki podczas postawienia jej w dryf jest pozorne, gdyż porusza się ona cały czas z kierunkiem dryfu, jednakże jej prędkość jest niewielka. Stawanie w dryfie wykonuje się w różnych celach, np. aby cała załoga (lub jej większość) mogła się spotkać razem nie zajęta bieżącymi obowiązkami (np. na czas spożycia posiłku w spokojnych warunkach), dla uprawiania innych zajęć (np. wędkarstwa, nurkowania), dla przepuszczenia innej jednostki, podjęcia z wody rozbitka lub wyłowienia z niej innej rzeczy, na czas spotkania dwóch jednostek na otwartej wodzie, a także dla wykonania niezbędnych napraw bez dobijania do brzegu.
Manewrem podobnym do stawania w dryfie jest sztormowanie, czyli bardzo powolne płynięcie pod wiatr i fale przy tak silnie wzburzonej wodzie, że nie można płynąć w zamierzonym kierunku, mające zabezpieczyć jednostkę przed wywróceniem.

</doc>
<doc id="75010" url="https://pl.wikipedia.org/wiki?curid=75010" title="Kółko i krzyżyk">
Kółko i krzyżyk

Kółko i krzyżyk – gra strategiczna rozgrywana przez dwóch graczy, najczęściej na kartce w kratkę. Gracze obejmują pola na przemian dążąc do objęcia trzech pól w jednej linii, przy jednoczesnym uniemożliwieniu tego samego przeciwnikowi. Pole może być objęte przez jednego gracza i nie zmienia swego właściciela przez cały przebieg gry. W najbardziej popularnej w Polsce wersji gra odbywa się na polu o wymiarach 3x3.
Graficznie (np. na kartce) gra najczęściej przebiega następująco:
Przy odpowiednio dobrze grających graczach zawsze skończy się remisem. Natomiast nie każdy ruch jest optymalny.
Strategia gry.
Osoba, która rozpoczyna grę, ma przewagę ruchu, więc łatwiej jest jej wygrać. Osoba rozpoczynająca jako druga łatwo może jednak doprowadzić do remisu:
Optymalny przebieg rozgrywki.
Optymalny przebieg rozgrywki to taki, który daje graczom najwięcej możliwości i szybkości ułożeń oraz blokuje ułożenia przeciwnika. Istnieje 8 optymalnych przebiegów rozgrywki w kółko i krzyżyk. Z czego tylko dwie zmieniają taktykę, a reszta jest tylko analogicznymi rozgrywkami. Plansza wraz z oznakowaniem pionu i poziomu:
Przykładowy przebieg 1 z 8 optymalnych rozgrywek.
Ruch 1 (O) – ruch środkowy daje cztery możliwości ułożenia, w pionie (1) poziomie (1) i po przekątnych (2).
czyli:
Ruch 2 (X) – daje wybór czterech miejsc tej samej wartości (liczba ułożeń po kątach jest 2, a w pozostałych miejscach tylko 1), które rozczepiają grę na 4 analogiczne rozgrywki. W przykładzie wybrany A1,
czyli:
Ruch 3 (O) – daje sześć możliwości ułożenia,
ale nie są one równo wartościowe, bo nie zmniejszają o tyle samo ruchów przeciwnika
oraz nie są najszybszym ułożeniem (cyfra – ile potrzeba jeszcze znaków do ułożenia).
Dlatego należy wybrać jeden z tych ruchów i tworzą one rozwidlenie na dwie kolejne analogiczne rozgrywki. W przykładzie wybrany A3,
czyli:
Ruch 4 (X) – na to krzyżyk musi kontratakować (broni, a jednocześnie atakuje).
Ruch 5 (O) – a kółko odpowiada także kontratakiem.
Ruch 6 (X) – krzyżyk ponownie kontratakuje.
Ruch 7 (O) – tylko dwa ruchy dają nam ułożenie,
ale tylko jeden z nich zmniejsza liczbę ułożeń przeciwnika, w tym momencie do zera, co gwarantuje nam co najmniej remis.
czyli,
Ruch 8 (X) – pozostaje tylko blok.
Ruch 9 (O) – ostatni ruch doprowadza do pata rozgrywki.
Kółko i krzyżyk na nieograniczonej planszy.
Czasami nazwą "kółko i krzyżyk" określa się także grę gomoku. W Europie współcześnie powstała równolegle bardzo zbliżona wersja: "kółko i krzyżyk na nieograniczonej planszy" (znana także jako: "Kółko i Krzyżyk do pięciu" lub "Piątka"). Gra się rozgrywa na kartce w kratkę. Gracze ustawiają symbole i muszą je ustawić tak, aby utworzyć rząd składający się z 5 jednostek. Gra od gomoku różni się jedynie tym, że nie może zakończyć się remisem.

</doc>
<doc id="75014" url="https://pl.wikipedia.org/wiki?curid=75014" title="Wsiewołod Mierkułow">
Wsiewołod Mierkułow

Wsiewołod Nikołajewicz Mierkułow, Всеволод Николаевич Меркулов, ps. „Teoretyk” (ur. w Zakatale, zm. 23 grudnia 1953 w Moskwie) – generał armii, radziecki działacz partyjny i państwowy, funkcjonariusz służb specjalnych ZSRR.
Jeden z realizatorów zbrodni katyńskiej, pierwszy zastępca Ławrentija Berii. Został aresztowany po upadku Berii, a następnie rozstrzelany.
Życiorys.
Syn szlachcica Nikołaja, kapitana carskiej armii, i gruzińskiej szlachcianki Ketowany z domu Cinamzgwariszwili. Wychował się w Tbilisi. Po maturze zdanej z wyróżnieniem w 1913 podjął studia fizyki i matematyki na Uniwersytecie Petersburskim, które jednak musiał przerwać w 1916 w związku z poborem do wojska po wybuchu I wojny światowej. Służył w różnych jednostkach, został mianowany w 1917 chorążym. W 1918 powrócił do rodzinnego Tbilisi, gdzie przez trzy lata pracował jako pracownik administracyjny w tamtejszej szkole dla niewidomych.
Służbę w aparacie bezpieczeństwa Mierkułow rozpoczął w 1921 w gruzińskiej CzeKa. W 1925 wstąpił do WKP(b). Od 1931 pracował w gruzińskim aparacie partyjnym.
W 1938 był zastępcą szefa Głównego Zarządu Bezpieczeństwa Państwowego LKSW ZSRR i szefem 3 Wydziału (kontrwywiadu), zaś od grudnia tego roku pierwszym zastępcą ludowego komisarza spraw wewnętrznych ZSRR i jednocześnie szefem Głównego Zarządu Bezpieczeństwa Państwowego (GZBP). W czasie agresji ZSRR na Polskę w 1939 nadzorował z Ukrainy koordynację działań grup operacyjno-czekistowskich na terytorium państwa polskiego. Wraz z Leonidem Basztakowem i Bogdanem Kobułowem wchodził w skład Kolegium Specjalnego NKWD, tzw. trójki NKWD ("Osoboje Sowieszczanije"). Był faktycznym kierownikiem operacji „rozładowania” obozów jenieckich i więzień w kwietniu i maju 1940. Ponosi odpowiedzialność za masowy mord na polskich oficerach w Katyniu.
3 lutego 1941 został mianowany ludowym komisarzem Bezpieczeństwa Państwowego ZSRR, kierował komisariatem do 20 lipca 1941. Po jego likwidacji objął ponownie funkcję pierwszego zastępcy ludowego komisarza spraw wewnętrznych Ł. Berii, którą sprawował do 16 kwietnia 1943. W międzyczasie pełnił inne funkcje m.in. szefa Wydziału I, zajmującego się ochroną kierownictwa partii i rządu.
W lutym 1942 w Mceńsku Wsiewołod Mierkułow jako specjalny wysłannik Stalina odbył serię spotkań z SS-Obergruppenführerem Karlem Wolffem w ramach rokowań na temat zawieszenia broni na froncie wschodnim. Strony nie doszły jednak do porozumienia.
Po kolejnej reorganizacji aparatu bezpieczeństwa ZSRR w 1943 i ponownym utworzeniu Ludowego Komisariatu Bezpieczeństwa Państwowego (ros. NKGB) Mierkułow stanął na jego czele. Kierował nim od 14 kwietnia 1943 i dalej od 15 marca 1946 już jako ministerstwem do 4 maja tego samego roku, kiedy został zastąpiony przez Wiktora Abakumowa.
Zwolniony ze służby bezpieczeństwa w maju 1946, został zastępcą szefa, a następnie w 1947 szefem głównego zarządu dóbr zagranicznych przy Radzie Ministrów ZSRR. W 1950 został ministrem kontroli państwowej ZSRR.
Po aresztowaniu Berii w 1953 Mierkułow został także aresztowany w sierpniu 1953 i stracony 23 grudnia 1953.
Mierkułow pod literackim pseudonimem Wsiewołod Ross napisał kilka sztuk teatralnych, które były wystawiane na scenach teatrów moskiewskich, w tym «Inżynier Siergiejew” (wystawiana w Teatrze Małym).

</doc>
<doc id="75016" url="https://pl.wikipedia.org/wiki?curid=75016" title="Paweł Fitin">
Paweł Fitin

Paweł Michajłowicz Fitin krypt. "Wiktor" (ros. Павел Михайлович Фитин, ur. we wsi Ożogino, gubernia tobolska, zm. 24 grudnia 1971 w Moskwie) – generał porucznik bezpieczeństwa państwowego, wieloletni funkcjonariusz służb specjalnych ZSRR. W latach 1939–1946 szef cywilnego wywiadu zagranicznego ZSRR, kolejno: V Zarządu GUGB, I Zarządu NKGB i I Zarządu NKWD. W 1940 roku jeden z realizatorów zbrodni katyńskiej.
Życiorys.
Z zawodu rolnik, absolwent wyższej szkoły rolniczej, zastępca dyrektora naczelnego wydawnictwa rolniczego Sielchozgiz.
W latach 1934–1935 służył w Armii Czerwonej. Od 1932 pracował w wydawnictwie „Selchozgiz”. Od stycznia 1938 słuchacz wyższej szkoły NKWD (pierwszej szkoły wywiadu zagranicznego, tzw. SZON). W grudniu 1938, po odsunięciu Nikołaja Jeżowa i nominacji Ławrientija Berii na szefa NKWD został skierowany do wywiadu zagranicznego, w maju 1939 mianowany jego szefem (5 Zarząd GUGB). Po dokonaniu reorganizacji służb bezpieczeństwa i wywiadu w lutym 1941 mianowany szefem I Zarządu (Wywiad Zagraniczny) NKGB, następnie I Zarządu NKWD. Sprawował to stanowisko do końca wojny. W 1940 roku współuczestniczył w realizacji zbrodni katyńskiej.
Wielokrotnie przestrzegał przed groźbą ataku niemieckiego, narażając się tym samym Józefowi Stalinowi, niedoceniającemu zagrożenie. Odniósł wiele sukcesów wywiadowczych podczas II wojny światowej, m.in. prowadząc siatkę szpiegowską Cambridge. W swoim raporcie z 1945 o Anthonym Bluncie pisał: "Ten agent wykonał tak ogromną, tytaniczną pracę dla nas podczas wojny, że musi być wyczerpany. Powinniśmy zostawić go w spokoju przez okres pięciu lub dziesięciu lat". Ze swoimi ludźmi w III Rzeszy i innych państwach kontaktował się przy pomocy kryptonimu „Wiktor”.
Po wojnie w 1946 objął stanowisko zastępcy pełnomocnika NKWD w Niemczech, następnie w 1947 przeniesiony do Swierdłowska na stanowisko zastępcy szefa zarządu w MGB ZSRR, później ponownie przeniesiony, tym razem do Kazachstanu, gdzie został ministrem bezpieczeństwa państwowego.
Po aresztowaniu Ławrientija Berii w 1953 usunięty ze służby bez prawa do zasiłku i emerytury. Znalazł zatrudnienie w Moskwie jako dyrektor kombinatu fotograficznego, w którym pracował do 1970. Zmarł w Moskwie w grudniu 1971. Spoczywa na Cmentarzu Wwiedieńskim.
Życie prywatne.
Był trzykrotnie żonaty.
W literaturze.
Był pierwowzorem komisarza b.p. III rangi Władimira Nikołajewicza Gromowa krypt. „Aleks” – szefa radzieckiego wywiadu w serii powieści Juliana Siemionowa o Stirlitzu. W serialu Siedemnaście mgnień wiosny zagrał go aktor Piotr Czernow.

</doc>
<doc id="75020" url="https://pl.wikipedia.org/wiki?curid=75020" title="Witamina E">
Witamina E

Witamina E – grupa organicznych związków chemicznych, w skład której wchodzą tokoferole i tokotrienole, pełniących w organizmie funkcję niezbędnego składnika pokarmowego, rozpuszczalnej w tłuszczach witaminy. Ich wspólną cechą jest dwupierścieniowy szkielet 6-chromanolu oraz łańcuch boczny zbudowany z 3 jednostek izoprenowych. Stosowana jako dodatek do żywności o numerze E306 (ponadto syntetyczne tokoferole noszą numery E307-309).
Witamina E występuje w postaci ośmiu kongenerów: czterech tokoferoli o nasyconym łańcuchu bocznym i czterech analogicznych tokotrienoli posiadających w łańcuchu bocznym 3 wiązania podwójne. W obu grupach wyróżnia się 4 formy: α, β, γ i δ, różniące się liczbą podstawników metylowych przy pierścieniu fenylowym. Każda z 8 form witaminy E wykazuje nieco inną aktywność biologiczną. W organizmie człowieka najistotniejszą rolę pełni α-tokoferol.
Do naturalnych źródeł witaminy E należą: nasiona słonecznika, migdały, orzechy laskowe, orzeszki ziemne, oleje (słonecznikowy, szafranowy), pomidory, botwina, suszone morele, szpinak.
Rola w organizmie.
Jest głównym przeciwutleniaczem występującym w komórkach (dla nienasyconych kwasów tłuszczowych i witaminy A). Warunkuje prawidłową strukturę błon biologicznych i je ochrania. Umożliwia syntezę niektórych lipidów. Wpływa na metabolizm mięśni. Zapobiega chorobom układu krążenia, wpływa na krzepnięcie krwi.
Suplementacja witaminy E co do zasady nie zapobiega zawałowi mięśnia sercowego. Badanie wykonane w latach 90. XX w. wskazało, że jedynie u osób po zawale mięśnia sercowego podawanie bardzo dużych dawek witaminy E powoduje istotne zmniejszenie prawdopodobieństwa wystąpienia ponownego zawału. Wszystkie pozostałe badania dowodzą, że witamina E podawana jako suplement, zarówno ludziom zdrowym, jak i tym po zawale nie powoduje redukcji prawdopodobieństwa ponownego przebycia choroby wieńcowej.
Skutki niedoboru.
Zaburzenia płodności, poronienia, paraliż mięśniowy. Osłabiona praca i zanik mięśni (dystrofie), szybki rozpad erytrocytów. Zwiększenie katabolizmu nienasyconych kwasów tłuszczowych (skutkującego zaburzeniem funkcjonowania błon komórkowych). Zaburzenia wzrostu, uszkodzenia nerwów. Utrata jędrności skóry, przebarwienia skórne i plamy starcze, zmęczenie, ogólne osłabienie.
Skutki nadmiaru.
W przypadku spożywania codziennie przez dłuższy okres dawek dobowych 400–800 j.m. mogą wystąpić następujące objawy: zaburzenie widzenia, bóle głowy, zaburzenia żołądkowo-jelitowe oraz ogólne osłabienie. W świetle opublikowanych w 2007 w "Journal of the American Medical Association" wyników badań polegających na przejrzeniu baz danych (do badania włączono 68 randomizowanych badań, obejmujących 232 606 osób) przyjmowanie witaminy E (podobnie jak witaminy A, beta-karotenu) może zwiększać śmiertelność wśród osób je stosujących.
Zaleca się, aby nie przyjmować więcej niż 1000 mg witaminy E dziennie.

</doc>
<doc id="75022" url="https://pl.wikipedia.org/wiki?curid=75022" title="Problem pięciu filozofów">
Problem pięciu filozofów



</doc>
<doc id="75024" url="https://pl.wikipedia.org/wiki?curid=75024" title="Witamina B2">
Witamina B2

Witamina B2 ("E101", ryboflawina, łac. "riboflavinum") – organiczny związek chemiczny, połączenie rybitolu i flawiny. W organizmie człowieka pełni funkcję witaminy, której niedobór może powodować zaburzenia w funkcjonowaniu układu nerwowego oraz stany zapalne błon śluzowych.
Ryboflawina jest zaliczana do witamin z grupy B, gdyż jest prekursorem dwóch ważnych koenzymów i jest rozpuszczalna w wodzie. Jest degradowana przez promieniowanie UV.
Dzienne zapotrzebowanie na witaminę B2 wynosi około 1,5 mg.
Forma aktywna.
W formie koenzymów:
Rola w organizmie.
Ryboflawina bierze udział w procesach utleniania i redukcji, współdziała w prawidłowym funkcjonowaniu układu nerwowego, współuczestniczy z witaminą A w prawidłowym funkcjonowaniu błon śluzowych, dróg oddechowych, śluzówki przewodu pokarmowego, nabłonka naczyń krwionośnych i skóry, uczestniczy w przemianach aminokwasów i lipidów.
Odgrywa ważną rolę w funkcjonowaniu narządu wzroku.
Skutki niedoboru.
Opóźnienie wzrostu, uszkodzenie gałek ocznych i rogówki, pogorszenie ostrości wzroku, światłowstręt, łzawienie, łatwe męczenie się oczu i okołorogówkowe wrastanie naczyń, swędzenie w okolicy ujścia pochwy, wypadanie włosów, kłopoty z koncentracją, zawroty głowy, bezsenność, zaburzenia oddychania, obrzmienie lub pękanie błony śluzowej jamy ustnej, zapalenie czerwieni warg, języka lub błon śluzowych, pleśniawki, zajady jamy ustnej, łojotok, choroby układu nerwowego, dystrofie mięśni, łuszczące się zmiany skórne okolic nosa, ust, czoła i uszu.
Skutki nadmiaru.
Bardzo trudno przedawkować witaminę B2 biorąc ją doustnie, ponieważ słaba rozpuszczalność w jelicie chroni przed wchłonięciem niebezpiecznych jej ilości. Ponieważ jest rozpuszczalna w wodzie, jej nadmiar może zostać wydalony z moczem, choć toksyczną dawkę można podać poprzez zastrzyk.
Źródła występowania.
Występuje w wątrobie, chudych serach, migdałach, grzybach, jajach, zielonych częściach warzyw, łososiu, pstrągu, makreli, pełnoziarnistym pieczywie, małżach, fasoli, grochu, soi, mleku, jogurcie, kefirze, maślance, drożdżach i orzechach włoskich, a także w różnych rodzajach mięs.
W preparatach może pochodzić z roślin genetycznie zmodyfikowanych w kierunku wytwarzania ryboflawiny.
Zastosowanie spożywcze.
Ryboflawinę stosuje się przy produkcji płatków kukurydzianych (także zbożowych), masła orzechowego, napojów kakaopodobnych i kawy. Wykorzystuje się ją również jako substancję barwiącą w niektórych mieszankach przyprawowych, kisielach mlecznych (budyniach) w proszku oraz napojów energetycznych.

</doc>
<doc id="75029" url="https://pl.wikipedia.org/wiki?curid=75029" title="Frederick Abel">
Frederick Abel

Sir Frederick Augustus Abel (ur. 17 lipca 1827 w Londynie, zm. 6 września 1902 tamże) – angielski chemik i wynalazca, odkrył metodę bezpiecznego wytwarzania bawełny strzelniczej i współtwórca kordytu.
Życiorys.
Był synem znanego muzyka, a wnukiem nadwornego malarza księcia Meklemburgii-Schwerinu. Od wczesnych lat wykazywał zainteresowanie naukami przyrodniczymi pod wpływem stryja, mineraloga A.J. Abela, ucznia Berzeliusza. 
W latach 1845-1851 studiował w Royal College of Chemistry w Londynie, kierowanym przez Augusta von Hofmanna. Po zakończeniu studiów krótko prowadził zajęcia laboratoryjne w Szpitalu św. Bartłomieja w Londynie, a od 1852 roku, jako następca Michaela Faradaya, wykładał chemię w Królewskiej Akademii Wojskowej w Woolwich. W 1854 roku w tamtejszej akademii objął stanowisko chemika arsenału i został ekspertem Ministerstwa Wojny w dziedzinie amunicji.
Jego pierwszym osiągnięciem było opracowanie metody wytwarzania bawełny strzelniczej, aby była ona stabilna i bezpieczna. Owa metoda polegała na usuwaniu wszelkich śladów kwasu siarkowego i kwasu azotowego użytych podczas produkcji, poprzez rozdrabnianie bawełny, wypłukiwania kwasów sodą i suszenie.
Od 1888 roku został przewodniczącym komitetu państwowego do spraw innowacji w dziedzinie silnych materiałów wybuchowych. W 1889 roku wraz z Jamesem Dewarem wprowadzili nowy materiał wybuchowy - kordyt, będący mieszaniną bawełny strzelniczej oraz nitrogliceryny z dodatkiem kamfory i nafty, jako substancji działających stabilizująco oraz konserwująco.
W 1891 został uhonorowany tytułem szlacheckim, a w 1893 nadano mu tytuł baroneta.

</doc>
<doc id="75031" url="https://pl.wikipedia.org/wiki?curid=75031" title="Karl Friedrich Abel">
Karl Friedrich Abel

Karl Friedrich Abel (ur. 22 grudnia 1723 w Köthen, zm. 20 czerwca 1787 w Londynie) – muzyk i kompozytor niemiecki, wirtuoz gry na violi da gamba i barytonie.
Życiorys.
Jego ojcem był Christian Ferdinand Abel, syn Clamora Heinricha. Carl w Lipsku był uczniem Jana Sebastiana Bacha. W latach 1748-1758 członek orkiestry dworskiej w Dreźnie. Od 1759 nadworny muzyk (później dyrektor) w nadwornej orkiestrze kameralnej królowej w Londynie. Wraz z Johannem Christianem Bachem między 1765 a 1772 prowadził pierwsze publiczne koncerty w Londynie, które nazywano "Bach-Abel-Concerts". Autor 27 dzieł muzycznych (symfonii, uwertur, koncertów fortepianowych, kwartetów smyczkowych, sonat i in.), odznaczających się doskonałą melodyką i za jego życia bardzo cenionych. Jego twórczość utrzymana jest w stylu szkoły mannheimskiej.
W 2015 roku zbiór utworów Abla nieoczekiwanie odkryto w Polsce w zbiorach Biblioteki Uniwersyteckiej w Poznaniu, w przechowywanej pałacowej kolekcji muzykaliów pochodzącej z biblioteki rodziny Maltzanów z Milicza (Militsch) na Dolnym Śląsku.

</doc>
<doc id="75032" url="https://pl.wikipedia.org/wiki?curid=75032" title="Limpopo (rzeka)">
Limpopo (rzeka)

Limpopo – rzeka w południowo-wschodniej Afryce. Wypływa z pasma Witwatersrand, na północ od Johannesburga (Południowa Afryka), po półkolistym przebiegu przez Botswanę, Zimbabwe i Mozambik uchodzi do zatoki Maputo na Oceanie Indyjskim. Jej długość wynosi 1750 km, zaś powierzchnia dorzecza jest równa około 415 tys. km². Przepływ Limpopo wynosi 174 m³/s. Rzeka ta jest drugą co do długości rzeką w Afryce (po Zambezi) wpływającą do Oceanu Indyjskiego.
Górny bieg rzeki (względnie jej główna rzeka źródłowa) nosi nazwę Rzeka Krokodyla.
Dopływy.
Żeglowność ograniczona do ok. 150 km od ujścia.

</doc>
<doc id="75033" url="https://pl.wikipedia.org/wiki?curid=75033" title="Niels Abel">
Niels Abel



</doc>
<doc id="75034" url="https://pl.wikipedia.org/wiki?curid=75034" title="Pulp fiction">
Pulp fiction



</doc>
<doc id="75035" url="https://pl.wikipedia.org/wiki?curid=75035" title="PZPN">
PZPN



</doc>
<doc id="75036" url="https://pl.wikipedia.org/wiki?curid=75036" title="Kairos">
Kairos

Kairos (także Kajros; stgr. Kairós, łac. "Caerus") – grecki bożek szczęśliwego trafu, okazji (zbiegu okoliczności), sprzyjającej chwili bądź (odwrotnie) utraconej bezpowrotnie możliwości. 
Wyobrażany jako łysy, jedynie z obfitą grzywką. Ktokolwiek mijany przez niego miał zaledwie krótką chwilę, mgnienie, pozwalające go uchwycić, a wraz z nim swą szczęśliwą szansę; gdy tylko Kairos przeminął, był już nieuchwytny.
Wśród niezwykle rzadkich przedstawień tego bóstwa znajduje się pochodząca z I wieku p.n.e. rzymska kopia płaskorzeźby przypisywanej Lizypowi, odnaleziona w chorwackim Trogirze. Ukazuje ona uskrzydlonego młodzieńca o bujnej grzywce, przypuszczalnie trzymającego w ręku wagę; jej replika wystawiona jest w przyklasztornym muzeum w Trogirze.

</doc>
<doc id="75037" url="https://pl.wikipedia.org/wiki?curid=75037" title="Stanisława Walasiewicz">
Stanisława Walasiewicz

Stanisława Walasiewicz właśc. Stefania Walasiewicz (ur. 3 kwietnia 1911 w Wierzchowni, zm. 4 grudnia 1980 w Cleveland) – polska interpłciowa lekkoatletka startująca w biegach sprinterskich i skoku w dal, mistrzyni olimpijska, wielokrotna rekordzistka świata.
Życiorys.
Walasiewicz urodziła się w Wierzchowni koło Górzna, jako córka Juliana i Weroniki z Uścińskich (według innych źródeł Ucińskich) Walasiewiczów. Została ochrzczona w kościele parafialnym jako Stefania Walasiewicz. Jej rodzina wyemigrowała do Stanów Zjednoczonych, gdy dziewczynka miała 14 miesięcy. Rejs statkiem, którym przyszła sportsmenka płynęła z matką z Bremy do Baltimore, rozpoczął się 13 czerwca 1912. Rodzina Walasiewiczów osiadła w Cleveland. W Stanach używała zazwyczaj imienia i nazwiska Stella Walsh.
Już jako nastolatka wykazywała uzdolnienia w biegach i startowała w zawodach lekkoatletycznych dla juniorów. Starała się po raz pierwszy o wyjazd na igrzyska olimpijskie w 1928, ale nie mogła tam wystartować, gdyż nie miała obywatelstwa amerykańskiego. Sukces Haliny Konopackiej zdopingował ją do dalszego wysiłku. Zaczęła ćwiczyć w polonijnym ognisku Towarzystwa Gimnastycznego „Sokół”. Przyjechała do Polski i trenowała w Warszawie. Reprezentowała kluby warszawskie: Sokół-Grażyna (1929–1934) oraz Warszawianka (1935–1939).
Przed igrzyskami w 1932, które miały się odbyć w Los Angeles, amerykańska federacja lekkoatletyczna, licząc na jej niemal pewny medal, zaproponowała Polce obywatelstwo. Ta jednak w ostatniej chwili odrzuciła propozycję, co spotkało się z negatywną reakcją mediów w USA i zdecydowała się reprezentować kraj swojego pochodzenia. Na olimpiadzie okazała się najszybszą biegaczką na 100 metrów, wyrównała rekord świata czasem 11,9 s i zdobyła złoty medal olimpijski. Tego samego dnia zajęła 6. miejsce w rzucie dyskiem. Na igrzyskach w 1936 w Berlinie na swoim koronnym dystansie musiała uznać wyższość Helen Stephens. Sama sportsmenka była niezadowolona ze srebrnego medalu.
Walasiewicz odniosła wielki sukces podczas mistrzostw Europy z 1938, kiedy to po raz pierwszy w zawodach uczestniczyły kobiety. Zdobyła tam dwa złote (100 metrów i 200 metrów) i 2 srebrne medale (skok w dal i sztafeta 4 × 100 metrów). Wywalczyła też siedem medali Światowych Igrzysk Kobiecych (1930, 1934), w tym cztery złote w biegach sprinterskich.
W czasie swojej kariery 14 razy poprawiała rekordy świata, doprowadzając je do wyników: 6,4 na dystansie 50 metrów (1933); 7,3 s na 60 metrów (1933, wyrównany w 1936); 9,8 na 80 m (1933); 11,6 s na 100 metrów (1937); 23,6 s na 200 metrów (1935); 24,3 na 220 jardów oraz 3:02.5 na 1000 metrów (1933). Wyniki lepsze od oficjalnego rekordu świata uzyskiwała również w skoku w dal.
W latach 1933-1946 była 24-krotną mistrzynią Polski na 60 m, 100 m, 200 m, 80 m ppł., skoku w dal, skoku w dal z miejsca, rzucie oszczepem, 3-boju, 5-boju oraz 54-krotną rekordzistką Polski. W barwach Polski wystąpiła jeszcze podczas mistrzostw Europy w Oslo (1946), jednak już bez sukcesów.
Na początku września 1936 dokonała ujęcia złodzieja Chaima Miodownika usiłującego ją okraść na Placu Unii Lubelskiej w Warszawie.
Pod koniec lat 30. Walasiewiczówna powróciła do Stanów, gdzie startowała i wielokrotnie wygrywała amerykańskie mistrzostwa, mimo że nadal nie była oficjalnie obywatelką tego kraju. W 1947 wyszła za mąż za boksera Harry’ego Neila Olsona, dzięki temu uzyskała obywatelstwo amerykańskie jako Stella Walsh Olson. Po zakończeniu kariery sportowej była trenerką w USA, działaczką polonijną, współpracownicą PKOl. Walasiewicz została napadnięta na parkingu sklepowym i śmiertelnie postrzelona 4 grudnia 1980 . Została pochowana na Calvary Cemetery w Cleveland. W tym mieście jest dziś centrum sportowe nazwane jej imieniem.
Należała do najpopularniejszych polskich sportowców okresu międzywojennego. Czterokrotnie zwyciężała w Plebiscycie "Przeglądu Sportowego": w 1930, 1932, 1933 i 1934 r. Zajmowała ponadto miejsca w dziesiątce Plebiscytu w 1929, 1935, 1936, 1937 i 1938 r. Była również laureatką Wielkiej Honorowej Nagrody Sportowej (1932 i 1933). W 1937 otrzymała coroczną nagrodę Polskiego Związku Lekkiej Atletyki za najlepsze wyniki.
Kwestia płci.
Walasiewicz zginęła 4 grudnia 1980 postrzelona w szarpaninie z napastnikiem z bronią. Zgodnie z amerykańskim prawem dotyczącym zgonów nienaturalnych, ciało zostało poddane sekcji zwłok. Okazało się, że w rzeczywistości sportsmenka była osobą interpłciową, to znaczy posiadała żeńskie i męskie narządy płciowe (jednak nie w pełni rozwinięte). Badania genetyczne wykazały, że miała też chromosom Y. Wówczas rozgorzała dyskusja, czy nie trzeba odebrać Walasiewicz jej rekordów i medali. Jednak taka decyzja nie została podjęta, a zarówno Międzynarodowy Komitet Olimpijski, jak i Międzynarodowa Federacja Lekkiej Atletyki (IAAF) nigdy oficjalnie nie odniosły się do tej sprawy.

</doc>
<doc id="75038" url="https://pl.wikipedia.org/wiki?curid=75038" title="Stanisława Walasiewiczówna">
Stanisława Walasiewiczówna



</doc>
<doc id="75039" url="https://pl.wikipedia.org/wiki?curid=75039" title="Stanisława Walasiewicz Olson">
Stanisława Walasiewicz Olson



</doc>
<doc id="75040" url="https://pl.wikipedia.org/wiki?curid=75040" title="Ryszard Bolesławski">
Ryszard Bolesławski

Ryszard Bolesławski, prawdziwe nazwisko Ryszard Srzednicki, znany też jako Richard Boleslawski, Richard Boleslavsky (ur. 4 lutego 1889 w Mohylowie Podolskim, zm. 17 stycznia 1937 w Hollywood) – polski reżyser filmowy i teatralny. W latach 30. należał do czołówki reżyserskiej Hollywood.
Życiorys.
Ryszard Srzednicki urodził się 4 lutego 1889 roku w Mohylowie Podolskim w rodzinie Walentego Srzednickiego (zm. 1903) i Klotyldy z Krajewskich Pomian-Srzednickiej (zm. 1913). Po śmierci ojca przeprowadził się z matką do Odessy, gdzie w 1906 roku ukończył szkołę realną. Kształcił się na wyższej uczelni technicznej i na Uniwersytecie w Odessie, zamierzając poświęcić się dziedzinie rolnictwa.
W Odessie występował m.in. w amatorskich przedstawieniach teatralnych, a następnie grał w trupie wędrownej. W 1908 roku zdał egzamin do Moskiewskiego Akademickiego Teatru Artystycznego w Moskwie. Do 1915 roku pracował jako aktor MChAT, a od roku 1912 jako organizator, reżyser i aktor „1. Studia” MChAT. Od 1915 roku służył w wojsku carskim i brał udział w I wojnie światowej. Po ukończeniu Twerskiej Szkoły Oficerów Kawalerii został powołany do jednego z dwóch szwadronów kawalerii Legionu Puławskiego (później przekształconych w 1 pułk Ułanów Krechowieckich), w którym służył do rozwiązania tego pułku po przewrocie bolszewickim w 1917 roku. Wrócił do Moskwy i do MChAT, ale około 1920 roku uciekł do Polski.
Uczestniczył w wojnie polsko-bolszewickiej w szeregach 1 pułku szwoleżerów Józefa Piłsudskiego, będąc wtedy równocześnie twórcą filmów na potrzeby Wojska Polskiego. 8 stycznia 1924 roku został zatwierdzony w stopniu podporucznika ze starszeństwem z 1 czerwca 1919 roku i 250. lokatą w korpusie oficerów kawalerii. Posiadał przydział w rezerwie do 26 pułku ułanów. W 1934 roku w ewidencji Wojska Polskiego figurował na „liście oficerów o nieznanych adresach”.
W Polsce był modernizatorem inscenizacji teatru polskiego ("Mieszczanin szlachcicem" Molière’a) i nakręcił m.in. "Cud nad Wisłą" w 1921 roku. W lutym 1921 roku wyjechał z Polski: pracował najpierw w Berlinie, a następnie w Paryżu. We wrześniu 1922 roku wraz z zespołem kabaretowym Marii Kuzniecowej wyjechał na występy do Stanów Zjednoczonych, gdzie pozostał na stałe.
W latach 1924–1929 był dyrektorem inscenizacji w American Laboratory Theatre w Nowym Jorku. Organizacja wpierw została założona jako szkoła aktorska przez niego i byłą aktorkę MChAT Marię Uspenskają. Po roku 1929 Bolesławski stał się jednym z najbardziej znanych reżyserów filmowych. Jego nazwisko znajduje się na Hollywood Walk of Fame przy 7021 Hollywood Boulevard. W 1933 roku zrealizował tam "Ostatnią cesarzową", a w 1936 roku "Ogród Allaha" z Marlene Dietrich – jeden z pierwszych kolorowych filmów w historii. Za zdjęcia do tego filmu W. Howard Greene, Harold Rosson otrzymali w 1937 roku honorowego Oscara.
Zmarł 17 stycznia 1937 roku w Hollywood na atak serca. Został pochowany na Calvary Cemetery w East Los Angeles.
Filmografia.
Filmy
W Stanach Zjednoczonych:
Role aktorskie

</doc>
<doc id="75041" url="https://pl.wikipedia.org/wiki?curid=75041" title="The Righteous Brothers">
The Righteous Brothers

The Righteous Brothers – amerykański duet wokalny powstały w 1962 działający do początku lat dziewięćdziesiątych XX wieku. Formalnie grupa przestała istnieć wraz ze śmiercią jednego z jej członków – Bobby'ego Hatfielda w 2003. Grupa była inicjatorem i jednym z najwybitniejszych przedstawicieli gatunku biały soul tzw. "blue eyes soul". Okresem największej popularności duetu były lata sześćdziesiąte. Gdy zainteresowanie słuchaczy przesunęło się w kierunku muzyki psychodelicznej, grupa straciła na popularności i ostatecznie zawiesiła działalność.
Gdy w drugiej połowie lat siedemdziesiątych powróciła moda na łagodniejszą i prostszą muzykę, duet reaktywował się odnosząc dalsze sukcesy. Do największych przebojów grupy należały „(You’re My) Soul and Inspiration”, „You’ve Lost That Lovin’ Feelin’” (w 2004 sklasyfikowany na 34. miejscu listy 500 utworów wszech czasów magazynu Rolling Stone), „There She Goes (She’s Walking Away)”, „Hung on You”, „Unchained Melody” (wykorzystany w filmie "Ghost", pol. "Uwierz w ducha"), „Ebb Tide”, „Rock and Roll Heaven”, „Give It to the People”, „Dream On” oraz piosenka ze znanego filmu "Dirty Dancing" (pol. „Wirujący seks”) „(I’ve Had) The Time of My Life”.
W 2003 duet Righteous Brothers został wprowadzony do "Rock and Roll Hall of Fame".

</doc>
<doc id="75042" url="https://pl.wikipedia.org/wiki?curid=75042" title="Aleksander Kamiński">
Aleksander Kamiński

Aleksander Kamiński, przybrane nazwisko: "Aleksander Kędzierski", ps. "Dąbrowski", "J. Dąbrowski", "Fabrykant", "Faktor", "Juliusz Górecki", "Hubert", "Kamyk", "Kaźmierczak", "Bambaju" (ur. 28 stycznia 1903 w Warszawie, zm. 15 marca 1978 tamże) – polski pedagog, wychowawca, profesor nauk humanistycznych, współtwórca metodyki zuchowej, instruktor harcerski, harcmistrz, żołnierz Armii Krajowej oraz jeden z ideowych przywódców Szarych Szeregów, przewodniczący Prezydium Rady Naczelnej Związku Harcerstwa Polskiego. Autor książki Kamienie na szaniec.
Życiorys.
Dzieciństwo i młodość.
Urodzony w Warszawie, syn Jana Kamińskiego (farmaceuty) i Petroneli Kaźmierczak. W 1905 wyjechał wraz z rodzicami do Kijowa, gdzie ukończył rosyjską 4-klasową szkołę powszechną, potem w 1914 przeniósł się do Rostowa, a w 1916 do Humania.
Trudne warunki materialne (jego ojciec zmarł w 1911) sprawiły, że już od 1916 pracował jako goniec w banku. Od stycznia 1918 członek 1. Męskiej Drużyny Skautowej im. Tadeusza Kościuszki w Humaniu. Był tam potem kolejno zastępowym, przybocznym, od lata 1919 drużynowym i przybocznym hufca, a od maja 1920 jednocześnie kierował całym Gniazdem Humańskim (obejmującym drużyny harcerek i harcerzy).
Od 1918 uczeń polskiej szkoły średniej w Humaniu.
Po powrocie do kraju (w marcu 1921) kontynuował naukę w Gimnazjum Kazimierza Kulwiecia w Warszawie, otrzymując tu w czerwcu 1922 świadectwo dojrzałości. Następnie studiował historię i archeologię na Uniwersytecie Warszawskim i w styczniu 1928 uzyskał dyplom magistra.
W czasie studiów nadal pracował zarobkowo: od 1922 był pomocnikiem wychowawcy, wychowawcą, potem kierownikiem bursy RGO im. 3 Maja w Pruszkowie, od 1929 nauczycielem historii w Gimnazjum im. św. Stanisława Kostki w Warszawie, a od 1930 do 1931 kierownikiem bursy Związku Osadników Wojskowych dla młodzieży szkół zawodowych przy ul. Młocińskiej. Współzałożyciel i następnie członek władz Związku Zawodowego Wychowawców.
Dwudziestolecie międzywojenne.
Aleksander Kamiński kontynuował także działalność w ZHP. Rozkazem Naczelnictwa z 3 października 1922 mianowany przodownikiem z zaliczeniem służby od sierpnia 1921, rozkazem z 30 czerwca 1924 został mianowany podharcmistrzem. Po zmianie nazw stopni harcerskich (w grudniu 1927) – harcmistrz. Od 1923 był drużynowym I Pruszkowskiej Drużyny Harcerzy im. Stefana Czarnieckiego (przez siebie założonej; w 1930 Komenda Chorągwi zmienia nazwę i numer na 14 Mazowiecką Drużynę Harcerską im. Stefana Czarnieckiego; ma to związek z ujednoliceniem numeracji i nazw drużyn) i III Pruszkowskiej Drużyny Harcerzy im. Tomasza Zana. Pełnił również obowiązki zastępcy komendanta hufca. Prowadził stałą rubrykę pt. „Życie harcerskie” w piśmie „Echo Pruszkowskie”.
W latach 1925–1927 komendant Hufca Pruszkowskiego, a od jesieni 1928 do grudnia 1929 komendant Chorągwi Mazowieckiej ZHP. Jednocześnie od września 1928 do czerwca 1929 drużynowy VI Warszawskiej Drużyny Harcerzy im. gen. Jana Henryka Dąbrowskiego. Od 1931 kierownik referatu drużyn mniejszościowych w Głównej Kwaterze Harcerzy, był także przewodniczącym KC Związku Żydowskich Drużyn Harcerskich i Gromad Zuchowych.
Twórca metodyki zuchowej (przy współpracy z Jadwigą Zwolakowską).
Autor powieści, stanowiących równocześnie podręczniki metodyczne dla instruktorów zuchowych w Organizacji Harcerzy ZHP: „Antek Cwaniak” (1932), „Książka wodza zuchów” (1933) i „Krąg rady” (1935).
Kierownik Wydziału Zuchów w Głównej Kwaterze Harcerzy pozostawał do września 1937 (z przerwą od kwietnia do września 1933). Od września 1933 jednocześnie komendant Szkoły Instruktorów Zuchowych w Nierodzimiu na Śląsku Cieszyńskim, a od maja 1937 aż do wybuchu wojny kierownik Ośrodka Harcerskiego w pobliskich Górkach Wielkich koło Skoczowa (do tego ośrodka włączono Szkołę Instruktorów Zuchowych) i kierownik Wydziału Kształcenia Starszyzny Harcerskiej w Głównej Kwaterze ZHP.
W lipcu 1934 prowadził międzynarodowy kurs zuchowy w Brennej (Beskid Śląski), a w lipcu 1938 stanął na czele polskiej delegacji na międzynarodową konferencję instruktorów zuchowych w Gilwell Wielka Brytania. Uczestnik Jamboree w Wielkiej Brytanii 1929, na Węgrzech 1933 i w Holandii 1937 oraz Międzynarodowej Konferencji Zuchowej w lipcu 1939 w Edynburgu (następna taka konferencja miała odbyć się już w Polsce).
II wojna światowa.
Po wybuchu wojny ewakuowany we wrześniu 1939 ze Śląska, około 12 września przybył do Warszawy i wszedł w skład Komendy Pogotowia Harcerzy, a po kapitulacji stolicy kierował prowizorycznym domem dziecka dla dzieci osieroconych podczas oblężenia Warszawy.
W konspiracji od października 1939, członek ścisłej Głównej Kwatery („Pasieka”) Szarych Szeregów. Od tegoż miesiąca czynny także w SZP. Inicjator, organizator i następnie redaktor naczelny „Biuletynu Informacyjnego” (wydawanego od 5 listopada 1939 tygodniowego organu Okręgu Warszawa-Miasto SZP-ZWZ-AK, a od wiosny 1941 centralnego organu prasowego Komendy Głównej AK, najważniejszego pisma konspiracyjnego w okupowanej Polsce – nakład do 47 tys. egz.). Używał tu pseudonimu „Kaźmierczak”, a od listopada 1942 „Hubert”, a także „Fabrykant”, „Kamyk”. Był także autorem większości artykułów wstępnych w „Biuletynie Informacyjnym”.
Na łamach „Przeglądu Propagandowego” (1943 nr 2) pod pseudonimem „Hubert” zamieścił artykuł „Podstawy ideowe propagandy wojskowej”.
Jednocześnie od kwietnia 1941 po kpt. Zygmuncie Hemplu szef BiP Komendy Okręgu Warszawa-Miasto ZWZ – Okręg Warszawa AK pod pseudonimem „Faktor”, a od listopada 1942 – „Fabrykant”. Utworzył tu m.in. komórkę „Sztuka”, zajmującą się w środowisku artystycznym inicjowaniem dzieł, rozprowadzanych lub wystawianych już w czasie okupacji (teatr kukiełkowy, karykatury, piosenki). Zorganizował i następnie nadzorował prace Komisji Propagandy (KOPR), firmującej od wiosny 1942 całość produkcji wydawniczej BiP Komendy Okręgu Warszawa AK. Szefem BiP Komendy Okręgu Warszawa AK pozostawał do czerwca 1944.
Równocześnie od 1941 do wybuchu powstania warszawskiego pod pseudonimem „Hubert” był referentem kontrwywiadu Oddziału II Komendy Głównej ZWZ-AK.
Twórca koncepcji, założyciel i od grudnia 1940 pod pseudonimem „Dąbrowski” komendant główny Organizacji Małego Sabotażu „Wawer”. W tym czasie napisał artykuł „Mały sabotaż” („Biuletyn Informacyjny”, 1 września 1940). Najbardziej znane i widoczne efekty działalności „Wawra” to m.in. rysunki „kotwicy” Polski Walczącej i znaki „V”, antyniemieckie napisy w miejscach publicznych, kolportaż ulotek, gazowanie kin, akcje megafonowe. Osobiście uczestniczył w pierwszej serii takich akcji – w wybijaniu witryn wystawowych fotografów, eksponujących zdjęcia umundurowanych Niemców (5 grudnia 1940).
Autor jednej z najbardziej znanych książek okupowanej Warszawy – „Kamieni na szaniec” – która ukazała się po raz pierwszy w lipcu 1943 pod tytułem „Kamienie na szaniec. Opowiadanie o Wojtku i Czarnym” pod pseudonimem „Juliusz Górecki”. Kamiński napisał książkę na podstawie relacji Tadeusza „Zośki” Zawadzkiego o kolegach z 23. Warszawskiej Drużyny Harcerskiej m.in. Janie Bytnarze i Aleksym Dawidowskim, napisanej po akcji pod Arsenałem w kwietniu 1943. 
Był on również autorem „Wielkiej Gry” (wydanie I w 1942 na rozkaz Komendy Głównej AK zostało zniszczone jako dekonspirujące metody walki konspiracyjnej, wydania II nie zdążono rozkolportować z powodu wybuchu powstania warszawskiego, wydanie III – Warszawa 1983) i „Przodownika. Podręcznika dla kierowników oddziałów Zawiszy” (cz. 1-2, grudzień 1942, wyd. II 1943, wyd. III 1944).
W kwietniu 1944 został umieszczony przez kontrwywiad Narodowych Sił Zbrojnych na jednej z tzw. list proskrypcyjnych (zawierały one nazwiska osób podejrzanych o sympatie lewicowe, działalność komunistyczną i/lub żydowskie pochodzenie). W dokumencie NSZ Aleksander Kamiński został opisany jako „żydofil, który zawsze skłaniał się do skrajnej lewicy-komuny”.
Podczas powstania warszawskiego nadal był redaktorem naczelnym „Biuletynu Informacyjnego” (wówczas już wydawanego jawnie jako dziennik) aż do ostatniego powstańczego numeru z 4 października 1944. 2 sierpnia 1944 roku ostrzegał ocalonych z powstania w getcie Marka Edelmana i Szymona Ratajzera, że Żydowska Organizacja Bojowa nie powinna w tym momencie przyłączać się do AK bo po jej rozszerzeniu o NSZ nie będą w jej szeregach bezpieczni. Radził im wstąpienie do Armii Ludowej.
30 września 1944 szef BiP KG AK płk Jan Rzepecki pseudonim "Prezes", wystąpił z wnioskiem o awansowanie go do stopnia podporucznika rezerwy WP. Po kapitulacji powstania warszawskiego nie uczestniczył już w działalności konspiracyjnej.
Okres powojenny.
W latach 1945−1950 asystent w katedrach pedagogiki społecznej i pedagogiki ogólnej w nowo utworzonym Uniwersytecie Łódzkim. W 1947 uzyskał stopień doktora filozofii po obronie rozprawy „Metoda harcerska w wychowaniu i nauczaniu szkolnym”.
Nadal czynny w ZHP: od stycznia 1946 był członkiem Komisji Ideologicznej i Prawa i Przyrzeczenia Harcerskiego. Zarządzeniem z 12 stycznia 1946 został powołany w skład Tymczasowej Naczelnej Rady Harcerskiej, a od marca 1946 był II wiceprzewodniczącym ZHP. W 1947 pozbawiono go tego stanowiska, a w styczniu 1949 usunięto z przyczyn ideologicznych z ZHP. Z początkiem 1950 usunięty został także z Uniwersytetu Łódzkiego. W 1951 wszystkie jego utwory zostały wycofane z polskich bibliotek oraz objęte cenzurą. Do 1956 był pod obserwacją Urzędu Bezpieczeństwa.
Do pracy harcerskiej powrócił w 1956. Wydarzenia październikowe 1956 przyniosły odnowę i nadzieję na demokratyczne przemiany w kraju. Kamiński uczestniczył w rozmowach na temat sytuacji w harcerstwie i możliwości reaktywowania ZHP. M.in. 26 listopada 1956 spotkał się z grupą instruktorów reprezentujących środowisko krakowskie, finalizujące reaktywowanie ZHP. Ci odmówili mu wsparcia w realizacji jego ówczesnej koncepcji reaktywowania działalności harcerskiej w ramach OHPL, przedstawiając swoje stanowisko (i dowody), że jedynym prawidłowym rozwiązaniem jest reaktywowanie ZHP (co zresztą uczynili 4 grudnia 1956). Wówczas, na początku grudnia, odbył spotkania z 25 instruktorami przedwojennego ZHP. Udał się z nimi na naradę działaczy OHPL w Łodzi, która przekształcała się w „Ogólnopolską Naradę Działaczy Harcerskich” (Krajowy Zjazd Działaczy Harcerskich). Wszedł w skład Naczelnej Rady Harcerskiej, został wybrany Przewodniczącym NRH.
Na stanowisku przewodniczącego RN Kamiński funkcjonował jednak niespełna półtora roku. Ustąpił pod naciskiem sił, które zmierzały do podporządkowania ideologicznego ZHP Polskiej Zjednoczonej Partii Robotniczej.
W 1958 powrócił do pracy na Uniwersytecie Łódzkim, gdzie od 1962 roku, do 1974 roku kierował Katedrą Pedagogiki Społecznej, osiągając tytuł naukowy profesora. W 1958 był członkiem Ogólnopolskiego Komitetu Frontu Jedności Narodu.
W 1959 habilitował się na podstawie pracy „Prehistoria polskich związków młodzieży”, a w marcu 1969 nadano mu tytuł profesora nadzwyczajnego.
Czynny w Związku Nauczycielstwa Polskiego i w Polskim Związku Higieny Psychicznej, członek Komitetu Nauk Pedagogicznych i Psychologicznych PAN. Na początku lat 70. XX w. na zlecenie ówczesnych władz stworzył raport dotyczący skutków ewentualnego wprowadzenia wolnych sobót.
Po przejściu na emeryturę (1973) wrócił do Warszawy. 
Zmarł 15 marca 1978. Został pochowany na Cmentarzu Wojskowym na Powązkach w Warszawie w kwaterze Harcerskiego Batalionu Armii Krajowej „Zośka” (A20–1–13). Spoczął obok Rudego, Alka i Zośki, tak mu bliskich bohaterów "Kamieni na szaniec".
5 maja 1991, za pomoc udzieloną w czasie okupacji członkom organizacji harcerzy żydowskich i żydowskiego ruchu oporu, Instytut Jad Waszem pośmiertnie nadał Aleksandrowi Kamińskiemu tytuł Sprawiedliwego Wśród Narodów Świata.
22 lutego 2008 w Dniu Myśli Braterskiej, podczas uroczystości związanych z objęciem Honorowym Protektoratem 5 organizacji harcerskich, Prezydent RP Lech Kaczyński odznaczył pośmiertnie Aleksandra Kamińskiego Krzyżem Komandorskim Orderu Odrodzenia Polski.
Życie prywatne.
Mąż Janiny Kamińskiej, polskiej archeolog, pedagog i instruktorki Związku Harcerstwa Polskiego, ojciec Ewy Rzetelskiej-Feleszko (profesor językoznawstwa), która była jego jedynym dzieckiem.
Książki.
Ponadto w swym dorobku pozostawił 239 prac, ponad 300 artykułów i recenzji.
Upamiętnienie.
W 1980 roku został pośmiertnie uhonorowany nagrodą miasta Łodzi.
Uchwałą z 9 stycznia 2003 Sejm RP zdecydował o ustanowieniu roku 2003 Rokiem Aleksandra Kamińskiego.
24 września 2005 odsłonięto pierwszy w Polsce pomnik hm. Aleksandra Kamińskiego w parku Staromiejskim w Łodzi. W Łodzi – na ścianie domu pod nr 30, przy ulicy noszącej imię Aleksandra Kamińskiego – znajduje się pamiątkowa tablica przypominająca jego łódzkie miejsce zamieszkania. Jego popiersie znajduje się również w Łazienkach Królewskich w Warszawie, w pobliżu Świątyni Sybilli.
W 2014 jego imię nosiła Chorągiew Łódzka ZHP, Pałac Młodzieży w Katowicach, 15 szkół oraz 27 szczepów, drużyn i hufców harcerskich.

</doc>
<doc id="75043" url="https://pl.wikipedia.org/wiki?curid=75043" title="Jedlice (województwo opolskie)">
Jedlice (województwo opolskie)

Jedlice (niem. "Jedlitze")– wieś w Polsce położona w województwie opolskim, w powiecie opolskim, w gminie Ozimek.
Historia.
Założenie osady datowane jest na 1775 r. i wiąże się z istniejącą na terenie miasta Ozimek hutą. Z najstarszych zabudowań hutniczych pozostał budynek z 1805 r. (mieści się na terenie graniczącym z czynną hutą szkła) oraz dworek z ok. 1780 r. i domy robotnicze z przełomu XVIII/XIX wieku. Huta szkła powstała w 1960 r. na terenie starych (z XIX wieku) zabudowań walcowni cynku.
Przez miejscowość przepływa rzeka Mała Panew, która w pobliżu wpada do zbiornika wodnego – Jeziora Turawskiego. Na łachach piasku u ujścia rzeki gniazdują ptaki: m.in. rybitwy białowąse, pliszki cytrynowe, zimorodki, brodźce krwawodziobe, kszyki, bączki, płaskonosy, cyranki. Jest to też miejsce postoju dla ptaków wędrownych. Widziano tu: brodźca pławnego, wydrzyka tęposternego i długosternego, ostrygojada, terekie, płatkonoga szydłodziobego, rybitwę białoskrzydła i mewę trójpalczastą oraz gęsi zbożowe.. Obszar został zaliczony do ostoi ptactwa wędrownego, jest miejscem odwiedzanym przez ornitologów.
W Jedlicach krzyżują się rowerowe szlaki turystyczne, których trasy przebiegają przede wszystkim wokół Jeziora Turawskiego.
Zabytki.
Do wojewódzkiego rejestru zabytków wpisane są:

</doc>
<doc id="75049" url="https://pl.wikipedia.org/wiki?curid=75049" title="Izba Edukacji Publicznej">
Izba Edukacji Publicznej

Izba Edukacji Publicznej (IEP), inaczej Izba Edukacyjna – naczelny organ administracji publicznej w Księstwie Warszawskim właściwy do spraw nauki, oświaty i wychowania, utworzony 26 stycznia 1807.
Historia.
Utworzona została 26 stycznia 1807 roku przez Komisję Rządzącą. Izba Edukacji Publicznej istniała w latach 1807–1812, a kierował nią Stanisław Kostka Potocki, we współpracy ze Stanisławem Staszicem, Samuelem Bogumiłem Lindem, Onufrym Kopczyńskim i innymi osobistościami tego okresu.
Celem Izby Edukacyjnej był przede wszystkim rozwój szkolnictwa elementarnego, aczkolwiek przykładano też wagę do rozbudowy szkolnictwa średniego (szkoły wydziałowe i podwydziałowe realne i szkoły departamentowe, w których nacisk położono na nauki ścisłe) i wyższego (w Warszawie powstały w 1808 Szkoła Prawa, w 1809 Szkoła Lekarska, w 1811 Szkoła Nauk Administracyjnych, a od 1809 Izbie podlegał Uniwersytet Jagielloński). Kierowano się zasadą powiązania systemu szkolnego z administracją państwową, w 1808 wprowadzono też po raz pierwszy na ziemiach polskich obowiązek szkolny.
Istotnym zarządzeniem było nałożenie na społeczności lokalne obowiązku tworzenia i finansowego utrzymywania szkół elementarnych, co zaowocowało ich szybkim rozwojem w Księstwie Warszawskim, a potem w Królestwie Polskim. W 1810 roku powstało Towarzystwo Elementarne, z Samuelem B. Lindem na czele, którego zadaniem było opracowywanie podręczników szkolnych.
Dyrektorem Redakcji Ksiąg Elementarnych przy izbie został Konstanty Wolski autor "Nauki początkowego czytania, pisania y rachunków", elementarza polskiego opartego na fonetycznej (głoskowej) metodzie nauki czytania, który 8. krotnie wydawany był w latach 1811-1825.
W 1812 Izba Edukacji Publicznej została przekształcona w Dyrekcję Edukacji Narodowej.

</doc>
<doc id="75052" url="https://pl.wikipedia.org/wiki?curid=75052" title="Renata Mauer-Różańska">
Renata Mauer-Różańska

Renata Małgorzata Mauer-Różańska (ur. 23 kwietnia 1969 w Nasielsku) – polska strzelczyni i działaczka samorządowa. Specjalistka w strzelaniu z karabinu pneumatycznego i karabinu kulowego z trzech postaw, multimedalistka olimpijska, dwukrotna mistrzyni olimpijska, trzykrotna medalistka mistrzostw świata.
Życiorys.
Kariera sportowa.
Początkowo startowała w warszawskim Związkowym Klubie Strzeleckim, a od 1989 w WKS Śląsku Wrocław. Odnosiła sukcesy jako juniorka. W 1990 wywalczyła srebrny medal na mistrzostwach świata seniorów. W tym samym roku na skutek wypadku drogowego musiała poddać się półrocznej rehabilitacji. Jej trenerami byli kolejno Zdzisław Stachyra, Piotr Kosmatko i Andrzej Kijowski.
Pierwszy występ olimpijski zaliczyła podczas igrzysk w Barcelonie. W 1996 podczas igrzysk w Atlancie zdobyła złoty medal w konkurencji karabin pneumatyczny. O zwycięstwie zadecydowała ostatnia runda, w której prowadząca Niemka Petra Horneber uzyskała 8,8 punktów, podczas gdy Polka trafiła 10,7 punktów. Kilka dni później Renata Mauer zdobyła brązowy medal w strzelaniu w trzech postawach.
Na igrzyska w 2000 w Sydney pojechała jako jedna z faworytek. Nie obroniła tytułu mistrzyni w strzelaniu z karabinu pneumatycznego – zajęła 15. miejsce. Kilka dni później wywalczyła złoty medal w konkurencji strzelania w trzech postawach. Wystąpiła także na igrzyskach w 2004 w Atenach.
Zdobywała także tytuły na innych międzynarodowych zawodach strzeleckich, m.in. 3 medale mistrzostw świata i 6 medali mistrzostw Europy. Wywalczyła 65 medali mistrzostw Polski (43 złote, 12 srebrnych i 10 brązowych). Zwyciężyła także w Pucharze Świata. Karierę oficjalnie zakończyła w 2014.
Działalność zawodowa i publiczna.
Ukończyła Liceum Zawodowe nr 27 w Warszawie. W 1997 została absolwentką studiów licencjackich na Wydziale Gospodarki Narodowej Akademii Ekonomicznej we Wrocławiu. Na tej samej uczelni w 2001 uzyskała magisterium z zarządzania i marketingu. W 2005 dostała dyplom trenera klasy drugiej w strzelectwie sportowym na Akademii Wychowania Fizycznego. W 2006 została nauczycielem akademickim na wrocławskiej AWF, a później także w Dolnośląskiej Szkole Wyższej we Wrocławiu.
W wyborach samorządowych w 2010 startowała z ramienia KWW Rafała Dutkiewicza. Uzyskała mandat radnej Wrocławia (4772 głosy). W 2014 z powodzeniem ubiegała się o reelekcję z listy koalicji prezydenta Wrocławia i PO, otrzymując 4404 głosy. W 2018 nie kandydowała ponownie.

</doc>
<doc id="75053" url="https://pl.wikipedia.org/wiki?curid=75053" title="Renata Mauer">
Renata Mauer



</doc>
<doc id="75055" url="https://pl.wikipedia.org/wiki?curid=75055" title="CPP (preprocesor)">
CPP (preprocesor)

cpp (od ) – preprocesor dla języków C i C++. Odpowiada za wstępną obróbkę kodu źródłowego zanim rozpocznie się właściwy proces kompilowania. Jest jednak dość prostym narzędziem i w żaden sposób nie rozpoznaje składni języka przetwarzanego programu.
Opis działania.
Dyrektywy preprocesora mogą występować w ogólności w dowolnym miejscu programu, a rozróżnienie ich od reszty kodu źródłowego dokonywane jest poprzez poprzedzenie ich znakiem hash #.
Do najważniejszych dyrektyw należą:
Dyrektywy preprocesora pozwalają na ukrywanie różnic między różnymi architekturami procesorów, systemami operacyjnymi, kompilatorami a nawet samymi standardami języka. Popularnym zastosowaniem jest też tworzenie uniwersalnych nagłówków dla bibliotek C, które mogą być wstawione bezpośrednio do kodu C i C++. W przypadku tego pierwszego preprocesor wytnie konstrukcję extern.
extern "C" {
/* Definicje */
Innym zastosowaniem jest zabezpieczenie plików nagłówkowych przed wielokrotnym dołączaniem do tego samego projektu. Jeżeli treść pliku nagłówkowego codice_1 obejmie się instrukcjami:
/* Definicje */
to przy pierwszej próbie dołączenia pliku, kompilator najpierw sprawdzi, czy zdefiniowano stałą _NAZWA_H_ (może ona mieć dowolną nazwę, ten sposób jest jednak dobrym zwyczajem promowanym przez programistów) (1) - jeżeli nie, zostanie ona zdefiniowana (2) i do programu zostanie dołączona treść między (2) i (3), oznaczający koniec części dodawanej tylko przy spełnieniu warunku (1).
Niektóre kompilatory obsługują także konstrukcję #pragma once, która zapobiega ponownemu załączeniu treści całego pliku, w którym została użyta. Metoda ta jednak nie ma oparcia w oficjalnym standardzie. Podobnie, jak wszystkie użycia dyrektywy #pragma, jej ewentualna obsługa jest rozszerzeniem wprowadzonym przez dany kompilator i nie jest przenośna pomiędzy różnymi narzędziami.
Zastosowanie w C++.
Brak rozpoznawania składni języka przez preprocesor jest potencjalnym źródłem wielu błędów programistycznych. Z tego powodu w języku C++ dodano wiele elementów mających na celu jego zastąpienie. Część tych rozwiązań została też zaimplementowana w C.
Są to między innymi:
const int foo = 5;
inline int abs(int x) 
 if(x &gt; 0)
 return x;
 else
 return -x;
template &lt; class T &gt;
void swap(T &amp;x, T &amp;y) 
 T tmp = x;
 x = y;
 y = tmp;
 if(1 == 1) printf("1");
Nadal jednak konieczne jest użycie preprocesora do włączania nagłówków bibliotek.

</doc>
<doc id="75058" url="https://pl.wikipedia.org/wiki?curid=75058" title="Matra">
Matra



</doc>
<doc id="75059" url="https://pl.wikipedia.org/wiki?curid=75059" title="Szilvásvárad">
Szilvásvárad

 
Szilvásvárad – miejscowość turystyczna i gmina na Węgrzech u stóp Gór Bukowych, na północ od Egeru. Słynie m.in. z hodowli koni lipicańskich oraz z powodu malowniczej doliny strumienia Szalajka. Gmina liczy 1742 mieszkańców (2009) i zajmuje obszar 37,82 km².

</doc>
<doc id="75060" url="https://pl.wikipedia.org/wiki?curid=75060" title="Szilvasvarad">
Szilvasvarad



</doc>
<doc id="75061" url="https://pl.wikipedia.org/wiki?curid=75061" title="Identyfikacja systemu">
Identyfikacja systemu

Identyfikacja – rozpoznawanie (sporządzenie opisu matematycznego) właściwości statycznych i dynamicznych elementów i układów automatyki. Identyfikacja oznacza znalezienie zależności między wejściem a wyjściem (dla elementu automatyki, obiektu, układu regulacji) na podstawie danych doświadczalnych. Po poddaniu obiektu (procesu) szeregowi doświadczeń dobiera się bowiem parametry modelu w taki sposób, aby pasował on do danych doświadczalnych. 
Identyfikacja odgrywa zasadniczą rolę w odniesieniu do obiektów i procesów regulacji, gdyż umożliwia poprawne nastrojenie układu regulacji automatycznej. W czasie identyfikacji określane są bowiem wartości parametrów modelu obiektu (procesu), które wykorzystuje się następnie w doborze nastaw regulatora sterującego rzeczywistym obiektem (procesem).
Podstawowe pojęcia.
Identyfikacja systemów lub procesów to termin opisujący zespół metod i narzędzi i algorytmy, które mają na celu zbudować dynamiczny model systemu lub procesu na podstawie danych pomiarowych zebranych z wejścia i wyjścia. Model taki może opisywać:
Model budowany jest poprzez wyszukiwanie zależności i relacji pomiędzy zmierzonymi danymi bez fenomenologicznej analizy systemu lub procesu (czyli bez szczegółowego badania zjawisk fizycznych zachodzących w systemie lub procesie). O takim sposobie postępowania czasami mówi się, że traktuje system lub proces jako "czarną skrzynkę".
Przeciwstawną metodą do identyfikacji jest modelowanie analityczne. Polega ono na tym, że system dzielony jest na podsystemy, których właściwości oraz prawa fizyczne nimi rządzące dają się opisać modelami matematycznymi. Metoda ta jest zależna od skali problemu, może być bardzo czasochłonna i prowadzić do uzyskania modeli matematycznych zbyt skomplikowanych, by nadawały się do dalszego wykorzystania.
Etapy identyfikacji.
Identyfikacja jest procesem iteracyjnym, który może posiadać następujące etapy.
Uzyskanie niezadowalających wyników w trakcie weryfikacji modelu powoduje konieczność powtórzenia niektórych etapów identyfikacji. Zazwyczaj najpierw powtarza się etapy 7-8 lub 6-7-8. Po wyczerpaniu możliwości wprowadzania zmian na tych etapach należy pomyśleć o powtórzeniu etapu 5, a nawet 4. 
W warunkach rzeczywistych
należy zrobić wszystko, żeby nie było potrzeby powtarzania etapów 1-2, gdyż ich przeprowadzenie zazwyczaj
wiąże się z dużymi kosztami. Dla przykładu, identyfikacja modelu hutniczego pieca indukcyjnego może wiązać
się ze znacznymi wydatkami na energię do zasilania pieca. Dlatego należy solidnie przygotować eksperyment
identyfikacyjny, między innymi poprzez staranny wybór sygnałów pobudzających.
Zastosowania wyników identyfikacji.
Uzyskany w trakcie doświadczeń identyfikacyjnych model można wykorzystać do syntezy regulatora, bądź też
na jego podstawie można próbować przewidzieć zachowanie identyfikowanego systemu w przyszłości (tzw. predykcja).
Podział metod identyfikacji.
Najbardziej podstawowym podziałem metod identyfikacji jest podział na identyfikację modeli ciągłych i modeli dyskretnych.
Identyfikacja modeli ciągłych, poza tak zwaną klasyczną identyfikacją modeli w postaci odpowiedzi skokowych pierwszego i drugiego rzędu, jest ciągle dziedziną wymagającą wielu badań naukowych. Dalsza część opisu zajmuje się więc identyfikacją modeli dyskretnych w czasie.
Kolejny podział można przeprowadzić na metody parametryczne i metody nieparametryczne:
Inny jeszcze podział można przeprowadzić w oparciu o typ identyfikowanego systemu. Można tutaj wyróżnić:
Algorytmy stosowane w identyfikacji.
Do algorytmów powszechnie stosowanych w identyfikacji systemów (procesów) należą:
Typowe problemy.
Do typowych problemów występujących w trakcie identyfikacji należą:

</doc>
<doc id="75062" url="https://pl.wikipedia.org/wiki?curid=75062" title="Artur Scherbius">
Artur Scherbius

Artur Scherbius (ur. 30 października 1878 we Frankfurcie nad Menem, zm. 13 maja 1929 w Berlinie) – inżynier niemiecki.
W 1919 otrzymał patent na elektromechaniczną maszynę szyfrującą; założył wraz z Ernstem Richardem firmę "Scherbius &amp; Ritterwas", celem jej wytwarzania i ewentualnej sprzedaży. Firma zakupiła również prawa do innego patentu z tej dziedziny, którego właścicielem był Hugo Koch. Tak zaczęto wytwarzać Enigmę, zaprezentowaną po raz pierwszy w 1923. Patent został przejęty i znacznie zmodyfikowany przez Borisa Hagelina. Scherbius nie doczekał wprowadzenia swojego wynalazku do produkcji seryjnej - zbankrutował, a w 1929 zginął w katastrofie powozu.

</doc>
<doc id="75065" url="https://pl.wikipedia.org/wiki?curid=75065" title="Ocean Południowy">
Ocean Południowy

Ocean Południowy (także: Południowy Ocean Lodowaty, Ocean Antarktyczny) – ocean rozciągający się od wybrzeża Antarktydy do równoleżnika 60°S, wzdłuż którego łączy się z oceanami: Spokojnym, Indyjskim i Atlantyckim. Ocean Południowy jest czwartym co do wielkości spośród wszystkich pięciu. Jego obszar został formalnie zatwierdzony przez Międzynarodową Organizację Hydrograficzną w 2000 roku. Oficjalna polska nazwa tego oceanu, zatwierdzona przez Komisję Standaryzacji Nazw Geograficznych brzmi Ocean Południowy.
Położenie i obszar.
Według ustaleń Międzynarodowej Organizacji Hydrograficznej, nazwa „Ocean Południowy” odnosi się do wód Oceanu Światowego otaczających Antarktydę, których północną granicą jest równoleżnik 60°S. W jego skład wchodzą mniejsze akweny – m.in. Morze Amundsena, Morze Bellingshausena, fragment Cieśniny Drake’a, Morze Rossa i Morze Weddella. Powierzchnia tego oceanu to 20,327 milionów km². Linia brzegowa ma długość 17 968 km.
Nazwa ta nie jest zawsze stosowana w ścisłym rozumieniu. W Australii do zasięgu opisanego powyżej dodaje się obszar między równoleżnikiem 60°S i południowymi wybrzeżami Australii oraz Nowej Zelandii. Na mapach wybrzeży Tasmanii i południowej Australii zawsze widnieje nazwa „Ocean Południowy”, nigdy „Ocean Indyjski”.
Naturalną granicą obszaru wód wokół Antarktydy nie jest jeden równoleżnik, ale strefa konwergencji antarktycznej, gdzie wody płynące od wybrzeży kontynentu zderzają się z cieplejszymi prądami zmierzającymi na południe. Granica ta zmienia w ciągu roku swoje położenie, ale w relatywnie wąskich granicach (zazwyczaj ± 0,5° od średniego położenia).
Morza układu oceanicznego – Ocean Południowy:
Warunki naturalne.
Temperatura wody waha się od –2 °C do 10 °C. Cykloniczne sztormy, które przemieszczają się dookoła kontynentu w kierunku wschodnim, często są bardzo silne z powodu sporej różnicy temperatur między lodem a otwartym oceanem. W obszarze od równoleżnika czterdzieści stopni do koła podbiegunowego południowego występują najsilniejsze wiatry na Ziemi. W zimie ocean zamarza od strony Pacyfiku do 65° szerokości geograficznej południowej, a w stronę Atlantyku do 55°. W niektórych punktach wybrzeża stałe wiatry wiejące z wnętrza Antarktydy utrzymują linię brzegową wolną od lodu. U wybrzeży Antarktydy utrzymują się olbrzymie lodowce szelfowe, pokrywające powierzchnię przybrzeżnych partii oceanu, spośród których największe są Lodowiec Szelfowy Rossa na Morzu Rossa i Lodowiec Szelfowy Ronne na Morzu Weddella.
Ocean Południowy jest głęboki na 4000–5000 metrów z nielicznymi płytszymi miejscami. Szelf kontynentalny jest wąski i nadzwyczaj głęboki; jego krawędź znajduje się 400–800 m pod wodą, podczas gdy średnia światowa wynosi 133 m. Najniższym punktem dna Oceanu Południowego jest fragment rowu Sandwichu Południowego (7235 m p.p.m.).
Polarna czapa lodowa rośnie od 2,6 miliona km² w marcu do około 18,8 mln km² we wrześniu, powiększając swoją powierzchnię ponad siedmiokrotnie. Na Oceanie Południowym występują dwa wielkie prądy morskie, okrążające Antarktydę. Prąd Wiatrów Zachodnich, zwany też Antarktycznym Prądem Okołobiegunowym (21 000 km długości), nieustannie przemieszczający się w kierunku wschodnim, jest największym na świecie prądem morskim. Transportuje 130 milionów metrów sześciennych wody w ciągu jednej sekundy; to 100 razy więcej niż przepływ wody we wszystkich rzekach na kuli ziemskiej. Dalej na południe występuje jeszcze Prąd Wiatrów Wschodnich, przemieszczający masy wody przy wybrzeżach kontynentu w kierunku zachodnim. Płynie on najdalej na południe z prądów morskich na Ziemi, jest dużo słabszy od Prądu Wiatrów Zachodnich.
Pod dnem oceanu prawdopodobnie występują olbrzymie złoża ropy naftowej i gazu ziemnego, rudy manganu oraz piasku i żwiru. W lodowcach zmagazynowana jest woda słodka. W oceanie żyją kałamarnice, wieloryby, foki, kryl oraz wiele gatunków ryb. Na Oceanie Południowym obowiązują międzynarodowe umowy ograniczające bądź zakazujące połowów tych zwierząt morskich.

</doc>
<doc id="75066" url="https://pl.wikipedia.org/wiki?curid=75066" title="Republika (album)">
Republika (album)

Republika – dwupłytowy album z najlepszymi piosenkami zespołu Republika, nagrany na kilku koncertach w Radiowej Trójce, wydany w 2002 roku, po śmierci Grzegorza Ciechowskiego. Zawiera także 4 nowe, wcześniej niepublikowane piosenki.
Piosenka pt. „Śmierć na pięć” planowo miała być podstawą, planowanej przez zespół nowej płyty. Śmierć Grzegorza Ciechowskiego przerwała jednak produkcję płyty, a „Śmierć na pięć” pojawiła się na płycie jako jedyna nowa piosenka zespołu. „Noc wampira” i „Zielone usta” zostały skomponowane w 1981 roku, a „Fast” to podkład instrumentalny do nieukończonej, nowej piosenki.

</doc>
<doc id="75067" url="https://pl.wikipedia.org/wiki?curid=75067" title="1991 (album Republiki)">
1991 (album Republiki)

1991 – album zespołu Republika, wydany w 1991 roku. Pierwszy album zespołu po ówczesnym rozpadzie. Zawierał nowsze wersje największych przebojów, jak też premierowe utwory: „Republika”, „Lawa”, „Balon” i „Zawroty głowy”. Basista zespołu z pierwszego okresu działalności Paweł Kuczyński, był skłonny uczestniczyć w nagraniu, ale odmówił udziału w późniejszej promocji płyty. Zrezygnowano więc z jego współpracy definitywnie. W rezultacie na płycie nie występuje żaden basista.

</doc>
<doc id="75069" url="https://pl.wikipedia.org/wiki?curid=75069" title="Judo na Letnich Igrzyskach Olimpijskich 2004">
Judo na Letnich Igrzyskach Olimpijskich 2004

Zawody w judo podczas Letnich Igrzysk Olimpijskich odbyły się w hali Ano Liossia Olympic Hall. W zawodach wzięło udział 368 zawodników, którzy podzielili między siebie 14 kompletów medali w siedmiu kategoriach wagowych wśród kobiet i mężczyzn.
Mężczyźni.
60 kg mężczyzn.
Tadahiro Nomura jest pierwszym judoką w historii Igrzysk Olimpijskich, który zdobył trzykrotnie tytuł mistrza olimpijskiego.
Kobiety.
48 kg kobiet.
Ryoko Tani weszła dzięki temu zwycięstwu do historii Igrzysk jako pierwsza judoczka, która zdobyła dwa złote medale olimpijskie (pierwszy z nich w 2000). Ta sama zawodniczka zdobyła także dwa srebrne medale olimpijskie w 1992 i 1996.
Polska zawodniczka Anna Żemła-Krajewska zajęła ostatecznie 7. miejsce.

</doc>
<doc id="75070" url="https://pl.wikipedia.org/wiki?curid=75070" title="Raleigh, Karolina Północna">
Raleigh, Karolina Północna



</doc>
<doc id="75073" url="https://pl.wikipedia.org/wiki?curid=75073" title="Vannevar Bush">
Vannevar Bush

Vannevar Bush (ur. 11 marca 1890 w Everett w stanie Massachusetts, USA, zm. 28 czerwca 1974 w Belmont w stanie Massachusetts, USA) – amerykański inżynier, futurolog, wynalazca, teoretyk wczesnego okresu informatyki, organizator życia naukowego w USA.
W latach 1923–1938 pracował jako profesor Massachusetts Institute of Technology w Cambridge w USA. Konstruktor analogowych maszyn liczących, zaprojektował maszynę do wyszukiwania i przechowywania powiązanych między sobą informacji. Uważany za twórcę idei sieci komputerowych oraz hipertekstu.
W 1943 otrzymał Medal Edisona "za wkład w rozwój nauk elektrycznych, szczególnie poprzez nowe aplikacje matematyki oraz służbę narodowi poprzez kierowanie wojennym programem badawczym".
Życiorys.
Początek kariery.
W 1913 roku ukończył Tufts College uzyskując bakalaureat i magisterium. W latach 1914–1915 pracował jako instruktor (nauczyciel) matematyki dla marynarki USA w Tufts College. W 1916 zdobył tytuł doktora nauk technicznych w Harvard, a rok później w MIT. W 1917 objął stanowisko Assistant Professor w dziedzinie elektrotechniki w Tufts College. Podczas I wojny światowej pracował dla Marynarki USA nad wykrywaniem okrętów podwodnych.
Kariera w MIT.
W 1919 roku otrzymał pracę w MIT przy stanowisku Associate Professor. 4 lata później został profesorem zwyczajnym MIT. W 1932 roku został dziekanem wydziału elektrycznego MIT.
Pierwsze wynalazki.
W latach 1928–1930 wraz z zespołem inżynierów skonstruował "analizator sieci" – urządzenie do modelowania wielkich sieci elektrycznych, jednocześnie zbudował prototyp analizatora różniczkowego. Patent na analizator różniczkowy uzyskał w 1935 roku. Wspólnie z Johnem H. Howardem skonstruował maszynę do szybkiego selekcjonowania informacji z baz mikrofilmowych w 1938 roku.
Dalsze lata.
W 1940 roku został powołany na przewodniczącego prezydenckiego Państwowego Komitetu Badań Naukowych ("National Defense Research Committee"). W latach 1941–1947 pełnił funkcję dyrektora centralnego rządowego ośrodka badań naukowych, co razem z poprzednią funkcją uczyniło z niego praktycznie centralną postać w zarządzaniu nauką w USA – w szczególności podlegały mu wojskowe badania nuklearne. W latach 1939–1941 przewodniczył Państwowemu Komitetowi Doradczemu ds. Lotnictwa ("National Advisory Committee for Aeronautics"), którego członkiem pozostawał do roku 1948, pełnił też kilka innych centralnych funkcji w administracji prezydenta Roosevelta.
W 1945 roku ogłosił koncepcję urządzenia Memex w słynnym artykule „As We May Think”, Douglas Engelbart i Ted Nelson zostali bezpośredni zainspirowani tą pracą. Rok później został powołany na szefa Wspólnej Rady Badań i Rozwoju departamentów (resortów) wojny i marynarki. W 1947 roku powołany na dyrektora AT&amp;T, a rok później powołany na dyrektora przedsiębiorstwa Merck and Co. Po utworzeniu National Science Fundation został jej kierownikiem.
W latach 1957–1959 był prezesem MIT Corporation. Objął urząd honorowego prezesa w 1959 roku, gdzie pełnił tę funkcję do 1971 roku.
Rodzina.
Jego rodzicami byli Richard Perry Bush i Emma z domu Linwood. 5 września 1916 ożenił się z Phoebe Davis.

</doc>
<doc id="75087" url="https://pl.wikipedia.org/wiki?curid=75087" title="Społeczeństwo">
Społeczeństwo

Społeczeństwo – podstawowe pojęcie socjologiczne, jednakże niejednoznacznie definiowane. Terminem tym tradycyjnie ujmuje się dużą zbiorowość społeczną, zamieszkującą dane terytorium, posiadające wspólną kulturę, wspólną tożsamość oraz sieć wzajemnych stosunków społecznych. Społeczeństwo ponadto posiada własne instytucje pozwalające mu na funkcjonowanie oraz formę organizacyjną w postaci państwa, narodu lub plemienia.
Termin ten w mowie potocznej często stosuje się dość swobodnie określając różne kategorie czy warstwy społeczne np. „społeczeństwo górników”, „społeczeństwo nauczycieli”. Używa się go też na określenie całej żyjącej ludzkości, wówczas używa się określenia społeczeństwo globalne.
Typologia społeczeństw.
Ze względu na duże różnice pomiędzy współczesnymi i historycznymi społeczeństwami wyróżnia się ze względu na stopień rozwoju społeczeństwa:
W przypadku społeczeństw tradycyjnych, terminem tym określa się formy społeczeństw przedindustrialnych i wyróżnia się różne formy ich rozwoju:
Karol Marks wyróżniał dla tego okresu trzy następujące po sobie formacje społeczne: formację "wspólnoty pierwotnej", formację niewolniczą (formacja antyczna i azjatycka) oraz formację feudalną.
W okresie formowania się społeczeństw przemysłowych powstawały takie jego określenia jak:
W przypadku społeczeństwa poprzemysłowego, które powstawać zaczęło w drugiej połowie XX wieku, używa się też alternatywnych pojęć: 
W literaturze pojawia się również określenie społeczeństwa zwierzęcego na odróżnienie uspołecznionych zbiorowości ludzkich od nieuspołecznionych zbiorowości tworzonych przez inne gatunki w ujęciu biologicznym.
Społeczeństwo a technika.
Istnieją trzy sposoby pojmowania stosunków techniki ze społeczeństwem. Pierwszy sposób polega na ukazaniu życia społecznego jako odbicia techniki lub nawet mieszania mechanizmów instrumentalnych i ludzkości. Drugi sposób jest rozwiązaniem idealizmu lub spirytualizmu, czyli totalnego oderwania ducha od materii. Technika jawi się jako byt autonomiczny i złowróżbny lub jako zwykła siła w służbie człowieka. Trzeci sposób polega na uznaniu stopnia zależności lub obojętności świata ludzkiego względem techniki. Rozwiązanie to otwiera drogę do nauk społecznych. Technika jawi się tutaj jako sposób bycia, tryb istnienia.

</doc>
<doc id="75088" url="https://pl.wikipedia.org/wiki?curid=75088" title="Licytacja naturalna">
Licytacja naturalna

Licytacja naturalna – pojęcie z zakresu terminologii brydżowej, historycznie najstarszy system licytacji w brydżu. 
Licytacja naturalna wywodzi się z początków nowoczesnego brydża, jej podstawy zostały skodyfikowane w latach dwudziestych XX wieku przez Ely Culbertsona. Znaczenie odzywek jest zgodne z intuicją i nie wymaga znajomości sztucznych konwencji. Licytacja naturalna stanowi punkt wyjścia dla wielu innych, bardziej rozbudowanych systemów licytacyjnych.
Podstawy systemu.
W tej konwencji licytuje się po kolei posiadane kolory longerów według ich długości i starszeństwa kolorów, przy uwzględnieniu zasad bezpiecznej licytacji. Aby otworzyć licytację, trzeba posiadać niewielką nadwyżkę ponad statystyczną średnią (w systemie punktacji Miltona Worka powinno posiadać się minimum 12 punktów na 40 łącznie)
Konwencje.
System naturalny można łatwo uzupełnić o konwencje licytacyjne, które ułatwiają partnerom dojście do właściwego kontraktu. Przykładami takich konwencji są np. Stayman, Blackwood. Należy nadmienić, że już otwarcie 3♣/3/3/3♠ w systemie naturalnym jest konwencyjne - ponieważ nie znajduje odzwierciedlenia w sile ręki.
Systemy pochodne.
W postaci klasycznej system naturalny nie jest od dawna stosowany, stanowi natomiast podstawę do wielu systemów licytacyjnych na nim opartych, np:
Systemy naturalne i sztuczne.
Podstawą systemu naturalnego jest zawsze obustronna wymiana informacji. Partnerzy licytując obustronnie ustalają łączną siłę rąk (w PC), najdłuższy posiadany wspólnie kolor oraz bezpieczną wysokość kontraktu.
Na odwrotnym założeniu bazują powstałe systemy sztuczne. W nich jedna ze stron przejmuje wymianę informacji w licytacji i za pomocą systemu sztucznych pytań (relay'ów) wizualizuje rękę partnera i decyduje o kontrakcie.

</doc>
<doc id="75094" url="https://pl.wikipedia.org/wiki?curid=75094" title="Ślepa próba (medycyna)">
Ślepa próba (medycyna)

Ślepa próba – w farmakologii metoda prowadzenia eksperymentu klinicznego badającego wpływ substancji (zwykle leku), polegająca na utrzymaniu osób przyjmujących lek w nieświadomości co do tego czy przyjmują lek, czy też substancję obojętną (placebo). Ślepą próbę stosuje się w celu wykluczenia efektu oczekiwania u osób, na których sprawdza się działanie substancji.
Metodę ślepej próby, na przykład podwójnie ślepej, stosuje się przy badaniu środków farmakologicznych i niefarmakologicznych.
Podwójnie ślepa próba.
Podwójnie ślepa próba polega na tym, że nikt z osób biorących bezpośrednio udział w eksperymencie i mających kontakt z osobami badanymi nie wie, który środek jest lekiem, a który placebo. W ten sposób wyklucza się możliwość nieświadomego wpłynięcia na osoby badane (i tym samym na wyniki badania) przez lekarza prowadzącego i osoby podające lek. Pierwszy naukowo opisany przypadek zastosowania podwójnie ślepej próby należy przypisać psychologowi Oskarowi Pfungstowi, który zastosował tę metodę już w 1907 roku w sprawie „Mądrego Hansa”.
Podwójnie ślepa próba ma duże znaczenie dla zapewnienia obiektywnych wyników badań, ponieważ:
Potrójnie ślepa próba.
Potrójnie ślepa próba polega na tym, że również osoby przeprowadzające statystyczną analizę rezultatów badania nie wiedzą, który środek jest lekiem, a który placebo.

</doc>
<doc id="75095" url="https://pl.wikipedia.org/wiki?curid=75095" title="1994 w filmie">
1994 w filmie

Nagrody filmowe.
Goya.
8. ceremonia wręczenia Hiszpańskich Nagród Filmowych odbyła się 21 stycznia 1994 roku.
Złote Globy.
51. ceremonia wręczenia Złotych Globów odbyła się 22 stycznia 1994 roku.
Złoty Niedźwiedź.
44. Międzynarodowy Festiwal Filmowy w Berlinie odbył się w dniach 10–21 lutego 1994 roku.
BAFTA.
47. ceremonia wręczenia nagród Brytyjskiej Akademii Sztuk Filmowych i Telewizyjnych.
Cezary.
19. ceremonia wręczenia Francuskich Nagród Filmowych odbyła się 26 lutego 1994 roku.
Złote Maliny.
14. rozdanie Złotych Malin odbyło się 20 marca1994 roku.
Oscary.
66. ceremonia wręczenia Oscarów odbyła się 21 marca 1994 roku.
Złota Palma.
47. Międzynarodowy Festiwal Filmowy w Cannes odbył się w dniach 12–23 maja 1994 roku.
Złoty Lew.
51. Festiwal Filmowy w Wenecji odbył się w dniach 1–11 września 1994 roku.
Festiwal Polskich Filmów Fabularnych.
XIX. Festiwal Polskich Filmów Fabularnych odbył się 16–22 września 1994 roku.
Camerimage.
2. edycja Międzynarodowego Festiwalu Sztuki Autorów Zdjęć Filmowych Camerimage odbyła się w dniach 26 listopada-3 grudnia 1994 roku.

</doc>
<doc id="75096" url="https://pl.wikipedia.org/wiki?curid=75096" title="Pokój królewski">
Pokój królewski

Pokój królewski – układ zawarty na przełomie 387 i 386 r. p.n.e. pomiędzy Spartą a królem Persji Artakserksesem II. Kończył on konflikt Sparty z Persją podczas wojny korynckiej. Zwany również pokojem Antalkidasa od imienia wysłannika Sparty.
W myśl traktatu Persja zrywała sojusze z wrogami Sparty: Atenami, Koryntem, Beocją i Argos. Sparta natomiast wycofała swe wcześniejsze deklaracje o ochronie miast greckich w Jonii i Azji Mniejszej. 
Oznaczało to oddanie Persji miast greckich, wyzwolonych wcześniej w wyniku wojen perskich w Azji Mniejszej i na Cyprze. W zamian Sparta utrzymała hegemonię w Grecji oraz Związek Peloponeski pomimo rozwiązania innych wrogich jej związków. W rezultacie upadł ostatecznie mit Sparty jako wyzwoliciela Grecji spod jarzma perskiego.

</doc>
<doc id="75097" url="https://pl.wikipedia.org/wiki?curid=75097" title="Pokój Antalkidasa">
Pokój Antalkidasa



</doc>
<doc id="75098" url="https://pl.wikipedia.org/wiki?curid=75098" title="System licytacji">
System licytacji



</doc>
<doc id="75099" url="https://pl.wikipedia.org/wiki?curid=75099" title="Pływanie na Letnich Igrzyskach Olimpijskich 2004">
Pływanie na Letnich Igrzyskach Olimpijskich 2004

Zawody pływackie na Letnich Igrzysk Olimpijskich w Atenach rozgrywane były na otwartej pływalni w Olympic Aquatic Centre. Zawodnicy walczyli o 32 komplety medali.

</doc>
<doc id="75100" url="https://pl.wikipedia.org/wiki?curid=75100" title="Kosmówka">
Kosmówka

Kosmówka () – zewnętrzna błona płodowa owodniowców zbudowana z ektodermy, osłaniająca ciało zarodka i pozostałe błony płodowe: owodnię, omocznię i pęcherzyk żółtkowy.
Kosmówka gadów i ptaków jest cienkościenną błoną surowiczą, natomiast u ssaków na jej powierzchni rozwijają się liczne i rozmaicie wykształcone wyrostki, tzw. kosmki uczestniczące w budowie łożyska.
Kosmówka jest błoną leżącą między owodnią i błoną śluzową macicy. Powstaje w 2-3 tygodniu rozwoju z połączenia trofoblastu z mezodermą pozazarodkową. W skład jej ściany wchodzi mezoderma pozazarodkowa, cytotrofoblast i syncytiotrofoblast. Około 10 tygodnia dzieli się na kosmówkę gładką i kosmatą. Kosmówka kosmata łączy się z doczesną podstawową, tworząc łożysko.

</doc>
<doc id="75102" url="https://pl.wikipedia.org/wiki?curid=75102" title="Telly Savalas">
Telly Savalas

Telly Savalas, właśc. Aristotelis Savalas (ur. 21 stycznia 1922 w Garden City, zm. 22 stycznia 1994 w Universal City) – amerykański aktor filmowy pochodzenia greckiego; występował w roli porucznika Kojaka w popularnym serialu telewizyjnym z lat 70. XX wieku. Nominowany do nagrody Oscara za drugoplanową rolę w filmie "Ptasznik z Alcatraz" (1962; reż. John Frankenheimer).
Młodość.
Telly Savalas urodził się jako drugie z pięciorga dzieci emigrantów z Grecji, Christiny i Nicka Savalasów. W 1940 ukończył szkołę średnią we Floral Park na Long Island. Później uczęszczał na Uniwersytet Columbia w Nowym Jorku, gdzie studiował język angielski i psychologię. Dyplom uzyskał w 1948. W międzyczasie przez 3 lata (1943–1946) służył w Armii Stanów Zjednoczonych. Po wojnie pracował w radiu, prowadząc popularny program.
Kariera aktorska.
Jako aktor debiutował w telewizji w wieku 37 lat. Na przełomie lat 50. i 60. pojawiał się gościnnie w szeregu popularnych seriali telewizyjnych, m.in. "Nietykalni", "Prawo Burke’a", "Ścigany", "Bonanza", "Strefa mroku", "Spotkanie z Alfredem Hitchcockiem". Jako aktor filmowy zadebiutował w 1961 rolą w dramacie "Młodzi dzicy" w reżyserii Johna Frankenheimera, gdzie gwiazdą był Burt Lancaster. Rok później zagrał w kolejnym filmie Frankenheimera pt. "Ptasznik z Alcatraz" (1962). Rola w nim przyniosła mu jedyną w karierze nominację do Oscara. W następnych latach otrzymał kolejne filmowe propozycje stając się jedną z czołowych gwiazd Hollywoodu. W 1964 reżyser George Stevens zaproponował mu rolę Poncjusza Piłata w epickim filmie biblijnym "Opowieść wszech czasów" (1965). Stevens postawił jeden warunek; Savalas miał zgolić do tej roli włosy. Aktor zgodził się bez wahania. I tak już pozostało; Savalas golił włosy codziennie przez resztę życia, a łysina stała się z czasem jego znakiem firmowym. Na przełomie lat 60. i 70. stworzył swoje najsłynniejsze filmowe kreacje grając w dziełach, które przeszły do historii kina. W 1967 w kultowym filmie wojennym Roberta Aldricha pt. "Parszywa dwunastka" zagrał wyrazistą postać sadystycznego skazańca Archera Maggotta. Następną znaną kreacją Savalasa była rola Blofelda – przeciwnika Jamesa Bonda w filmie "W tajnej służbie Jej Królewskiej Mości" (1969). Rok później wystąpił w popularnej komedii wojennej "Złoto dla zuchwałych" (1970; reż. Brian G. Hutton). W 1973 zagrał diabła w horrorze Mario Bavy "Dom egzorcyzmów".
Jednak największą sławę przyniosła Savalasowi rola porucznika Theodore „Theo” Kojaka w serialu telewizyjnym "Kojak". W latach 1973–1978 powstało 118 odcinków serialu. Rola ta uczyniła z Savalasa jednego z najbardziej rozpoznawalnych aktorów na świecie – utożsamianego właśnie z tą postacią. Kojak – nowojorski policjant z wydziału zabójstw; niezwykle elegancki i opanowany z nieodłącznym lizakiem-kuleczką w ustach, w przyciemnionych okularach i charakterystyczną łysiną stał się z czasem jedną z ikon popkultury. Rola Kojaka oprócz olbrzymiej popularności przyniosła Savalasowi dwa Złote Globy (w 1975 i 1976) i dwie nominacje do tej nagrody (w 1977 i 1978), oraz nagrodę Emmy w 1974.
Po sukcesie serialu nie udało mu się już właściwie stworzyć żadnej znaczącej kreacji. Do najbardziej znanych filmów z późniejszego okresu kariery należą: "Po tragedii Posejdona" (1979), "Ucieczka na Atenę" (1979) i "Wyścig armatniej kuli II" (1984). Pod koniec lat 80. wystąpił w kontynuacjach "Parszywej dwunastki", w roli mjr. Wrighta – zastępując zmarłego Lee Marvina. Również w latach 80. powrócił do roli Kojaka. W latach 1985–1990 powstało 6 pełnometrażowych filmów o przygodach nowojorskiego policjanta. Pomimo ciężkiej choroby pozostawał aktywny do ostatnich tygodni życia. Dwa ostatnie filmy, w których się pojawił, miały swoje premiery już po jego śmierci.
Oprócz kariery aktorskiej odniósł międzynarodowy sukces jako piosenkarz. W 1975 roku z własną wersją utworu „If” z repertuaru amerykańskiej grupy Bread osiągnął 1 miejsce na listach przebojów w Wielkiej Brytanii. Światowe powodzenie zapewnił mu kolejny cover „Some Broken Hearts Never Mend” (z repertuaru Dona Williamsa), wylansowany w 1980 roku.
Życie prywatne.
Telly Savalas był trzykrotnie żonaty; miał 6 dzieci. W 1948 poślubił Katherine Nicolaides (1924–2006); małżeństwo zakończyło się rozwodem w 1957. Z tego związku urodziła się córka Christina (ur. 1950). Drugą żoną aktora była w latach 1960–1974 Marilyn Gardner, która urodziła mu kolejne dwie córki: Penelope (ur. 1961) i Candace (ur. 1963). Para rozwiodła się w 1974, choć już wcześniej pozostawali w separacji. W 1969 na planie filmu "W tajnej służbie Jej Królewskiej Mości" poznał aktorkę Sally Adams-Sheridan, z którą był nieformalnie związany do połowy lat 70. Z tego związku urodził się syn Nicholas „Nick” (ur. 24 lutego 1973). W 1977 w czasie realizacji ostatniego sezonu serialu "Kojak" poznał młodszą o przeszło 30 lat pracownicę biura podróży Julie Hovland, która w 1984 została jego trzecią żoną. Pozostali małżeństwem do śmierci Savalasa w 1994. Julie urodziła aktorowi dwoje dzieci; syna Christiana (ur. 1985) i córkę Arianę (ur. 9 stycznia 1987), która jest w Stanach Zjednoczonych popularną piosenkarką i autorką tekstów.
Jego brat George również był aktorem; grał u boku Telly’ego w "Kojaku". Savalas był ojcem chrzestnym aktorki Jennifer Aniston.
Choroba i śmierć.
W 1989 w czasie rutynowych badań wykryto u Savalasa raka prostaty. Przeszedł pomyślną operację, jednak wkrótce pojawiły się przerzuty. Zmarł w dzień po swoich urodzinach, 22 stycznia 1994 w wyniku komplikacji związanych z rakiem pęcherza moczowego i rakiem gruczołu krokowego. Został pochowany na Forest Lawn – Hollywood Hills Cemetery w Los Angeles.
Filmografia.
oraz pełnometrażowe filmy o Kojaku:

</doc>
<doc id="75103" url="https://pl.wikipedia.org/wiki?curid=75103" title="Wrotycz pospolity">
Wrotycz pospolity

Wrotycz pospolity ("Tanacetum vulgare" L.) – gatunek rośliny należący do rodziny astrowatych. Występuje w całej Europie i na obszarach Azji o umiarkowanym klimacie. Rozprzestrzenił się także gdzieniegdzie poza tym obszarem. W Polsce jest gatunkiem pospolitym.
Biologia i ekologia.
Bylina, hemikryptofit. Występuje pospolicie przy drogach, na miedzach. W klasyfikacji zbiorowisk roślinnych gatunek charakterystyczny dla Ass. "Artemisio-Tanacetetum". Kwitnie od czerwca do sierpnia. Cała roślina jest toksyczna. W wyniku przekrwienia narządów może spowodować poronienie. Ziele rośliny jest trujące dla bydła.
Uprawa.
Roślina łatwa w uprawie, w Polsce całkowicie mrozoodporna (strefy mrozoodporności 4-10). Jest ekspansywna i rozrasta się nieograniczenie, z tego też względu należy w ogrodzie kontrolować jej rozwój. Nie ma specjalnych wymagań, ale preferuje słoneczne stanowiska i przepuszczalne, suche gleby. Najłatwiej rozmnażać ją przez podział bardzo wczesną wiosną, można też przez wysiew nasion wczesną wiosną.

</doc>
<doc id="75110" url="https://pl.wikipedia.org/wiki?curid=75110" title="Ojcowie Kościoła">
Ojcowie Kościoła

Ojcowie Kościoła () – pisarze i teologowie we wczesnym chrześcijaństwie, w epoce bezpośrednio po czasach apostolskich, aż do czasów średniowiecza. Pierwszymi ojcami Kościoła byli ojcowie apostolscy ("Patres apostolici"), nazwani tak ze względu na to, iż uczestniczyli jeszcze w Kościele, któremu przewodzili apostołowie lub pisali pod bezpośrednim wpływem życia Kościoła czasów apostolskich. Okres ojców trwał do VIII wieku. Doktryna starożytnych i wczesnośredniowiecznych ojców Kościoła, a także dział teologii zajmujący się ich nauczaniem, nazywa się patrystyką.
Nazwa.
Pojęcie „ojciec Kościoła” w starożytności chrześcijańskiej miało sens duchowy. W Liście do Koryntian ("1 Kor." 4,15) apostoł Paweł pisze: „Bo choćbyście mieli dziesięć tysięcy wychowawców w Chrystusie, to ojców macie niewielu”. Dokładniej wyjaśnił to Ireneusz z Lyonu: "Jeśli ktoś jest pouczony słowem przez drugiego, to nazywa się go synem, a tamtego ojcem". Było to więc popularne w starożytności utożsamianie ojcostwa duchowego z nauczaniem. W przekonaniu pierwszych chrześcijan biskup był nauczycielem zasad wiary, stąd jemu przede wszystkim przysługiwał ten zaszczytny tytuł. Później określenie ojcowie Kościoła związano z pisarzami o niekwestionowanej wiedzy (łac. "doctrina orthodoxa"), świętym życiu (łac. "sanctitas vitae") i zaaprobowanych przez Kościół (łac. "approbatio") świadków nauki o wierze.
Kryteria ustalania ojców Kościoła.
Współcześnie „ojcami Kościoła” Kościół katolicki nazywa tych pisarzy wczesnochrześcijańskich, których wybitność weryfikuje się poprzez poczwórne kryterium: prawowierność nauki, świętość życia, starożytność i aprobatę Kościoła. Olbrzymią rolę w formowaniu tych kryteriów odegrał Wincenty z Lerynu, opierając swe założenia na anonimowym dziele "Męczeństwo Polikarpa", Ireneusza z Lyonu" Przeciw Herezjom", oraz innych pismach, w których łacińskie "papa" – skąd wywodzi się dzisiejsze pojęcie papież – oznaczało biskupa, autorytet, lub osobę godną szacunku, do wypowiedzi której odwoływano się na zasadzie "argumentum ad auctoritatem". Również Cyprian z Kartaginy miał spory wkład w stworzenie kryteriów uznania pisarza starożytnego za godnego nazwania ojcem Kościoła.
Według André Benoît, patrologa z ewangelickiego wydziału teologii w Uniwersytecie w Strasbourgu, dwa z powyższych czterech kryteriów, mianowicie "prawowierność nauki" (1) oraz "starożytność" (3) są problematyczne. Szczególnie "antiquitas" rodzi pytanie, czy życie w dawnych wiekach może być uznane za kryterium. Według tego teologa, kryterium to przywołuje skojarzenie z platońską idealizacją tego co dawniej: "oni lepsi byli od nas i bliżej bogów mieszkali".
Według J. Ratzingera, mimo analogii z wizją Platona istnieje jednak radykalna różnica: "ojcowie" nie są nimi z racji samej starożytności. Także fakt ich historycznej bliskości czasów nowotestamentalnych nie dowodzi, że bliscy są pismom Nowego testamentu również duchowo. Jednak kryterium to mówi o ich bezpośrednim powiązaniu z wydarzeniem początkowym, jakim był okres apostolski:
Obaj teolodzy – Ratzinger i Benoît – zgadzają się, gdy zwracają uwagę na fakt decydujący, być może ważniejszy niż kryterium "antiquitas" ("starożytności"), że "ojcowie są nauczycielami Kościoła jeszcze nie podzielonego".
Teren działania.
Ojcowie Kościoła działali na terenie całego Cesarstwa Rzymskiego i poza jego granicami np. w Syrii starożytnej. Cesarstwo to za czasów Dioklecjana dzieliło się wyraźnie na dwie części: zachodnią i wschodnią. Linia podziału przebiegała na granicy Italii, a istotne kryterium tego podziału stanowił język: na Zachodzie posługiwano się łaciną, na Wschodzie – greką.
Podrzędne okazywały się czynniki narodowościowe, które jednak wymuszały dalszy podział w obrębie owego dychotomicznego układu. I tak, w części zachodniej wydzielono: Italię, Afrykę, Galię, Hiszpanię, Ilirię i Anglię. Natomiast część wschodnia (Orient) obejmowała: Grecję, Azję Mniejszą, Antiochię, Palestynę i Egipt oraz Syrię.
Podsumowanie.
Pierwszym pisarzem, który sporządził biogramy ojców Kościoła, był Euzebiusz z Cezarei. Jego "Historia Kościoła" zawierała również wiele wyjątków z ich dzieł. Z tegoż opracowania korzystał później Hieronim ze Strydonu przy układaniu swego katalogu pisarzy kościelnych pt. "O mężach sławnych". Dzieło to powstało w 394 r. i jest wzorowane na Plutarchu i Swetoniuszu. W zestawieniu obejmującym 135 autorów aż 78 pochodzi od Euzebiusza. Znamienne, że Filon, Józef Flawiusz i Seneka weszli do tego pocztu. Studium Hieronima kontynuowali pod tym samym tytułem Gennadiusz z Marsylii (V w.), Izydor z Sewilli oraz Ildefons z Toledo (VII w.). Średniowieczne i nowożytne próby powrotu do tych opracowań były nikłe.
Dopiero w wieku XIX, kiedy historiografia świecka zaczęła rozgraniczać starożytność od średniowiecza, patrolodzy zajmowali się wyłącznie najstarszą literaturą chrześcijańską. We Francji powstało wówczas monumentalne dzieło Migne’a. W całym zaś świecie pojawiły się liczne monografie i opracowania. Powstało też wiele podręczników patrologicznych.
Prawdziwy przełom przyniósł dopiero wiek XX. Dziś literatura ojców Kościoła tłumaczona jest na wiele języków. Wydawane np. przez francuski Institut des Sources Chrétiennes dzieła liczą już ponad 400 tomów patrystycznych. Opublikowana w styczniu 2006 r. polska bibliografia patrystyczna zawiera ponad 13 tys. polskich przekładów dzieł patrystycznych wykonanych w XX w.

</doc>
<doc id="75111" url="https://pl.wikipedia.org/wiki?curid=75111" title="Baseball na Letnich Igrzyskach Olimpijskich 2004">
Baseball na Letnich Igrzyskach Olimpijskich 2004

Podczas Letnich Igrzysk Olimpijskich w Atenach rozgrywane były tylko zawody w baseballu mężczyzn. Odbywyły się one w Helliniko Olympic Complex.
Mężczyźni.
&lt;br&gt; 

</doc>
<doc id="75112" url="https://pl.wikipedia.org/wiki?curid=75112" title="Wiaczesław Mienżynski">
Wiaczesław Mienżynski

Wiaczesław (Wiesław) Rudolfowicz Mienżynski (Menżyński, ros. Вячеслав Рудольфович Менжинский, ur. w Petersburgu, zm. 10 maja 1934 w Gorkach pod Moskwą) – wysoki funkcjonariusz sowieckiej policji politycznej i bezpieczeństwa, zastępca szefa CzeKa Feliksa Dzierżyńskiego, szef "Zjednoczonego Państwowego Zarządu Politycznego" OGPU w latach 1926–1934. Z pochodzenia Polak.
Urodzony 19 sierpnia 1874 roku w Petersburgu, ze strony ojca w rodzinie szlacheckiej polskiego pochodzenia, wyznania katolickiego, a ze strony matki (Maria Szakiejewa, córka inspektora Szkoły Kawaleryjskich Junkrów) – pochodzenia rosyjskiego. Jego ojciec Rudolf Menżyński (ur. 1838, zm. po 1914) był wykładowcą historii m.in. w elitarnym petersburskim Korpusie Paziów, miał, prócz Wiesława, jeszcze czwórkę dzieci: Aleksandra, Annę, Ludmiłę i Wierę (dwie ostatnie były również związane z ruchem rewolucyjnym).
Według historyka Pawła Wieczorkiewicza był Żydem, chociaż przez samych Rosjan traktowany był jako Polak, gdyż posługiwał się na co dzień językiem polskim, podobnie jak inni Żydzi z Kongresówki. 
Wiaczesław ukończył prawo na Uniwersytecie Petersburskim. W ruchu rewolucyjnym od 1895 roku, Od 1902 członek SDPRR, po rewolucji 1905 roku udał się na emigrację (1907-1917). Znany był ze swych zdolności lingwistycznych (władał 12 językami, w tym chińskim i japońskim). Brał udział w rewolucji październikowej w Piotrogrodzie.
Po zwycięstwie bolszewików był najpierw zastępcą, a następnie krótko ludowym komisarzem finansów w 1918 roku (nie potrafił uporać się z zadaniami, a jego jedyną kwalifikacją była krótkotrwała praca w banku Crédit Lyonnais w czasie pobytu we Francji). Został konsulem w Berlinie, przeniesiony do WCzeKa (Czeka) w 1919 roku. Od 1923 był pierwszym zastępcą szefa OGPU Feliksa Dzierżyńskiego, a po jego śmierci w 1926 roku objął kierownictwo. Jego kandydaturę na to stanowisko wysunął, jeszcze za życia, sam Dzierżyński.
Potrafił czasem sprzeciwić się Stalinowi, m.in. w sprawie szachtyńskiej (18 maja – 15 sierpnia 1928).
Mienżyński często chorował (na zwyrodnienie kręgosłupa) i większość czasu spędzał w odosobnieniu, jednak kierownictwo tajnej policji sprawował aż do swej śmierci. Zmarł prawdopodobnie na atak serca, niemniej jego śmierć została w czasie III procesu moskiewskiego (1938) przypisana Gienrichowi Jagodzie, pierwszemu zastępcy Mienżynskiego w OGPU i następcy w sprawowaniu funkcji po jego śmierci. Wersję o otruciu Mienżynskiego przez Jagodę podtrzymywał po latach wieloletni funkcjonariusz policji politycznej i wywiadu zagranicznego ZSRR Paweł Sudopłatow.

</doc>
<doc id="75113" url="https://pl.wikipedia.org/wiki?curid=75113" title="Wiaczesław Menżyński">
Wiaczesław Menżyński



</doc>
<doc id="75115" url="https://pl.wikipedia.org/wiki?curid=75115" title="Złoty Medal za Odwagę">
Złoty Medal za Odwagę



</doc>
<doc id="75117" url="https://pl.wikipedia.org/wiki?curid=75117" title="Onufry Kopczyński">
Onufry Kopczyński

Onufry Kopczyński SchP, właściwie "Andrzej Kopczyński", krypt.: "X. K. S. P." (ur. 30 listopada 1735 w Czerniejewie k. Gniezna, zm. 14 lutego 1817 w Warszawie) – ksiądz pijar, poeta łaciński, pedagog, językoznawca, prekursor badań nad polską gramatyką, autor pierwszego podręcznika gramatyki języka polskiego, członek konfederacji targowickiej, członek Izby Edukacyjnej Księstwa Warszawskiego w 1808 roku.
Pracom Kopczyńskiego przypisuje się istotną rolę w zachowaniu tożsamości narodowej Polaków pozbawionych własnego państwa narodowego. Jego zasługą było wprowadzenie polskiej terminologii gramatycznej. Ze względu na wzorową metodykę jego podręczniki były przez dziesiątki lat używane w polskich szkołach.
Życiorys.
Na chrzcie otrzymał imię Andrzej. Uczył się w szkołach pijarskich, m.in. w Rzeszowie i Warszawie, a w roku 1752 wstąpił do zgromadzenia tego zakonu w Podolińcu, przyjmując imię Onufry. Dwa lata później (1754) przyjął święcenia kapłańskie. Studia zakonne odbywał kolejno w: Rzeszowie (1755), Międzyrzeczu (1756–1757) i Krakowie (1761–1762).
Nauczyciel w szkołach pijarskich. Był wykładowcą gramatyki w Radomiu (1758); poezji w Piotrkowie (1759–1760); a następnie wyłącznie retoryki: nowicjat w Podolińcu (1763), w Rzeszowie (1764), w Złoczowie (1765–1767), nowicjat w Rzeszowie (1768) i ponownie w Podolińcu (1769–1771). W latach 1772–1773, w roli wychowawcy Antoniego Wisłockiego, przebywał w Wiedniu i Paryżu. Od roku 1774 nauczał wymowy w Collegium Nobilium pijarów w Warszawie, skąd został zwolniony (1778) z powodu choroby oczu. W latach 1780–1792 członek Towarzystwa do Ksiąg Elementarnych, w latach 1807–1812 współpracownik Stanisława Kostki Potockiego w Izbie Edukacyjnej Księstwa Warszawskiego, uważał się za ucznia Stanisława Konarskiego.
Pełnił funkcję (1783–1794) prefekta Biblioteki Rzeczypospolitej – Załuskich wprowadzając nowy podział książek.
5 listopada 1794 dokonał bohaterskiego czynu. Podczas gdy inni z przerażeniem przyglądali się rzezi Pragi, ks. Onufry Kopczyński, ryzykując śmierć z rąk żołnierzy rosyjskich, zaopatrzony w żywność, odzież i środki medyczne, mimo zerwanego mostu, przeprawił się łodzią z dwoma rybakami Sitkiewiczami (ojciec i syn) przez Wisłę do Pragi, zdobytej i zajętej przez wojska rosyjskie, aby udzielić pomocy humanitarnej i nieść wsparcie duchowe ocalałym z rzezi. „Ks. Kopczyński opatrzył rannych, odział nagich, głodnym pokarm dostatni zostawił, a wzmocniwszy ich na duszy słowy Zbawiciela, szczęśliwie wraca w mury Warszawy!”.
W latach 1799–1802 więziony przez austriackie władze zaborcze, od 1802 członek Towarzystwo Przyjaciół Nauk w Warszawie, 1804–1807 prowincjał Pijarów. W 1812 roku przystąpił do Konfederacji Generalnej Królestwa Polskiego. 30 listopada 1816 podczas uroczystości z okazji 81 urodzin otrzymał złoty medal za "Gramatykę języka polskiego" z rąk Stanisława Kostki Potockiego.
Pochowany w kościele o.o. pijarów przy ul. Długiej. Po powstaniu listopadowym, gdy rosyjskie władze zaborcze przekazały kościół Rosyjskiej Cerkwi Prawosławnej, skrycie pochowany w zbiorowej, nieoznaczonej mogile pod alejką między kwaterami 7 i 9 na cmentarzu Powązkowskim (miejsce mogiły wskazuje tablica z napisem: „w pobliżu tej tablicy spoczywają pod drogą cmentarną w nieoznakowanej mogile zbiorowej usunięci przez zaborcę z kościoła przy ul. Długiej po Powstaniu Listopadowym i tu skrycie pogrzebani księża pijarzy:... ks. Onufry Kopczyński +1817 autor pierwszej gramatyki polskiej, członek Warszawskiego Towarzystwa Przyjaciół Nauk... I wielu innych... Requiescant in pace” wmurowana z inicjatywy o. Innocentego Buby – zob. zdjęcie).
Jako gramatyk zasłużył się przede wszystkim napisaniem na polecenie Komisji Edukacji Narodowej podręcznika "Gramatyka dla szkół narodowych" z lat 1778–1781 (i opracowania metodyki w "Przypisach dla nauczycieli"), w którym wprowadził polską terminologię gramatyczną. Za opracowanie gramatyki polskiej otrzymał z rąk Stanisława Augusta medal „Merentibus”. Był też autorem "Nauki czytania i pisania" (1785) i "Elementarza dla szkół parafialnych narodowych" (1785). Już po jego śmierci, w roku 1817, wydano "Gramatykę języka polskiego".
Twórczość.
Ważniejsze dzieła.
Kilka tysięcy tablic, w których ułożył wyrazy polskie według swego systemu (według 8 części mowy i według zakończeń), Kopczyński złożył „na wieczną pamiątkę” w Bibliotece Załuskich. Kilka pism edukacyjnych Kopczyńskiego wydał Z. Kukulski w: "Źródła do dziejów wychowania i szkolnictwa w Polsce z doby Izby Edukacji Publicznej, 1807–1812", Lublin 1931.
Pamięć o ks. Onufrym Kopczyńskim.
W Polsce znajdują się trzy ulice jego imienia (2009) w: poznańskiej dzielnicy Piątkowo, w Rzeszowie i Gorzowie Wielkopolskim. W Poznaniu, w dzielnicy Św. Łazarz, znajdują się ogródki działkowe jego imienia. W Czerniejewie, na placu noszącym jego imię, znajduje się obelisk z zabytkowym medalionem. Patronuje czterem szkołom:
Do roku 1944 w kościele Matki Bożej Łaskawej w Warszawie znajdowało się epitafium z popiersiem ks. Onufrego Kopczyńskiego, przeniesione w 1834 z kościoła św. Pryma i Felicjana, po jego uprzednim przekazaniu na cerkiew prawosławną przez Iwana Paskiewicza.

</doc>
<doc id="75119" url="https://pl.wikipedia.org/wiki?curid=75119" title="Ojcowie kościoła">
Ojcowie kościoła



</doc>
<doc id="75120" url="https://pl.wikipedia.org/wiki?curid=75120" title="Tetris">
Tetris

Tetris – komputerowa gra logiczna stworzona przez Aleksieja Pażytnowa i jego współpracowników, Dimitrija Pawłowskiego i Wadima Geriasimowa. Pojawiła się na rynku po raz pierwszy 6 czerwca 1984 roku w Związku Radzieckim.
Oryginalna wersja powstała podczas pracy zespołu Pażytnowa w Akademii Nauk ZSRR w Moskwie na komputerze Elektronika 60. Jest to jedna z najbardziej znanych gier komputerowych, posiadająca dużą liczbę różnorodnych wariacji i wariantów. Do powstania gry zainspirowała Pażytnowa układanka "Pentomino".
We wrześniu 2014 roku firmy Threshold Entertainment oraz Tetris Company ogłosiły plany nakręcenia filmu na podstawie "Tetrisa".
Rozgrywka.
Gra rozpoczyna się na prostokątnej planszy (początkowo pustej) zwanej tetrionem lub matriksem, ułożonej krótszym bokiem w poziomie. Tetrion ma wymiary 20 wierszy na 10 kolumn. W trakcie gry, pośrodku górnej krawędzi planszy, pojawiają się pojedynczo klocki złożone z czterech małych kwadratów nazywanych też blokami. Klocki te (określane mianem „tetrimino”) przemieszczają się w kierunku dolnej krawędzi w miarę możliwości. Kiedy jedno tetrimino opadnie na samo dno, zostaje unieruchomione, a następne ukazuje się u góry planszy. Gra trwa aż do momentu, w którym klocek nie będzie mógł pojawić się na planszy. Zadaniem gracza jest układanie tetrimino na planszy (poprzez wykorzystanie rotacji i przesuwanie klocków w poziomie) w taki sposób, aby kwadraty składające się na nie utworzyły wiersz na całej szerokości prostokąta. W takiej sytuacji wiersz ten zostaje usunięty, a pozostałe klocki opadają w kierunku dna, tworząc więcej przestrzeni dla następnych elementów. Po usunięciu określonej liczby wierszy prędkość gry wzrasta o pół sekundy, co utrudnia tym samym precyzyjne sterowanie kolejnymi tetrimino. Możliwe jest jednoczesne usunięcie maksymalnie 4 wierszy – umożliwia to tetrimino „I”. Sytuacja taka nosi nazwę identyczną jak gra, czyli „tetris”.
Grawitacja.
W różnych wersjach Tetrisa oraz grach opartych na tym schemacie istnieją co najmniej trzy algorytmy obsługujące spadanie elementów po usunięciu wiersza:
Tetrimino.
Na zestaw tetrimino składa się siedem różnych (tj. takich które nie są identyczne po wykonaniu rotacji) klocków złożonych z kwadratowych elementów:
Pary „L” i „J” oraz „S” i „Z” przedstawiają lustrzane odbicia, jednak nie można poprzez obrót jednego utworzyć drugiego.
W grach na bazie "Tetrisa" o trójwymiarowej planszy do kompletu klocków (w tym przypadku tetrimino składa się z sześcianów) dołączane są kolejne trzy:
Wraz z przejściem w trzy wymiary możliwe są dodatkowe obroty klocków, zatem tetrimino „Z” i „S” oraz „L” i „J” stają się identyczne, a łącznie różnych klocków jest w tym momencie osiem.
Historia i kwestie prawne.
Niemal od początku swego istnienia "Tetris" był związany z bataliami prawnymi dotyczącymi tej gry.
Wkrótce po powstaniu Tetrisa Wadim Gierasimow – inny radziecki programista, wówczas szesnastolatek – stworzył wersję programu dla komputerów IBM PC i rozpowszechnił ją w Moskwie. Jednak dopiero rok później, w 1986 roku, gra przedostała się na zachód – na Węgry, gdzie powstały jej kolejne wersje dla maszyn Commodore 64 i Apple II.
. Kilka miesięcy po tym Stein spotkał się z Pażytnowem, lecz – wobec braku zainteresowania grami komputerowymi przez radzieckich naukowców – niczego nie uzyskał. Wskutek tego próbował przejąć prawa od programistów węgierskich. W międzyczasie wersja "Tetrisa" pod IBM PC odniosła sukces w Stanach Zjednoczonych i Wielkiej Brytanii.
W 1987 roku Andromeda uzyskała, mimo braku kontraktu z Rosjanami, prawa autorskie do gry – zarówno dla IBM PC, jak i dla innych komputerów osobistych. Do początku następnego roku udało się stworzyć wersję Tetrisa dla znacznej większości (jeżeli nie wszystkich) modeli komputerów osobistych.
Wkrótce w Związku Radzieckim powstała organizacja Elektronorgtechnica (w skrócie ELORG), która przejęła negocjacje w sprawie gry z Robertem Steinem, lecz zatrzymały się one do maja 1988 roku, gdy radziecka strona dowiedziała się o bezprawnej sprzedaży praw do Tetrisa przez Andromedę. Podpisany kontrakt zawierał jednak zakaz rozpowszechniania gry dla automatów oraz konsol przenośnych. Jednak zarówno Mirrorsoft, jak i Spectrum Holobyte podpisały kontrakty z – odpowiednio – Bullet-Proof Software i Atari Games na rozpowszechnianie wersji na automaty na terenie Japonii, przez co nastąpił konflikt. Jednocześnie prawa te otrzymało także Nintendo, a Atari zaczęło (poprzez oddział Tengen) tworzyć grę opartą na schemacie "Tetrisa" i nazwało ją "TETЯIS". ELORG wkrótce został zaangażowany w walkę o prawa do gry, jednocześnie komplikując sytuację przez nowo zawarte umowy.
W 1996 roku do walki o "Tetrisa" dołączyła The Tetris Company LLC (TTC), zarządzana przez Henka Rogersa – będącego wcześniej prezesem Bullet-Proof Software i przedstawicielem Nintendo w sprawie licencji do gry – firma, która wywalczyła ostatecznie (w 2001 roku) prawa do znaku handlowego "Tetris".
Różne warianty i wariacje gry.
Warianty zgodne z oryginalnym "Tetrisem" występują pod wieloma nazwami. Liczna jest również grupa gier opartych na schemacie "Tetrisa" – zarówno bardzo luźno opierających się o pomysł, jak i będących nieznaczną modyfikacją oryginału. W 1989 roku dwóch polskich programistów wydało na liczne platformy grę "Blockout", która jest trójwymiarowym rozwinięciem tej gry.

</doc>
<doc id="75123" url="https://pl.wikipedia.org/wiki?curid=75123" title="Szkoła Rycerska">
Szkoła Rycerska

Szkoła Rycerska (Akademia Szlacheckiego Korpusu Jego Królewskiej Mości i Rzeczypospolitej) – szkoła państwowa założona 15 marca 1765 w Warszawie przez króla Stanisława Augusta Poniatowskiego, utrzymywana przez skarb państwa. Siedziba mieściła się w Pałacu Kazimierzowskim w Warszawie.
Nazwa.
Szkoła miała wiele nazw: Akademia Szlacheckiego Korpusu Kadetów J. K. M. i Rzplitej, Królewski Korpus Kadetów, Królewska Kompania Kadetów. Spotykana jest również w literaturze nazwa "Szkoła rycerska JPP Kadetów J. K. Mości i Rzplitej".
Historia.
Stanisław August Poniatowski obejmując 7 września 1764 tron polski złożył przyrzeczenie jej utworzenia w artykułach pacta conventa: "szkołę rycerską na młódź szlachecką postanowić i pilnie mieć oko, aby w przyzwoitym trzymana była ćwiczeniu". Król zainicjował uczelnię 15 marca 1765 w Warszawie, ale proces jej organizacji trwał jeszcze kilka kolejnych lat.
Szkoła nosiła początkowo nazwę Akademii Szlacheckiej Korpusu Kadetów, a potocznie była nazywana Szkołą Rycerską. W lutym 1766 rozkazem królewskim połączono "Królewską Kompanię Kadetów" z "Kompanią Kadetów Artylerii" w jeden "Królewski Korpus Kadetów".
Akademia utrzymywana była ze skarbu państwa co regulowała uchwała sejmowa z 1766, która zabezpieczała na jej utrzymanie 400 tys. złotych polskich rocznie ze skarbu koronnego oraz 200 tys. z litewskiego. Kwota ta przeznaczona była na utrzymanie oraz kształcenie 200 kadetów wywodzących się z biedniejszej szlachty, którzy w 2/3 wywodzili się z terenów Korony Królestwa Polskiego, a w 1/3 z Wielkiego Księstwa Litewskiego. Szkoła otrzymała również na samym początku jednorazową dotację królewską w wysokości 600 tys. złotych polskich.
Przez 30 lat swej działalności wychowała ok. 650 kadetów oraz ok. 300 eksternów. Została zamknięta 30 listopada 1794 decyzją władz rozbiorowych po upadku insurekcji kościuszkowskiej.
Cele wychowawcze.
Określił je książę Adam Kazimierz Czartoryski w przemowie do kadetów z 1766:
"„Wy tę w najopłakańszym stanie zostającą Ojczyznę waszą powinniście zaludniać obywatelami gorliwymi o jej sławę, o uwiększenie jej mocy wewnętrznej i poważania postronnego, o poprawę rządów w gatunku swym najgorszych. Niech was prowadzi ta zacna ambicja, żebyście odmienili starą postać Kraju”." Założył on w 1765 Towarzystwo Literatów w Polszcze, którego celem było wydawanie podręczników oraz książek na potrzeby Szkoły Rycerskiej.
W „Prawidłach dla Szkoły Rycerskiej” książę Czartoryski pisał o wzorze kadeta:
"„Powinien Ojczyznę swoją kochać i jej dobro nade wszystko i sposobić się do tego, aby mógł poświęcić się na jej usługi, powinien być cnotliwy, pełen uszanowania dla zwierzchności, dobroczynności i afektu dla równych, względu dla niższych.”"
Zadaniem Szkoły było przygotowywanie młodzieży do służby wojskowej i cywilnych zadań publicznych. Idea przyświecająca jej powstaniu to „edukacja społeczeństwa poprzez edukację jednostki”, która odbywała się w procesie wychowywania młodzieży i wpajania jej szerokiej wiedzy ogólnej. Była w pewnej mierze odpowiednikiem pruskich szkół rycerskich, zakładanych przez Fryderyka II i współczesnych szkół administracyjnych (np. francuskiej "École nationale d’administration").
Szef korpusu/Komendant.
Szefem korpusu Szkoły był król Stanisław August Poniatowski. Funkcję komendanta pełnił Marszałek Trybunału Litewskiego, dowódca Gwardii Litewskiej oraz generał Ziem Podolskich książę Adam Kazimierz Czartoryski. Był on także autorem jednego z podstawowych podręczników: „Prawidła dla Szkoły Rycerskiej”. Wicekomendantem Szkoły zajmującym się sprawami gospodarczo finansowymi początkowo był książę August Kazimierz Sułkowski, a następnie książę Fryderyk Józef Moszyński.
Nauczyciele.
Kadra Szkoły składała się z nauczycieli cywilnych oraz wojskowych. Do wojskowej należeli: oficerowie wyżsi (komendant, wicekomendant i trzej pułkownicy) oraz niżsi (brygadierzy w stopniu kapitanów, wicebrygadierzy w stopniu poruczników i podbrygadierzy w stopniu podporuczników lub chorążych).
Za wychowanie i nauczanie przedmiotów nie-wojskowych odpowiedzialni byli profesorowie i metrowie (nauczyciele, zwłaszcza tańca, muzyki i języków). Początkowo większość nauczycieli stanowili Francuzi i Niemcy, później również Polacy, często absolwenci Szkoły Rycerskiej.
Niektórzy profesorowie/metrowie:
Wychowankowie.
Szkoła kształciła chłopców z rodów szlacheckich, zazwyczaj średnio zamożnej szlachty, w wieku od 16 do 21 lat, przyjmowanych na trzyletni okres nauki. Począwszy od 1768 organizowano także kursy niższe trwające pięć lat dla młodzieży mającej od 8 do 12 lat. Absolwentów tych klas kwalifikowano z kolei na dalsze dwuletnie kursy o kierunku wojskowym lub prawnym.
Znani wychowankowie:
Osiemnastu wychowanków zostało później posłami, uczestnikami Sejmu Czteroletniego (1788–1792).
Po wybuchu powstania w 1794 w oddziałach T. Kościuszki walczyło 34 kadetów.
Struktura.
Początkowo było osiem klas, następnie siedem. Oprócz tego istniał podział na dywizje (po 40 kadetów) i na brygady (po 20 kadetów). W 1770 ustanowiono najmniejszą jednostkę, pięcioosobową dekurię, dowodzoną przez dekuriona, wybieranego spośród najlepszych kadetów. Dekuria była instytucją samowychowawczą, angażującą szerokie kręgi młodzieży.
Infrastruktura.
Na koszary kadeckie król Stanislaw Poniatowski przeznaczył należący do niego Pałac Kazimierzowski. Szkoła posiadała również własną drukarnię, której dyrektorem był początkowo Wawrzyniec Krzysztof Mitzler de Kolof później Adam Gieryk Podebrański, a w końcu pochodzący z Francji drukarz i wydawca Piotr Dufour. Towarzystwo Literatów w Polszcze publikowało w niej podręczniki oraz dzieła używane w edukacji. W szkole wychodziło również czasopismo patriotyczne pt. „Polak Patryota”.
Znajdowała się w niej również biblioteka licząca 12 tys. tomów w tym wiele dzieł naukowych.
Program nauczania.
W pierwszym okresie istnienia szkoła miała ona jedynie charakter wojskowy i w tym kierunku prowadzono nauczanie. W 1768 program został zreformowany, a uczelnię przekształcono w średnią szkołę ogólnokształcącą, której zadaniem było kształcenie oprócz oficerów także przedstawicieli służby cywilnej.
Program opracowany został przy współpracy Anglika Johna Linda i przewidywał ogólne wykształcenie w ciągu 3 lub 5 lat, z dużym naciskiem na naukę języków obcych. Nauka trwała w sumie 7 lat, a nauczanie dzieliło się na dwa etapy niższego kursu, czyli pięcioletniej nauki mającej charakter ogólnokształcący, oraz właściwego, dwuletniego przysposobienia do zawodu wojskowego lub służby w administracji państwowej.
W praktyce siedmioletni okres nauczania dzielił się na trzy okresy. W pierwszym dwuletnim okresie przerabiano dwie najmłodsze klasy: VII i VI mające charakter podstawowy. Ich zadaniem było przygotowanie do nauki i uzupełnienie podstawowej wiedzy. Był to tzw. nowicjat. W okresie tym przez pierwsze dwa lata kadetów uczono języków obcych: łaciny, francuskiego i niemieckiego, a także podstaw arytmetyki, pisania, szermierki oraz tańców. W klasie drugiej nauka skupiała się bardziej na czytaniu i omawianiu utworów pisarzy polskich i zagranicznych.
Okres drugi obejmował trzy kolejne klasy V, IV i III, w których przerabiano program szkoły średniej. Ten trzyletni okres kadeci poświęcali na wiedzę z zakresu historii powszechnej oraz historii Polski, a także uczyli się geografii, historii naturalnej, matematyki, logiki, fizyki, architektury wojskowej, rysunku, mechaniki. Kontynuowana była również nauka języków. Obok przedmiotów ścisłych i technicznych wiele uwagi poświęcano nauce czytania oraz poznawaniu rodzimej literatury. Równolegle z językiem polskim uczono łaciny, drugiego języka urzędowego w Rzeczypospolitej Obojga Narodów.
W ciągu ostatnich dwóch lat uczniowie klasy II i I przygotowywali się do zawodu wojskowego lub do służby cywilnej. Kandydaci na wojskowych obok szeregu wymienionych wcześniej przedmiotów kształceni byli w kierunku inżynierii wojskowej, uczyli się również architektury, budowy umocnień, taktyki, sztuki artyleryjskiej, a także przechodzili specjalistyczne ćwiczenia wojskowe. Kandydatów do służby cywilnej natomiast kształcono w kierunku prawniczym. Poznawali oni prawo i konstytucję Korony Królestwa Polskiego oraz Wielkiego Księstwa Litewskiego. studiowali także kameralistykę, czyli naukę o administracji i zarządzaniu. Niezależnie od specjalizacji wykształcenia dopełniała nauka fechtunku – sztuki władania szablą lub szpadą, jazdy konnej, tańców, czasem także muzyki. Te przedmioty określano mianem kunsztów. Taki podział wyraźnie wskazywał, iż kadeci byli przygotowywani w dwóch kierunkach: służby wojskowej oraz do pracy na publicznych stanowiskach cywilnych.
Uczniowie podlegali także dyscyplinie wojskowej oraz zobowiązani byli do przestrzegania określonego porządku dnia: o 6 rano pobudka, później msza święta i zajęcia.
Program szkolenia wojskowego opisany został tak:
„przewidywał naukę inżynierii wojskowej i taktyki, musztrę, szermierkę, posługiwanie się bronią palną, marsze i ćwiczenia polowe. Kadetów zapoznawano także z zasadami organizacji wojsk i wielkich operacji wojennych oraz z: terminologią i teoretyczną literaturą wojskową. Wykłady i ćwiczenia prowadzone w szkole miały na celu wyrabianie w kadetach szybkiej orientacji, zaradności i umiejętności kierowania działaniami wojska. Sprawdzianem tych umiejętności były zajęcia terenowe i ćwiczenia w polu”.
Mundur.
Kadeci używali zarówno munduru małego, jak i wielkiego. Ich mundur codzienny składał się z: czerwonego sukiennego rajtroka z granatowymi wyłogami i mosiężnymi guzikami; czarnego, filcowego trójrożnego kapelusza; białych spodni i czarnych wysokich butów. Rekruci i źle uczący się kadeci nosili wyłogi białe.
Komendant, profesorowie, wykładowcy i kadeci od 1765 nosili mundury wielkie wzoru zachodnioeuropejskiego w kolorze granatowym z pąsowymi wyłogami, białe kamizelki i spodnie, filcowe czarne kapelusze obszyte taśmą złotą i takież naramienniki. Kadeci nosili też specjalny mundur paradny, używany przy wartach tronowych. Składał się on z kaszkietu z pąsowego aksamitu z białym pióropuszem, białego koletu i spodni z cienkiego sukna oraz pąsowego, aksamitnego lederwerka (pas noszony przez ramię, utrzymujący tornister i ładownicę), obszytego po brzegach złotym galonem.
Regulamin przewidywał cały podniosły ceremoniał towarzyszący ubieraniu kadeta w mundur. Stosowano system wyróżnień w formie dodatków do munduru w postaci ozdobnych szlif, za uzyskane wyniki w nauce, pilność i dobre sprawowanie. Jednym z wyższych odznaczeń było nadanie prawa do noszenia temblaka oficerskiego przy szpadzie.
Utrzymanie.
Król poprzez założenie szkoły wypełnił swoje zobowiązania podpisane w pacta conventa. Przeznaczył na ten cel 1,5 miliona zł z własnej kieszeni, później na jej działalność łożył 600 000 zł rocznie (200 000 zł ze szkatuły królewskiej i 400 000 ze skarbu Rzeczypospolitej). Pozwoliło to na utrzymanie w ciągu roku 200 kadetów, której to liczby jednak nigdy szkoła nie osiągnęła. W 1768 poseł rosyjski Nikołaj Repnin wyłożył na rzecz Szkoły Rycerskiej 5555 dukatów (100 000 złotych polskich), aby powstrzymać jej kadetów od udziału w konfederacji barskiej.
Sam król miał później krytyczny stosunek do Szkoły Rycerskiej, w rozmowie z dyplomatą brytyjskim Jamesem Harrisem, 1. hrabią Malmesbury posunął się do stwierdzenia: „Uważam korpus kadecki za oręż przydatny jedynie interesom Imperatorowej”.
Kontynuacja idei.
Królewska Szkoła Rycerska była wzorem dla założycieli Korpusów Kadeckich w II Rzeczypospolitej, którzy po zdobyciu przez Polskę niepodległości wskrzesili ideę tej instytucji w odradzającym się państwie polskim, by utrzymać i rozwinąć niepodległość. Uczniowie szkół kadeckich wzięli udział w III powstaniu śląskim. Marszałek Józef Piłsudski ustanowił dzień 21 maja (rozpoczęcie walk na Górze św. Anny) oficjalnym „Dniem Kadeta”.
Obecnie do dawnej tradycji nawiązuje Fundacja Szkoła Rycerska, której misją jest edukacja i formacja obywatelska młodzieży, oparta m.in. na „Prawidłach dla Szkoły Rycerskiej” autorstwa księcia Czartoryskiego. Fundacja ma na celu udostępniać młodym ludziom odpowiednie narzędzia do inteligentnej służby Rzeczypospolitej w XXI wieku oraz pokazywać, jak można je efektywnie wykorzystać. Cel ten realizuje m.in. poprzez projekt edukacyjny „Letnia Szkoła Rycerska”, zaś w planach ma założenie i prowadzenie placówki edukacyjnej opartej na tradycji Akademii Szlacheckiego Korpusu Jego Królewskiej Mości i Rzeczypospolitej oraz Korpusów Kadeckich.

</doc>
<doc id="75124" url="https://pl.wikipedia.org/wiki?curid=75124" title="Burundi">
Burundi

Burundi (), oficjalnie Republika Burundi (rundi Republika y’Uburundi; fr. République du Burundi) – małe państwo śródlądowe położone w Afryce Wschodniej. Graniczy z Rwandą od północy, Tanzanią od wschodu i południa, oraz z Demokratyczną Republiką Konga od zachodu.
Burundi nie ma dostępu do morza, lecz większość południowo-zachodniej granicy stanowi jezioro Tanganika, jedno z Wielkich Jezior Afrykańskich.
Tereny państwa były zamieszkane przez ludy Twa, Tutsi i Hutu. Burundi było rządzone przez królów Tutsi przez ponad 500 lat. Jednakże na początku XIX wieku, Niemcy i Belgowie zajęli te tereny, przez co Burundi była częścią kolonii Ruanda-Urundi.
Po uzyskaniu niepodległości państwo było niestabilne. Przyczyną takiego stanu był brak równowagi między pozycją polityczną Tutsi a Hutu. Burundi później stało się prezydencką republiką demokratyczną, co zażegnało niepokoje.
Burundi jest jednym z najbiedniejszych państw świata. Ma najniższe PKB na osobę na świecie. Bieda jest spowodowana głównie konsekwencjami wojen. Mimo biedy oraz masowej emigracji Burundi jest dość gęsto zaludnione. Podstawowymi zasobami naturalnym kraju są kobalt, miedź oraz cukier i kawa.
Historia.
Na długo przed powstaniem wielu państw europejskich, na obszarze współczesnego Burundi narodziło się państwo o ustroju monarchicznym oraz oryginalnej i skomplikowanej strukturze społecznej. Hutu i Tutsi – dwie największe grupy etniczno-społeczne zamieszkujące Burundi – dzielił przede wszystkim status społeczny i ekonomiczny. Hutu trudnili się zazwyczaj uprawą roli, podczas gdy Tutsi byli znani ze swych tradycji pasterskich. Pomiędzy obiema grupami panowały powiązania typu klientelistycznego. Początki królestwa Burundi oraz etnogeneza ludów zamieszkujących jego terytorium pozostają jednak bardzo trudne do ustalenia z powodu braku jakichkolwiek źródeł pisanych. Dostępne informacje opierają się wyłącznie na przekazach ustnych i są trudne do zweryfikowania.
Na mocy postanowień konferencji berlińskiej (1884–1885), przesądzającej o podziale Afryki pomiędzy europejskie mocarstwa kolonialne, terytoria współczesnej Rwandy i Burundi zostały przyznane Cesarstwu Niemieckiemu. Początek obecności militarnej Niemiec na terytorium Burundi datowany jest jednak dopiero na rok 1896, kiedy to we wsi Usumbura ustanowiony został niemiecki posterunek wojskowy. W 1899 roku utworzony został dystrykt o nazwie Ruanda-Urundi. Niemieckie rządy w Burundi zakończyła I wojna światowa. Na mocy postanowień traktatu wersalskiego kolonię przekształcono w terytorium mandatowe Ligi Narodów, administrowane przez Belgię. Po zakończeniu II wojny światowej Ruanda-Urundi została przekształcona w terytorium powiernicze ONZ, pozostające nadal pod władzą Belgii. W Burundi zaczęły już wówczas narastać tendencje niepodległościowe, których wyrazicielem stała się przede wszystkim powstała w 1957 roku Partia Jedności i Postępu Narodowego Burundi ("Parti de l’Union et du Progrès National" – UPRONA).
Burundi, podobnie jak sąsiednia Rwanda, uzyskało niepodległość 1 lipca 1962 roku. O ile jednak w Rwandzie doszło wcześniej do krwawego powstania ludowego, które przyniosło obalenie tamtejszej monarchii Tutsi oraz utworzenie republiki całkowicie zdominowanej przez Hutu, o tyle Burundi rozpoczęło niepodległy byt jako monarchia konstytucyjna, w której duże wpływy zachowali Tutsi. Pod wpływem szeregu czynników relacje pomiędzy obiema grupami etnicznymi szybko uległy jednak gwałtownemu pogorszeniu. Nieudany zamach stanu, przeprowadzony przez grupę oficerów Hutu w październiku 1965, umożliwił kontrolowanej przez Tutsi armii zdobycie dominującego wpływu na sprawy państwa. Po kilkumiesięcznym okresie trudnej koabitacji wojsko obaliło monarchię i proklamowało powstanie tzw. Pierwszej Republiki (28 listopada 1966). W kolejnych latach wojskowy reżim systematycznie ograniczał wpływy Hutu w życiu politycznym, siłach zbrojnych i administracji. Nieudane powstanie Hutu, które pod koniec kwietnia 1972 wybuchło w południowych prowincjach Burundi, dało rządowi pretekst do dokonania eksterminacji elity społecznej Hutu. Od końca kwietnia do września 1972 zamordowano w Burundi od 100 do 300 tys. Hutu, a co najmniej 150 tys. zmuszono do ucieczki z kraju. Był to pierwszy odnotowany przypadek ludobójstwa w historii postkolonialnej Afryki. Rzezie z 1972 roku ostatecznie utwierdziły status Tutsi jako warstwy dominującej. Przez następnych 16 lat władza, wpływy, przywileje i bogactwo były zastrzeżone wyłącznie dla przedstawicieli tej grupy etnicznej, podczas gdy Hutu blokowano dostęp do edukacji oraz pozbawiano ich możliwości służby w strukturach militarnych lub pracy w administracji państwowej. W sierpniu 1988 w gminach Ntega i Marangara na północy kraju wybuchło spontaniczne powstanie Hutu, wywołane prowokacjami lokalnych urzędników Tutsi oraz obawami przed powtórzeniem ludobójstwa z 1972 roku. W trakcie kilkudniowych zamieszek zostało zabitych kilkuset Tutsi. W odwecie rządowa armia zamordowała od 15 do 30 tys. Hutu, a kolejnych 50 tys. zmusiła do ucieczki z kraju.
Pod naciskiem społeczności międzynarodowej rząd prezydenta Pierre’a Buyoyi był wówczas zmuszony podjąć daleko idące reformy. 1 czerwca 1993 przeprowadzono pierwsze w historii Burundi wolne wybory prezydenckie, których bezapelacyjnym zwycięzcą okazał się kandydat umiarkowanej opozycji Hutu, Melchior Ndadaye. Partia Ndadaye – "Front pour la Démocratie au Burundi" (FRODEBU) – odniosła również całkowite zwycięstwo w przeprowadzonych 29 czerwca 1993 wyborach parlamentarnych. Ekstremistyczna frakcja Tutsi, wciąż zachowująca duże wpływy w armii i aparacie państwowym, nie potrafiła się jednak pogodzić z utratą monopolu władzy. 21 października 1993 doszło do próby zamachu stanu, w trakcie której, zbuntowani żołnierze zamordowali Ndadaye oraz kilku jego najbliższych współpracowników. Na wieść o śmierci prezydenta wieśniacy Hutu przystąpili do masowych pogromów Tutsi, na co zdominowana przez Tutsi armia odpowiedziała zakrojonymi na szeroką skalę odwetowymi masakrami Hutu. W wyniku obustronnych pogromów zginęło prawdopodobnie od 30 do 100 tys. ludzi. Śmierć Ndadaye i będące jej konsekwencją rzezie na tle etnicznym skutecznie zahamowały proces demokratyzacji, zniszczyły rodzący się konsensus międzyetniczny oraz trwale zdestabilizowały państwo. Wkrótce rozpoczęła się otwarta wojna domowa pomiędzy rządową armią a partyzanckimi ugrupowaniami Hutu. Konflikt pochłonął łącznie ok. 300 tys. ofiar oraz całkowicie zrujnował gospodarkę kraju. Wojnę domową zakończyło dopiero podpisanie porozumień pokojowych w Aruszy (2000) i Dar es Salaam (2003), dzięki którym możliwe stało się zawieszenie broni i przeprowadzenie demokratycznych wyborów w lipcu 2005 roku. Ostatnie ugrupowanie rebelianckie złożyło jednak broń dopiero w kwietniu 2009 roku.
Pod koniec grudnia 2018 roku prezydent Burundi zadecydował o przeniesieniu stolicy kraju z Bużumbury do znajdującego się o ok. 100 km na wschód miasta Gitega. Decyzja została zaakceptowana przez parlament, natomiast jej całkowite wdrożenie w życie ma zająć 3 lata. Obecnie siedziba rządu oraz parlamentu w dalszym ciągu znajduje się w Bużumburze.
Ustrój polityczny.
Burundi jest republiką prezydencką z demokracją pośrednią opierającą się na wielopartyjnym parlamencie. Prezydent jest jednocześnie głową państwa, jak i przewodniczącym parlamentu. W Burundi działa 21 partii politycznych. 13 marca 1992 lider Tutsi Pierre Buyoya ustanowił konstytucję, która doprowadziła do pluralizacji sceny politycznej 6 lat później 6 czerwca 1998 konstytucja została zmieniona: poszerzona została niższa izba parlamentu i ustanowiono dwa stanowiska wiceprezydentów. Zmiany były spowodowane przyjęciem porozumienia w Aruszy. Zmiany weszły w życie przy okazji wyborów w 2000.
Władzą ustawodawczą jest dwuizbowy parlament składający się ze Zgromadzenia Narodowego i Senatu. Od 2004 Zgromadzenie Narodowe ma 170 członków. Zgodnie z prawem Burundi w parlamencie ma być 60% Hutu, 40% Tutsi oraz 3 przedstawicieli Batwa. Dodatkowo 30% mają stanowić kobiety. Parlament jest wybierany na pięcioletnią kadencję.
Senat ma 51 członków, z czego 3 miejsca są zarezerwowane dla byłych prezydentów. Pozostałych członków wybierają kolegia elektorskie w każdej z prowincji Każde kolegium wybiera po jednym parlamentarzyście z Hutu i Tutsi. Senat ma podobnie jak Zgromadzenie kadencję 5-letnią podobnie jak w przypadku niższej izby 30% parlamentarzystów muszą stanowić kobiety.
Prezydent desygnuje członków Rady Ministrów, która również jest częścią władzy wykonawczej Prezydent może wybrać 14 członków Senatu do pomocy Radzie Ministrów. Ministrowie muszą być zaaprobowani przez większość 2/3. Prezydent wybiera również dwóch wiceprezydentów.
Najwyższym organem sądowniczym jest Sąd Najwyższy. Istnieją trzy instancje apelacyjne poniżej Sądu Najwyższego. W państwie działa 123 sądów lokalnych podlegających pod Sąd Najwyższy.
Podział administracyjny.
Burundi jest podzielone na 17 prowincji, 117 gmin. Prowincje mają własne samorządy. W 2000 prowincja Bużumbura została podzielone na dwie: Miasto Bużumbura i Bużumbura.
Geografia.
Burundi jest jednym z najmniejszych państw Afryki. Nie ma dostępu do morza. Na terenie kraju panuje klimat równikowy. Burundi leży na terenie Rowu Albertine znajdującego się w zachodniej części Wielkiego Rowu Wschodniego. Państwo leży na płaskowyżu w centrum Afryki. Średnia wysokość płaskowyżu wynosi 1707 m, natomiast najwyższy szczyt Heha, leżący na południowy wschód od Bużumbury, ma 2685 m. Na terenie kraju znajdują się źródła Nilu, które przez Nil Wiktorii wpadają do Jeziora Wiktorii Kolejnym ważnym zbiornikiem wodnym jest Jezioro Tanganika, zlokalizowane na południowym zachodzie kraju.
W strukturze użytkowania ziemi dominują grunty orne oraz pastwiska. Osadnictwo wiejskie prowadzi do wylesiania oraz erozji gleb. Burundi z powodu przeludnienia zostało niemal doszczętnie wylesione. Corocznie wycinane jest 9% lasów.
Na terenie kraju znajdują się dwa parki narodowe: Park Narodowy Kibira na północnym zachodzie (Na terenie Rwandy park nazywa się Park Narodowy Lasy Nyungwe) oraz Park Narodowy Ruvubu na północnymwschodzie (wzdłuż rzeki Rurubu, inne nazwy Ruvubu i Ruvuvu). Oba parki zostały założone w 1982 w celu ochrony dzikich zwierząt.
Gospodarka.
Burundi jest słabo rozwiniętym krajem rolniczym, z zachowanymi przeżytkami ustroju rodowego. Rolnictwo zatrudnia około 91% ogółu zawodowo czynnych i dostarcza 48% (1989) produktu krajowego brutto (przemysł 10%, usługi 26%). Produkt krajowy brutto na 1 mieszkańca wynosi 261 dolarów amerykańskich (2019). W Burundi uprawia się banany, maniok, sorgo, rośliny strączkowe, kawę, herbatę, bawełnę, poza tym ryż, proso, pszenicę, tytoń. Głównie regionem rolniczym jest dolina rzeki Ruzizi. Na wyżynie hoduje się bydło domowe, kozy i owce.
Bogactwa mineralne słabo rozpoznane. Niewielkie wydobycie złota, rud wolframu, kolumbitu. Nie eksploatuje się wielkich złóż rud wanadu i niklu (jedne z większych w świecie).
Słabo rozwinięty przemysł (przetwórstwo kawy, tytoniowy, piwowarski, cementowy, produkcja środków owadobójczych) skupia się głównie w stolicy.
Brak linii kolejowej, sieć drogowa słabo rozwinięta (ponad 5 tysięcy km). Bużumbura jest portem śródlądowym i lotniczym.
Burundi ma stały ujemny bilans wymiany handlowej. Eksport głównie kawy (77% wartości eksportu), poza tym bawełny i herbaty. Handel głównie z Belgią, Niemcami i Japonią.
Demografia.
Około 98,5% ludności Burundi stanowią ludy Bantu (m.in. Hutu, Tutsi, Lingala, Swahili). W kraju mieszkają także Pigmeje Twa. W miastach żyją także grupy Arabów, Azjatów i Europejczyków (głównie Francuzów). Napięcia pomiędzy różnymi grupami etnicznymi są jednym z głównych problemów tego kraju.
Burundi ma wysoki przyrost naturalny (2,87%, 2006) i jest jednym z najgęściej zaludnionych (224 mieszk. na km², 2004) i najsłabiej zurbanizowanych (9,9% ludności mieszka w miastach, 2003) krajów Afryki.
Religie i wyznania.
Liczba wyznawców poszczególnych wyznań w Burundi według "The ARDA" (2020):
Kultura.
Kultura Burundi opiera się na lokalnych tradycjach, na które wpływ miały również kultury sąsiednich krajów. Rozwój kultury jest utrudniony przez niepokoje społeczne. Ze względu na to, że rolnictwo jest główną gałęzią gospodarki, typowym posiłkiem Burundyjczyków są słodkie ziemniaki, kukurydza oraz fasola. Ze względu na zbyt wysokie koszty mięso jest jedzone tylko kilka razy w miesiącu. Podczas spotkań znajomych Burundyjczycy piją impeke lub piwo oraz jedzą ze wspólnego naczynia, które symbolizuje jedność.

</doc>
<doc id="75129" url="https://pl.wikipedia.org/wiki?curid=75129" title="Kilson">
Kilson



</doc>
<doc id="75130" url="https://pl.wikipedia.org/wiki?curid=75130" title="Itzcuintlipotzotli">
Itzcuintlipotzotli

Itzcuintlipotzotli (spotykana jest również błędna nazwa "izcuintlipotzoli"; z hiszp. → "garbaty pies") – zwierzę będące obiektem badań kryptozoologów, którego istnienie nie zostało wiarygodnie potwierdzone.
Jest to zwierzę, które po raz pierwszy zwróciło na siebie uwagę w 1780 r. za sprawą książki "Historia Starożytna Meksyku" pióra jezuity Francisca Javiera Clavijero. Zwierzę zamieszkiwało podobno obszar Tarascan w stanie Michoacán w zachodnim Meksyku. Było podobno wielkości psa maltańczyka, miało małą głowę podobną do wilczej, bardzo krótką szyję, pomarszczony pysk i niewielkie, zwisające uszy. Co osobliwe, jego przednie kończyny były nieproporcjonalnie krótkie w stosunku do tylnych. Najdziwniejszy był jednak niemal groteskowy garb (wyglądający na twór tłuszczowy, nie kostny) na całej długości grzbietu, od łopatek do ud. Ostatnia wzmianka o Izcuintlipotzoli pochodzi z 1843 r. W książce "Życie w Meksyku" Frances Calderon de la Barca opisuje martwe zwierzę wiszące na haku przy drzwiach gospody w dolinie Guajimalco.

</doc>
<doc id="75131" url="https://pl.wikipedia.org/wiki?curid=75131" title="Gienrich Jagoda">
Gienrich Jagoda

Gienrich Grigorjewicz Jagoda, właśc. Jenoch Gierszonowicz Ijegoda (ros. Генрих Григорьевич Ягода; ur. w Rybińsku albo Niżnym Nowogrodzie, albo Łodzi, zm. 15 marca 1938 w Moskwie) – funkcjonariusz służb specjalnych ZSRR najwyższego szczebla. Pierwszy zastępca przewodniczącego OGPU (1926–1934), następnie ludowy komisarz spraw wewnętrznych ZSRR (1934–1936) i ludowy komisarz łączności ZSRR (1936–1937).
Młodość.
Syn Gierszona Fiszelewicza i Chasji, pochodził z żydowskiej rodziny rzemieślniczej. Był kuzynem Jakowa Swierdłowa. Po ukończeniu szkoły średniej pracował jako farmaceuta albo, według innych źródeł, statystyk. Według oficjalnej wersji w 1907 jako szesnastolatek wstąpił do partii bolszewików, faktycznie od 1917; w 1911–1913 zesłaniec; uczestniczył w obydwu rewolucjach: lutowej i październikowej.
Rozwój kariery.
Karierę w aparacie bezpieczeństwa rozpoczął w 1920, wstępując do Czeka z poręczenia Jakowa Swierdłowa. Stalin zetknął się z nim w Carycynie i poparł dalszą karierę. Według niektórych relacji był szefem kremlowskiego laboratorium toksykologicznego i według niektórych źródeł miał przyczynić się do śmierci Lenina, Maksima Gorkiego i być może Wiaczesława Mienżyńskiego – być może te informacje są jednak echem zeznań, jakie składał podczas procesów pokazowych. Od 1921 członek kolegium (prezydium) Czeka. Od 1924 drugi zastępca przewodniczącego OGPU Feliksa Dzierżyńskiego, a po jego śmierci w 1926 pierwszy zastępca szefa OGPU Wiaczesława Mienżyńskiego. Był głównym architektem i organizatorem systemu łagrowego. Był kierownikiem projektu budowy Biełmorkanału łączącego Morze Białe z Morzem Bałtyckim. Otrzymał za to Order Lenina. Od listopada 1931 do sierpnia 1933 kopało go blisko 300 tys. więźniów łagrów, z czego jedna trzecia zmarła w trakcie budowy.
Po śmierci Mienżyńskiego w 1934 Jagoda przejął kierownictwo nad OGPU. Po reorganizacji aparatu bezpieczeństwa w 1934, przekształceniu OGPU w Główny Zarząd Bezpieczeństwa Państwowego i wcielenia go w lipcu do "Ludowego Komisariatu Spraw Wewnętrznych" (NKWD), Jagoda stanął na czele NKWD. Z rozkazu Stalina rozpoczął wielką czystkę po zabójstwie Siergieja Kirowa. W 1936 osobiście aresztował Lwa Kamieniewa i Grigorija Zinowjewa, powiązanych kiedyś z Lwem Trockim, następnie doprowadził do pokazowego pierwszego procesu moskiewskiego.
Odznaczenia.
Odznaczony Orderem Lenina (1933), dwukrotnie Orderem Czerwonego Sztandaru (1927, 1930), Orderem Czerwonego Sztandaru Pracy Zakaukaskiej FSRR (1932).
W 1935 r. otrzymał stopień służbowy Generalnego Komisarza Bezpieczeństwa Publicznego (odpowiednik marszałka Związku Radzieckiego) oraz zaprojektował sobie biało-niebieski mundur szamerowany złotem ze złoconym kordzikiem.
Koniec kariery i śmierć.
Od 1933 w narastającym konflikcie ze Stalinem, gdy nie w pełni poparł go w sprawie Riutina. Hamował śledztwo w sprawie Zinowjewa i Kamieniewa i nalegał, aby oddać ich pod sąd Biura Politycznego w pełnym składzie. W efekcie we wrześniu 1936 zwolniony ze stanowiska i mianowany ludowym komisarzem łączności ZSRR.
28 marca 1937 Jagodę podczas plenum KC WKP(b) aresztowano i oskarżono o spisek, szpiegostwo i zdradę. Podsądny w pokazowym trzecim procesie moskiewskim (2–13 marca 1938) przed Kolegium Wojskowym Sądu Najwyższego ZSRR (obok Bucharina, Rykowa i innych). 13 marca 1938 skazany na karę śmierci, degradację, pozbawienie majątku i wszelkich odznaczeń.
Rozstrzelany 15 marca 1938 roku, pochowany anonimowo.
Nierehabilitowany. Po aresztowaniu Jagody została rozstrzelana jego żona, Ida Awerbach, zaś 8-letni syn, Garik (Gienrich), pozbawiony opieki zaginął. Rozstrzelano również siostrę Jagody.
Według wcześniejszej literatury Józef Stalin podobno miał do pewnego stopnia Jagodę w ręku, dysponując zeznaniami byłego wysokiego funkcjonariusza OGPU, Michaiła Trilissera, który dezawuował przeszłość zwierzchnika i potwierdzał jego dawne związki z Ochraną (świadek ów, działający następnie w Kominternie, współwinny represji, został również zabity w 1940).
Gienrich Jagoda w kulturze.
Gienrich Jagoda to jeden z bohaterów sztuki "Herbatka u Stalina" autorstwa Ronalda Harwooda. W spektaklu Teatru Telewizji z 2001 r. w reżyserii Janusza Morgensterna w postać tę wcielił się Sławomir Orzechowski.

</doc>
<doc id="75133" url="https://pl.wikipedia.org/wiki?curid=75133" title="Siergiej Krugłow">
Siergiej Krugłow

Siergiej Nikiforowicz Krugłow (ros. Сергей Никифорович Круглов, ur. , zm. 6 lipca 1977) – wysoki funkcjonariusz służb specjalnych ZSRR, wieloletni zastępca szefa NKWD, następnie szef NKWD i po transformacji z 1946 r., minister spraw wewnętrznych od 1946 roku do marca 1953 roku i ponownie od czerwca 1953 do stycznia 1956 roku, generał pułkownik (od 9 lipca 1945 roku). W latach 1952–1956 członek Komitetu Centralnego KPZR, w latach 1946–1950 i 1954–1958 deputowany do Rady Najwyższej ZSRR.
Życiorys.
Pracując w Komitecie Centralnym WKP(b), jako organizator w Oddziale Najwyższych Organów Partyjnych (ORPO) KC WKP(b), w listopadzie 1938 roku został specjalnie oddelegowany w pracy w Ludowym Komisariacie Spraw Wewnętrznych (NKWD) ZSRR, jako specjalny pełnomocnik NKWD w Głównym Zarządzie Bezpieczeństwa Państwowego (GUGB NKWD) i całym NKWD ZSRR. W stopniu starszego majora Bezpieczeństwa Państwowego zajmował się postępowaniami dyscyplinarnymi przeciwko funkcjonariuszom NKWD i żołnierzom Wojsk NKWD, później te sprawy przeszły w ręce Wydziału Specjalnego w Oddziale Kadr NKWD.
Z racji doświadczenia organizacyjnego, jakie posiadał, już 28 lutego 1939 roku objął bardzo wysokie stanowisko zastępcy ludowego komisarza spraw wewnętrznych którym był świeżo mianowany Ławrientij Beria; był odpowiedzialny za sprawy kadrowe. Także 4 września 1939 roku został mianowany do stopnia komisarza bezpieczeństwa państwowego 3 rangi. Stanowisko zastępcy ds. kadr NKWD ZSRR zajmował do 25 lutego 1941 roku.
W międzyczasie zajmował także inne stanowiska m.in. od 28.02.1939 do 25.02.1941 roku naczelnika Oddziału Kadr NKWD ZSRR. 25 lutego 1941 roku został mianowany 1. Zastępcą LKSW Ł. Berii które sprawował do 30 lipca 1941 roku. Po ataku Niemiec na ZSRR został skierowany do Armii Czerwonej, gdzie został członkiem Rady Wojennej Frontu Odwodowego i Frontu Zachodniego, także od 30.07.1941 do 26.04.1943 ponownie zastępca szefa NKWD. W międzyczasie Naczelnik 4 Zarządu tzw. Glawgradostroja (GUOBR) Głównego Zarządu Prac Obronnych NKWD 10.41—1942 i od października 1941 do 1942 roku dowódca 4 Armii Saperskiej.
26 kwietnia 1943 roku już jako komisarz bezpieczeństwa państwowego II rangi, został 1 Zastępcą szefa NKWD. Zaufanie, jakie posiadał u szefa NKWD, spowodowało, że został wyznaczony do kierowania ochroną konferencji teherańskiej, w której uczestniczyli Stalin, Roosevelt i Churchill. To samo zadanie wykonywał podczas dwóch następnych spotkań Wielkiej Trójki, w Jałcie i Poczdamie, za co został odznaczony przez Amerykanów Legią Zasługi, a przez Brytyjczyków Orderem Imperium Brytyjskiego. 
W 1943 roku, wraz z Wsiewołodem Mierkułowem ówczesnym Ludowym Komisarzem Bezpieczeństwa Państwowego (tj. szef NKGB) i Leonidem Rajchmanem, ówczesnym zastępcą II Zarządu NKGB (KRU - kontrwywiadowczego) kierował akcją fałszowania dowodów w sprawie zbrodni katyńskiej, przygotowując działalność tzw. Komisji Burdenki.
29 grudnia 1945 roku przestał być 1. zastępcą Berii i zajął jego stanowisko jako LKSW. Kiedy 15 marca 1946 roku ludowe komisariaty zostały zamienione w ministerstwa, a NKWD zostało przekształcone w Ministerstwo Spraw Wewnętrznych ZSRR (MWD), on objął stanowisko ministra spraw wewnętrznych, zaś NKGB przekształcono w Ministerstwo B.P i objął je po W. Mierkułowie były szef Głównego Zarządu Kontrwywiadu (GURK) SMIERSZ gen. Wiktor Abakumow. Sprawował to stanowisko do marca 1953 roku. Po śmierci Stalina w marcu 1953 roku i włączeniu Ministerstwa Bezpieczeństwa Państwowego (MGB) w struktury Ministerstwa Spraw Wewnętrznych ministrem spraw wewnętrznych został ponownie Ławrientij Beria, wcześniej zdjęty z tego stanowiska przez Stalina.
26 czerwca 1953 roku Berię aresztowano, a Krugłow stanął po stronie spiskowców i zastąpił Berię na stanowisku ministra spraw wewnętrznych. Pełnił tę funkcję do 1956 roku. 
Z MSW ZSRR wyłączono MGB i zamieniono je w Komitet Bezpieczeństwa Państwowego (KGB) ZSRR, na którego czele stanął Iwan Sierow. W lipcu 1958 roku Krugłow przeszedł na emeryturę z powodu złego stanu zdrowia. Zmarł w niejasnych okolicznościach 6 lipca 1977 roku, według niektórych źródeł potrącony przez pociąg, według innych wskutek ataku serca.
Pochowany na Cmentarzu Nowodziewiczym.

</doc>
<doc id="75134" url="https://pl.wikipedia.org/wiki?curid=75134" title="Punktualizm">
Punktualizm



</doc>
<doc id="75135" url="https://pl.wikipedia.org/wiki?curid=75135" title="Punktualizm (biologia)">
Punktualizm (biologia)

Punktualizm – koncepcja w ewolucji biologicznej sformułowana w 1972 roku przez S.J.Goulda i N.Eldredge'a, w ujęciu której gatunki powstają bardzo szybko (w krótkim czasie następują widoczne zmiany morfologiczne), a później nie ulegają już szybkim przemianom.
Argumentacja na rzecz punktualizmu.
Jako przykład punktualizmu podaje się ewolucję długości szyi u żyrafy. Zgodnie z koncepcją punktualizmu wydłużanie szyi u żyraf nie następowało poprzez małe zmiany wielkości tej części ciała, lecz skokowo, w wyniku nielicznych mutacji, które doprowadziły do nagłych zmian fenotypu. Biorąc pod uwagę, że tylko niektóre mutacje są korzystne, a większość jest szkodliwa, korzystne zmiany dla przystosowania gatunku pojawiają się rzadko.
Przeciwieństwem punktualizmu jest gradualizm, w którym dominują zmiany wolno zachodzące i niewielkie.

</doc>
<doc id="75137" url="https://pl.wikipedia.org/wiki?curid=75137" title="Badminton na Letnich Igrzyskach Olimpijskich 2004">
Badminton na Letnich Igrzyskach Olimpijskich 2004

Badminton na XVIII Letnich Igrzyskach Olimpijskich w Atenach rozgrywany był w Goudi Olympic Complex. Pięć konkurencji badmintonowych rozegrano między 14 a 21 sierpnia.

</doc>
<doc id="75138" url="https://pl.wikipedia.org/wiki?curid=75138" title="Pływanie synchroniczne na Letnich Igrzyskach Olimpijskich 2004">
Pływanie synchroniczne na Letnich Igrzyskach Olimpijskich 2004

Pływanie synchroniczne na letnich igrzyskach olimpijskich w Atenach rozgrywane były na pływalni w Olympic Aquatic Centre. Na igrzyskach odbyły się dwie konkurencje: duet kobiet i zespół kobiet. Każdy kraj mógł wystawić jeden zespół.

</doc>
<doc id="75139" url="https://pl.wikipedia.org/wiki?curid=75139" title="Piłka siatkowa na Letnich Igrzyskach Olimpijskich 2004">
Piłka siatkowa na Letnich Igrzyskach Olimpijskich 2004

Turniej olimpijski w piłce siatkowej rozegrany podczas XXVIII Letnich Igrzysk Olimpijskich w Atenach był jedenastym w historii igrzysk olimpijskich zmaganiem w halowej odmianie tej dyscypliny sportu i trzecim w wersji plażowej. Rywalizacja toczyła się zarówno u kobiet, jak i u mężczyzn, a przystąpiło do niej po 12 zespołów halowych (męskich i żeńskich) oraz po 24 pary plażowe (męskie i żeńskie). Wszystkie cztery turnieje zostały przeprowadzone systemem kołowym oraz systemem pucharowym. Arenami zmagań były "Stadio Eirinis kai Filias" oraz "Olimpiako Kentro Mpis Wolei", obie położone w "Olimpiako Sygkrotima Faliro".

</doc>
<doc id="75140" url="https://pl.wikipedia.org/wiki?curid=75140" title="Bazyli Wielki">
Bazyli Wielki

Bazyli Wielki, również Bazyli z Cezarei (, ; ur. w 329 lub 330, zm. 1 stycznia 379) – pisarz wczesnochrześcijański zaliczany do grona ojców Kościoła, święty prawosławny i katolicki, Wyznawca, biskup i doktor Kościoła, uważany za ojca wschodniego monastycyzmu.
Życiorys.
Urodził się w Cezarei Kapadockiej (obecnie w Turcji) w bardzo religijnej rodzinie. Jego rodzicami byli Bazyli i Emilia z Cezarei. Dwaj jego bracia: Grzegorz z Nyssy i Piotr z Sebasty oraz siostra Makryna Młodsza zostali też wyniesieni na ołtarze. Bazyli otrzymał staranne wykształcenie, które stawiało go w rzędzie najbardziej światłych ludzi tamtego czasu. Wspólnie z Grzegorzem z Nazjanzu, przyjacielem z okresu studiów, poświęcił się życiu pustelniczemu. Chrzest przyjął dopiero w wieku 28 lat (358) po czym został mnichem. W 364 przyjął święcenia kapłańskie z rąk św. Euzebiusza z Samosaty, a w 370 roku został za jego poparciem biskupem Cezarei i metropolitą Kapadocji.
Jako biskup Cezarei odznaczał się troską o sprawy duszpasterskie i charytatywne. Wybudował schronisko dla pielgrzymów, ludzi w podeszłym wieku i chorych, zapewniające im opiekę i odpowiednie utrzymanie. Znane jest także jego zarządzenie wydane podczas panującego głodu, aby sprzedać część majątku kościelnego, a za uzyskane pieniądze zakupić żywność dla najuboższych. Dla głębokiej wiedzy oraz autorytetu moralnego historia obdarzyła go przydomkiem Wielki. Był jednym z trzech tzw. ojców kapadockich, trójki ojców Kościoła z IV wieku, którzy pochodzili z Kapadocji (Bazyli Wielki, Grzegorz z Nazjanzu i Grzegorz z Nyssy), którzy bardzo przyczynili się do ostatecznego określenia przez Kościół dogmatu o Trójcy Świętej i zwalczali arian.
Bazyli jest autorem wielu dzieł teologicznych, w których wykładał zasady wiary i wskazywał na błędy szerzącego się wówczas arianizmu. Jest też autorem jednej z pierwszych reguł zakonnych (bazylianie), która dotrwała do czasów współczesnych, oraz opracował tekstu liturgii eucharystycznej po dziś dzień używanej w Kościołach tradycji bizantyńskiej prawosławnej i greckokatolickiej (por. np. Kościół katolicki obrządku bizantyjsko-włoskiego) oraz Kościoły orientalne.
Zmarł 1 stycznia 379 roku w wieku 50 lat.
Kult.
Relikwie znajdują się w Amalfi koło Neapolu, w Wenecji i Brugii (Belgia).
Wspomnienie liturgiczne w Kościele katolickim obchodzone jest 2 stycznia obok św. Grzegorza z Nazjanzu według nowego kalendarza liturgicznego oraz 14 czerwca według starego kalendarza liturgicznego.
Cerkiew prawosławna wspomina świętego dwukrotnie:
Troparion i kondakion.
"Troparion, ton 1": Na całą ziemię rozeszła się nauka Twoja,
przyjmującą Twoje słowo, którym pobożnie pouczyłeś o prawdach wiary;
wyjaśniłeś naturę bytów,
naprawiłeś obyczaje ludzi.
Królewski kapłanie, Ojcze najczcigodniejszy,
módl się do Chrystusa Boga,
aby zbawił dusze nasze.
"Kondakion, ton 4": Okazałeś się niewzruszonym fundamentem Kościoła,dając wszystkim ludziom niezniszczalne dziedzictwo,przypieczętowane Twymi regułami,
okazujący niebo, Bazyli najczcigodniejszy.
Filozofia i teologia.
Trójca Święta.
Wraz z bratem Grzegorzem z Nyssy głosił współistność trzech Osób Boskich. W tym celu opracował nową doksologię: "Chwała Ojcu i Synowi i Duchowi Świętemu" (która zastąpiła poprzednią: "Chwała Ojcu, przez Syna w Duchu Świętym"). Twierdził, że nie sposób zgłębić tajemnicy Absolutu jakim jest Bóg. Człowiekowi dostępny jest tylko rąbek wiedzy o nieskończoności Stwórcy, jaka zawarta jest w Piśmie Świętym.
Natura.
Napisał komentarz do opisu stworzenia w Księdze Rodzaju w formie dziewięciu homilii. Podejmował w nich zagadnienia m.in. zdefiniowania natury firmamentu, czy określenia kształtu Ziemi. Odrzucił on jednak w tym zakresie nauki Arystotelesa, stwierdzając, że Ziemia się nie porusza i nie jest wsparta na niczym (Arystoteles rozważał wsparcie Ziemi na wodzie czy powietrzu). Podkreślał zamysł Boga w stworzeniu natury, porównywał procesy naturalne do moralności i określał je ze względu na korzyści rosnące z istnienia poszczególnych roślin, zwierząt i innych elementów natury.
Dzieła.
Bazyli napisał traktaty "Przeciw Eunomiuszowi" i "O Duchu Świętym".
Wybrane przekłady polskie:

</doc>
<doc id="75141" url="https://pl.wikipedia.org/wiki?curid=75141" title="Szermierka na Letnich Igrzyskach Olimpijskich 2004">
Szermierka na Letnich Igrzyskach Olimpijskich 2004

Szermierka na XXVIII Letnich Igrzysk Olimpijskich w Atenach rozgrywana był w dniach 14-22 sierpnia w Helliniko Olympic Complex. 
Uczestnicy.
W zawodach udział wzięło 223 szermierzy z 42 krajów.

</doc>
<doc id="75142" url="https://pl.wikipedia.org/wiki?curid=75142" title="Strzelectwo na Letnich Igrzyskach Olimpijskich 2004">
Strzelectwo na Letnich Igrzyskach Olimpijskich 2004

Strzelectwo na XXVIII Letnich Igrzysk Olimpijskich w Atenach było rozgrywane w hali Markopoulo Olympic Shooting Centre. Rozdanych zostało 17 kompletów medali.
Kobiety.
Karabin małokalibrowy trzy postawy 50 m.
Polki Renata Mauer-Różańska i Sylwia Bogacka zajęły "ex aequo" 17 miejsce i nie weszły do finału
Karabin pneumatyczny 10 m.
Renata Mauer-Różańska – mistrzyni olimpijska w tej konkurencji z Atlanty – zajęła w eliminacjach 9. miejsce i nie zakwalifikowała się do ścisłego finału.

</doc>
<doc id="75143" url="https://pl.wikipedia.org/wiki?curid=75143" title="Softball na Letnich Igrzyskach Olimpijskich 2004">
Softball na Letnich Igrzyskach Olimpijskich 2004

Softball na XXVIII Letnich Igrzysk Olimpijskich w Atenach rozegrany został w hali Helliniko Olympic Complex. W tej konkurencji startowały tylko kobiety.
Przebieg turnieju.
Zasadnicza część turnieju odbywała się systemem kołowym. Pierwsza i druga drużyna w tabeli starły się w pierwszym półfinale – USA wygrało 5:0 z Australią. W drugim wystąpiły drużyny trzecia i czwarta, Japonia wygrała w nim 1:0 z Chinami. Następnie przegrany pierwszego półfinału, Australia zwyciężyła 3:0 z Japonią i zapewniła tym sobie występ w wielkim finale, gdzie uległa 5:1 Stanom Zjednoczonym.

</doc>
<doc id="75144" url="https://pl.wikipedia.org/wiki?curid=75144" title="Tenis ziemny na Letnich Igrzyskach Olimpijskich 2004">
Tenis ziemny na Letnich Igrzyskach Olimpijskich 2004

Zawody tenisowe na XXVIII Letnich Igrzysk Olimpijskich w Atenach rozgrywane były w Olympic Tennis Center w Athens Olympic Sports Complex. Zawodnicy startowali w czterech konkurencjach. Mistrzami olimpijskimi w grach pojedynczych zostali Belgijka Justine Henin-Hardenne i Chilijczyk Nicolás Massú.

</doc>
<doc id="75145" url="https://pl.wikipedia.org/wiki?curid=75145" title="Lilla">
Lilla

Lilla - imię żeńskie, które pochodzi od łacińskiego wyrazu "lilium" - "lilia". Spopularyzował je Juliusz Słowacki w "Lilli Wenedzie".
Lilla imieniny obchodzi: 30 kwietnia i 27 lipca.
Znane osoby noszące imię Lilla:

</doc>
<doc id="75146" url="https://pl.wikipedia.org/wiki?curid=75146" title="Atanazy Wielki">
Atanazy Wielki

Atanazy Wielki (), Atanazy Aleksandryjski (, ; ur. ok. 295, zm. 2 maja 373) – biskup Aleksandrii, pisarz wczesnochrześcijański, teolog-apologeta, kaznodzieja, ojciec i doktor Kościoła, święty Kościoła katolickiego i prawosławnego.
Życiorys.
Urodził się w Egipcie, najprawdopodobniej w Aleksandrii, z pochodzenia był Grekiem. Władał greką oraz koptyjskim. W młodości żył w odosobnieniu na pustyni egipskiej, gdzie spotkał swojego późniejszego mistrza, św. Antoniego Pustelnika. W 319 r. przyjął diakonat. Na sobór nicejski (325) przyjechał u boku swego biskupa św. Aleksandra. Brał czynny udział w walce przeciw arianom i przyczynił się do potępienia ich poglądów. To spowodowało późniejsze intrygi przeciw niemu i wygnania. W r. 328 został wybrany biskupem Aleksandrii. W 335 r. cesarz Konstantyn pod wpływem Euzebiusza z Nikomedii skazał go na wygnanie, po tym jak Atanazy Wielki chciał wymusić na władcy anulowanie ogłoszenia go biskupem. Święty spędził ten czas w Trewirze. Był w tym czasie gościem m.in. św. Serwacego, biskupa Tongeren. Z wygnania wrócił w 337 r., po śmierci cesarza. Po dwóch latach musiał znów opuścić Aleksandrię, tym razem udał się do Rzymu, gdzie przebywał pod opieką papieża Juliusza I. Nadal walczył z arianami, zyskując poparcie papieża, biskupów zachodnich i synodów. Mimo że został uznany za niewinnego przez synod w Sardyce (obecnie Sofia w Bułgarii), który odbył się ok. 343 r., nie mógł powrócić do Aleksandrii. Dopiero w 345 r., po śmierci Grzegorza z Kapadocji (będącego biskupem Aleksandrii) cesarz Konstancjusz zgodził się na powrót Atanazego do Aleksandrii. Tym razem rządził biskupstwem dziesięć lat, w tym czasie starał się wzmocnić wiarę w Egipcie oraz rozszerzyć ją w innych krajach (Etiopii, Arabii), popierał ośrodki monastyczne i pustelnicze, pisał dzieła teologiczne. Konstancjusz nie do końca pogodził się z bytnością Atanazego w Aleksandrii. Żądał, by biskupi odwołali go z urzędu, jednak ani w 353 r. biskupi galijscy zebrani w Arles, ani w 355 obecni na synodzie w Mediolanie nie zdołali przekonać papieża Liberiusza o nieprawowierności Atanazego, dlatego cesarz wysłał bandytów, aby go usunęli przemocą. Święty uciekł na pustynię, tworzył tu swe dzieła teologiczne. Po śmierci cesarza w lutym 362 powrócił znów na swą stolicę biskupią, chciał rozpocząć synod, który rozstrzygnąłby zagadnienia dotyczące wiary, jednak cesarz Julian po dziewięciu miesiącach wygnał go z Aleksandrii. Po śmierci cesarza Juliana Atanazy powrócił tylko na dwa lata (363–365), gdyż cesarz Walens też go wygnał. To wygnanie trwało krótko, ponieważ już w 366 r. cesarz pozwolił mu wrócić, tym razem na dobre. Atanazy głosił kazania i pisał dzieła teologiczne wyjaśniające Tajemnicę Wcielenia, zdefiniowaną na soborze w Nicei (325 r.) za czasów jego młodości. Zmarł, dożywszy blisko osiemdziesięciu lat, w Aleksandrii w nocy z 2 na 3 maja 373 r., otoczony przez prezbiterów kościoła aleksandryjskiego i opłakiwany przez wiernych.
Poglądy teologiczne.
Atanazy Wielki jest znany przede wszystkim jako autor pism apologetycznych zwalczających poglądy arian na temat Wcielenia. W swych pracach bronił ortodoksyjnej nauki o współistotności Słowa Bożego (Logosu) z Bogiem Ojcem, czyli boskiej natury Jezusa, a także dogmatycznych prawd dotyczących Wcielenia i Odkupienia. Był w tym propagatorem i interpretatorem nauczania soboru nicejskiego (325 r.), który potępił nauczanie chrystologiczne Ariusza, pochodzącego z Libii w Afryce Północnej prezbitera Kościoła aleksandryjskiego.
Biskup Aleksandrii bronił też Boskiej Natury Ducha Świętego jako Trzeciej Osoby Trójcy przeciw Macedonianom w dwóch dziełach "Listy do Serapiona" ("Ad Serapionem") i "O Duchu Świętym".
Argumentacja Atanazego wynikała z obserwacji prostej wiary Kościoła, który w swej praktyce modlitewnej i liturgicznej nie tylko kierował się do Ojca "przez Syna", lecz również wprost do Chrystusa. Z ariańskiego punktu widzenia chrześcijanie adorowali stworzenie, czyli popełniali bałwochwalstwo. Liturgiczna cześć oddawana Chrystusowi w Kościołach chrześcijańskich świadczyła o wyznawaniu Boskiej natury Zbawiciela.
Jednym z podstawowych argumentów za boskością Syna i Ducha Świętego był dla Atanazego nakaz misyjny Jezusa Chrystusa, w którym Pan polecił udzielać chrztu: "w imię Ojca i Syna i Ducha Świętego" (Mt 28,19). Atanazy wykazywał, że gdyby uznać, iż arianie mają rację, wówczas sama formuła chrztu byłaby poleceniem się, jednocześnie, Stwórcy i dwom stworzeniom, co z chrztu robiłoby hybrydę. „Nie powinniśmy być chrzczeni w imię Niepowstałego i Powstałego (…), lecz w imię Ojca i Syna i Ducha Świętego”. Jak zauważył Michael Fiedorowicz, ponieważ trynitarna formuła chrztu powstała jeszcze przed kontrowersją wywołaną przez Ariusza, dlatego argument ten miał dużą siłę dowodową jako świadek wiary Kościoła.
Swą argumentacją przeciwko arianom w obronie Bóstwa Chrystusa i jedności Osoby Boskiej Chrystusa, będącej hipostazą dwóch natur, przyczynił się pośrednio do umocnienia rozumienia dogmatycznego tytułu Maryi jako „Bożej Rodzicielki” – Theotokos. Jest też autorem licznych dzieł pastoralnych, ascetycznych, egzegetycznych i historyczno-polemicznych, m.in. "Żywota św. Antoniego", w którym opisał życie nestora mnichów egipskich, Antoniego i sformułował reguły życia zakonnego.
Niektórzy przypisywali mu autorstwo atanazjańskiego wyznania wiary (jego nazwa pochodzi właśnie od św. Atanazego Wielkiego).
Kult świętego.
W 553 r., na soborze konstantynopolitańskim II, uznano św. Atanazego doktorem Kościoła.
Jego kult w Kościele prawosławnym ma charakter powszechny. Jest jednym z najbardziej czczonych przez Cerkiew biskupów pierwszych wieków chrześcijaństwa.
Św. German I przeniósł ciało św. Atanazego do kościoła Mądrości Bożej (Hagia Sofia) w Konstantynopolu w czasie najazdu Arabów. Król Baldwin, w XII wieku, podarował ramię świętego mnichom z Monte Cassino, a ciało znalazło się w kościele benedyktynek w Wenecji. Od 1806 r. relikwie znajdują się w kościele św. Zachariasza. Czaszka świętego znajduje się w opactwie benedyktynów w Valvanera, natomiast w rzymskim kościele pw. św. Atanazego znajduje się część jego ramienia.
Na ikonach święty przedstawiany jest w bizantyńskich szatach biskupich z dużymi krzyżami. W obu dłoniach trzyma Ewangelię. Ma szeroką, siwą brodę i łysinę czołową. Często towarzyszy mu św. Cyryl, arcybiskup aleksandryjski.
W sztuce zachodniej przedstawiany jest w stroju biskupa rytu łacińskiego lub ortodoksyjnego, czasami jako kardynał albo mnich.
Jego atrybutami są: łódka, rylec, zwój.
Dzień obchodów.
Wspomnienie liturgiczne w Kościele katolickim obchodzone jest w dzień śmierci świętego (2 maja).
Z dniem tym związane jest przysłowie: „Choć dziś Atanazy, pal w piecu dwa razy”.
Cerkiew prawosławna wspomina Świętego dwukrotnie:

</doc>
<doc id="75147" url="https://pl.wikipedia.org/wiki?curid=75147" title="Gorzeń (województwo małopolskie)">
Gorzeń (województwo małopolskie)



</doc>
<doc id="75148" url="https://pl.wikipedia.org/wiki?curid=75148" title="Ostry Wierch (Pasmo Bliźniaków)">
Ostry Wierch (Pasmo Bliźniaków)

Ostry Wierch (549 m, 562 m) – szczyt we wschodniej części Beskidu Małego. Znajduje się w niskim Paśmie Bliźniaków ciągnącym się od doliny Wieprzówki w Andrychowie po dolinę Skawy na wschodzie. Ostry Wierch wznosi się nad miejscowościami Inwałd, Zagórnik i Kaczyna.
Na mapie Geoportalu Ostry Wierch ma wysokość 549 m, na mapie Compass 562 m. Jego północne stoki opadają na równinę miejscowości Chocznia, w południowo-wschodnim kierunku tworzy dość płaski grzbiet opadający do doliny Choczenki, południowo-zachodnie stoki opadają do doliny Pilnego Potoku. W południowo-zachodnim kierunku od szczytu Ostrego Wierchu biegnie grzbiet łączący się z grzbietem Kokocznika.
Pomiędzy wschodnimi zboczami Ostrego Wierchu a Bliźniakami Choczenka dokonała przełomu. Znajdują się w nim odkrywki fliszu karpackiego i wychodnie skalne. Planowane jest objęcie tego przełomu ochroną jako zespół przyrodniczo-krajobrazowy.
Ostry Wierch jest całkowicie porośnięty lasem mieszanym. Nie prowadzi przez niego żaden szlak turystyczny

</doc>
<doc id="75149" url="https://pl.wikipedia.org/wiki?curid=75149" title="Tenis stołowy na Letnich Igrzyskach Olimpijskich 2004">
Tenis stołowy na Letnich Igrzyskach Olimpijskich 2004

Zawody w tenisie stołowym na XXVIII Letnich Igrzysk Olimpijskich w Atenach rozgrywane były w Galatsi Olympic Hall. Zawodnicy startowali w 4 konkurencjach.
Mężczyźni.
singel.
Polacy: Lucjan Błaszczyk, Tomasz Krzeszewski
debel.
Polacy: Lucjan Błaszczyk, Tomasz Krzeszewski

</doc>
<doc id="75150" url="https://pl.wikipedia.org/wiki?curid=75150" title="Iłowiec (szczyt)">
Iłowiec (szczyt)

Iłowiec (477 m n.p.m.) – szczyt górski we wschodniej części Beskidu Małego w paśmie Bliźniaków i Łysej Góry, nad miejscowościami Gorzeń Górny, Ponikiew i Zawadka. Wierzchołek całkowicie zalesiony.
Przez Iłowiec przechodzi szlak turystyczny:

</doc>
<doc id="75151" url="https://pl.wikipedia.org/wiki?curid=75151" title="Hokej na trawie na Letnich Igrzyskach Olimpijskich 2004">
Hokej na trawie na Letnich Igrzyskach Olimpijskich 2004

Hokej na trawie na XXVIII Letnich Igrzysk Olimpijskich w Atenach rozgrywany był w Olimpijskim Centrum Hokejowym.

</doc>
<doc id="75153" url="https://pl.wikipedia.org/wiki?curid=75153" title="Piłka wodna na Letnich Igrzyskach Olimpijskich 2004">
Piłka wodna na Letnich Igrzyskach Olimpijskich 2004

Piłka wodna na XXVIII Letnich Igrzysk Olimpijskich w Atenach rozgrywana jest w "Olympic Aquatic Centre" w Athens Olympic Sports Complex.

</doc>
<doc id="75154" url="https://pl.wikipedia.org/wiki?curid=75154" title="Ludwik van Beethoven">
Ludwik van Beethoven



</doc>
<doc id="75156" url="https://pl.wikipedia.org/wiki?curid=75156" title="Alesund">
Alesund



</doc>
<doc id="75157" url="https://pl.wikipedia.org/wiki?curid=75157" title="Aro">
Aro



</doc>
<doc id="75159" url="https://pl.wikipedia.org/wiki?curid=75159" title="Pięciobój nowoczesny na Letnich Igrzyskach Olimpijskich 2004">
Pięciobój nowoczesny na Letnich Igrzyskach Olimpijskich 2004

Pięciobój nowoczesny na Letnich Igrzyskach Olimpijskich 2004 – jedna z dyscyplin rozgrywanych podczas igrzysk w dniach 24–27 sierpnia 2004 w Goudi Olympic Complex w Atenach, w Grecji.
Rozgrywano jedynie konkurencje indywidualne wśród kobiet i mężczyzn.

</doc>
<doc id="75160" url="https://pl.wikipedia.org/wiki?curid=75160" title="Łucznictwo na Letnich Igrzyskach Olimpijskich 2004">
Łucznictwo na Letnich Igrzyskach Olimpijskich 2004

Łucznictwo na XXVIII Letnich Igrzysk Olimpijskich w Atenach rozgrywane było od 12 do 21 sierpnia na stadionie Panathinaiko.
Rozegrano cztery konkurencje – zawody indywidualne i drużynowe dla kobiet i dla mężczyzn.
Mężczyźni.
indywidualnie.
Polacy: Jacek Proć – 55 miejsce
Kobiety.
indywidualnie.
Polki:
Justyna Mospinek – 14 miejsce
Iwona Marcinkiewicz – 20 miejsce
Małgorzata Sobieraj – 29 miejsce
drużynowo.
Polki: Iwona Marcinkiewicz, Justyna Mospinek, Małgorzata Sobieraj – 15 miejsce

</doc>
<doc id="75161" url="https://pl.wikipedia.org/wiki?curid=75161" title="Bliźniaki (szczyt)">
Bliźniaki (szczyt)

Bliźniaki – dwuwierzchołkowy szczyt w północno-wschodniej części Beskidu Małego, na pograniczu miejscowości Chocznia, Kaczyna i Ponikiew. Nazwa nawiązuje do charakterystycznego kształtu. Na niektórych mapach spotyka się inne nazwy tego szczytu: Giermotka, Germadka lub Skolec (błędne według Siemionowa). Wysokość Bliźniaków, podana na podstawie tabliczki znajdującej się na szczycie, odnosi się do wyższego z dwóch wierzchołków. Natomiast według geoportalu wysokość Bliźniaków wynosi: 577,6 m n.p.m. (wyższy wierzchołek) i 561,2 m n.p.m. (niższy wierzchołek).
Bliźniaki znajdują się w długim i zalesionym Paśmie Bliźniaków ciągnącym się od doliny Choczenki na zachodzie, po dolinę Skawy na wschodzie. W grzbiecie tym, kolejno od zachodu na wschód znajdują się: Bliźniaki (Giermotka), Przełęcz Czesława Panczakiewicza, Łysa Góra, Iłowiec. Północne stoki Bliźniaków wznoszą się nad równiną miejscowości Chocznia. Spływa z nich kilka źródłowych cieków potoku Konówka. W południowym kierunku od Bliźniaków ciągnie się grzbiet łączący je z Gancarzem. Grzbiet ten oddziela miejscowości Kaczyna (po zachodniej stronie) i Ponikiew (po wschodniej stronie).

</doc>
<doc id="75162" url="https://pl.wikipedia.org/wiki?curid=75162" title="Kod pocztowy">
Kod pocztowy

Kod pocztowy (pocztowy numer adresowy) – ciąg cyfr (rzadziej liter i cyfr) dodawany do adresu, mający ułatwiać sortowanie przesyłek. Formaty i zasady umieszczania kodów pocztowych są różne w różnych krajach.
Międzynarodowy kod pocztowy.
W tym wypadku kod zwykło się podawać bez dywizu. Dla przykładu:
Nie jest to standard zatwierdzony przez Światowy Związek Pocztowy.
Kody pocztowe w różnych krajach.
Bułgaria.
W Bułgarii kod pocztowy składa się z czterech cyfr (np. 1000 Sofia)
Belgia.
Również w Belgii kod pocztowy składa się zawsze z 4 cyfr (np. 1000 Bruksela)
Chorwacja.
Chorwackie kody pocztowe składają się z 5 cyfr (np. 10000 Zagrzeb)
Francja.
We Francji dwie pierwsze cyfry są numerem departamentu – departamenty są jednocześnie okręgami pocztowymi. Pierwsze dwie cyfry kodu pocztowego – numeru departamentu były do niedawna wyróżnikiem w samochodowych numerach rejestracyjnych. W nowych numerach rejestracyjnych, numer departamentu nie stanowi już jego części i można go sobie wybrać.
Holandia.
W Holandii kod pocztowy składa się z 4 cyfr i 2 liter (np. 1011 AB Amsterdam)
Irlandia.
W Irlandii kod pocztowy składa się z siedmiu alfanumerycznych znaków – pierwsze trzy znaki wskazują na okręg pocztowy, pozostałe cztery są unikalnym identyfikatorem budynku lub mieszkania. Używany tutaj system kodów pocztowych nazywa się () i został uruchomiony 28 kwietnia 2014 roku, najpóźniej spośród wszystkich państw członkowskich Unii Europejskiej. Np. kod pocztowy browaru Guinnesa to D08 VF8H.
Japonia.
W Japonii kod pocztowy liczy 7 cyfr. Prawidłowy zapis to znak 〒, 3 cyfry, dywiz i 4 pozostałe cyfry. Np. kod pocztowy Centralnego Urzędu Pocztowego w Tokio to 〒100-8799.
Kanada.
Kanadyjski kod pocztowy jest złożony z sześciu znaków w formacie: X9X 9X9, gdzie X jest literą a 9 cyfrą. Trzeci i czwarty znak jest oddzielony spacją. Dla przykładu: K1A 0B1 jest przypisany dla poczty w Ottawie, natomiast kod H0H 0H0 jest zarezerwowany dla Świętego Mikołaja.
Niemcy.
W Niemczech kod pocztowy składa się z 5 cyfr. Pierwsza cyfra oznacza okręg pocztowy.
Przykłady kodów pocztowych:
12524 – kod w Berlinie
20355 – kod w Hamburgu
15236 – kod we Frankfurcie nad Odrą
01219 – kod w Dreźnie
45327 – kod w Essen
Po raz pierwszy oznakowania miejscowości cyframi zastosowała w 1853 r. poczta Thurn und Taxis.
W 1941 roku wprowadzono w Rzeszy Niemieckiej dwucyfrowy system kodów pocztowych.
W 1962 roku w RFN i w 1965 roku w NRD wprowadzono odrębne systemy kodowań, składające się z czterocyfrowego kodu miast.
1 lipca 1993 roku wprowadzono obowiązujący obecnie wspólny system kodów pocztowych. Pokazany jest on na mapie obok.
Polska.
W Polsce kody pocztowe mają format dd-ddd (d oznacza cyfrę) i umieszcza się je z lewej strony nazwy miejscowości. Pierwsza cyfra określa okręg pocztowy. Przed wejściem w życie 1.01.2013 r. ustawy Prawo pocztowe, cały PNA był przypisany albo do obszaru obsługiwanego przez urząd pocztowy, któremu nadano taki sam kod, albo w tzw. miastach wydzielonych, do poszczególnych ulic i domów. Wówczas likwidując urzędy pocztowe lub zmieniając ich obszar działania, zmieniano kod pocztowy miejscowości. Po wejściu ustawy Prawo pocztowe, opublikowano kody PNA przypisane do danej miejscowości lub ich części. Nie dokonuje się już zmian kodów spowodowanych reorganizacją obszarów działania placówek Poczty Polskiej.
Stany Zjednoczone.
Kod pocztowy nazywany jest w Stanach Zjednoczonych ZIP (Zone Improvement Plan) Code. Kody są 5-cyfrowe bez dywizu. Pierwsza cyfra odpowiada pewnej grupie stanów jej przypisanych. Druga i trzecia cyfra odpowiada poszczególnym regionom (lub wielkim miastom) w danej grupie.
Z reguły pierwsze trzy cyfry określają urząd odpowiedzialny za sortowanie poczty dla całego regionu. Dany urząd może posiadać więcej niż jeden trzycyfrowy numer.
Czwarta i piąta cyfra wyznaczają małe miasteczka, wioski lub dzielnice/przedmieścia wielkich miast.
Przykład: 43209 (4=Ohio,32=Columbus,09=Bexley)
Pierwszy kod dla danego sektora najczęściej przydzielany jest największemu miastu w tym regionie. Kolejne kody zwykle korespondują alfabetycznie z nazwami kolejnych miast, miasteczek i wiosek.
Wielka Brytania.
Brytyjski kod pocztowy składa się z dwóch alfanumerycznych sekcji: pierwsza, o długości dwóch do czterech znaków, identyfikuje okręg pocztowy; druga, o długości trzech znaków, identyfikuje jednostkę obejmującą co najwyżej 100 sąsiadujących nieruchomości (na przykład odcinek gęsto zabudowanej ulicy, lub kilka sąsiadujących, luźno zabudowanych ulic).
W większości przypadków, podanie tylko numeru (lub nazwy) budynku i kodu pocztowego wystarcza do prawidłowego zidentyfikowania adresu. Z tego powodu brytyjskie kody pocztowe znalazły szereg dodatkowych (poza usprawnieniem pracy poczty) zastosowań, na przykład:
Przykład brytyjskiego kodu pocztowego: SW1A 1AA (kod pocztowy Pałacu Buckingham).

</doc>
<doc id="75163" url="https://pl.wikipedia.org/wiki?curid=75163" title="Adres pocztowy">
Adres pocztowy

Adres pocztowy – oznaczenie miejsca doręczenia przesyłki pocztowej lub kwoty pieniężnej określonej w przekazie pocztowym wskazanego przez nadawcę albo oznaczenie miejsca ich zwrotu do nadawcy.
Każdy adres pocztowy powinien zawierać: imię i nazwisko adresata lub nazwę instytucji, położenie w miejscowości (w przypadku miejscowości podzielonej na ulice: ulica, numer budynku, numer mieszkania lub lokalu; w przypadku miejscowości niepodzielonej na ulice: nazwa miejscowości i numer nieruchomości), kod pocztowy oraz miejscowość, do której kierowana jest przesyłka (miejscowość adresata, a nie urzędu pocztowego). Możliwe jest również nadawanie przesyłek na poste restante oraz skrytki lub przegródki pocztowe.

</doc>
<doc id="75164" url="https://pl.wikipedia.org/wiki?curid=75164" title="Akademicka Perć">
Akademicka Perć



</doc>
<doc id="75165" url="https://pl.wikipedia.org/wiki?curid=75165" title="Jan Nepomucen Umiński">
Jan Nepomucen Umiński

Jan Nepomucen Umiński herbu Cholewa (ur. 22 stycznia 1778 w Czeluścinie, zm. 1851 w Wiesbaden) – polski dowódca wojskowy, uczestnik insurekcji kościuszkowskiej, generał brygady Armii Księstwa Warszawskiego, uczestnik i przez 1 dzień wódz naczelny powstania listopadowego.
Życiorys.
Brał udział w powstaniu kościuszkowskim w roku 1794, gdzie był adiutantem generała Antoniego Madalińskiego. W roku 1806 walczył pod Gdańskiem i Tczewem w czasie wojen napoleońskich. Został ranny i dostał się do pruskiej niewoli. Został uwolniony w roku 1807 i wstąpił do francuskiej kawalerii, gdzie miał stopień majora. Po pewnym czasie przeniósł się do armii Księstwa Warszawskiego. W Poznaniu był dowódcą szwadronu Gwardii Honorowej, w skład którego wchodzili przedstawiciele wielkopolskich rodów.
W czasie wojny polsko-austriackiej w 1809, walczył pod Sandomierzem. W 1812 wziął udział w kampanii rosyjskiej. Walczył min. w bitwach pod Smoleńskiem i pod Borodino. Jako pierwszy z armii napoleońskich wkroczył na czele 10 pułku huzarów polskich do opuszczonej przez Rosjan Moskwy. 
W korpusie ks. Józefa Poniatowskiego walczył w bitwie pod Lipskiem w 1813, gdzie został ranny i dostał się do niewoli. Po zwolnieniu w 1815 wstąpił do armii Królestwa Kongresowego. W 1816 odszedł z wojska i osiadł w Smolicach. W 1820 założył Związek Kosynierów, potem został członkiem Towarzystwa Patriotycznego, za co został skazany przez Prusaków w roku 1826 na 6 lat więzienia. 
Na wieść o wybuchu powstania listopadowego uciekł z więzienia w Głogowie i wstąpił do wojska. Początkowo jako prosty żołnierz bił się pod Wawrem i Grochowem. Generał Dembiński powierzył mu dowództwo nad I Korpusem kawalerii. W marcu 1831 jego korpus operował nad Narwią. Dowodził w wygranej bitwie pod Jędrzejowem, wziął udział w bitwie pod Ostrołęką, po której wystąpił z ostrą krytyką wobec gen. Skrzyneckiego. Bronił Warszawy. Po zdobyciu jej był przez 1 dzień (23 września 1831) wodzem naczelnym. Po kapitulacji z wojskiem przeszedł do Modlina. W Płockiem miał zatarg z gen. Maciejem Rybińskim. 
Po upadku powstania udał się na emigrację do Francji. Był współpracownikiem ks. Adama Jerzego Czartoryskiego. Był członkiem Towarzystwa Litewskiego i Ziem Ruskich w Paryżu w 1832 roku. W 1832 roku był jednym z założycieli Towarzystwa Literackiego w Paryżu. Potem przeniósł się do Wiesbaden, gdzie zmarł.
Był członkiem loży wolnomularskiej Bracia Zjednoczeni w drugim stopniu rytu („czeladnik”) w 1829 roku.
Został odznaczony Krzyżem Kawalerskim Orderu Virtuti Militari.
Siostrzeńcem Jana Nepomucena Umińskiego był bł. Edmund Bojanowski.

</doc>
<doc id="75166" url="https://pl.wikipedia.org/wiki?curid=75166" title="Mucharz (gmina)">
Mucharz (gmina)

Mucharz – gmina wiejska w województwie małopolskim, w powiecie wadowickim. W latach 1975–1998 gmina położona była w województwie bielskim. Siedziba gminy to Mucharz.
Według danych z 30 czerwca 2004 gminę zamieszkiwało 3839 osób. Natomiast według danych z 31 grudnia 2017 roku gminę zamieszkiwało 4086 osób. 
Struktura powierzchni.
Według danych z roku 2002 gmina Mucharz ma obszar 37,32 km², w tym:
Gmina stanowi 5,78% powierzchni powiatu.
Demografia.
Dane z 30 czerwca 2004:
Turystyka.
Gmina Mucharz położona jest w Beskidzie Andrychowskim (wschodnia część Beskidu Małego). Przez gminę przepływa rzeka Skawa, która tworzy na odcinku Skawce – Mucharz przełom zwany „małymi Pieninami”. Punkt wyjścia szlaków turystycznych w Beskid Mały.
Współpraca międzynarodowa.
Miejscowości i gminy partnerskie:

</doc>
<doc id="75168" url="https://pl.wikipedia.org/wiki?curid=75168" title="Peter Artedi">
Peter Artedi

Peter Artedi (ur. 22 lutego 1705, zm. 27 września 1735 w Amsterdamie) – szwedzki przyrodnik zwany „ojcem ichtiologii”.
Artedi urodził się w prowincji Ångermanland. Zamierzając zostać duchownym, w 1724 wstąpił na Uniwersytet w Uppsali, aby studiować teologię, ale w czasie studiów zainteresował się medycyną i historią naturalną, zwłaszcza ichtiologią. W 1728 zaprzyjaźnił się z Karolem Linneuszem, który przyjechał do Uppsali. W 1732 Artedi wyjechał do Anglii, a Linneusz do Laponii – przed wyjazdem powierzyli sobie wzajemnie swoje prace, w razie śmierci któregoś z nich.
Artedi stracił życie (utonął) w Amsterdamie, w wieku zaledwie 30 lat, w czasie gdy był zaangażowany w katalogowanie zbiorów Alberta Seby, bogatego kupca holenderskiego, który stworzył prawdopodobnie najbogatsze muzeum w owym czasie. Wszystkie manuskrypty Artediego zostały przesłane do Linneusza – "Bibliotheca Ichthyologica" i "Philosophia Ichthyologica", wraz z opisem życia autora, zostały opublikowane w Lejdzie w 1738.

</doc>
<doc id="75170" url="https://pl.wikipedia.org/wiki?curid=75170" title="Jaszczurowa (województwo małopolskie)">
Jaszczurowa (województwo małopolskie)

Jaszczurowa – wieś w Polsce położona w województwie małopolskim, w powiecie wadowickim, w gminie Mucharz, w dolinie potoku Jaszczurówka.
We wsi znajduje się szkoła podstawowa.
Historia.
Jaszczurowa powstała najwcześniej w połowie XIV wieku, kiedy zakładaniem wsi na prawie niemieckim w lasach nadanych mu w 1333 w okolicy Zembrzyc przez księcia oświęcimskiego Jana Scholastyka zajmował się Żegota z Bieńkowic. Po raz pierwszy wzmiankowane w 1389, kiedy należała do niejakiego "Skarbka" i podlegała parafii w Mucharzu.
Z Jaszczurowej pochodził działający w XVIII w. na terenie Beskidów zbójnik Błażej Ficek.
W latach 1975–1998 miejscowość należała do województwa bielskiego.

</doc>
<doc id="75171" url="https://pl.wikipedia.org/wiki?curid=75171" title="Koziniec (województwo małopolskie)">
Koziniec (województwo małopolskie)

Koziniec – wieś w Polsce, położona w województwie małopolskim, w powiecie wadowickim, w gminie Mucharz. Leży na wschodnich stokach Beskidu Małego (Beskid Andrychowski).
Wieś powstała w 1540 r. jako przysiółek Ponikwi. W latach 1975–1998 miejscowość administracyjnie należała do województwa bielskiego.
Z Kozińca wychodzi szlak żółty biegnący na Leskowiec (Groń Jana Pawła II). We wsi funkcjonuje Ochotnicza Straż Pożarna, Wiejski Dom Kultury, a także kaplica z 1880, w której znajduje się obraz Matki Bożej Różańcowej z XIX wieku.

</doc>
<doc id="75172" url="https://pl.wikipedia.org/wiki?curid=75172" title="Abele (ujednoznacznienie)">
Abele (ujednoznacznienie)



</doc>
<doc id="75173" url="https://pl.wikipedia.org/wiki?curid=75173" title="Abele">
Abele

Abele () – miasto na Litwie, w okręgu poniewieskim, w rejonie rakiszeckim, siedziba administracyjna gminy Abele. W 2011 roku liczyło 1074 mieszkańców.
Położenie.
Abele są położone na północy Litwy, niedaleko Rakiszek, przy granicy z Łotwą. Przez miasto przepływa rzeka Kriauna. Stacja kolejowa na linii Kalkūni-Radziwiliszki. W pobliżu miasta leży jezioro Obeliai.
Historia.
Miasto zostało założone w 1519, ale osady ludzkie na tym miejscu są dużo starsze. Abele były miejscem jednych z pierwszych naukowych wykopalisk archeologicznych na Litwie. W roku 1861 liczyło 1560 mieszkańców. Pod koniec XIX w. miasto liczyło ok. 5 tys. mieszkańców.
W 1629 roku został wzniesiony kosztem parafian kościół murowany pod wezwaniem św. Anny. 
Około 1800 roku w miasteczku były dwa żydowskie domy modlitewne. W 1897 roku mieszkało tu 652 Żydów, stanowiąc 67% ogółu mieszkańców. Urodził się tu Eliezer Silver (1882–1968), wywodzący się z rodziny rabina Bunima Cemacha Silbera. Eliezer Silver wyemigrował w 1907 roku do Stanów Zjednoczonych. W późniejszym okresie został prezydentem Związku Rabinów Ortodoksyjnych Stanów Zjednoczonych i Kanady i jednym z najważniejszych żydowskich przywódców religijnych. 
W 1876 w miejscowości urodził się Bronisław Krzyżanowski, a w 1926 – Joe Slovo.
W 1915 roku wszyscy Żydzi zostali wysiedleni przez Rosjan z miasteczka. Gmina żydowska odrodziła się dopiero po 1933 roku. 
Po 26 czerwca 1941 roku kiedy Abele zostały zajęte przez Niemców, grupa nacjonalistów litewskich uprowadziła grupę żydowskich mężczyzn, kobiety zaś zostały zmuszone do pracy w okolicznych gospodarstwach. Dwa miesiące później Litwini zgromadzili w Abelach 1160 Żydów z okolicznych miejscowości. Zostali oni przewiezieni do Antonosza i tam zamordowani. Litewska policja miejska i kolejowa z Abeli zabezpieczyła drogę z dworu do miejsca kaźni. W sumie w masakrze uczestniczyło (w tym w eskortowaniu jak i mordowaniu) 120–160 Litwinów. Żydzi szli na miejsce masakry w kilkunastu około stuosobowych grupach. Przed rozstrzelaniem kazano im się rozebrać. Egzekucje trwały cały dzień, uczestniczyli w nich Litwini z Rakiszek i oficerowie Gestapo. Zginęło 1160 Żydów, w tym 112 mężczyzn, 627 kobiet i 421 dzieci. Za tę operację trzydziestu policjantów z Abeli, 23 strażników z dworca kolejowego Abele i dwudziestu pięciu z innych miejscowości otrzymało nagrody w wysokości 100 rubli każdy.

</doc>
<doc id="75174" url="https://pl.wikipedia.org/wiki?curid=75174" title="Muzeum Marynarki Wojennej w Gdyni">
Muzeum Marynarki Wojennej w Gdyni

Muzeum Marynarki Wojennej w Gdyni – muzeum gromadzące eksponaty związane z Marynarką Wojenną Rzeczypospolitej Polskiej. Powstało w Gdyni 28 czerwca 1953.
Pierwszą siedzibą Muzeum MW była stara willa położona obok plaży w Gdyni, w której ulokowano ekspozycję, a na okalającym ją  terenie eksponowano elementy uzbrojenia i wyposażenia okrętowego jak np. działa artylerii nadbrzeżnej z Helu, działa wydobyte z wraku stawiacza min ORP „Gryf”, działka przeciwlotnicze z ORP „Błyskawica” torpedy, miny. Ze składnicy muzealnej w Gdańsku sprowadzono kilkanaście luf armatnich i armat morskich pochodzących z XVII i XIX w. W 1960 r. w muzeum ustawiono łódź  „Chatka Puchatków”, na której dwaj polscy żeglarze przepłynęli Atlantyk w latach 1958–59.
Również w 1960 r. muzeum przybył bardzo atrakcyjny eksponat – zasłużony w walkach w czasie II wojny światowej niszczyciel ORP „Burza”, przycumowany w porcie przy Skwerze Kościuszki. W czasie 15-letniej służby okręt-muzeum zwiedziło ponad 3,7 mln osób. Zły stan techniczny okrętu spowodował, że 1 maja 1976 ORP „Burza” został przeznaczony na złom, a funkcję okrętu-muzeum przejął wycofany ze służby w marynarce ORP Błyskawica, najstarszy na świecie zachowany dziś niszczyciel.
W maju 1969 r. zamknięto obiekt i wystawę z uwagi na zły stan techniczny budynku, po czym przeniesiono część eksponatów do tymczasowej sali przy Klubie Marynarki Wojennej a ekspozycje plenerową broni i uzbrojenia morskiego umieszczono przy Bulwarze Nadmorskim.
Jednym z ciekawszych eksponatów jest jedyny zachowany na świecie egzemplarz niemieckiej bombotorpedy o napędzie rakietowym BT 1000 z lat II wojny światowej.
28 listopada 2012 odbyło się uroczyste otwarcie nowej, obecnej siedziby muzeum w gmachu współdzielonym z Muzeum Miasta Gdyni. 
W listopadzie 2018 z okazji 100-lecia Marynarki Wojennej otwarto nową, multimedialną wystawę stałą. Planowane jest dobudowanie podziemnej części placówki w miejscu skansenu Ekspozycji Plenerowej Broni i Uzbrojenia Morskiego.

</doc>
<doc id="75175" url="https://pl.wikipedia.org/wiki?curid=75175" title="Świnna Poręba">
Świnna Poręba

Świnna Poręba – wieś w Polsce położona w województwie małopolskim, w powiecie wadowickim, w gminie Mucharz przy drodze Wadowice – Sucha Beskidzka.
Części wsi.
Integralne części wsi Świnna Poręba: Banówka, Bartkówka, Borowina, Bukowiec, Dwór, Dyduchówka, Dziabokówka, Grucówka, Ignasiówka, Kizówka, Krausówka, Międzypotoki, Mielerz, Pustki, Rola, Sobkówka, Zagroda
Opis.
Wieś powstała w XIV wieku założona przez Mikołaja z Benkowic.
W latach 1975–1998 miejscowość należała do województwa bielskiego.
W 2011 roku liczba mieszkańców Świnnej Poręby wynosiła 882 osoby.
Od 1986 roku trwa w wiosce budowa zapory wodnej na Skawie i zbiornika Świnna Poręba. Budowa zapory, po wieloletnich opóźnieniach, została ukończona w 2015 roku, natomiast zakończenie budowy zbiornika, w tym stabilizacji osuwisk i przebudowy lokalnych dróg, było zaplanowane na grudzień 2017 roku. 
Piesze szlaki turystyczne:

</doc>
<doc id="75176" url="https://pl.wikipedia.org/wiki?curid=75176" title="Muzeum Marynarki Wojennej">
Muzeum Marynarki Wojennej



</doc>
<doc id="75177" url="https://pl.wikipedia.org/wiki?curid=75177" title="Casimir Delavigne">
Casimir Delavigne

Jean François Casimir Delavigne (ur. 4 kwietnia 1793 w Hawrze, zm. 11 grudnia 1843 w Lyonie) – francuski poeta i dramaturg. 
Życiorys.
Znany z przychylności Polsce i Polakom, napisał pieśń "La Varsovienne", która została przełożona przez Karola Sienkiewicza i znana jako "Warszawianka 1831 roku". W roku 1818 wydał tomik "Messéniennes", w którym w tonie patriotycznym wyraża ból z powodu najazdu na Francję. W swej twórczości dawał wyraz poparcia dla ruchów narodowowyzwoleńczych i rewolucyjnych (wojna o niepodległość Grecji). Na cześć rewolucji lipcowej 1830 napisał utwór "Paryżanka" ("La Parisienne", do 1848 hymn Francji), a rewolucji belgijskiej "Brukselanka" ("La Bruxelloise"). W roku 1825 został wybrany w poczet członków Akademii Francuskiej.
Część z jego dzieł dramatycznych było opartych na wzorach klasycznych, a inne pisane w duchu romantyzmu.

</doc>
<doc id="75179" url="https://pl.wikipedia.org/wiki?curid=75179" title="Jeździectwo na Letnich Igrzyskach Olimpijskich 2004">
Jeździectwo na Letnich Igrzyskach Olimpijskich 2004

Jeździectwo na XXVIII Letnich Igrzysk Olimpijskich w Atenach rozgrywane jest w Markopoulo Olympic Equestrian Centre.

</doc>
<doc id="75180" url="https://pl.wikipedia.org/wiki?curid=75180" title="Taekwondo na Letnich Igrzyskach Olimpijskich 2004">
Taekwondo na Letnich Igrzyskach Olimpijskich 2004

Taekwondo na XXVIII Letnich Igrzysk Olimpijskich w Atenach – zawody rozegrane po cztery kategorie kobiece i męskie w Faliro Coastal Zone Olympic Sports Complex. Wystartowało w nich 60 zawodniczek i 64 zawodników. Turniej rozgrywany był systemem eliminacji. Pokonani mogli walczyć w repasażach.

</doc>
<doc id="75183" url="https://pl.wikipedia.org/wiki?curid=75183" title="Triathlon na Letnich Igrzyskach Olimpijskich 2004">
Triathlon na Letnich Igrzyskach Olimpijskich 2004

Triathlon na XXVIII Letnich Igrzysk Olimpijskich w Atenach rozgrywany był w Vouliagmeni Olympic Centre. Dyscyplina ta pojawiała się po raz drugi na Igrzyskach Olimpijskich. W Atenach rywalizowało po 50 zawodników i zawodniczek, którzy pokonywali: dystans 1500 m w pływaniu, 40 km jazdy na rowerze i 10 km biegu.

</doc>
<doc id="75184" url="https://pl.wikipedia.org/wiki?curid=75184" title="Świat RNA">
Świat RNA

Świat RNA – hipotetyczna faza rozwoju życia, w której RNA było zarówno nośnikiem genów, jak i pełniło rolę enzymów. Niewykluczone, że świat RNA był poprzedzony światem WWA.
Problem.
We współczesnych komórkach nośnikiem informacji genetycznej jest DNA, a rolę enzymów pełnią białka. Jednak białka nie potrafią się same powielać, a duplikacja DNA nie zachodzi nigdy samoistnie, a wymaga wielu enzymów: DNA potrzebuje białka, a białka potrzebują DNA. W związku z tym problemem trudno było zbudować jakikolwiek wiarygodny model pochodzenia życia.
RNA zamiast DNA.
Jednak to nie DNA jest matrycą, na bazie której powstają białka. DNA jest najpierw kopiowane na RNA, a następnie RNA służy jako matryca syntezy białek. Ponieważ RNA można podobnie jak DNA kopiować, łatwo wyobrazić sobie organizm, w którym materiał genetyczny jest przechowywany pod postacią RNA, a DNA w ogóle nie występuje. Twory egzystujące w ten sposób istnieją – są nimi retrowirusy, takie jak wirus HIV.
Z używaniem RNA jako nośnika genów wiąże się poważny problem – chociaż kopiowanie RNA jest możliwe, w procesie tym pojawia się o wiele więcej błędów, niż w kopiowaniu DNA. To stanowi jednak doskonały argument za wtórnością DNA – życie pierwotnie miało posiadać geny w postaci RNA, a później dopiero "wynalazło" DNA jako skuteczniejszy środek przechowywania informacji genetycznej.
RNA zamiast białka.
We współczesnej komórce występuje zarówno kodujące RNA (takie, które posłuży jako matryca syntezy białek) oraz różne typy niekodującego RNA. Jednym z typów RNA jest tRNA, uczestniczące jako antymatryca w syntezie białek – pasująca cząsteczka tRNA powiązana z odpowiednim aminokwasem przyłącza się w rybosomie do aktualnie przetwarzanego fragmentu matrycy (mRNA), po czym aminokwas ten jest dołączany do syntezowanego białka, a tRNA zostaje uwolnione.
Jednak komórka posiada wiele innych typów niekodującego RNA – RNA podobnie jak białka, a w przeciwieństwie do DNA, potrafi katalizować reakcje chemiczne. Niektóre cząsteczki RNA służą w komórce za enzymy; we współczesnej komórce zwykle nie są one zbudowane wyłącznie z RNA, lecz stanowią kompleksy RNA i białka, ale centrum aktywne znajduje się w cząsteczce RNA i w niektórych przypadkach wykazuje ona słabsze działanie katalityczne również bez białka. Do enzymów RNA, czyli tzw. rybozymów, należy wiele z najważniejszych i ewolucyjnie najstarszych enzymów komórki, odpowiedzialnych za takie funkcje jak synteza białek (rybosomowe RNA) oraz różne funkcje związane z kopiowaniem i naprawą DNA. Rybozymy uczestniczą też w kontroli ekspresji genów i pełnią kilka innych funkcji (zobacz też: ryboprzełącznik).
Chociaż we współczesnej komórce dominują enzymy białkowe, można sobie wyobrazić, że na początku życia RNA pełniło również rolę katalityczną, a białka powstały dopiero później. Do najważniejszych argumentów za tą kolejnością należy ten, że enzymy uczestniczące w syntezie białek są zbudowane z RNA.
Hipoteza istnienia jednego rodzaju cząsteczki zdolnej zarówno do katalizy jak i samopowielania się jest bardzo atrakcyjna. Można pójść też dalej i spekulować, że cząsteczki RNA mogły stanowić pierwotne przedkomórkowe życie.
W 2001 zsyntetyzowano pierwsze cząsteczki RNA o aktywności polimerazy, dzięki czemu hipoteza świata RNA zyskała silny argument. Jedna z nich, o długości 165 nukleotydów powielała matrycę o długości 14 nukleotydów z dokładnością 98,5%.
Sceptycyzm.
O ile, co do wtórności DNA panuje konsens, z koncepcją świata RNA wiąże się wiele problemów.
RNA, choć może być katalizatorem, jest katalizatorem raczej słabym (w porównaniu do białek). Wierność przekazywania informacji genetycznej w porównaniu do DNA jest mniejsza. Cząsteczki RNA są dość niestabilne i stosunkowo łatwo ulegają hydrolizie.

</doc>
<doc id="75187" url="https://pl.wikipedia.org/wiki?curid=75187" title="Katmandu">
Katmandu

Katmandu (nep. काठमाडौं, trl. "Kāthmāndu") – stolica Nepalu położona w środkowej części kraju, w Dolinie Katmandu.
Wraz z miastami Patan i Bhaktapur tworzy aglomerację liczącą powyżej miliona mieszkańców. Miasto ograniczają rzeki – od zachodu Bishumati, a od południa i wschodu Bagmati.
Katmandu zostało założone w 723 roku przez króla Gunakamadevę.
Miasto jest głównym ośrodkiem przemysłowym w kraju, najważniejsze to przemysł włókienniczy, spożywczy, drzewny, materiałów budowlanych i obuwniczy. Międzynarodowy port lotniczy Tribhuvan International Airport. Uniwersytet (Tribhuvan University of Nepal) zlokalizowany jest w Kirtipur.
Połączenie drogowe z Birgańdź (na granicy z Indiami) i Kodari (przy granicy z Chinami); koleją linową z Hetauri.
Stare miasto znane jest z hinduistycznych i buddyjskich świątyń. Do najważniejszych zabytków należą Katmandu Durbar Square (m.in. pałac królewski Hanuman Doka), Patarn Durbar Square, Bhaktapur oraz stupy Swayambhu i Bodnath. Większość turystów zamieszkuje w dawnej handlowej dzielnicy Thamel, pełnej hoteli w różnym standardzie, restauracji, sklepów z pamiątkami oraz ekwipunkiem turystycznym.
W Dolinie Katmandu znajduje się siedem obiektów zamieszczonych na liście światowego dziedzictwa UNESCO.
25 kwietnia 2015 miasto zostało zniszczone przez trzęsienie ziemi o sile 7,9 w skali Richtera. W wyniku wstrząsów zniszczeniu uległo wiele cennych zabytków, w tym m.in. średniowieczny kompleks religijny Swayambhunath znany jako "Świątynia Małp" oraz wieża Dharahara.
Obiekty sakralne.
Hinduistyczne.
Najsłynniejszą świątynią hindiustyczną jest Paśupatinath Mandir, kompleks obiektów śiwaickich na brzegu rzeki Bagmati we wschodniej części miasta. Kompleksy hinduistycznych świątyń znajdziemy na Katmandu Durbar Square, Patan Durbar Square oraz Bhaktapur Durbar Square.
Buddyjskie.
Stupy: Swayambhunath Stupa, Bodnath
Chrześcijańskie.
W Katmandu znajduje się kilka kościołów protestanckich oraz kilka Sal Królestwa Świadków Jehowy.

</doc>
<doc id="75189" url="https://pl.wikipedia.org/wiki?curid=75189" title="Piłka siatkowa na Letnich Igrzyskach Olimpijskich 2004 – turniej halowy mężczyzn">
Piłka siatkowa na Letnich Igrzyskach Olimpijskich 2004 – turniej halowy mężczyzn

Turniej olimpijski w piłce siatkowej mężczyzn podczas XXVIII Letnich Igrzysk Olimpijskich w Atenach był jedenastą edycją w historii halowej odmiany tej dyscypliny sportu. Turniej olimpijski rozegrano w dniach od 15 do 29 sierpnia 2004 roku.
W turnieju startowało 12 reprezentacji. Reprezentacje podzielono na dwie sześciodrużynowe grupy, w których zespoły rozegrały ze sobą po jednym spotkaniu. Po cztery najlepsze drużyny z każdej grupy awansowały do ćwierćfinałów, po których rozegrano półfinały, finał i mecz o 3. miejsce. Zrezygnowano z meczów o miejsca 5-8, a wszystkie drużyny, które przegrały ćwierćfinały, zostały sklasyfikowane na 5. miejscu. 
Mecze rozgrywane zostały w "Hali Pokoju i Przyjaźni", położonej w "Faliro Coastal Zone Olympic Sports Complex".
Złoty medal igrzysk olimpijskich zdobyła reprezentacja Brazylii prowadzona przez Bernardo Rezende, która pokonała w finale reprezentację Włoch 3:1. 
Drużyny uczestniczące.
Awans do turnieju olimpijskiego uzyskali: organizator, trzy najlepsze drużyny Pucharu Świata, zwycięzcy kwalifikacyjnych turniejów kontynentalnych oraz trzech tzw. Światowych Turniejów Kwalifikacyjnych. 
Rozgrywki.
Faza grupowa.
Grupa A.
Tabela
Wyniki
Grupa B.
Tabela
Wyniki

</doc>
<doc id="75190" url="https://pl.wikipedia.org/wiki?curid=75190" title="Abendberg">
Abendberg

Abendberg – miasto w Szwajcarii.
Miejscowość turystyczna i uzdrowiskowa położona u podnóża góry o tej samej nazwie (1257 m n.p.m.) nad jeziorem Thun, w kantonie berneńskim. Głównym źródłem dochodu mieszkańców jest turystyka.
Historia.
W XIX w. istniał tu zakład leczniczy dla kretynów, założony przez Guggenbühla, zlikwidowany pod koniec wieku. Uzdrowisko powstało w końcu XIX w.; prowadzono tam wtedy m.in. leczenie żętycą.
Linki zewnętrzne.
Oficjalna strona miasta

</doc>
<doc id="75192" url="https://pl.wikipedia.org/wiki?curid=75192" title="Szpiglasowy Wierch">
Szpiglasowy Wierch

Szpiglasowy Wierch (, , ) – szczyt o wysokości 2172 m n.p.m. w głównej grani Tatr.
Nazwa.
Nazwa pochodzi od spolszczonego niemieckiego słowa "Spiessglas" lub "Spiessglanz" oznaczających antymonit. Rudę tę dawniej wydobywano w kopalni Szpiglas założonej w drugiej połowie XVIII wieku. Pisał o niej Ładowski w 1783 r. Były też Szpiglasowe Perci i od nich pochodzi nazwa Szpiglasowej Przełęczy. Nazwę Szpiglasowy Wierch wprowadził Witold Henryk Paryski w 1951 r. Wcześniej szczyt ten nazywano Hrubym Wierchem, Grubym, Liptowskimi Murami, Miedzianym. Co prawda Maria Steczkowska w 1856 r. podawała nazwę Szpiglas, ale w odniesieniu do Cubryny. Nazwa niemiecka i węgierska są przekładem dawnej nazwy polskiej Liptowskie Mury.
Topografia.
Szpiglasowy Wierch jest zwornikiem dla trzech grani:
Od grani tych Szpiglasowy Wierch oddzielają trzy przełęcze: Wyżnia Liptowska Ławka (ok. 2055 m) w Liptowskich Murach, Wyżnie Szpiglasowe Wrótka (ok. 2135 m) w Szpiglasowej Grani i Szpiglasowa Przełęcz (2110 m) w grani północno-wschodniej. Przez szczyt Szpiglasowego Wierchu oraz grań Liptowskich Murów i Szpiglasową Grań biegnie granica polsko-słowacka.
Szpiglasowy Wierch to szeroki masyw o kilku wierzchołkach. Zwornikiem jest najwyższy. Środkowy wierzchołek, położony w grani głównej kilkanaście metrów na południowy wschód, jest minimalnie niższy i oddzielony od głównego płytkim siodełkiem. Nieco dalej w stronę Wrót Chałubińskiego wznosi się wierzchołek południowy, a na zachód od głównej kulminacji (w stronę Czarnej Ławki) – wierzchołek zachodni. Wierzchołek wschodni jako jedyny nie leży w głównej grani, jest on kulminacją południowo-wschodniej ściany, opadającej do Doliny za Mnichem. Północna ściana Szpiglasowego Wierchu wznosi się nad Doliną Pięciu Stawów Polskich, południowo-zachodnie zbocza szczytu opadają natomiast do Doliny Ciemnosmreczyńskiej ("Temnosmrečinská dolina"), górnego piętra Doliny Koprowej ("Kôprová dolina") po stronie Słowacji.
Północne zbocza masywu Szpiglasowego Wierchu opadają do Wielkiego Stawu Polskiego. Wyróżnia się w nich wielki Czerwony Piarg i Szpiglasowa Kotlinka oddzielona piarżysto-płytowym wałem.
Opis szczytu.
Szczyt jest dostępny ze Szpiglasowej Przełęczy – łatwo od strony Morskiego Oka („Ceprostradą”), trudniej od strony Doliny Pięciu Stawów Polskich (ubezpieczenia za pomocą łańcuchów).
Drogi prowadzące na szczyt znane były góralom już w XIX wieku. Nie znamy nazwiska pierwszych turystów, którzy byli na wierzchołku. Znany jest opis widoku ze szczytu autorstwa Christiana Genersicha, żyjącego na przełomie XVIII i XIX wieku profesora liceum w Kieżmarku. Odnotowano dopiero wejście Zygmunta Klemensiewicza z 20 sierpnia 1905 r. Pierwsze odnotowane zimowe wejścia na szczyt: Adam Karpiński i Wilhelm Smoluchowski 8 kwietnia 1925 r.

</doc>
<doc id="75195" url="https://pl.wikipedia.org/wiki?curid=75195" title="Piłka ręczna na Letnich Igrzyskach Olimpijskich 2004">
Piłka ręczna na Letnich Igrzyskach Olimpijskich 2004

Piłka ręczna na XXVIII Letnich Igrzysk Olimpijskich w Atenach rozgrywana była w "Sports Pavilion" w Faliro Coastal Zone Olympic Sports Complex (rozgrywki grupowe) oraz w "Indoor Arena" w Helliniko Olympic Complex (rozgrywki finałowe).
W Atenach wystąpiło 10 drużyn kobiecych i 12 męskich. Tytułów broniły zespoły Rosji (mężczyźni) i Danii (kobiety).
Turniej mężczyzn.
Faza Grupowa.
Grupa A.
Wyniki:
Grupa B.
Wyniki:

</doc>
<doc id="75197" url="https://pl.wikipedia.org/wiki?curid=75197" title="Tyniec Legnicki">
Tyniec Legnicki

Tyniec Legnicki (dawne nazwy: "Groß Tinz", Tyniec Derskowice) – wieś w Polsce położona w województwie dolnośląskim, w powiecie legnickim, w gminie Ruja.
Podział administracyjny.
W latach 1975–1998 miejscowość administracyjnie należała do województwa legnickiego.
Położenie.
Przez Tyniec przepływa potok Cicha Woda.
Historia.
Pierwsza wzmianka o miejscowości, lokowanej na prawie niemieckim, pochodzi z 1316 r.
Zabytki.
Do wojewódzkiego rejestru zabytków wpisane są:

</doc>
<doc id="75199" url="https://pl.wikipedia.org/wiki?curid=75199" title="Halina Konopacka">
Halina Konopacka

Halina Konopacka, również Halina Konopacka-Matuszewska-Szczerbińska, właśc. imiona: Leonarda Kazimiera Konopacka (ur. 26 lutego 1900 w Rawie Mazowieckiej, zm. 28 stycznia 1989 w Daytona Beach) – polska lekkoatletka, dyskobolka, pierwsza polska złota medalistka olimpijska. Dama Orderu Orła Białego.
Życiorys.
Urodziła się w Rawie Mazowieckiej w mieszczańskiej rodzinie Jakuba i Marianny z Raszkiewiczów Konopackich. Ze strony matki miała przodków pochodzenia tatarskiego. Wkrótce, wraz z rodzicami, zamieszkała w Warszawie. Rodzina pasjonowała się sportem, głównie tenisem, w którego grał jej ojciec, siostra Czesława i brat Tadeusz, późniejszy piłkarz i lekkoatleta, instruktor Centralnego Instytutu Wychowania Fizycznego.
Karierę sportową rozpoczęła od narciarstwa. Przypadkiem, jako studentka Wydziału Filologicznego Uniwersytetu Warszawskiego, trafiła do sekcji lekkoatletycznej AZS Warszawa, gdzie w 1923 wypatrzył ją francuski trener Maurice Baquet. Przez całą karierę reprezentowała tylko AZS Warszawa. Uprawiała rzut dyskiem, rzut oszczepem, pchnięcie kulą, skok wzwyż i skok w dal. Rok później świętowała zdobycie mistrzostwa Polski w rzucie dyskiem i pchnięciu kulą, a w 1926 ustanowiła pierwszy ze swoich rekordów świata w rzucie dyskiem – 34,15 m. O jej wszechstronności świadczy 27 tytułów mistrzyni Polski zdobytych w kilku konkurencjach, między innymi w: rzucie dyskiem, pchnięciu kulą, pięcioboju, skoku w dal i rzucie oszczepem). Również znakomicie grała w piłkę ręczną, jeździła konno, pasjonowała się automobilizmem. Po zakończeniu kariery lekkoatletycznej grała w tenisa w mikście z Czesławem Spychałą. Komentatorzy sportowi nadali jej przydomek „Czerbieta” (zbitek słów: „czerwona kobieta”), gdyż zwykle występowała w czerwonym berecie.
31 lipca 1928 podczas igrzysk olimpijskich w Amsterdamie ustanowiła rekord świata w rzucie dyskiem wynikiem 39,62 m i zdobyła pierwszy złoty medal olimpijski dla Polski. W plebiscycie dziennikarzy sportowych została uznana za "Miss Igrzysk w Amsterdamie". Do końca swojej kariery nie została pokonana w rzucie dyskiem w żadnych zawodach. W 1931 wycofała się z czynnego życia sportowego.
Laureatka Wielkiej Honorowej Nagrody Sportowej (1927 i 1928). Zwyciężczyni Plebiscytu Przeglądu Sportowego na najlepszego sportowca Polski w 1927 i 1928. Działała w strukturach sportowych. Członkini Zarządu Międzynarodowej Federacji Sportów Kobiecych, prezes Oddziału Warszawskiego Towarzystwa Krzewienia Kultury Fizycznej Kobiet.
Zajmowała się również poezją i malarstwem. Publikowała w „Wiadomościach Literackich” i „Skamandrze”. W 1929 wydano zbiór jej wierszy „Któregoś dnia”. Po wojnie malowała głównie kompozycje kwiatowe, podpisując obrazy pseudonimem Helen George.
Gdy wybuchła II wojna światowa, we wrześniu 1939 towarzyszyła mężowi Ignacemu Matuszewskiemu przy ewakuacji złota Banku Polskiego, którą ten organizował i nadzorował. Była kierowcą jednej z ciężarówek na trasie przez Rumunię nad Morze Czarne i dalej do Francji. Po klęsce Francji wyjechała z mężem przez Hiszpanię do Stanów Zjednoczonych, gdzie mieszkała od 1941 do końca swojego życia – do 1959 w Nowym Jorku, a następnie na Florydzie.
Po wojnie odwiedziła Polskę trzykrotnie w 1958, 1970 i 1975.
Była dwukrotnie zamężna: z Ignacym Matuszewskim – od 20 grudnia 1928 (ślub zawarto w Rzymie) do jego śmierci 3 sierpnia 1946, i z Jerzym Szczerbińskim – od 1949 do jego śmierci w 1959.
18 października 1990 jej prochy spoczęły na cmentarzu Bródnowskim w Warszawie.

</doc>
<doc id="75201" url="https://pl.wikipedia.org/wiki?curid=75201" title="Walther Bothe">
Walther Bothe

Walther Wilhelm Georg Bothe (ur. 8 stycznia 1891 w Oranienburgu, zm. 8 lutego 1957 w Heidelbergu) – niemiecki fizyk, matematyk i chemik, laureat Nagrody Nobla w dziedzinie fizyki w roku 1954 (współlaureat: Max Born).
Życiorys.
Urodził się w Oranienburgu (niedaleko Berlina). W latach 1908–1912 studiował fizykę na Uniwersytecie Berlińskim pod kierunkiem Maxa Plancka. Doktorat uzyskał w roku 1914. W okresie I wojny światowej, jako jeniec w niewoli rosyjskiej, spędził pięć lat na Syberii.
Po wojnie współpracował z Hansem Geigerem w "Physikalisch-Technische Reichsanstalt" w Berlinie, gdzie dokonał swoich najistotniejszych odkryć, w szczególności wspólnie z Geigerem stworzył „metodę koincydencji”. Zbudowany przez niego w związku z tym obwód elektryczny był jedną z pierwszych w historii realizacją bramki logicznej AND (1924), co miało istotne znaczenie dla późniejszej konstrukcji komputera. Badał też zjawisko Comptona. W 1929 wyjaśnił rzeczywistą naturę promieniowania kosmicznego. W 1930 r. wspólnie z H. Beckerem odkrył, że beryl bombardowany cząstkami alfa wysyła przenikliwe promieniowanie, które następnie James Chadwick zinterpretował jako strumień neutronów. W latach 1930–1932 był profesorem uniwersytetu w Gießen. W 1932 r. został dyrektorem Instytutu Fizyki Uniwersytetu w Heidelbergu. W roku 1934 objął stanowisko dyrektora Instytutu Fizyki w Instytucie Badań Medycznych Maxa Plancka. W czasie II wojny światowej prowadził badania naukowe o charakterze wojskowym, nie widząc w tym niczego niestosownego.
Zawsze uważał się za patriotę niemieckiego. Miał szerokie zainteresowania artystyczne: doskonale grał na fortepianie, malował dobre obrazy (olejne i akwarelowe). Nie znosił krytyki.
Był żonaty z Rosjanką, Barbarą Biełow. Mieli dwoje dzieci.

</doc>
<doc id="75202" url="https://pl.wikipedia.org/wiki?curid=75202" title="Robert Zemeckis">
Robert Zemeckis

Robert Lee Zemeckis (ur. 14 maja 1952 w Chicago) – amerykański reżyser i pisarz.
Życiorys.
Syn Alphonse Zemeckisa, emigranta z Litwy, i Rose (z domu Nespeca), Amerykanki pochodzenia włoskiego. Zemeckis studiował na Uniwersytecie Południowej Kalifornii. Obecnie zajmuje się produkcją filmów animowanych w studiu ImageMovers Digital. Często pracuje z kompozytorem Alanem Silvestri i scenarzystą Bobem Galem.

</doc>
<doc id="75203" url="https://pl.wikipedia.org/wiki?curid=75203" title="Peter Weir">
Peter Weir

Peter Lindsay Weir (ur. 21 sierpnia 1944 w Sydney) – australijski reżyser filmowy.
Życiorys.
Studiował sztukę i prawo na Uniwersytecie w Sydney.
Osiągnął znaczący sukces dzięki filmom "Piknik pod Wiszącą Skałą" (1975) oraz "Gallipoli" (1981), które uznaje się za klasyczne pozycje kinematografii australijskiej. "Ostatnia fala" (1977) pokazywała zaś stosunki między kulturą Aborygenów i Europejczyków.
Jego dwa pierwsze amerykańskie filmy "Świadek" (1985) i "Wybrzeże moskitów" (1986) dały Harrisonowi Fordowi szanse stworzenia nowego rodzaju bohatera. "Stowarzyszenie Umarłych Poetów" (1989) odniosło sukces artystyczny i komercyjny, a "Zielona karta" (1990) pozostaje ulubionym filmem wielu fanów komedii.
Reżyser przewodniczył jury konkursu głównego na 50. MFF w Wenecji (1993).
W kwietniu 2011, "za wybitne zasługi w popularyzowaniu historii narodu polskiego, za promowanie wizerunku Polski w świecie oraz za osiągnięcia w twórczości artystycznej i rozwijanie współpracy kulturalnej", odznaczony został Krzyżem Komandorskim Orderu Zasługi Rzeczypospolitej Polskiej.

</doc>
<doc id="75204" url="https://pl.wikipedia.org/wiki?curid=75204" title="Bernard Ładysz">
Bernard Ładysz

Bernard Ładysz (ur. 24 lipca 1922 w Wilnie, zm. 25 lipca 2020 w Warszawie) – polski śpiewak operowy obdarzony bas-barytonem, a także aktor i żołnierz.
Życiorys.
Syn Adama i Jadwigi z Kłyszejków. W okresie okupacji niemieckiej i okupacji radzieckiej przystąpił do Armii Krajowej (obwód wileński), gdzie z czasem awansował do stopnia sierżanta. Uczestnik akcji „Burza” na Wileńszczyźnie, aresztowany przez NKWD – zesłany w głąb RFSRR do Kaługi, miasta nad Oką, gdzie przebywał w latach 1944–1946. Naukę śpiewu rozpoczął w Wilnie (1940–1941), kontynuował w latach 1946–1948 na studiach wokalnych w Państwowej Wyższej Szkole Muzycznej w Warszawie pod kierunkiem prof. Wacława Filipowicza. Karierę artystyczną rozpoczął w Zespole Reprezentacyjnym Wojska Polskiego. Przez wiele lat (1950–1979) był solistą Opery Warszawskiej i Teatru Wielkiego w Warszawie. W 1956 zwyciężył w międzynarodowym konkursie śpiewaczym w Vercelli, gdzie zdobył najwyższą nagrodę „Il primo premio assoluto”. Od tego momentu rozpoczęła się jego międzynarodowa kariera. Zaangażował się wtedy do Teatro Massimo w Palermo.
Kariera.
Artysta odnosił sukcesy na wszystkich kontynentach – od Australii przez obie Ameryki po Chiny w Azji. Jako pierwszy polski artysta został zaangażowany do partii solowej w kompletnym nagraniu opery przez wielką światową firmę fonograficzną „Columbia” – wystąpił (1959) obok Marii Callas w nagraniu "Łucji z Lammermooru" pod dyrekcją Tullio Serafina. Columbia zaprosiła potem B. Ładysza do nagrania całej płyty z ariami operowymi Verdiego i kompozytorów rosyjskich.
Występował na Festiwalu Piosenki Radzieckiej w Zielonej Górze. Przez wiele lat występował na Festiwalach Moniuszkowskich w Kudowie-Zdroju.
Później wielkie role operowe m.in. w operach: "Eugeniusz Oniegin", "Straszny dwór", "Halka", "Faust", "Cyrulik sewilski", "Don Giovanni", "Don Carlos", "Nieszpory sycylijskie", "Moc przeznaczenia", "Aida", "Rigoletto", "Kniaź Igor", "Borys Godunow", "Jolanta", "Król Roger". Nagrania radiowe i płytowe, udział w festiwalach, w prapremierze opery "Diabły z Loudun" oraz w prawykonaniach "Pasji według św. Łukasza" i "Jutrzni" Krzysztofa Pendereckiego. Także w lżejszym repertuarze, np. w partii Tewjego w musicalu "Skrzypek na dachu", występy estradowe, oraz w radiu i telewizji polskiej. Dokonał brawurowego nagrania dźwiękowego i filmowego utworu Domenico Cimarosy „Il maestro di cappella”.
Igor Bełza, wybitny muzykolog, autor kilkunastu monografii poświęconych muzyce polskiej, po występach w Moskwie warszawskiego Teatru Wielkiego, napisał na łamach „Prawdy”: „Teatr Wielki dysponuje takimi świetnymi śpiewakami, jak jeden z najlepszych basów świata – Bernard Ładysz”.
Bernard Ładysz zmarł w dzień po swoich 98. urodzinach, 25 lipca 2020. Uroczystości pogrzebowe odbyły się 5 sierpnia i miały charakter państwowy. Po mszy w Katedrze polowej Wojska Polskiego artysta został pochowany w Alei Zasłużonych na Cmentarzu Wojskowym na Powązkach w Warszawie (kwatera G-tuje-58). Uroczystościom przewodniczył biskup polowy WP Józef Guzdek, a uczestniczyli w nich m.in.: najbliższa rodzina zmarłego (żona Leokadia Rymkiewicz-Ładysz, synowie Aleksander i Zbigniew), przedstawiciele władz i świata kultury oraz wielbiciele jego talentu. Prezydencki doradca Tadeusz Deszkiewicz odczytał list pożegnalny od Andrzeja Dudy. Rozkazem Ministra Obrony Narodowej Bernard Ładysz został pośmiertnie awansowany do stopnia pułkownika.
Działalność pozamuzyczna.
W 2010 wszedł w skład warszawskiego Społecznego Komitetu Poparcia Jarosława Kaczyńskiego jako kandydata na urząd Prezydenta RP.
Był uczestnikiem teleturnieju Pojedynek, gdzie rywalizował z Szymonem Kobylińskim.
Filmografia.
Artysta współpracował też z Teatrem Syrena w Warszawie.

</doc>
<doc id="75205" url="https://pl.wikipedia.org/wiki?curid=75205" title="Stanisław Swianiewicz">
Stanisław Swianiewicz

Stanisław Swianiewicz (ur. 7 listopada 1899 w Dyneburgu, zm. 22 maja 1997 w Londynie) – polski ekonomista, prawnik, pisarz i sowietolog.
Pochodzenie i lata młodości.
Pochodził z patriotycznej, inteligencko-szlacheckiej polskiej rodziny – jego pradziadek został stracony po powstaniu listopadowym, dziadek z bratem uczestniczyli w powstaniu styczniowym, rodzice byli ludźmi wykształconymi, z wysoką pozycją społeczną – ojciec Stanisław, inżynier kolejnictwa, zajmował stanowisko naczelnika odcinka kolejowego Dyneburg-Orzeł, matka Katarzyna skończyła w Wilnie szkołę dla szlachetnie urodzonych panien, z wykładowym językiem niemieckim. Od dzieciństwa władał trzema językami: polskim, rosyjskim i niemieckim. Jako człowiek pogranicza kulturowego był życzliwie nastawiony do narodu i kultury rosyjskiej.
Ukończył szkołę średnią w centralnej Rosji w Orle, a następnie studiował na Uniwersytecie Moskiewskim na Wydziale Prawnym, obejmującym wówczas całość nauk społecznych, w tym ekonomię. Po przewrocie bolszewickim (rewolucji październikowej) opuścił Moskwę. Związany już wcześniej z ruchem niepodległościowym, w 1919 został komendantem POW w Inflantach, a po przedostaniu się do Wilna wziął udział w walkach z Armią Czerwoną. Od maja 1920 w składzie oddziału, który w październiku tego roku wziął udział w tzw. buncie zorganizowanym przez gen. Lucjana Żeligowskiego. Kawaler Krzyża Walecznych.
Kariera naukowa.
Jeszcze w czasie działań wojennych, na podstawie indeksu Uniwersytetu Moskiewskiego z zaliczonym I rokiem studiów, zapisał się na Wydział Prawa Uniwersytetu Stefana Batorego, który ukończył w 1924. Odbył studia uzupełniające w Paryżu, Wrocławiu oraz w Kilonii. 19 kwietnia 1938 został mianowany profesorem nadzwyczajnym ekonomii politycznej na Wydziale Prawa i Nauk Społecznych USB.
Związany cały międzywojenny czas z Uniwersytetem Stefana Batorego, zajmował się analizą gospodarki sowieckiej. Uważał się za ucznia Władysława M. Zawadzkiego, ministra skarbu z lat 1932–1935, zwolennika liberalizmu gospodarczego. Poza pracą na uczelni był członkiem Instytutu Naukowo-Badawczego Europy Wschodniej – niezależnej od państwa placówki badawczej, skoncentrowanej na problemach tej części Europy, oraz Instytutu Europy Wschodniej we Wrocławiu, poprzez który organizował wymianę studentów z uniwersytetami niemieckimi. Po zetknięciu się ze wschodzącym faszyzmem niemieckim dokonał studiów porównawczych gospodarek dwóch totalitarnych krajów – ZSRR i III Rzeszy. Pomimo zdecydowanie negatywnego stosunku do nazizmu potrafił obiektywnie docenić szybki rozwój gospodarki niemieckiej w ramach polityki interwencjonizmu państwowego, realizowanej przez ministra gospodarki w rządzie Hitlera – Hjalmara Schachta. Był przeciwnikiem oficjalnej propagandy zaostrzającej stosunki polsko-niemieckie. Jako ekonomista i znawca podporządkowanej zbrojeniom gospodarki Niemiec zdawał sobie sprawę z dysproporcji sił pomiędzy III Rzeszą a II Rzecząpospolitą i konsekwencji izolowanej konfrontacji militarnej Niemiec i Polski.
Pracując na Uniwersytecie Stefana Batorego z ramienia Senatu uczelni był kuratorem Akademickiego Klubu Włóczęgów Wileńskich. Od przełomu lat 20. i 30. działał w Klubie Włóczęgów Seniorów, organizacji o charakterze politycznym, propagującej tak zwaną ideę krajowości, w której kładziono nacisk na współpracę z mniejszościami narodowymi zamieszkującymi ówczesną Polskę. Był jednym z redaktorów czasopisma „Włóczęga” organu Klubu Włóczęgów Seniorów, tam też, obok Seweryna Wysłoucha, był autorem najważniejszych tekstów programowych klubu.
Publikował, m.in. na łamach „Kuriera Wileńskiego”, materiały dotyczące spraw narodowościowych oraz problemów społecznych, działał w różnych stowarzyszeniach – na jednym ze spotkań Koła Przyrodników Uniwersytetu Wileńskiego poznał swoją przyszłą żonę, Olimpię z domu Zambrzycką.
Wojna i Katyń.
Najprawdopodobniej uważany przez czynniki państwowe za germanofila, pomimo cenzusu wiekowego i naukowego, 2 sierpnia 1939 otrzymał kartę powołania do wojska z przydziałem na pierwszą linię. Uczestniczył w kampanii wrześniowej, a po bitwie pod Krasnobrodem i próbie przedarcia się w stronę granicy węgierskiej wraz z niedobitkami swego oddziału wzięty do niewoli przez Armię Czerwoną. Poprzez obóz przejściowy w Putywlu trafił do Kozielska. Bardzo szybko zorientował się, że był to obóz śledczy, w którym na potrzeby NKWD pod kierownictwem kombryga (generał majora) (prawdopodobnie był to Wasilij Zarubin ("Василий Михайлович Зарубин"), pracownik różnych struktur wywiadu, późniejszy rezydent wywiadu radzieckiego w USA) rozpracowywano każdego internowanego. 29 kwietnia 1940 został wraz z innymi przetrzymywanymi (wśród nich był m.in. Tadeusz Tucholski) wywieziony pociągiem więziennym z Kozielska do stacji Gniezdowo koło Katynia, gdzie nieoczekiwanie wycofano go z dalszego transportu i pozostawiono w pociągu, podczas gdy pozostałych oficerów wyprowadzono. Przez mały otwór pod sufitem wagonu obserwował, jak wyprowadzonych umieszczano w autobusach – czornyj woron – z oknami zasmarowanymi wapnem i wywożono dalej, w nieznanym mu wówczas celu. Symptomatycznym jest, że jeszcze przez długi czas po wydarzeniach na stacji Gniezdowo nie dopuszczał możliwości masowego wymordowania swoich współtowarzyszy.
Spod katyńskiego lasku trafił kolejno do więzienia w Smoleńsku, do wewnętrznego więzienia NKWD na Łubiance i do więzienia butyrskiego w Moskwie. Po kilkumiesięcznym śledztwie został za prowadzenie w Polsce naukowych badań gospodarki ZSRR „skazany” na 8 lat łagru w Republice Komi (ustʹ-wymskie łagry), zakwalifikowanych z art. 58 kk sowieckiego kodeksu karnego jako szpiegostwo przeciw ZSRR. W sierpniu 1941, w ramach tzw. „amnestii” w wyniku układu Sikorski-Majski, zwolniony z obozu, ale jako jedyny żyjący polski świadek zbrodni katyńskiej natychmiast wyłączony przez NKWD z kategorii „amnestionowanych” i odesłany z powrotem do łagru. Energiczne zabiegi ministrów rządu RP Wacława Komarnickiego i Kajetana Morawskiego u ambasadora ZSRR przy Rządzie RP na uchodźstwie i rozstrzygająca osobista akcja polskiego ambasadora, prof. Stanisława Kota, który z pominięciem protokołu dyplomatycznego stanowczo interweniował bezpośrednio u naczelnika ustʹ-wymskich łagrów, doprowadziły do ostatecznego odzyskania wolności. Po dotarciu na miejsce formowania Polskich Sił Zbrojnych w ZSRR, formowanych pod komendą gen. Władysława Andersa, natychmiast złożył władzom polskim obszerną relację dotyczącą swojego pobytu w Kozielsku oraz ostatniej styczności w pobliżu lasu katyńskiego z zaginionymi oficerami Wojska Polskiego. Pomimo prób uniemożliwienia wyjazdu przez władze ZSRR opuścił ZSRR w lipcu 1942, wraz z prof. Stanisławem Kotem i częścią personelu ambasady RP w Kujbyszewie. Świadectwo przedstawione w 1944 na specjalnym spotkaniu ambasadorowi Wielkiej Brytanii przy Rządzie RP na uchodźstwie stało się częścią opublikowanej w 1948, zredagowanej przez Zdzisława Stahla i Józefa Mackiewicza a opatrzonej wstępem przez gen. Władysława Andersa, książki „Zbrodnia katyńska w świetle dokumentów” – polskiej białej księgi – najpełniejszego aktu oskarżenia wobec ZSRR w sprawie zbrodni.
Czasy powojenne.
Po II wojnie światowej wileńscy profesorowie (konkretnie Iwo Jaworski), którzy zakładali Wydział Prawa na Uniwersytecie i Politechnice Wrocławskiej starali się o sprowadzenie Swianiewicza do Wrocławia, gdzie proponowano mu katedrę. Ze względu na swoje doświadczenia katyńskie i zaangażowanie się w sprawę nagłośnienia tej zbrodni nie zdecydował się na przyjazd do Wrocławia i pozostał na emigracji, gdzie kontynuował swoją pracę naukową. Po wojnie mieszkał w Londynie, co łączył z pracą i wykładami na London School of Economics, w Manchesterze, Indonezji, Stanach Zjednoczonych i Kanadzie (Saint Mary’s University w Halifaksie). Najdłużej był związany z Saint Mary’s University w Halifaksie. Członek założyciel Polskiego Towarzystwa Naukowego na Obczyźnie. Po 18 latach połączył się ze swą żoną, której udało się opuścić Polskę po październikowej odwilży 1956. Rodzina przeżyła wojnę w Wilnie, zaś potem osiadła w Tczewie – szczęśliwie nie niepokojona przez władze pomimo tego, że postać Swianiewicza pojawiała się w wielu procesach politycznych. Ze względu na dobro bliskich zeznania przed powołaną we wrześniu 1951 specjalną komisją Kongresu USA do zbadania zbrodni katyńskiej składał, występując w masce. W latach 70. w Londynie, przed wyjazdem do Danii na tzw. przesłuchania sacharowskie dotyczące naruszania praw człowieka w krajach bloku wschodniego i tuż przed wydaniem książki o Katyniu, na pustej ulicy przeżył zamach na swoją osobę – otrzymał w tył głowy cios od nieznanego sprawcy, który po zamachu zbiegł.
W drugiej połowie 1967 wraz z żoną podpisał się pod listą „Solidarności z Izraelem”, którą przygotowywał Józef Czapski (w tym czasie trwała wojna sześciodniowa). Laureat Nagrody Związku Pisarzy Polskich na Obczyźnie w 1976 roku.
W październiku 1989 wszedł w skład Rady Honorowej Komitetu Historycznego Badania Zbrodni Katyńskiej. 
Powojenną Polskę odwiedził tylko raz, latem 1990, gdy przyjechał na ślub wnuka. Został wtedy, na uroczystości u prezydenta Krakowa Jacka Woźniakowskiego, odznaczony krzyżem za udział w wojnie polsko-bolszewickiej lat 1918–1920. Ostatnie lata spędził w Domu Kombatanta „Antokol” prowadzonym przez generała Tadeusza Pełczyńskiego z żoną. Stanisław i Olimpia Swianiewiczowie zostali pochowani w Halifaksie.
Zarządzeniem prezydenta RP na uchodźstwie Ryszarda Kaczorowskiego z 11 listopada 1990 został odznaczony Krzyżem Komandorskim z Gwiazdą Orderu Odrodzenia Polski. W 2005 powstał biograficzny film dokumentalny poświęcony Stanisławowi Swianiewiczowi pt. "Ostatni świadek" (scenariusz i reżyseria: Paweł Woldan).
Z Olimpią Swianiewiczową miał czwórkę dzieci. Syn, Witold Swianiewicz jest wydawcą angielskiego przekładu książki „W cieniu Katynia”, Jerzy Swianiewicz informatykiem, a Maria Nagięć jest profesorem nadzwyczajnym Uniwersytetu Warmińsko-Mazurskiego w Olsztynie. Wnukiem Olimpii i Stanisława Swianiewiczów jest Paweł Swianiewicz.

</doc>
