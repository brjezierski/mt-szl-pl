<doc id="75206" url="https://pl.wikipedia.org/wiki?curid=75206" title="Imre Thököly">
Imre Thököly

Imre Thököly (pol.: "Emeryk Thököly", w dawniejszych źródłach również "Emeryk Tekieli"; ur. 25 września 1657 w Kieżmarku, zm. 13 września 1705 w Nikomedii, dzisiaj Izmit) – węgierski magnat, polityk, przywódca powstania antyhabsburskiego, zwanego "powstaniem kuruców". Przez wrogów przezywany ironicznie z węgierska "tót király" („słowacki król”) albo "kuruc király" (król kuruców). Syn Štefana, zarządcy Komposesoratu Orawskiego.
Od 1678 nosił tytuł księcia Górnych Węgier (dzisiaj wschodnia Słowacja). 16 września 1682 r. pod murami fiľakovskiego zamku został koronowany na króla Górnych Węgier. Budziński pasza Uzun Ibrahim w obecności ok. 6 tysięcy przedstawicieli stanu szlacheckiego wręczył mu insygnia władzy królewskiej. W czasie bitwy pod Wiedniem w 1683 r. współdziałał z armią turecką. We wrześniu 1690 został księciem Siedmiogrodu. Rok później, w 1691 został stamtąd wyparty przez Habsburgów.
Jego żoną była Helena Zrinska (węg. "Zrínyi Ilona"), córka chorwackiego bana Petara Zrinskiego (węg. "Zrínyi Péter"), wodza, polityka i pisarza, wdowa po Franciszku I Rakoczym.

</doc>
<doc id="75207" url="https://pl.wikipedia.org/wiki?curid=75207" title="Zdzisław Maklakiewicz">
Zdzisław Maklakiewicz

Zdzisław Maklakiewicz (ur. 9 lipca 1927 w Warszawie, zm. 9 października 1977 tamże) – polski aktor teatralny i filmowy.
Życiorys.
Syn ekonomisty Ładysława Maklakiewicza (1901–1975) i Czesławy z domu Normark (1904–1981); bratanek kompozytorów Jana, Franciszka i Tadeusza.
Podczas II wojny światowej służył w Armii Krajowej. Brał udział w powstaniu warszawskim (ps. „Hanzen”), walcząc w Śródmieściu jako strzelec w „kompanii motorowej Iskra” batalionu „Kiliński”. Po kapitulacji powstańczej Warszawy przewieziony do niemieckiego obozu jenieckiego (stalag XVIII-C Markt Pongau, nr jeniecki: 105022), skąd powrócił do Polski we wrześniu 1945.
W 1947 roku podjął studia aktorskie w Krakowie, potem w PWST w Warszawie – dyplom uzyskał w 1950 roku. Próbował studiować reżyserię, lecz nie skończył studiów. Był aktorem Teatru Syrena, Teatru Polskiego, Teatru Ludowego w Warszawie. Występował w Teatrze Ludowym w Nowej Hucie. Od 1958 do 1962 był aktorem w Teatrze Wybrzeże w Gdańsku. W latach 1962–1964 grał w Teatrze Kameralnym i Teatrze Polskim we Wrocławiu. W latach 1967–1969 występował w Teatrze Starym w Krakowie, w latach siedemdziesiątych – w Teatrze Narodowym i Teatrze Rozmaitości w Warszawie. W wielu filmach (m.in. Andrzeja Kondratiuka) grywał razem z Janem Himilsbachem, którego był przyjacielem.
Pierwszą żoną aktora była Renata Firek, z którą miał córkę Martę Maklakiewicz. Z drugą żoną Wiesławą Kosmalską miał córkę Agatę.
Maklakiewicz był uzależniony od alkoholu. Na początku października 1977 świętował ze znajomymi przyznanie Złotej Kamery filmowi „Przepraszam, czy tu biją?” Marka Piwowskiego, po czym udał się na spacer, usiadł na ławce i zasnął. Obudziły go prostytutki, które chciały wejść do Kamieniołomów, lokalu w podziemiach Hotelu Europejskiego, i poprosiły, żeby je tam wprowadził. Aktor postanowił im pomóc. Przy wejściu wywiązała się szarpanina z ochroniarzami, pojawiła się milicja. Maklakiewicz leżał nieprzytomny na Krakowskim Przedmieściu, czym nikt się nie przejmował, biorąc go za pijanego. Kilka dni później zmarł. Pochowano go na cmentarzu Powązkowskim (kwatera 3-3-29/30/31).
Postanowieniem prezydenta RP Lecha Kaczyńskiego z 17 lipca 2009 został pośmiertnie odznaczony Krzyżem Oficerskim Orderu Odrodzenia Polski "za wybitne zasługi dla niepodległości Rzeczypospolitej Polskiej, za działalność na rzecz środowisk kombatanckich, za osiągnięcia w pracy społecznej".

</doc>
<doc id="75208" url="https://pl.wikipedia.org/wiki?curid=75208" title="Malév">
Malév

Malév (węg. "Magyar Légiközlekedési Vállalat") (kod linii IATA: MA) – nieistniejące już węgierskie linie lotnicze należące do sojuszu lotniczego Oneworld. Rozwój linii przypada na okres po II wojnie światowej. Malév latał do 50 miast w 34 krajach świata (głównie Europa), wykonując dziennie około 50-60 lotów. 3 lutego 2012, z uwagi na kłopoty finansowe, linie ogłosiły zawieszenie wykonywania operacji lotniczych.
Zapaść finansowa i bankructwo.
3 lutego 2012 linie lotnicze Malév wstrzymały wszelkie loty i przerwały działalność po 66 latach funkcjonowania.
Całkowity dług linii lotniczej w dniu bankructwa wynosił 60 miliardów forintów (270,5 milionów dolarów).
Flota.
Flota Malév liczyła w momencie zakończenia działalności 22 samoloty.

</doc>
<doc id="75209" url="https://pl.wikipedia.org/wiki?curid=75209" title="Malev">
Malev



</doc>
<doc id="75210" url="https://pl.wikipedia.org/wiki?curid=75210" title="Eugeniusz Knapik">
Eugeniusz Knapik

Eugeniusz Antoni Knapik (ur. 9 lipca 1951 w Rudzie) – polski kompozytor i pianista, profesor sztuki, nauczyciel akademicki, w latach 2002–2008 rektor Akademii Muzycznej im. Karola Szymanowskiego w Katowicach.
Życiorys.
W latach 1970–1977 studiował kompozycję u Henryka Mikołaja Góreckiego oraz fortepian u Cz. Stańczyka w Państwowej Wyższej Szkole Muzycznej w Katowicach, gdzie od 1976 pracuje na Wydziale Kompozycji, Teorii i Dyrygentury, od 1983 jako adiunkt. W 2000 otrzymał tytuł profesora sztuki (sztuki muzyczne). W latach 2002–2008 zajmował stanowisko rektora na macierzystej uczelni. W 1976 otrzymał stypendium rządu francuskiego na studia kompozytorskie u Oliviera Messiaena w Paryżu.
Działa jako koncertujący pianista w Polsce i za granicą, koncentruje się na repertuarze XX wieku. Koncertował m.in. na festiwalach z cyklu Warszawska Jesień. Nagrywa muzykę współczesną dla Polskich Nagrań i Wifon (m.in. jedno z nielicznych kompletnych nagrań cyklu "Vingt regards sur l’enfant-Jésus" Oliviera Messiaena). Cykl utworów Vingt regards sur l'Enfant-Jésus wykonawstwa E. Knapika został wydany na CD w 2011 przez wytwórnię płytową DUX. Album ten, wydany po 32 latach od nagrania, został nagrodzony Nagrodą Muzyczną Fryderyk 2012 w kategorii Album Roku Recital Solowy. Skomponował cykl trzech oper "The Minds of Helena Troubleyn" (w latach 1993–1995), a w roku 2010 operę Moby Dick dla Teatru Wielkiego – Opery Narodowej w Warszawie.
Jego utwory znajdują się w repertuarze wybitnych muzyków polskich – J. Serafina, K.A. Kulki, J. Marchwińskiego oraz Polskiej Orkiestry Kameralnej pod dyrekcją J. Maksymiuka.
Należy do Związku Kompozytorów Polskich, był członkiem zarządu głównego, a od 1999 do 2003 wiceprezesem tej organizacji.
Nagrody i wyróżnienia.
Uzyskał szereg nagród jako kompozytor i pianista: 1976 – X Festiwal Pianistyki Polskiej w Słupsku oraz Konkurs Młodych Kompozytorów ZKP (II nagroda), 1977 Międzynarodowy Konkurs Muzyki Kameralnej w Wiedniu (III nagroda), 1979 Konkurs Kompozytorski Festiwalu „Młodzi Muzycy Młodemu Miastu” w Stalowej Woli (I nagroda). Utwory Knapika znalazły się dwukrotnie na Międzynarodowej Trybunie Kompozytorów UNESCO w Paryżu: 1978 – wyróżnienie i 1984 – I miejsce za "Kwartet smyczkowy".
W 2006 roku został laureatem honorowym Nagrody im. Wojciecha Korfantego. W 2005 otrzymał Srebrny Medal „Zasłużony Kulturze Gloria Artis”. W 2007 uhonorowany Śląską Nagrodą im. Juliusza Ligonia. W 2008 został odznaczony Krzyżem Oficerskim Orderu Odrodzenia Polski. W 2014 otrzymał Nagrodę im. Karola Miarki. W 2019 odznaczony Złotym Medalem „Zasłużony Kulturze Gloria Artis”.

</doc>
<doc id="75213" url="https://pl.wikipedia.org/wiki?curid=75213" title="Góry Bukowe">
Góry Bukowe

Góry Bukowe (517.2; węg. "Bükk hegység") – grupa górska w Wewnętrznych Karpatach Zachodnich, zaliczana w skład Średniogórza Północnowęgierskiego. Położone w całości na Węgrzech, zajmują obszar o długości ok. 60 km i szerokości do 50 km. Góry Bukowe leżą między górami Mátra, pogórzem Aggtelek, górami Cserehát i Górami Zemplińskimi, pomiędzy miastami Eger i Miszkolc. W XVIII w. intensywnie eksploatowane przemysłowo. Od 1976 ich środkowa część jest parkiem narodowym (Park Narodowy Gór Bukowych). Obecnie są popularnym rejonem ruchu turystycznego, a w zimie – nawet narciarstwa. Udostępnia je m.in. funkcjonująca od grudnia 1921 r. kolej wąskotorowa na trasie Miszkolc – Fáskert – Papírgyár – Lillafüred – Garadna długości 18 km. Inne kolejki wąskotorowe w Górach Bukowych: kolejka w Felsőtárkány o dł. 5 km i kolejka w Szilvásvárad także 5 km, która jest najpopularniejszą kolejką na Węgrzech.
Budowa geologiczna.
Budowa gór jest zróżnicowana. Niższe partie przedgórza zbudowane są głównie z andezytów, piaskowców i ryolitów, centralna część masywu z wapieni. Najstarsze skały pochodzą z karbonu i permu. Szczyty wyższych partii o kształcie kopuł, miejscami dosyć urwiste. Najwyższy szczyt to "Istállós-kő" (958 m), ale obok "Bálvány" (956 m) i "Tar-kő" (949 m) jeszcze 20 szczytów wznosi się na wysokość powyżej 900 m n.p.m. Najbardziej interesująca część gór to wielki wapienny płaskowyż "Bükk-fennsík", opadający na wszystkie strony stromymi zboczami i ścianami skalnymi. Podzielony on jest doliną potoku Garadna na dwie części: Mały i Duży Płaskowyż. Występują tam liczne zjawiska krasowe, w tym leje krasowe. Wnikająca w nie woda odprowadzana jest do skomplikowanego i gęstego systemu wód podziemnych, tworzącego sieć jaskiń, a następnie wypływa u podnóży gór w źródłach, z których zaopatruje się w wodę pół miliona żyjących w pobliżu ludzi.
Flora i fauna.
Masyw porastają lasy bukowe (w wyższych partiach) oraz dąbrowy (zwłaszcza od strony południowej). Flora tych gór charakteryzuje się występowaniem wielu gatunków storczykowatych. W najniższych położeniach lasy zostały zastąpione przez uprawy, głównie przez sady owocowe.
Fauna Gór Bukowych należy do najbogatszych na Węgrzech. Z dużych ssaków występują tu jeleń, sarna, dzik, a na skalnych urwiskach introdukowane muflony. Z większych drapieżników spotkamy tu borsuki, lisy i bardzo rzadkie już rysie. Żyje tu również wiele gatunków ptaków; z dużych drapieżników wymienić należy orła przedniego, jastrzębia gołębiarza, raroga i puchacza.
Jaskinie.
Obecnie znane są 853 jaskinie o łącznej długości korytarzy przekraczającej 35 km. Wśród nich znajduje się najgłębsza z węgierskich jaskiń – głęboka na 250 metrów jaskinia "István-lápa". 45 jaskiń jest chronionych z powodu specyficznego mikroklimatu oraz towarzyszącej mu fauny. Wiele spośród tych jaskiń można odwiedzić bez specjalnych kwalifikacji, np. "Anna-barlang" (Jaskinia Anny), "István-barlang" (Jaskinia Stefana), "Szeleta-barlang", "Kecske-lyuk", "Istállós-kői-barlang". Słynne kąpielisko jaskiniowe "Barlangfürdő" w Miskolctapolcy jest zasilane przez wodę z gorących źródeł.
W kilku jaskiniach ("Szeleta-barlang", "Kecske-lyuk", "Suba-lyuk", "Istállós-kő") dokonano odkryć z czasów prehistorycznych. Wskazują one, że były one zamieszkiwane przez przodków człowieka już ok. 100-150 tysięcy lat temu. W jaskiniach tych odkryto liczne ślady pobytu człowieka pochodzące z epoki kamienia. Jedna z kultur neolitycznych, charakteryzująca się występowaniem dużych, bogato zdobionych naczyń glinianych, od miejsca odkrycia została nazwa kulturą bukowogórską.
Turystyka.
W Górach Bukowych znajdują się oznakowane trasy turystyczne i trasy rowerowe.
Rozmieszczenie ludności.
Wnętrze gór jest praktycznie niezamieszkane. Wsie rozłożyły się łańcuchem u ich podnóża lub w wylotach głęboko wciętych dolin. Ważniejsze okoliczne miejscowości to:

</doc>
<doc id="75214" url="https://pl.wikipedia.org/wiki?curid=75214" title="Malawi">
Malawi

Malawi, Republika Malawi (; czewa "Malaŵi", "Dziko la Malaŵi") dawniej "Niasa" – państwo we wschodniej Afryce, bez dostępu do morza. Graniczy z Tanzanią, Mozambikiem i Zambią.
Ustrój polityczny.
Malawi jest republiką wielopartyjną. Prezydent, wybierany w głosowaniu powszechnym na pięcioletnią kadencję, jest jednocześnie szefem rządu, ustalając skład Rady Ministrów. Głównym organem władzy ustawodawczej jest jednoizbowy parlament – Zgromadzenie Narodowe, którego 193 członków wybieranych jest w głosowaniu powszechnym na pięcioletnią kadencję. Główne partie to: Partia Kongresu Malawi (MCP), Zjednoczony Front Demokratyczny (UDF), Przymierze dla Demokracji (AFORD).
Geografia.
Malawi to kraj pozbawiony dostępu do morza. Położony jest w Afryce południowo-wschodniej. Z północy na południe kraju rozciąga się Wielki Rów Zachodni, w obrębie którego znajduje się trzecie co do wielkości jezioro afrykańskie – Niasa, powstałe w wyniku ruchów tektonicznych na obszarze Wielkich Rowów Afrykańskich. Z południowych krańców jeziora wypływa rzeka Shire, będąca dopływem Zambezi. Na wschód i zachód od jeziora Niasa w krajobrazie dominują wysokie płaskowyże. Położona na północy kraju wysoczyzna Nyika sięga 2600 m n.p.m. Na południe od jeziora Niasa rozciąga się wyżyna Shire, która przechodzi w masyw górski Mlandżi, osiągający wysokość 3002 m n.p.m. Klimat Malawi jest podrównikowy na przeważającym obszarze kraju.
Podział administracyjny.
Malawi zostało podzielone na 3 regiony, które składają się z 28 dystryktów.
Historia.
XX w. p.n.e. – osiedlenie się Buszmenów
XV w. n.e. – powstanie konfederacji plemion pod wodzą Karongi
XVII w. n.e. – kontakty z arabskimi sułtanami
1859-1863 – początki penetracji brytyjskiej
1907 – Malawi staje się kolonią brytyjską
1915 – powstanie antybrytyjskie, zdławione
1944 – pierwsza organizacja polityczna – Afrykański Narodowy Kongres Niasy
1959 – niepokoje wewnętrzne przyczyną delegalizacji ANKN, kontynuatorką stała się Partia Kongresu Malawi
1963 – utworzenie autonomii wewnętrznej Malawi
1964 – niepodległe państwo brytyjskiej Wspólnoty Narodów, członkostwo w ONZ
1966 – utworzenie republiki, na której czele stanął Hastings Kamuzu Banda
1967 – nawiązanie stosunków dyplomatycznych z RPA
1975 – przeniesienie stolicy z Zomby do Lilongwe
1989 – dotknięcie skutkami wojny domowej w Mozambiku
1993 – wprowadzenie systemu wielopartyjnego po referendum
1994 – w wyborach zwyciężył Zjednoczony Front Demokratyczny; przewodniczący partii, E. B. Muluzi, został prezydentem kraju
Gospodarka.
Malawi należy do grona najsłabiej rozwiniętych krajów świata. Gospodarka praktycznie w całości opiera się na rolnictwie, a na obszarach wiejskich mieszka ok. 90% ludności kraju. Na potrzeby własne produkuje się fasolę, ryż, kassawę. Głównym produktem żywnościowym jest kukurydza, której nadwyżki produkcji pozwoliły Malawi wesprzeć w latach 80. dotkniętych klęską suszy sąsiadów. Duże ilości tytoniu i herbaty przeznacza się na eksport. Oprócz złóż boksytów i apatytów Malawi posiada niewiele bogactw mineralnych. Obiekty przemysłowe skupione są wokół miasta Blantyre. RPA i Zimbabwe, dwaj najwięksi partnerzy handlowi Malawi, wprowadziły ułatwienia w obrocie towarowym z tym krajem, znosząc cło na pochodzące z Malawi produkty. Ważną rolę w budżecie Malawi odgrywa pomoc międzynarodowa, zwłaszcza wsparcie finansowe ze strony MFW i Banku Światowego. Rząd Malawi musi stawiać czoła takim wyzwaniom, jak związane z prymitywnymi sposobami gospodarowania wyjałowienie gleby i rozprzestrzeniająca się epidemia AIDS.
Demografia.
Dane można znaleźć w "CIA Factbook".
Religia.
Dane wg Spisu Powszechnego w 2018 roku:

</doc>
<doc id="75215" url="https://pl.wikipedia.org/wiki?curid=75215" title="Evanescence">
Evanescence

Evanescence – amerykański zespół rockowy, założony w Little Rock, w stanie Arkansas w 1995 przez wokalistkę/pianistkę Amy Lee i gitarzystę Bena Moody’ego. Po nagrywaniu prywatnych minialbumów zespół w 2003 roku podpisał kontrakt z wytwórnią Wind-up Records i wydał swój pierwszy, studyjny album "Fallen". Sprzedał się on w 17 milionowym nakładzie. Dzięki niemu zespół wygrał dwie nagrody Grammy, a w całej swojej karierze, był do niej nominowany siedem razy. Według CBS, "Fallen", zajął 6 miejsce w „Top Bestselling Albums of the Last 10 Years” (Najlepiej Sprzedające się Albumy z Ostatnich 10 Lat) w 2008 roku. Rok po "Fallen" zespół wydał pierwszy album koncertowy, zatytułowany "Anywhere but Home", który sprzedał się w ponad milionie egzemplarzy. W 2006 zespół wydał drugi studyjny krążek "The Open Door", sprzedany w ponad 5 milionowym nakładzie.
Skład zespołu zmieniał się parokrotnie: David Hodges odszedł w 2002, współzałożyciel Ben Moody w 2003 (podczas trasy koncertowej), basista Will Boyd w 2006, następnie gitarzysta John LeCompt i perkusista Rocky Gray w 2007. Dwie ostatnie zmiany doprowadziły do przerwy, a następnie do kontynuacji trasy koncertowej z tymczasowymi członkami. Według rankingu Billboard Evanescence jest na 71 pozycji w „The Best Artist Of The Decade Chart” (Najlepsi Artyści Dekady).
W 2009 roku najnowszy skład zespołu ogłosił, że zespół powróci z "Evanescence", trzecim studyjnym albumem, który został zgodnie z zapowiedzią wydany 11 października 2011. Zadebiutował on na 1 pozycji Billboard 200 z 127,000 sprzedanych egzemplarzy. Według examiner.com, album również zadebiutował na 1 pozycji w rankingach; The Rock Albums, Digital Albums, Alternative Albums, i The Hard Rock Albums Charts. Pierwszy singiel "What You Want" został wydany 9 sierpnia 2011. Drugi – "My Heart Is Broken" został wysłany do stacji radiowych 31 października 2011. 2012 rok zespół spędził na koncertowaniu i promowaniu nowego albumu, z innymi zespołami, w tym z The Pretty Reckless i Fair to Midland.
Historia.
1995–2001: Początek
Zespół "Evanescence" został założony przez wokalistkę, pianistkę i autorkę tekstów Amy Lee oraz byłego gitarzystę i autora tekstów – Bena Moody’ego. Spotkali się oni w 1994 roku na młodzieżowym obozie w Little Rock, gdzie Moody usłyszał Lee grającą „I’d Do Anything for Love (But I Won’t Do That)” Meat Loafa na pianinie. Pierwszymi wspólnymi piosenkami były "Solitude" i "Give Unto Me", obie napisane przez Amy oraz "Understanding" i "My Immortal" napisane przez Bena. Piosenki były opracowywane przez obydwu artystów i oboje mieli do nich prawa autorskie.
Dwie z ich piosenek były grane w lokalnych stacjach radiowych, dzięki temu zwiększyła się lokalna popularność zespołu i popyt na koncerty. Gdy zespół wreszcie pojawił się na żywo, stał się jedną z najpopularniejszych rozrywek w okolicy. Po eksperymentowaniu z nazwami takimi jak "Childish Intentions" i "Stricken" zdecydowali się na Evanescence, co oznacza „zanikanie” lub „blednięcie” od słowa evanesce, które oznacza "zniknąć".
Zespół wydał trzy demówki, kategorii EP. Pierwsza zatytułowana "Evanescence EP" (1998), została wyprodukowana w 100 kopiach i sprzedana, podczas wczesnych występów na żywo. Druga pt. "Sound Asleep EP", również znana jako "Whisper EP" (1999). Była również trzecia demówka nazwana "Mystary EP" (2003). Pierwsza pełnometrażowa CD demówka, "Origin" (2000), została wyprodukowana w ok. 2.500 kopii i sprzedana podczas koncertów. "Origin" i epki zawierają demowe wersje kilku piosenek z ich debiutanckiego albumu "Fallen". Podczas radiowego wywiadu Lee i Moody zachęcali fanów do pobierania ich starszych utworów z Internetu. 
2002–2005 Fallen i Anywhere but Home
Producent Pete Matthews pierwszy raz zetknął się z zespołem w Ardent Studios w Memphis. Przesłuchiwał ich demówki, wraz ze swoją przyjaciółką z Wind-up Records, Dianą Meltzer. Meltzer po usłyszeniu "My Immortal" zainteresowała się zawarciem kontraktu z zespołem – "Wiedziałam, że to będzie strzał w dziesiątkę". Po podpisaniu kontraktu zespół został przeniesiony do Los Angeles, dostając mieszkanie, miejsce na próby i siłownię. Lee otrzymała zajęcia aktorskie, wokalne oraz ruchu scenicznego. Po prawie dwóch latach producent Dave Fortman zaczął pracę nad ich pierwszym studyjnym albumem "Fallen".
Na początku 2003 roku skompletowali skład. Do zespołu dołączyli ich przyjaciele, John LeCompt, Rocky Gray i Will Boyd, wszyscy oni pracowali nad wcześniejszymi piosenkami Evanescence. Szukając sponsora, chcąc promować "Fallen", Evanescence przyjął ofertę firmy produkującej gry video Nintendo, by jechać w trasę koncertową zatytułowaną "Nintendo Fusion Tour" w 2003.
"Fallen" utrzymywał się przez 43 tygodnie na Billboard Top 10; pokrył się 7x Platyną w Stanach Zjednoczonych; oraz został sprzedany w 17 milionowym nakładzie na całym świecie. Płyta, utrzymywała się również przez 103 tygodnie na Billboard 200 oraz była jedną z ośmiu płyt w historii, która utrzymała się co najmniej rok na Billboard Top 50.
22 października 2003 roku Moody opuścił Evanescence podczas europejskiej trasy koncertowej promującej "Fallen", rzekomo z powodu różnic w twórczości. W wywiadzie, kilka miesięcy później, Amy Lee powiedziała: "...doszliśmy do wniosku, że jeśli coś się nie zmieni, nie będziemy w stanie dokonać kolejnego nagrania. (...) W końcu jesteśmy grupą z prawdziwego zdarzenia, a nie tylko Ben i ja oraz kilkoro obcych zebranych w jednym miejscu""."
Amy powiedziała, że odejście Bena z powodu napięć w zespole, to była niemal ulga. W wywiadzie wyznała: "Myślę, że to jest dokładnie to, czego się spodziewałam. On jest bardziej pod wpływem popu, a także, wiesz, byciem komercyjnym, mam na myśli sprzedawanie albumów: To ta część jego, w której się często nie zgadzaliśmy. Ja, chciałam robić coś bardziej artystycznego, a on, coś, co ludzie chcieliby usłyszeć""." Moody został zastąpiony przez Terryego Balsamo z Cold.
Debiutancki singiel Evanescence – "Bring Me to Life", gościnnie z wokalem Paula MacCoya z 12 Stones, był światowym hitem, który osiągnął 5 pozycję, na amerykańskiej liście Billboard Hot 100. Singiel, stał się numerem jeden w Wielkiej Brytanii i na tej pozycji utrzymywał się przez cztery tygodnie od czerwca do lipca 2003. Równie popularny utwór – "My Immortal" zadebiutował na 7 pozycji w USA i Wielkiej Brytanii, a obie piosenki zostały wykorzystane w filmie Daredevil. "Bring Me to Life" zyskało uznanie na 46th Grammy Awards w 2004 roku, gdzie zespół wygrał Best Hard Rock Performance i Best New Artist oraz byli nominowaniu w dwóch innych kategoriach. Dwa pozostałe single z "Fallen" to "Going Under" (5 pozycja U.S. Modern Rock Tracks, 8 pozycja UK Charts) i "Everybody’s Fool" (36 pozycja U.S. Modern Rock Tracks, 23 pozycja UK Charts); wszystkie był promowane przez teledyski.
Ponadto, "Fallen" jest na 6 pozycji „Top Bestselling Albums of the Last 10 Years”. Po sprzedaży ponad 7 milionów kopii w Stanach Zjednoczonych i 17 milionów na całym świecie.
Nowy skład Evanescence, wydał w 2004 roku koncertowe DVD/CD pt. "Anywhere but Home". DVD zawiera koncert w Paryżu, a także materiały zza kulis trasy. Na płycie znajdują się również utwory "Breathe No More" (ze ścieżki dźwiękowej filmu Elektra), "Farther Away" oraz cover zespołu Korn "Thoughtless". Album sprzedał się w ponad milionie egzemplarzy na całym świecie.
2006–2009: The Open Door
Rzecznik prasowy wytwórni potwierdził w dniu 14 lipca 2006, że basista – Will Boyd – opuścił zespół z powodu „kolejnej dużej trasy koncertowej” oraz „chęci bycia blisko ze swoją rodziną”. W wywiadzie dla MTV zamieszczonym na ich stronie w dniu 10 sierpnia 2006 Lee ogłosiła, że Tim McCord, były członek Revolution Smile, zajmie jego miejsce.
Nagrywanie płyty odbywało się powoli z kilku powodów, m.in. pragnienie Amy, by bez pośpiechu zmaksymalizować proces twórczy, projekty innych członków zespołu, udar mózgu Terryego i utrata ich byłego menedżera. Mimo że Lee ogłosiła na Evboard, że ich nowy album będzie ukończony w marcu 2006, premiera została przesunięta, ponieważ rzekomo „Wind-up Records chciało nanieść poprawki w utworze "Call Me When You’re Sobe"r”, który został wysłany do stacji radiowych 7 sierpnia 2006. 13-utworowa płyta "The Open Door" ukazała się w Kanadzie i USA 3 października 2006; w Wielkiej Brytanii 2 października; a w Australii 30 września 2006 roku. Album został sprzedany w 447,000 egzemplarzach w Stanach Zjednoczonych w ciągu pierwszego tygodnia i zdobył numer 1 w rankingu Billboard 200, stając się siedemsetnym albumem nr 1 od początku powstania rankingu Billboard w 1956 roku. Teledysk do "Call Me When You're Sober" został nakręcony w Los Angeles i jest oparty na bajce "Czerwony Kapturek". "The Open Door", można było zamówić przedpremierowo w sklepie iTunes od 15 sierpnia 2006; teledysk do "Call Me When You're Sober" również wtedy został udostępniony.
Trasa koncertowa promująca nową płytę rozpoczęła się 5 października 2006 w Toronto. W ciągu tego roku odwiedzili Kanadę, USA oraz Europę. Trasa była kontynuowana w dniu 5 stycznia 2007 – Kanada (razem z zespołem Stone Sour), Japonia i Australia (z zespołem Shihad), następnie wrócili do Stanów Zjednoczonych na kolejną wiosenną trasę (z Chevelle oraz Finger Eleven). W ramach trasy koncertowej, Evanescence grali w Argentynie na festivalu Quilmes Rock 07 w dniu 15 kwietnia 2007 wraz z Aerosmith, Velvet Revolver i lokalnymi zespołami. Wzięli również udział w Family Values Tour 2007 m.in. z Korn. Europejską trasę zamknęli koncertem w Amphi in Ra’anana, Izrael 26 czerwca 2007, a trasę promującą album zakończyli w dniu 9 grudnia 2007.
2009–2013: Evanescence
W czerwcu 2009 na stronie internetowej Evanescence Amy Lee napisała, że zespół był w trakcie tworzenia materiału na nowy album, który miał zostać wydany w 2010 roku. Stwierdziła, że ta muzyka będzie ewolucją poprzednich prac i będzie "lepsza, silniejsza i bardziej interesująca". Zespół zagrał „secret show” w Manhattan Center Grand Ballroom w Nowym Jorku 4 listopada 2009 z kolegami z wytwórni Civil Twilight. Bilety na koncert wyprzedano w ciągu 5 minut. Koncert ten podgrzał atmosferę przed występem na Maquinária Festival w São Paulo w Brazylii, który odbył się 8 listopada.
Zespół, wszedł do studia 22 lutego 2010 roku. Will Hunt powrócił jako perkusista, podczas gry drugi perkusista i programista, Will „Science” Hunt pomagał w pisaniu, ale ostatecznie nie dołączył do Evanescence. David Campbell, który wcześniej pracował nad "The Open Door", wrócił do pracy nad zapisami smyczkowymi, a data premiery albumu została już przewidziana przez producenta Steve Lillywhite. Jednak później, Lee, stwierdziła, że "Steve nie był odpowiedni" i został on zastąpiony przez producenta Nicka Raskulinecz. Zespół zaczął nagrywanie, a premiera została przesunięta z sierpnia na wrzesień 2010. Jednakże w dniu 21 czerwca 2010, Lee ogłosiła na EvThreads.com, że Evanescence tymczasowo opuszcza studio, by "znaleźć twórczą przestrzeń" i dalej pracować nad albumem. Amy Lee napisała również, że wytwórnia Wind-up Records przechodzi "niepewny okres", który dodatkowo opóźnia wydanie płyty. Zespół wrócił do studia na początku kwietnia 2011 z producentem Nickem Raskulinecz, który pracował nad muzyką dla Alice in Chains i Foo Fighters, aby kontynuować pracę nad trzecim studyjnym albumem "Evanescence". Powiadomiono fanów, że krążek zostanie wydany pod koniec 2011 roku. Ogłoszono również, że Troy McLawhorn po opuszczeniu zespołu Seether powrócił do Evanescence.
12 czerwca 2011 Amy Lee na pośrednictwem swojego konta na Twitterze oznajmiła, że Troy McLawhorn oficjalnie powrócił do Evanescence, a premiera płyty przewidziana jest na 4 października 2011. Później, 11 lipca, News MTV podało, że data została przesunięta na 11 października, a pierwszym singlem będzie "What You Want". Zespół nagrał album w Blackbird Studio, w Nashville. W wywiadzie dla Kerrang!, Lee wyjawiła, że tytułem będzie "Evanescence". Zdecydowanie się na taki tytuł było spowodowane jej miłością do Evanescence. Inne motywy na albumie to ocean, poszukiwanie wolności i miłość.
Trasa promująca "Evanescence" rozpoczęła się w dniu 17 sierpnia 2011 koncertem w War Memorial Auditorium, w Nashville. Zespół występował na Rock on the Range w Winnipeg, 20 sierpnia, oraz Rock in Rio, 2 praździernika, wraz z Guns N’ Roses i System of a Down, a także z brazylijskimi artystami Pitty i Detonautas Roque Clube. Po serii koncertów w Ameryce Północnej w listopadzie Evanescence wyruszyło do Europy, by grać w Wielkiej Brytanii, Niemczech i Francji przy wsparciu The Pretty Reckless i australijskiego zespołu ME. Evanescence wystąpił na koncercie Pokojowej Nagrody Nobla w dniu 11 grudnia 2011 roku, na którym zagrali "Lost in Paradise" oraz "Bring Me to Life", potem powrócili na tournée do Ameryki Północnej. W lutym 2012 koncertowali w Japonii z Dazzle Vision. W tym samym miesiącu występowali również w innych krajach Azji Południowo-Wschodniej. W marcu 2012 zespół można było zobaczyć w Australii i Nowej Zelandii z Blaqk Audio. Od kwietnia do lipca Evanescence koncertowało w Europie i Ameryce Północnej z kilkoma przystankami w Afryce i na Bliskim Wschodzie.
Evanescence przerwali swoje tournée, by wziąć udział w Carnival of Madness Tour, razem z Halestorm, Cavo, New Medicine i Chevelle. Ta trasa rozpoczęła się 31 lipca w Springfield, Illinois i trwała do 2 września 2012, kończąc się w Buffalo, Nowy Jork. Oficjalna trasa promująca najnowszy album została wznowiona w październiku, z przystankami w Ameryce Południowej, Kostaryce i Panamie. Następnie seria koncertów w Anglii, kończąc w dniu 9 listopada 2012, w Wembley Arena, w Londynie. Lee ogłosiła, że zespół robi sobie przerwę – "Na końcu każdej długiej trasy trzeba doprowadzić swoją głowę do porządku".
Inne.
Amy Lee twierdzi, że napisała piosenkę do filmu z 2005 roku, , lecz została odrzucona ze względu na ciężkie brzmienie. Inna piosenka, również podobno napisana dla Narnii, to inspirowana Mozartem "Lacrymosa". Producenci filmu jednak odrzucili ją i stwierdzili, że Amy nigdy nie była upoważniona do pisania muzyki do filmu i nigdy nie planowano użyć muzyki tworzonej przez Evanescence.
W 2010 roku Evanescence wydali "Together Again" – piosenkę stworzoną dla "The Open Door", ale nigdy nie opublikowaną. Została ona wydana przy pomocy ONZ, a wszystkie pieniądze na niej zarobione zostały przekazane na odbudowę Haiti po trzęsieniu ziemi.
Styl Muzyczny.
Krytycy różnie określają Evanescence – zespół rockowy lub metalowy – jednak większość określa ich jako zespół gotycki: publikacje w The New York Times, Rough Guides, Rolling Stone i Blender definiują Evanescence jako gotycki metal, podczas gdy inne źródła, takie jak NME, MusicMight, IGN i PopMatters określili ich mianem gotyckiego rocka. Byli porównani do wielu zespołów o różnych gatunkach muzycznych, m.in. P.O.D. i Linkin Park (nu metal), Lacuna Coil (gotycki metal), Nightwish, Within Temptation (metal symfoniczny). David Browne z magazynu Blender oferuje bardzo szczegółowy opis muzyki Evanescence: "gotycko-chrześcijański nu metal z domieszką melancholii Enya". Adrien Jackson z My Dying Bride stwierdził, że Evanescence tworzy coś podobnego jak jego własna gotycko-metalowa grupa, tylko że bardziej komercyjnie. Inne gatunki używane do opisu brzmienia zespołu to m.in. alternatywny metal, hard rock, elektronika, post-grunge i chamber pop. Oficjalna strona zespołu sklasyfikowała ich po prostu jako rock.

</doc>
<doc id="75216" url="https://pl.wikipedia.org/wiki?curid=75216" title="Füzer">
Füzer



</doc>
<doc id="75217" url="https://pl.wikipedia.org/wiki?curid=75217" title="Füzér">
Füzér

Füzér – wieś i gmina w północno-wschodniej części Węgier, w pobliżu miasta Sátoraljaújhely.
Miejscowość leży w górach Tokajsko-Slańskich (Zempléni), będących częścią Średniogórza Północnowęgierskiego, w pobliżu granicy ze Słowacją.
Administracyjnie gmina należy do powiatu Sátoraljaújhely, wchodzącego w skład komitatu Borsod-Abaúj-Zemplén i jest jedną z jego 19 gmin.
Gmina zajmuje obszar 37,5 km², a na jej terenie znajdują się ruiny zamku z XIII w.

</doc>
<doc id="75218" url="https://pl.wikipedia.org/wiki?curid=75218" title="Amy Lee">
Amy Lee

Amy Lee, właściwie Amy Lynn Lee, po mężu Hartzler (ur. 13 grudnia 1981 w Riverside w Kalifornii) – amerykańska wokalistka, autorka tekstów, kompozytorka, producent muzyczny i multiinstrumentalistka. W 1995 roku wraz z Benem Moodym założyła zespół muzyczny Evanescence. Wydała z nim trzy albumy studyjne. Wraz z zespołem była wielokrotnie nominowana do nagrody amerykańskiego przemysłu muzycznego Grammy.
W 2006 roku piosenkarka została sklasyfikowana na 69. miejscu listy 100 najlepszych metalowych wokalistów wszech czasów według Hit Parader.
Życiorys.
Amy Lynn Lee urodziła się 13 grudnia 1981 w Riverside w Kalifornii. Jest córką Johna i Sarah Lee. Ma rodzeństwo: Robbiego oraz dwie siostry: Lorie i Carrie. Gdy miała sześć lat, zmarła jej wówczas trzyletnia siostra Bonnie. We wczesnej młodości podjęła naukę gry na fortepianie, którą kontynuowała przez dziewięć kolejnych lat. W trakcie edukacji szkolnej przewodniczyła chórowi i wielokrotnie występowała publicznie. Rodzina Lee często zmieniała miejsce zamieszkania, kolejno z Riverside do Illinois, Florydy, a następnie do Little Rock. Tam w 2000 Lee została absolwentką Pulaski Academy. Przez krótki czas uczęszczała także do Middle Tennessee State University, gdzie miała studiować teorię muzyki oraz komponowanie, porzuciła jednak dalszą edukację by skupić się na grupie Evanescence.
W wywiadzie przeprowadzonym dla AOL Music Lee stwierdziła, że pierwsze skomponowane przez nią utwory jakie pamięta to „Eternity of the Remorse” oraz „A Single Tear”. Pierwszy napisała w wieku 11 lat, drugi zaś jako pracę na zaliczenie w ósmej klasie.
Kariera.
Evanescence.
W 1995 Amy Lee założyła wraz z Benem Moody grupę Evanescence. Poznali się oni na kościelnym obozie młodzieżowym, Moody usłyszał Lee grającą na fortepianie utwór Meat Loaf pt. „I’d Do Anything for Love (But I Won’t Do That)”. Początkowo próby odbywały się w mieszkaniach Moody’ego. Niedługo później para młodych muzyków zaczęła występować z akustycznym repertuarem w księgarniach i kawiarniach w Arkansas. W późniejszym czasie Lee wraz z Moodym nagrała dwa minialbumy, "Evanescence EP" (1998) oraz "Sound Asleep EP" (1999), sprzedawane były one przy okazji lokalnych występów. W roku 2000 Evanescence zarejestrowała kolejny minialbum, "Origin". Zawierał on trzy utwory zawarte później na debiutanckim albumie "Fallen": „Whisper”, „Imaginary” oraz „My Immortal”. Tylko „My Immortal” trafił na płytę w prawie niezmienionej postaci, pozostałe dwa zostały zmodyfikowane.
22 października 2003 Moody opuścił zespół z powodu „różnic co do twórczości”. Amy Lee stwierdziła w wywiadzie przeprowadzonym kilka miesięcy później: Miejsce Moody’ego zajął były gitarzysta grupy Cold – Terry Balsamo. Po odejściu Moody’ego z zespołu i wydaniu albumu "The Open Door", Amy Lee stała się liderką grupy. Łączny nakład sprzedanych wydawnictw Evanescence wynosi ponad 15 000 000 egzemplarzy.
Podczas wywiadu dla "The Gauntlet", Lee stwierdziła, że nie jest pewna tego czy rozpocznie karierę solową. Dodała również, że Terry Balsamo oraz Tim McCord wciąż są członkami Evanescence, jednak ciągłe podróże i koncerty stały się dla niej męczące. Wokalistka powiedziała też, że pracuje nad nowymi utworami, lecz nie wie jeszcze gdzie zostaną one wykorzystane.
W grudniu 2005 roku Lee została pozwana za naruszenie kontraktu przez byłego managera grupy Evanescence, Dennisa Ridera. W odpowiedzi na pozew wokalistka oskarżyła go o niedopełnienie obowiązku należytego reprezentowania cudzych interesów oraz o molestowanie seksualne.
Poza zespołem.
W 2000 Lee gościnnie zaśpiewała w dwóch utworach byłego klawiszowca Evanescence, Davida Hodgesa, „Breathe” ("The Summit Church: Summit Worship") oraz niewydanej „Fall Into You”. Zaśpiewała również w chórku w piosence „Missing You” zawartej na debiutanckim albumie Big Dismal pod tytułem "Believe". Wzięła również udział w nagraniach dwóch piosenek supergrupy The Damning Well, ostatecznie jej partia została wycięta z powodu ewentualnego konfliktu z wytwórnią płytową. Lee nagrała w duecie ze swoim ówczesnym chłopakiem, a liderem grupy Seether, Shaunem Morganem, utwór „Broken”, został on zawarty na wydanym w 2004 roku na albumie "Disclaimer II". Piosenka została również zawarta na ścieżce dźwiękowej do wydanego w 2004 filmu "The Punisher".
W 2004 Lee stwierdziła, że pracuje nad ścieżką dźwiękową do filmu "", muzyka została jednak odrzucona przez producentów ponieważ była zbyt „mroczna”. Co więcej, producenci stwierdzili, że nigdy nie prosili Amy Lee o nagranie materiału na ścieżkę dźwiękową i nie planowali by nagrała ją grupa Evanescence.
W 2006 Lee została amerykańskim ambasadorem międzynarodowej fundacji "Out of the Shadows", która zajmuje się edukacją na temat padaczki. Wcześniej u młodszego brata Amy Lee, Robby’ego, zdiagnozowano tę chorobę. Pod koniec 2006 Lee wystąpiła epizodycznie w teledysku do utworu Johnny’ego Casha pt. „God’s Gonna Cut You Down”.
W czerwcu 2008 Lee otrzymała od National Music Publishers’ Association nagrodę Songwriter Icon Award.
We wrześniu 2008 Lee wykonała dla wytwórni Walt Disney aranżację utworu „Sally’s Song”, została ona później umieszczona na albumie "Nightmare Revisited". Na płycie zawarto nowe aranżacje utworów zawartych na oryginalnej ścieżce dźwiękowej do filmu Miasteczko Halloween z 1993 roku. Lee wykonała utwór „Sally’s Song” na żywo dwukrotnie, 13 października podczas występu w "The Tonight Show with Jay Leno" oraz 17 października podczas premiery "Nightmare Revisited" w Hollywood.
Wizerunek sceniczny.
Lee łączy w swoim stylu makijaż charakterystyczny dla subkultury gotyckiej ze strojami utrzymanymi w stylu wiktoriańskim. Wokalistka zaprojektowała także wiele kreacji, wystąpiła w nich między innymi w teledysku do utworu „Going Under”. Wykonał je według jej projektu japoński projektant mody, H. Naoto. Podczas koncertów Lee występuje często ubrana w różnego rodzaju gorsety, długie suknie oraz glany.
Lee niejednokrotnie wyrażała swoją niechęć do wykorzystywania seksualności dla zdobycia popularności i rozgłosu.
W 2006 Amy Lee została wymieniona przez redakcję magazynu "Blender" m.in. wraz z: Joan Jett, Courtney Love oraz Liz Phair w zestawieniu najgorętszych kobiet sceny rockowej.
Muzyka i teksty.
Muzyka Evanescence określana jest jako rock alternatywny. Charakterystyczną cechą linii melodycznej są nisko strojone gitary o nu-metalowym brzmieniu. Lee jest autorką partii chóralnych na albumie "Fallen". Wokalistka jest także autorką tekstów piosenek, inspiracją do ich napisana były jej własne doświadczenia. Śmierć jej młodszej siostry natchnęła ją do stworzenia utworów „Hello” z albumu "Fallen" oraz „Like You” z "The Open Door". Podczas jednego z wywiadów przyznała, że Josh Hartzler, jej obecny mąż, zainspirował on ją do napisania utworów „Good Enough” i „Bring Me to Life”. Lee w oparciu o własne przeżycia napisała też piosenkę „Snow White Queen”, zrobiła to po tym, jak jeden z jej fanów zaczął ją prześladować.
Jako źródło swojej inspiracji podaje wielu artystów, od klasycznych (Mozart) po współczesnych: Björk, Tori Amos, Danny Elfman, Plumb, Korn, Soundgarden, Portishead, Beth Gibbons, Nine Inch Nails oraz Nirvana.
Życie prywatne.
Od maja 2003 do września 2005 związana z Shaunem Morganem, wokalistą grupy Seether. Związek z nim był inspiracją do napisania utworu „Call Me When You're Sober”. 9 stycznia 2007 podczas emisji programu "Live @ Much" na MuchMusic obwieściła, że poprzedniego wieczora została poproszona o rękę. Później potwierdziła tę informację na EvThreads.com, oświadczył się jej wieloletni przyjaciel, Josh Hartzler. Podczas wywiadu przyznała, że zainspirował on ją do napisania utworów „Good Enough” i „Bring Me to Life”. Para pobrała się 6 maja 2007. Po fakcie Lee oznajmiła na EvThreads, że jest już „oficjalnie panią Amy Hartzler.”. 28 lipca 2014 na świat przyszło pierwsze dziecko Amy Lee, syn Jack Lion Hartzler.

</doc>
<doc id="75219" url="https://pl.wikipedia.org/wiki?curid=75219" title="Zadie Smith">
Zadie Smith

Zadie Smith (ur. 25 października 1975 w Londynie) – brytyjska pisarka, autorka opowiadań i powieści. Ukończyła King's College w Cambridge, członkini The Royal Society of Literature (RSL).
Życiorys.
Zadie Smith urodziła się jako Sadie Adeline Smith (zmieniła imię z Sadie na Zadie w wieku 14 lat) w północno-zachodniej części Londynu, w robotniczej dzielnicy Brentu. Jej matka, Yvonne Bailey, dorastała na Jamajce i wyemigrowała do Anglii w 1969. Dla jej ojca, Anglika Harveya Smitha, była drugą żoną. Smith ma przyrodnią siostrę i przyrodniego brata oraz dwóch młodszych braci. Jeden z nich, Ben Bailey Smith (ur. 1977), został aktorem, raperem oraz komikiem występującym na scenie pod pseudonimem Doc Brown. Jej rodzice rozwiedli się, gdy była nastolatką.
W dzieciństwie Smith uwielbiała stepowanie. Jako nastolatka zastanawiała się nad rozpoczęciem kariery aktorskiej w musicalu. W czasie studiów zarabiała na życie jako śpiewaczka jazzowa i chciała zostać dziennikarką, zanim skoncentrowała się na twórczości beletrystycznej.
Jej debiutancka powieść "Białe zęby" z 2000 zdobyła wiele nagród; jej nakład w Wielkiej Brytanii przekroczył milion egzemplarzy. W 2002 została zaadaptowana przez stacje Channel 4 na mini serial telewizyjny.
Oprócz powieści pisze też opowiadania dla „The New Yorkera” i uczy kreatywnego pisania na New York University.
W listopadzie 2016 została wyróżniona Nagrodą Literacką niemieckiego dziennika „Die Welt”.
Życie prywatne.
Zadie Smith jest żoną północnoirlandzkiego pisarza i poety Nicka Lairda, któremu zadedykowała swoją trzecią powieść "O pięknie". Poznali się na studiach w Cambridge; ślub wzięli w 2004 roku. W 2009 urodziła im się córka Katherine (Kit), a w 2013 syn Harvey (Hal).
Wybrane publikacje.
Powieści:
Eseje:

</doc>
<doc id="75220" url="https://pl.wikipedia.org/wiki?curid=75220" title="Ben Moody">
Ben Moody

Ben Moody, właściwie Benjamin Raymond Moody II (ur. 22 stycznia 1981 w Little Rock, Arkansas) – amerykański muzyk i kompozytor, znany przede wszystkim z występów w zespole Evanescence, którego był współzałożycielem. W 2005 roku ukazał się debiutancki singel solowy muzyka zatytułowany "Everything Burns". Od 2009 roku występuje w zespole We Are the Fallen.
Działalność artystyczna.
Grupa Evanescence powstała w połowie lat 90. Moody założył ją wraz z Amy Lee. wspólne prace podjęli jeszcze w liceum. Ben grał na gitarze, gitarze basowej, perkusji oraz fortepianie oraz był autorem tekstów zespołu. Pierwszą płytę z utworem "Bring me to life" wydali 2003 roku, jednak Moody opuścił zespół w trasie koncertowej 22 października.
W 2005 roku powrócił jako solowy wokalista z utworem "Everything Burns", który wykonał z Anastacią. Piosenka ta znalazła się na ścieżce dźwiękowej do filmu "Fantastyczna Czwórka".

</doc>
<doc id="75221" url="https://pl.wikipedia.org/wiki?curid=75221" title="David Lodge">
David Lodge

David Lodge (ur. 28 stycznia 1935 w Londynie) – brytyjski prozaik, którego powieści często satyrycznie przedstawiają środowisko uniwersyteckie, a szczególnie przedstawicieli nauk humanistycznych. Lodge był wykładowcą na Uniwersytecie w Birmingham w latach 1960-1987.
Kilka jego książek zostało zaadaptowanych na mini-seriale telewizyjne.
W Polsce jego książki wydawane są nakładem Domu Wydawniczego REBIS.

</doc>
<doc id="75222" url="https://pl.wikipedia.org/wiki?curid=75222" title="1982 w filmie">
1982 w filmie



</doc>
<doc id="75224" url="https://pl.wikipedia.org/wiki?curid=75224" title="1991 w filmie">
1991 w filmie



</doc>
<doc id="75225" url="https://pl.wikipedia.org/wiki?curid=75225" title="ORP Żbik (1931)">
ORP Żbik (1931)

ORP Żbik – polski okręt podwodny typu "Wilk", w służbie od 1932 do 1955 roku. Brał udział w kampanii wrześniowej 1939 roku, po której został internowany w Szwecji do końca wojny. Po wojnie służył dalej w Marynarce Wojennej.
Budowa okrętu.
Na początku lat 20. XX wieku pomyślnie rozwijała się współpraca Polski z Francją, zwłaszcza z jej marynarką wojenną. Działająca w Polsce w latach 1924–1927 Francuska Misja Wojskowa, starała się przenieść na polski grunt dorobek francuskiej myśli wojskowej i morskiej. W kwietniu 1926 roku została podpisana w Paryżu umowa na dostawę dwóch kontrtorpedowców i trzech okrętów podwodnych. O ile powierzenie Francji budowy niszczycieli spotkało się z pewną krytyką, z powodu braku większych tradycji Francji w budowie jednostek tej klasy, o tyle kraj ten należał do światowych pionierów budowy okrętów podwodnych. Tym niemniej według wielu opinii, powierzając budowę okrętów Francji, kierowano się przede wszystkim względami politycznymi i o zamówieniu dwóch niszczycieli typu "Wicher" i trzech okrętów podwodnych typu "Wilk" zdecydował nacisk ze strony Ministerstwa Spraw Zagranicznych na Ministerstwo Spraw Wojskowych. Można zatem przyjąć, że celem było uzyskanie poparcia Francji dla Polski w sprawach gospodarczych i politycznych. Wydaje się, że zasadność krytyki tych zamówień znajduje potwierdzenie w kryzysie zaufania do francuskiego sprzętu i uzbrojenia, jaki pojawił się w latach 1933–1934, głównie na podstawie negatywnej oceny wartości taktyczno-technicznej niszczycieli i okrętów podwodnych. Dodatkowym usprawiedliwieniem zamówienia okrętów we Francji były stosunkowo chłodne w tym czasie stosunki polityczne z Wielką Brytanią.
Budowę okrętu ORP „Żbik” powierzono stoczni Chantiers Navals Français w Caen. Przyjęty do budowy projekt stanowił powiększoną wersję francuskich dwukadłubowych okrętów typu "Saphir". Wodowanie okrętu nastąpiło 14 czerwca 1931 roku. Po wyposażeniu okrętu i zakończeniu testów stoczniowych i morskich, jednostkę przyjęto do służby w Marynarce Wojennej 20 lutego 1932 roku.
Konstrukcja i uzbrojenie.
ORP „Żbik” był dwukadłubowym okrętem minowo-torpedowym, zdolnym do prowadzenia działań zarówno na małych akwenach morskich, jak i w wodach oceanicznych. Był przedstawicielem podwodnych stawiaczy min typu "Wilk". Przy długości 77,95 metra i szerokości kadłuba wynoszącej 5,45 metra, zanurzenie okrętu na powierzchni wynosiło 4,2 metra. Okręt wypierał na powierzchni 980 ton wody, wyporność zaś w zanurzeniu wynosiła 1248 ton. Dopuszczalna konstrukcyjna głębokość zanurzenia wynosiła prawdopodobnie 80 metrów, choć niektóre źródła wskazują na głębokość 100 metrów. Obie wielkości nie odbiegały przy tym od ówczesnych standardów.
System napędowy okrętu składał się z 2 silników Diesla Normand-Vickers o mocy 1800 KM oraz 2 silników elektrycznych Belfort 110 V o mocy 1200 KM z dwiema bateriami akumulatorów po 100 ogniw każdy, napędzających dwa wały napędowe. Układ taki zapewniał maksymalną prędkość nawodną 14 węzłów, pod wodą zaś 9 węzłów oraz duży zasięg nawodny wynoszący 7000 mil morskich przy prędkości 7,5 węzła oraz 100 mil morskich w zanurzeniu, przy prędkości 5 węzłów. Uzbrojenie okrętu stanowiło 1 działo kalibru 100 mm Schneider wz. 1917 (L/40), do roku 1935 armata przeciwlotnicza 40 mm Vickers (L/40), od 1935 roku zaś nkm plot. kalibru 13,2 mm Hotchkiss wz.30 (L/76) (1 x II). Uzbrojenie główne okrętu stanowiło 6 wyrzutni torpedowych (4 na dziobie i jedna podwójna wyrzutnia na podstawie zewnętrznej) z 10 torpedami wz. 1924V oraz 40 min typu SM-5 – po pięć sztuk w dwóch rufowych aparatach minowych i 30 sztuk w przedziale minowym. W praktyce, wszystkie okręty typu "Wilk" zabierały mniej min, aby ułatwić obsługę urządzeń. Natomiast w warunkach bojowych, ze względów bezpieczeństwa, zabierano 30 min do przedziału minowego, gdyż miny znajdujące się w aparatach minowych (2 razy po 5 sztuk) powinny być uzbrojone, co znacznie obniżało bezpieczeństwo okrętu w przypadku ataku sił ZOP przeciwnika. Układ minowy odbiegał więc konstrukcyjnie od swojego, uważanego za bardzo niezawodny, francuskiego pierwowzoru Normand-Fenaux – składającego się z 20 pionowych wyrzutni umieszczonych w zbiornikach balastowych po 10 na każdej stronie okrętu, z których każda mieściła 2 miny ułożone jedna nad drugą.
Znaczącym mankamentem okrętu był brak aparatów podsłuchowych (szumonamierników-peryfonów), co poważnie obniżało poziom bezpieczeństwa okrętu oraz jego sprawność bojową. Jak natomiast wszystkie okręty swojego typu, wyposażony był w urządzenie ŁS („aparat strzału dyskretnego”), które umożliwiało strzelanie torpedami z zanurzonego okrętu bez tworzenia się pęcherzy powietrznych zdradzających pozycję jednostki. Podobnie jak wszystkie przedwojenne polskie okręty podwodne, także „Żbika” charakteryzował bardzo krótki czas zanurzenia, wynoszący niespełna 50 sekund, co w sytuacji awaryjnej wydatnie podnosiło szansę na uniknięcie skutecznego ataku wroga. Dla porównania, wydzierżawiony od Wielkiej Brytanii ORP „Jastrząb”, miał przed modernizacją po przybyciu do Anglii ze Stanów Zjednoczonych czas zanurzenia sięgający 2 minut.

</doc>
<doc id="75226" url="https://pl.wikipedia.org/wiki?curid=75226" title="Przywódcy Związku Socjalistycznych Republik Radzieckich">
Przywódcy Związku Socjalistycznych Republik Radzieckich

Przywódcy Związku Socjalistycznych Republik Radzieckich – przywódcy dawnego państwa, Związku Socjalistycznych Republik Radzieckich (ZSRR).
Głowy państwa Rosji Radzieckiej i Związku Socjalistycznych Republik Radzieckich.
"W latach 1917-1990 urząd głowy państwa pełnił organ kolegialny, jego przewodniczący pełnił jedynie m.in. funkcje reprezentacyjne i protokolarne."
Rosja Radziecka (1917-1922).
Zobacz: Przewodniczący Centralnego Komitetu Wykonawczego Rosyjskiej FSRR
Związek Socjalistycznych Republik Radzieckich (1922-1991).
Prezydent ZSRR.
25 grudnia 1991 do dymisji podał się całkowicie już pozbawiony władzy prezydent ZSRR – Michaił Gorbaczow, a następnego dnia (26 grudnia) akt rozwiązania ZSRR wszedł w życie. Formalny koniec ZSRR w świetle prawa międzynarodowego to 31 grudnia 1991.

</doc>
<doc id="75227" url="https://pl.wikipedia.org/wiki?curid=75227" title="Witold Sobociński">
Witold Sobociński

Witold Wojciech Sobociński (ur. 15 października 1929 w Ozorkowie, zm. 19 listopada 2018 w Konstancinie-Jeziornie) – polski operator filmowy.
Życiorys.
W 1951 zdał egzaminy maturalne w Liceum im. Mikołaja Kopernika w Łodzi. W latach 50. występował jako muzyk wraz z zespołem jazzowym Melomani, w którym grał na różnych instrumentach, m.in. na perkusji i puzonie. W 1955 ukończył studia na Wydziale Operatorskim PWSTiF w Łodzi (dyplom w 1984). Karierę rozpoczynał jako operator filmów dokumentalnych i oświatowych.
W latach 1956–1960 pracował jako reżyser światła w Ośrodku Telewizji Polskiej w Łodzi, następnie jako operator filmowy w latach 1960–1966 w Wytwórni Filmowej „Czołówka” i od 1966 w Przedsiębiorstwie Realizacji Filmów „Zespoły Filmowe”. Od 1963 pracował przy produkcji filmów fabularnych, początkowo jako kamerzysta (m.in. "Szyfry", "Faraon") i asystent operatora (przy filmie telewizyjnym "Ojciec"), a od 1967 jako główny operator. Współpracował m.in. z Andrzejem Wajdą ("Smuga cienia", "Ziemia obiecana") i Romanem Polańskim ("Frantic", "Piraci"). Od 1980 był profesorem w PWSFTviT w Łodzi.
Zmarł 19 listopada 2018 w Konstancinie-Jeziornie. Został pochowany 27 listopada na Cmentarzu Wojskowym na Powązkach w Warszawie (kwatera A3 tuje-3-13).
Życie prywatne.
Ojciec operatora filmowego Piotra Sobocińskiego, dziadek operatorów filmowych Piotra Sobocińskiego jr. i Michała Sobocińskiego oraz aktorki Marii Sobocińskiej.

</doc>
<doc id="75228" url="https://pl.wikipedia.org/wiki?curid=75228" title="Indira Gandhi">
Indira Gandhi

Indira Priyadarshini Gandhi (; ur. 19 listopada 1917 w Allahabadzie, zm. 31 października 1984 w Delhi) – indyjska polityk, premier Indii w latach 1966–1977 oraz 1980–1984. Trzecia w historii premier Indii i centralna postać Indyjskiego Kongresu Ludowego, jest drugą co do długości piastującą urząd premiera Indii i jedyną kobietą sprawującą funkcję premiera w Indiach. Została zamordowana przez sikhijskich fundamentalistów w odwecie za rządową operację Niebieskiej Gwiazdy.
Życiorys.
Wczesne lata.
Urodziła się w 19 listopada 1917 roku w Allahabadzie. Była jedynym dzieckiem Jawaharlala Nehru (jej młodszy brat zmarł), pierwszego premiera Indii i jednego z czołowych postaci indyjskiego ruchu niepodległościowego. Dorastała z matką Kamalą Nehru w Anand Bhavan osiedlu Allahabadu. Miała nieszczęśliwe i samotne dzieciństwo, jej ojciec za działalność niepodległościową trafiał do więzienia, a jej matka pomagała obłożnie chorym, sama wcześnie umierając na gruźlicę, z ojcem utrzymywała kontakt głównie poprzez korespondencję. Była uczona głównie w domu, a do szkoły do czasu matury w 1934 roku chodziła sporadycznie. Po maturze poszła na studia na Viswa Bharati University w Kalkucie. Kilka lat później Gandhi opuściła uczelnię i wyjechała do chorej matki przebywającej w Europie. Kontynuowała edukację na Uniwersytecie w Oksfordzie, a po śmierci matki na krótko uczęszczała do Szkoły Badminot i Somerville College. Po inwazji hitlerowców na Europę Indira próbowała wrócić ze Szwajcarii w której ówcześnie przebywała, do Anglii poprzez Portugalię. W 1938 dołączyła do Indyjskiego Kongresu Narodowego. Do Anglii ponownie trafiła na początku 1941 roku, a stamtąd powróciła do Indii bez ukończenia studiów w Oksfordzie. Uczelnia przyznała jej jednak w późniejszym okresie dyplom honorowy, a w 2010 roku pośmiertnie uhonorowała ją jedną z dziesięciu Oxasians – tytułem dla znanych azjatyckich absolwentów Uniwersytetu.
W czasie pobytu w Wielkiej Brytanii młoda Indira poznała męża Feroze Gandhiego, wówczas studenta London School of Economics. Ślub odbył się w Allahabadzie. W 1942 roku oboje zostali aresztowani przez Brytyjczyków na 13 miesięcy. W 1950 roku Gandhi nieoficjalne służyła ojcu jako osobisty asystent w czasie jego kadencji premiera. W 1955 roku została wybrana do władz Kongresu. Kiedy umarł jej ojciec w 1964, naciskano na nią, by rozpoczęła karierę polityczną. Wybrano ją do parlamentu z ramienia Indyjskiego Kongresu Narodowego. Następnie została ministrem w gabinecie Lal Bahadur Shastriego. Kiedy Shastri zmarł w czasie pełnienia obowiązków w 1966, Indira została przywódczynią partii, jak również premier Indii.
Jako premier.
Premier Indii została w 1966 roku. Kongres podzielił się wtedy na dwie frakcje socjalistów skupionych wokół Gandhi oraz bardziej konserwatywnych działaczy skupionych wokół Morarji Desai. Tarcia wewnątrz Kongresu spowodowały w wyborach w 1967 roku utratę 60 miejsc w 545-osobowym Lok Sabha. W 1969 roku po sporach z Desai Kongres uległ rozłamowi, a Gandhi utworzyła nową partię. Jej rząd popierany był przez partie socjalistyczne i komunistyczne. Istniał przez dwa lata, a w czasie jego trwania, w lipcu 1969 roku, udało się mu znacjonalizować banki. W 1971 roku Gandhi została ponownie wybrana. Wygrana wojna z Pakistanem w grudniu tego samego roku wzmocniła pozycję jej rządu, a indyjska interwencja we Wschodnim Bengalu pozwoliła miejscowym separatystom na ukoronowanie 9-miesięcznej wojny o niepodległość powstaniem niepodległej republiki Bangladeszu.
Polityka zagraniczna.
Azja południowa.
W 1971 roku interweniowała w wojnie domowej w Pakistanie, udzielając poparcia Pakistanowi Wschodniemu. Indie w wyniku konfliktu stały się regionalnym hegemonem w Azji Południowej. W czasie wojny USA poparło Pakistan, a Indie poparł Związek Radziecki. Prezydent USA Richard Nixon nie lubił Gandhi i w prywatnych korespondencjach z sekretarzem stanu Henrym Kissingerem określał ją jako „czarownicę” i „sprytnego lisa”. Stosunki z USA pogorszyły się po tym jak ZSRR udzielił poparcia Indiom w czasie wojny z Pakistanem. Państwo to stało się partnerem handlowym oraz dostawcą broni dla walczących Indii.
Zwiększona pozycja Indii na arenie międzynarodowej realizowana była poprzez „Doktrynę Indiry” polegającej na próbach doprowadzenia Himalajów w sferę wpływów Indii. Bhutan i Nepal utrzymywały z Indiami przyjacielskie stosunki, w 1975 roku Sikkim został włączony w skład Indii co zostało potępione przez Chińską Republikę Ludową.
Zawiązała przyjacielskie więzi z Bangladeszem (dawniej Pakistanem Wschodnim) który wsparła w wojnie wyzwoleńczej. Premier niepodległego Bangladeszu Szejk Mudżibur Rahman uznał Gandhi za jedną z twórczyń niepodległego państwa. Proindyjskie sympatie Majibur Rahmana naraziły go jednak na widmo wojskowego zamachu stanu. W 1975 roku Majibur Rahman został zamordowany w wojskowym zamachu stanu, a w Bangladeszu powstał islamski reżim wojskowy który zdystansował się od Indii. Związki Indii z reżimem wojskowym były napięte, Bangladesz zarzucał Gandhi rzekome wspierane antyislamistycznej lewicowej partyzantki na terenie Bangladeszu. W późniejszym okresie nie doszło do poprawienia relacji między reżimem wojskowym a rządem Indii jednak sytuacja uległa normalizacji choć zdarzały się drobne spory graniczne. W 2011 roku rząd Bangladeszu przyznał Gandhi najważniejszą nagrodę państwową za jej wybitny wkład w niepodległość kraju.
Podejście Gandhi do polityki etnicznej rządu Sri Lanki było początkowo przychylne, Gandhi osobiście darzyła sympatią premier Sirimavo Bandaranaike. W 1974 roku Indie oddały Sri Lance małą wysepkę Kachchatheevu w celu ratowania socjalistycznego rządu Bandaranaike od politycznej katastrofy. Stosunki ze Sri Lanką pogorszyły się po przejęciu władzy przez centroprawicowego Junius Jayewardena, które Gandhi uważała za zbyt uległego wobec państw zachodnich. Jayewardene oskarżył Gandhi o rzekome wspieranie bojowników niepodległościowych z ugrupowania Tamilskich Tygrysów, a w 1980 roku rząd Indii wywołał presję nad rządem Sri Lanki aby zaprzestał oskarżeń. Gandhi odrzuciła żądania inwazji na Cejlon których domagano się po tak zwanym czarnym lipcu 1983 roku. Na Cejlonie doszło wówczas do serii antytamilskich pogromów. Gandhi złożyła wówczas oświadczenie podkreślając, że szanuje integralność terytorialną Sri Lanki jednak Indie nie mogą pozostać ciche wobec pogromów mających miejsce na wyspie.
Relację Indii z Pakistanem po porozumienia w Shumla w 1972 pozostały napięte. Przywódca Pakistanu Zulfikar Ali Bhutto uznał detonację urządzenia jądrowego na Pokhran w 1974 roku jako próbę zastraszenia Pakistanu przez Indie. Jednak już w maju 1976 roku Gandhi i Bhutto zgodzili się na ponowne otworzenie placówek dyplomatycznych i normalizację stosunków. Sytuacja zmieniła się po 1978 roku gdy do władzy doszedł generał Muhammad Zia ul-Haq. Gandhi oskarżyła dyktatora o wspieranie islamskich bojowników w Pendżabie. Wojska indyjskie w 1984 roku podjęły operację Meghdoot oraz zwyciężyły w konflikcie w Siachen.
Bliski Wschód.
W konflikcie arabsko-izraelskim Gandhi pozostawała zwolenniczką niepodległościowych aspiracji Palestyńczyków i była krytyczna wobec dyplomacji państw Bliskiego Wschodu sponsorowanych przez USA. Przez rząd Indii Izrael był postrzegany jako państwo wyznaniowe co miało być analogiczne do rywala Indii, Pakistanu. Indyjscy dyplomaci mieli również nadzieje na przekonanie państw arabskich do zwalczania wpływów pakistańskich w Kaszmirze. Gandhi w latach 60. utworzyła kanał tajnych rozmów i pomocy z Izraelem. Jej porucznik Narasimha Rao, późniejszy premier w 1992 roku zatwierdził pełne stosunki dyplomatyczne z Izraelem.
Proarabska polityka uzyskała mieszany sukces. Ustanowienie bliskich więzi z socjalistycznymi i świeckimi reżimami partii Baas w pewnym stopniu zneutralizowały pakistańską propagandę skierowaną przeciwko Indiom. Wojna indyjsko-pakistańska z 1971 roku umieściła państwa arabskie i muzułmańskie Bliskiego Wschodu przed dylematem które z państw poprzeć, obydwa kraje utrzymywały z państwami arabskimi przyjazne stosunki. Postępowe rządy w Egipcie, Syrii i Algierii pozostały neutralne, proamerykańskie konserwatywne monarchie w Jordanii, Arabii Saudyjskiej, Kuwejcie i Zjednoczonych Emiratach Arabskich otwarcie poparły Pakistan. Neutralność Egiptu przeraziła Hindusów którzy oczekiwali ściślejszej współpracy arabsko-indyjskiej. Śmierć Gamala Abdela Nasera w 1970 roku i przejęcie władzy przez prozachodniego as-Sadata spowodowała pogorszenie stosunków Egiptu z Moskwą i zawiązanie przyjaźni z Rijadem spowodowało jeszcze większą neutralność tego państwa. Gandhi odrzucała możliwość współpracy z Mu’ammarem al-Kadafim – libijski pułkownik pozostawał zgodny z arabskimi monarchami w przekonaniu, że interwencja Indii w Pakistanie Wschodnim była atakiem na islam.
Wojna z 1971 roku stała się przeszkodą w stosunkach indo-irańskich. Iran już wojnę z 1965 roku potępił jako agresję indyjską, polityka Gandhi wobec Moskwy i udział w wojnie domowej w Pakistanie postrzegane były przez szacha jako koalicja antyirańska z udziałem Indii, Iraku i ZSRR. Szach Iranu starał się jednak od 1969 roku o zbliżenie z Indiami, aby zapewnić wsparcie indyjskie w polityce Zatoki Perskiej. Szach obawiał się polepszenia stosunków krajów Zatoki Perskiej z Pakistanem i rosnącym wpływom islamizmu w społeczeństwie Pakistanu. W latach 70. wzrosła współpraca ekonomiczna i militarna między krajami. W wyniku porozumienia z 1974 roku Iran dostarczał do Indii prawie 75% zapotrzebowania ropy. Gandhi ceniła szacha za lekceważenie w dyplomacji panislamizu.
Pacyfik.
Jednym z najważniejszych wydarzeń Azji Południowo-Wschodniej w okresie premierostwa Gandhi było utworzenie w 1967 roku Stowarzyszenia Narodów Azji Południowo-Wschodniej (ASEAN). Indie postrzegały ASEAN jako proamerykańską, a stosunki między Indiami a ASEAN były w dużej mierze zależne od okresu, ASEAN była nie zadowolona z poparcia przez Gandhi Wietkongu oraz dobrych stosunków Indii z ZSRR. ASEAN obawiał się polityki indyjskiej względem Pakistanu i ustanowienia w Bangladeszu suwerennego kraju. Wejście Indii do klubu nuklearnego w 1974 roku przyczyniło się wzrostu napięć w regionie. Relacje między Indiami a sojuszem zaczęły się poprawiać po zatwierdzeniu przez Gandhi deklaracji ZOPFAN i po rozpadzie sojuszu SEATO w następstwie pakistańskich i amerykańskich porażek w tym regionie. Bliskie relacje Indii z Wietnamem i decyzja o uznaniu w 1980 roku Ludowej Republiki Kambodży oznaczało, że Indie i ASEAN nie były w stanie trwałego rozwoju partnerstwa.
Afryka.
Niepodległe Indie były początkowo postrzegane jako główne państwo antykolonialne, wizerunek bezkompromisowego antykolonializmu zmienił się po polepszeniu kontaktów z brytyjską Wspólnotą Narodów i poparciu wobec liberalnych koncepcji Brytyjczyków wobec kolonii w Afryce Wschodniej, niemniej jednak Indie dalej uważane były za zagorzałego zwolennika ruchów antykolonialnych. Indie potępiły zbrojną walkę o niepodległość w Algierii i Kenii w przeciwieństwie do sąsiednich Chin, które popierały zbrojną walkę o niepodległość Afryki. Indie po udziale Nehru w kryzysie sueskim wyszły z izolacji i zwiększyły swoje stosunki z państwami Afryki. W czasie wojny chińsko-indyjskiej z 1962 roku Indie zostały poparte przez Etiopię, Kenię, Nigerię i Libię. Po tym jak premier została Gandhi, stosunki dyplomatyczne i gospodarcze z państwami afrykańskimi były kontynuowane. Gandhi rozpoczęła z kenijskim rządem współpracę rozwoju afrykańsko-hinduskiego. Rząd Indii planował osiedlanie się ludności indyjskiej w Afryce, a Gandhi uważała ludność pochodzenia indyjskiego w Afryce za „Ambasadorów Indii”. Plany te jednak nie powiodły się ze względu na masowy exodus Hindusów z Afryki do Wielkiej Brytanii w 1968 roku – w Ugandzie społeczność hinduska cierpiała brutalne represje ze strony reżimu Idi Amina.
W latach 70. Gandhi udało się odbudować wizerunek Indii w oczach państw afrykańskich. Zwycięstwo nad Pakistanem i posiadanie broni jądrowej wykazały wysoki stopień zaawansowania Indii. Ponadto zawarcie indyjsko-radzieckiego traktatu z 1971 roku i agresywna reakcja na to wydarzenie USA, które wysłały w pobliże Pakistanu Wschodniego uzbrojony okręt jądrowy Task Forces 74, pozwoliły odzyskać Indiom wizerunek państwa niezaangażowanego w zimną wojnę. Gandhi wspierała ruchy antykolonialne w Afryce i w przeciwieństwie do Nehru była nastawiona bardziej entuzjastycznie do walk antykolonialnych w Afryce. Stopniowo poparcie dla ruchów antykolonialnych zmalało ze względu na nieustanne konflikty Indii z Chińską Republiką Ludową. Zmiany te zatrzymały wzrost wpływów Indii w ruchach niepodległościowych Afryki i osłabiły geostrategiczną obecność Indii na kontynencie.
Polityka ekonomiczna.
Przewodniczyła jako premier trzem planom pięcioletnim. Wszystkie zostały przeprowadzone jednak tylko jeden z nich odniósł pełny sukces, przekraczając zakładany wzrost.
Zielona Rewolucja, Czwarty i Piąty Plan Pięcioletni.
Gandhi odziedziczyła po poprzednikach problemy gospodarcze; problemy fiskalne związane z wojną z Pakistanem z 1965 roku oraz kryzysem wywołanym suszą spowodowały najostrzejszą recesję od czasu uzyskania niepodległości. Rząd Gandhi zareagował na kryzys liberalizacją gospodarki, Gandhi zgodziła się na dewaluację waluty w zamian za przywrócenie pomocy zagranicznej. Kryzys udało się zakończyć w 1966 roku na przełomie lat 1966–1969 odnotowano wzrost na poziomie 4,1%. Wzrost został jednak zniwelowany przez rząd Stanów Zjednoczonych i Międzynarodowy Bank Rozwoju, zewnętrzna pomoc oznaczająca złagodzenie niskonakładowych kosztów dostosowania do liberalizacji gospodarki, nigdy nie została zrealizowana. Amerykańscy politycy krytykowali ograniczenia nałożone na gospodarkę. W tym samym czasie stosunki hindusko-amerykańskie uległy dalszemu pogorszeniu z powodu krytyki przez Gandhi amerykańskiego bombardowania Wietnamu, prezydent Johnson wstrzymał przesyłki ziarna aby zmusić Indie do poparcia USA w wojnie wietnamskiej. W tej sytuacji liberalizacja gospodarcza została porzucona, a sprzeciw dyplomacji wobec polityki USA i dewaluacja waluty zostały uznane za przejaw indyjskiej dumy narodowej. Po gorzkich doświadczeniach z prezydentem Johnsonem, Gandhi postanowiła nie żądać w przyszłości pomocy żywnościowej. Rząd Gandhi zaczął budowanie znacznych rezerw walutowych aby uniknąć uzależnienia od instytucji międzynarodowych. Kiedy po słabych zbiorach w 1972 roku zmalały zapasy żywności, rząd kupił pszenicę na rynku międzynarodowym, odrzucając pomoc amerykańską.
Okres 1967–1975 charakteryzują reformy socjalistyczne, w 1976 roku Indie oficjalnie uznane zostały za państwo socjalistyczne. Gandhi porzuciła program liberalizacji oraz rozbudowała sektor publiczny. W roku 1969 rozpoczęto czwartą pięciolatkę, a rząd ukierunkował wzrost na poziomie 5,7% oraz postawił sobie jako cel „wzrost stabilności i stopniowe osiąganie samodzielności”. Program podkreślił większą kontrolę państwa nad gospodarką. Polityka ta została sformułowana sześć miesięcy po powrocie Gandhi do rządu. Aby poradzić sobie z problemami żywnościowymi Indii, Gandhi rozszerzyła nacisk na rolnictwo, polityka ta zainicjowana została przez jej ojca, Jawaharlala Nehru. Rozwój rolnictwa określany jako Zielona Rewolucja zakończył się w 1970 roku i przekształcił Indie z kraju w dużej stopniu uzależnionego od importu zbożu i podatnego na głód na kraj który jest się w stanie w dużym stopniu wyżywić samodzielnie i zapewnił Indiom bezpieczeństwo żywnościowe. Gandhi w rozwoju rolnictwa widziała kres zależności Indii od USA. Wiele z innych celów planu gospodarczego zostało zrealizowanych, zlikwidowano m.in. przywileje dla przedstawicieli arystokracji wywodzące się z czasu systemu kastowego.
Piąty plan pięcioletni (1974–1979) został uchwalony w kontekście stanu wyjątkowego i programu z 1975 roku. W przeciwieństwie do odbioru wcześniejszych planów gospodarczych Gandhi ten był krytykowany za zbytnią pochopność. Gandhi obiecała zmniejszyć ubóstwo poprzez ukierunkowanie gospodarki na zwiększenie standardu życia biednych i wprowadzenia szerokich reform społecznych i gospodarczych. Rząd ustalił roczny wzrost o 4,4% w okresie planu. Działania rządu powstrzymały gospodarcze problemy z początku lat 70. Rząd w latach 1974–1979 był nawet w stanie przekroczyć zakładane tempo wzrostu z roczną wzrostu o 5,0–5,2%. W latach 1975–1976 gospodarka rosła w tempie 9%, a plan stał się pierwszym planem, w czasie realizacji którego dochód na osobę wzrósł o ponad 5%.
W latach 80..
Gdy Gandhi została premier w 1980 roku ponownie odziedziczyła osłabioną gospodarkę. W poprzednim roku Indie pod rządami Partii Ludowej doznały najsilniejszej recesji (-5,2%) w historii współczesnych Indii i inflacji sięgającej 18,2%. Rząd ukierunkował w kolejnym planie gospodarczym średni wzrost na 5,2%, a w 1980 roku dzięki reformom inflacja spadła do 5%.
Mimo socjalistycznych poglądów Gandhi szósty plan pięcioletni był inny od wcześniejszych. Populistyczne programy zastąpił pragmatyzm. Gandhi postawiła na zaostrzenie wydatków publicznych, większą efektywność przedsiębiorstw państwowych, stymulowanie sektora prywatnego poprzez deregulację. Szósty plan okazał się najbardziej udanym z pięciu planów, wykazując w latach 1980–1985 średni wzrost 5,7%. Bezrobocie w latach 1971–1980 utrzymywało się na stałym poziomie 9%, W 1983 roku spadło do 8,3%.
Polityka krajowa.
Nacjonalizacja.
Pomimo przepisów i kontroli wykonawczej Reserve Bank of India, większość banków w Indiach nadal była własnością prywatną. Przedsiębiorcy, byli właścicielami banków byli często oskarżani o opróżnianie depozytów w swoich przedsiębiorstwach, a większość ludności nie korzystała z usług bankowych, premier Gandhi wyraziła zamiar nacjonalizacji banków w celu zmniejszenia ubóstwa. Pomysł ten zyskał ogromne poparcie społeczne. W 1969 roku Gandhi znacjonalizowała czternaście głównych banków komercyjnych. Po nacjonalizacji banków, oddziały bankowe sektora publicznego w Indiach wzrosły do okola 800% depozytów. Nacjonalizacja spowodowała znaczący wzrost zasięgu geograficznego banków; liczba oddziałów banków wzrosła z 8.200 do ponad 62.000, z których większość została uruchomiona w dotąd niebankowych, obszarach wiejskich. Napęd nacjonalizacji nie tylko przyczynił się do zwiększenia oszczędności gospodarstw domowych, ale również znacznie inwestycji w sektorze nieformalnych oraz w małych i średnich przedsiębiorstwach, w rolnictwa oraz w znacznym stopniu przyczynił się do rozwoju regionalnego i do ekspansji przemysłowej i rolniczej bazy Indii. Nawet zagorzali krytycy Gandhi w tym lider opozycji w latach 70. Jayaprakash Narayan byli pod wrażeniem sprawnej nacjonalizacji banków.
Po wyborach w 1971 gdy Gandhi ponownie została premier rozpoczęła się nacjonalizacja węgla, stali, miedzi, rafinacji, bawełny i systemu ubezpieczeniowego. Większość z tych nacjonalizacji została wykonana w celu ochrony zatrudnienia i interesu pracowników. Pozostałe branże sektora prywatnego zostały umieszczone pod ścisła kontrolę regulacyjną. Podczas wojny z Pakistanem z 1971 roku prywatne zagraniczne firmy naftowe odmówiły dostarczenia paliwa dla indyjskiej marynarki i sił powietrznych, w odpowiedzi na to rząd Gandhi w 1973 roku znacjonalizował firmy naftowe. Po nacjonalizacji główne firmy naftowe, takie jak Indian Oil Corporation (IOC), Hindustan Petroleum Corporation (HPCL) i Bharat Petroleum Corporation (BPCL) w chwili zagrożenia miały zachować minimalny poziom zapasów ropy naftowej aby zaopatrzyć wojsko.
Reformy społeczne, administracja.
W okresie rządów Gandhi do konstytucji indyjskiej została zapisana zasada równej płacy dla kobiet i mężczyzn. Gandhi kwestionowała przywileje dla indyjskiej arystokracji i forsowała równe prawa dla wszystkich obywateli. Arystokracja skupiona wokół Indyjskiego Zgromadzenia Ludowego i innych partii prawicowych, stała w opozycji do reformatorskich planów Gandhi. Wniosek o zniesienie przywilejów i oficjalnego uznania tytułów kastowych został postawiony przed parlament w 1970 roku. Ustawa nie została jednak przyjęta, reformy udało się zrealizować rok później i zostały one wprowadzone jako 26 poprawka do Konstytucji Indii. Pretekstem do nałożenia stanu wyjątkowego z 1975 roku była walka z ubóstwem w imię socjalistycznej misji Kongresu. Na mocy dekretów Gandhi rozpoczęła masowy program redystrybucji gruntów, mieszkań dla bezrolnych robotników, zniesienia niewolniczej pracy i długów ubogich. W centrum reform znalazły się Indie Północne gdzie rozdano miliony hektarów ziemi. Według Frankla trzy czwarte z czterech milionów domów trafiło w ręce bezrolnych robotników. Gandhi została skrytykowana przez opozycję za niezbyt dostateczne reformowanie własności ziemi.
Według indyjskiej konstytucji z 1950 roku Hindi miała stać się oficjalnym językiem narodowym. Nie zostało to jednak zaakceptowane przez wiele stanów które chciały korzystać z języka angielskiego. Gandhi w 1967 roku dokonała poprawki konstytucyjnej która de facto gwarantuje zastosowanie zarówno hindi i angielskiego jako języków urzędowych. W 1966 roku Gandhi zaakceptowała program reorganizacji stanu Pundżab. W ten sposób miało nie dochodzić do konfliktów między Hindusami a Sikhami zamieszkującymi ten region. Zwycięstwo nad Pakistanem w 1971 roku umożliwiło skonsolidowanie władzy indyjskiego Kaszmiru. Gandhi deklarowała, że w sprawie Kaszmiru nie będzie robić żadnych poważnych ustępstw. Lider kaszmirskich separatystów Sheikh Abdullah musiał uznać kontrolę Indii nad Kaszmirem. Sytuacja została znormalizowana kilka lat po wojnie, gdy Kaszmir uzyskał specjalny status autonomiczny. W 1975 roku Gandhi włączyła stany Dżammu i Kaszmir jako część Indii. Konflikt kaszmirski w okresie premierostwa Gandhi został zamrożony. W 1975 roku Indie zaanektowały Sikkim.
Bezpieczeństwo narodowe.
W latach 60. i 70. rząd Gandhi zdławił powstania komunistyczne w stanie Bengal Zachodni. Indyjska partyzantka komunistyczna została niemalże całkowicie stłumiona w czasie stanu wyjątkowego.
W 1966 roku doszło do powstania Mizo, bojownicy Narodowego Frontu Mizo opanowali niemal cały region Mizoram. Armia indyjska rozpoczęła masowe uderzenia na tereny znajdujące się pod kontrolą bojówek, a bunt wkrótce został stłumiony. Do upadku separatystycznego zbrojnego ruchu Mizo doprowadziło powstanie proindyjskiego Bangladeszu i wojna z Pakistanem w 1971 roku. Mniej ekstremistyczni przywódcy Mizo podjęli się negocjacji, a Gandhi zmodernizowała Mizoram do statusu terytorium Indii. Niektórzy bojownicy kontynuowali walki w latach 70., ale oddziały partyzanckie były szybko rozbijane przez rząd. Konflikt Mizo został ostatecznie rozwiązany przez administrację syna Indiry, Rajiva Gandhiego, a dziś Mizoram jest uważany za jeden z najbardziej spokojnych regionów w Indiach północno-wschodnich.
W roku 1970 doszło do powstania w Nagaland. Powstańcy w większości poddali się w czasie stanu wyjątkowego, w 1975 roku w Shillong podpisano porozumienie pokojowego. Umowa ta została uznana za zwycięstwo indyjskiego rządu i zakończyła ostatni z dużych konfliktów. Od tamtej pory w regionie dość rzadko dochodzi do walk wywoływanych przez tamtejszych maoistowskich separatystów lub waśni etnicznych.
Stan nadzwyczajny, aresztowanie i powrót na stanowisko, zabójstwo premier.
Gandhi mimo wewnętrznych podziałów w partii odniosła miażdżące zwycięstwo w wyborach w 1971 roku kiedy forsowała politykę walki z ubóstwem znaną jako Garibi Hatao. W 1975 premier została oskarżona o złamanie zasad kampanii wyborczej. W czerwcu 1975 roku opozycja wezwała Gandhi do dymisji i zarzuciła jej oszustwa wyborcze. Gandhi zapowiedziała apelację do Sądu Najwyższego. Wyrok Sądu Najwyższego uznał ją winną nieuczciwych praktyk wyborczych, nadmiernych wydatków wyborczych oraz wykorzystania urzędników do celów partyjnych. Sędzia odrzucił jednak zarzuty korupcji stawiane przez opozycję. W obliczu narastającego chaosu rząd zwołał decyzję o zwołaniu stanu nadzwyczajnego. W roku 1977, po dwukrotnym przedłużeniu stanu wyjątkowego Gandhi zwołała wybory które wygrała opozycyjna Partia Ludowa.
W czasie wyborów w 1977 roku Kongres podzielił się na frakcje popierające Gandhi i jej przeciwników. Sama Gandhi po przejęciu władzy przez opozycję na polecenie ministra spraw wewnętrznych Charana Singha została aresztowana, a długotrwały proces pozwolił jej na zdobycie wielu zwolenników. Gandhi oskarżona została o zwalczanie opozycji w czasie trwania stanu nadzwyczajnego. Aresztowanie Gandhi i jej syna Sanjaya spowodowało jej automatyczne usunięcie z parlamentu. Gandhi została jednak uniewinniona z zarzutów. W 1979 roku w czasie jej wizyty w Madurai doszło do nieudanego zamachu na jej życie. Kongres Narodowy powrócił do władzy w styczniu 1980 roku, a Indira Gandhi ponownie została premierem rządu.
W roku 1984 w mieście Amritsar w Pendżabie doszło do bitwy między armią Indii a ekstremistami sikhijskimi na czele z Jarnailem Singhiem Bindrwale. Terroryści sikhijscy zdobyli Złotą Świątynię. Premier Gandhi 6 czerwca nakazała zająć świątynię będącą siedzibą ekstremistów. W czasie akcji zginął m.in. lider separatystów. Gandhi została zastrzelona na terenie własnej rezydencji przez sikhów – swoich dwóch ochroniarzy: Beanta Singha, który zginął tego samego dnia z rąk ochroniarzy, i Satwanta Singha. Okoliczności zamachu wskazują na istnienie szerokiego spisku z udziałem osób odpowiedzialnych za ochronę Indiry Gandhi w odwecie za operację Niebieska Gwiazda w Amritsarze. Już po zamachu doszło do pierwszych zamieszek skierowanym przeciwko sikhom.
W pogrzebie Indiry Gandhi wzięły udział oficjalne delegacje z całego świata, w tym delegacja Polski z przewodniczącym Rady Państwa PRL prof. Henrykiem Jabłońskim na czele. Po pogrzebie w Indiach doszło do zamieszek między Hindusami a sikhami.
Satwant Singh i Kehar Singh (który zaplanował zamach) zostali skazani na karę śmierci. Obu powieszono 6 stycznia 1989 w więzieniu Tihar .
Spuścizna.
Do dzisiejszego dnia rządy Indiry Gandhi są różnie oceniane. Mimo że miała silną osobowość, a jej rządy cieszyły się poparciem wielu grup społecznych w Indiach (szczególnie ludzi młodych i biednych), to wprowadzenie przez nią stanu wyjątkowego było kontrowersyjne i zdaniem jego przeciwników dokonane w celu ochrony własnej osoby.
Jej obaj synowie Sanjay i Rajiv byli związani z polityką. Sanjay Gandhi zginął w katastrofie lotniczej w czerwcu 1980 roku. Rajiv Gandhi wkroczył w świat polityki w lutym 1981 roku. Po śmierci swojej matki został premierem, ale spotkał go taki sam los: w maju 1991 zginął z rąk Tamilskich Tygrysów. Wdowa po nim, a zarazem synowa Indiry Gandhi, Sonia Gandhi poprowadziła partię do niespodziewanego zwycięstwa w wyborach do Lok Sabha (niższej izby indyjskiego parlamentu) w 2004 roku. Zwycięstwo Gandhi było końcem rządów dla premiera Atal Bihari Vajpayee i Narodowego Związku Demokratycznego (National Democratic Alliance). Sonia Gandhi nie skorzystała jednak z okazji i nie objęła stanowiska szefa rządu. Nowym premierem został dr Manmohan Singh.
Poglądy.
Istnieje debata nad tym czy Gandhi pozostawała socjalistką ze względu na przekonania czy ze względów politycznych.
Sunanda K. Datta-Ray opisał ją jako „mistrza retoryki ... często ideologii niż polityki”, a dziennikarz Times, Peter Hazelhurst, zażartował, że socjalizm Gandhi był „lekko w lewo we własnym interesie”.
Krytycy wytykający jej zmienność poglądów koncentrują się na sprzeczności w rozwoju jej postawy wobec komunizmu; Gandhi w latach 50. była znana z postawy antykomunistycznej. W jej późniejszym życiu utrzymywała jednak bliskie stosunki z indyjskimi komunistami nawet podczas tłumienia przez armię powstań naksalitów. W tym kontekście, Gandhi została oskarżona o prowadzenie populistycznej polityki realizowanej w zależności do własnych potrzeb, pozornie będąc przeciwko bogatym i dużym firmom, w praktyce zachowując status quo, krytycy zarzucają jej manipulowaniem poparciem lewicy w czasie politycznej niestabilności końca lat 60.
Chociaż Gandhi pozostawała w silnej opozycji do prawicowych i reakcyjnych ugrupowań politycznych Indii, istniała też lewicowa opozycja wobec jej polityki. W 1969 roku lewicowi krytycy zaczęli oskarżać ją o nieszczerość i makiawelizm. W latach 80. Gandhi po rozpoczęciu reform gospodarczych została oskarżona o „zdradę socjalizmu”.
Jej entuzjaści natomiast uważają, że Gandhi była szczerze oddana swoimi poglądom i sprawom socjalizmu. Niezależnie od dyskusji nad jej poglądami Gandhi pozostaje jedną z ikon lewicy.

</doc>
<doc id="75229" url="https://pl.wikipedia.org/wiki?curid=75229" title="Piotr Sobociński">
Piotr Sobociński

Piotr Sobociński (ur. 3 lutego 1958 w Łodzi, zm. 26 marca 2001 w Vancouver) – polski operator filmowy.
Życiorys.
Absolwent Państwowej Wyższej Szkoły Filmowej, Telewizyjnej i Teatralnej w Łodzi. Współpracował m.in. z Krzysztofem Kieślowskim ("Dekalog III", "Dekalog IX", "Trzy kolory. Czerwony"). Za zdjęcia do filmu "Trzy kolory. Czerwony" uzyskał nominację do Oscara. Od tego czasu pracował głównie przy amerykańskich produkcjach. Pisał wiersze, które zostały wydane pośmiertnie w tomiku „jestem. jestem snem”.
Zmarł w Kanadzie na zawał serca podczas realizacji filmu "24 godziny" ("Trapped"), który został mu dedykowany. Jego pamięci został też dedykowany film "Kraina wiecznego szczęścia" na podstawie opowiadania Stephena Kinga.
Pochowany na Cmentarzu Wojskowym na Powązkach w Warszawie (kwatera A3 tuje-3-13).
Życie prywatne.
Syn operatora Witolda Sobocińskiego, mąż aktorki Hanny Mikuć, ojciec Piotra Sobocińskiego juniora, Michała Sobocińskiego i Marii Sobocińskiej.

</doc>
<doc id="75230" url="https://pl.wikipedia.org/wiki?curid=75230" title="Choudhary Charan Singh">
Choudhary Charan Singh

Choudhary Charan Singh (hindi चौधरी चरण सिंह; ur. 23 grudnia 1902 w Noorpurze, zm. 29 maja 1987) – polityk indyjski, siódmy premier Indii w okresie od 26 lipca 1979 do 14 stycznia 1980. Wcześniej pełnił funkcje w rządzie stanowym Uttar Pradesh, a w latach 1979–1980 był ministrem finansów Indii. Przez niemal 40 lat (1929-1967) był członkiem Indyjskiego Kongresu Narodowego. W roku 1969 był współzałożycielem, a do roku 1977 przewodniczącym Ludowej Partii Indii. Był też współzałożycielem, a przez 2 lata (1977-1978) wiceprzewodniczącym Janaty.
Publikacje.
Jest autorem kilku książek, w tym:

</doc>
<doc id="75231" url="https://pl.wikipedia.org/wiki?curid=75231" title="Garou">
Garou

Garou (wym. []), właściwie Pierre Garand (ur. 26 czerwca 1972 w Sherbrooke) – kanadyjski piosenkarz, multiinstrumentalista, aktor i producent, honorowy ambasador Sherbrooke. Odznaczony przez prezydenta Francji Orderem Sztuki i Literatury.
Jako trzylatek grał na gitarze. Był gitarzystą zespołu Windows &amp; Doors, następnie wokalistą formacji The Untouchables. Zagrał rolę Quasimodo w musicalu "Notre-Dame de Paris". Po nagraniu trzech płyt francuskojęzycznych wydał album anglojęzyczny, zatytułowany "Piece of My Soul". W 2009 roku premierę miał film "L’amour aller retour", w którym zagrał główną rolę.
Życiorys.
Dzieciństwo i młodość.
Jest synem Carmen (gospodyni domowej) i Irénée (mechanika samochodowego) Garandów. Ma starszą o osiem lat siostrę Maryse, która jest agentką nieruchomości.
Jako trzylatek zaczął grać na gitarze, którą podarował mu ojciec, później ćwiczyć grę na organach i fortepianie. Ukończył katolicką szkołę dla chłopców w Sherbrooke, uczęszczając do klasy muzycznej, w której grał na trąbce. W czasach szkolnych był gitarzystą w zespole "Windows &amp; Doors", który grał przeboje formacji The Beatles.
W wieku 18 lat trafił do Kanadyjskiej Armii. W wieku 19 lat, dzięki swojej przyjaciółce, zaśpiewał w barze na scenie z lokalną gwiazdą (Louis Alary), wykonując na scenie utwór Erica Claptona „Layla” i cztery inne piosenki. Po tym występie otrzymał angaż jako piosenkarz, grał w coraz większej liczbie barów, w końcu trafił na imprezę Młodych Talentów w Liquore Store w Magog.
W 1995 założył zespół "Untouchables", grający muzykę R&amp;B.
Kariera.
1998–2000: "Notre-Dame de Paris".
W lecie 1997 na jednym z występów zespołu "Untouchables" pojawił się Luc Plamondon. Szukał aktora, który zagrałby rolę Quasimodo w musicalu "Notre-Dame de Paris". Ostatecznie złożył propozycję Garou, który przyjął ofertę. Po debiucie na deskach teatru występował przed publicznością miast, takich jak Paryż, Londyn czy Montreal. Pochodząca z musicalu piosenka "Belle" została wybrana najpiękniejszą piosenką 50-lecia.
2000–2003: "Seul".
W Paryżu Garou odkryli Céline Dion i René Angélil, którzy zaprosili go na obiad, po którym nawiązali współpracę. W Sylwestra 1999 Garou i Bryan Adams wystąpili na koncercie Céline Dion.
W 2000 roku zaczął powstawać debiutancki album artysty. Autorem siedmiu z czternastu piosenek był poeta Luc Plamondon. Na płycie gościnnie pojawiła się Céline Dion, która nagrała z Garou piosenkę "Sous le vent". Jeden z utworów napisał też kanadyjski artysta Bryan Adams. Album, zatytułowany "Seul", miał premierę w listopadzie 2000 roku. Album okazał się jednym z największych sukcesów przemysłu fonograficznego we Francji, zdobywając status diamentowej płyty. Artysta odbył pięć tras koncertowych. Single "Seul" i "Sous le vent" osiągnęły status multiplatynowych.
W 2001 roku na rynku ukazał się album live, zatytułowany "Seul avec vous". W marcu 2002 Garou wystąpił w sali koncertowej Bercy, we Francji, gdzie nagrał DVD. Na scenie obok niego pojawili się Céline Dion, Gerald de Palmas, Patrick Fiori, Daniel Lavoie. W sierpniu DVD osiągnęło status diamentowej płyty.
W 2002 Garou wystąpił jako gość muzyczny na 39. Międzynarodowym „Sopot Festival”. W 2003 odebrał Wiktora za osobowość telewizyjną roku, Superjedynkę i platynową płytę za album "Seul", który rozszedł się w Polsce w 100 tysiącach egzemplarzy.
2003–2004: "Reviens".
24 października w stacji RMF FM odbyła się premiera piosenki „Reviens”, zwiastującej drugi album Garou pod tym samym tytułem, który ukazał się 24 listopada. W Polsce w dniu premiery album uzyskał status złotej płyty. Nad albumem pracowali producenci, tacy jak m.in. Luc Plamondon, Musumarra, Benzi, Nova, Barbelivien, Gerald de Palmas i Jean-Jacques Goldman.
W 2004 roku Garou odbył trasę koncertową, która rozpoczęła się w kwietniu w Montrealu. Został też uhonorowany nagrodą dla najpotężniejszej postaci w przemyśle rozrywkowym Quebecu oraz pojawił się gościnnie na płycie jednego z francuskich piosenkarzy Michela Sardou, z którym zaśpiewał utwór "La riviere de notre enfance". Singel przez kilka tygodni utrzymywał się na pierwszym miejscu listy bestsellerów we Francji. W 2005 roku ukazał się album koncertowy, zatytułowany "Routes". Na płycie znalazł się koncert zarejestrowany w Brukseli jesienią 2004 roku i "making of" albumu.
W 2005 roku wspomógł wokalnie debiutującą piosenkarkę Marilou, która uczestniczyła w jego trasie koncertowej "Reviens Tour", nagrywając z nią piosenkę "Tu es comme ca". Latem wziął udział w festiwalu komików "Just pour rire" w Montrealu. Przyjął zaproszenie Francisa Cabrela i zaśpiewał na paryskim koncercie charytatywnym na rzecz ofiar huraganu Katrina.
2006–2007: "Garou".
12 czerwca 2006 roku wydał album studyjny, zatytułowany po prostu "Garou". Na płycie znalazło się dwanaście utworów, wyselekcjonowanych spośród 150 nadesłanych mu propozycji. Album promowany był przez singiel "L’injustice", który napisał i skomponował Pascal Obispo. We Francji album osiągnął szczyt na liście bestsellerów i uzyskał status platynowej płyty. Drugą połowę roku 2006 i początek 2007 Garou spędził w trasie koncertowej promującej płytę.
2008: "Piece of My Soul".
10 marca 2008 w RMF FM odbyła się premiera pierwszego singla "Stand Up", zapowiadającego kolejny album Garou. Singiel promujący wydawnictwo został stworzony przez Roba Thomasa, wokalistę grupy Matchbox i głównego wokalistę Carlosa Santany. 12 maja 2008 na rynku ukazała się anglojęzyczna płyta studyjna, zatytułowana "Piece of My Soul". W ramach promocji albumu Garou pojawił się w Polsce, gdzie odebrał złotą płytę. W maju wyruszył w trasę koncertową "Live en Bar". Od lipca do sierpnia francuska stacja telewizyjna TF1 emitowała film "L’amour Aller Retour" z jego udziałem. W sierpniu zadebiutował jako konferansjer i poprowadził wielki koncert z okazji 400-lecia Quebecu. Wystąpił także na dwóch koncertach w hołdzie wielkim artystom Luciano Pavarottiemu i Leonardowi Cohenowi.
2009–2010: "Gentleman Cambrioleur".
7 grudnia 2009 wydał nowy album studyjny, zatytułowany "Gentleman Cambrioleur", na której znalazły się jego wersje piosenek innych wykonawców, takich jak m.in. Madonna, U2, Rod Stewart, Frank Sinatra czy Simon &amp; Garfunkel. 1 lutego 2010 na rynku ukazała się reedycja albumu. 12 lutego Garou była jednym z gości muzycznych ceremonii otwarcia XXI Zimowych Igrzysk Olimpijskich w Vancouver. Podczas gali otwarcia zaśpiewał piosenkę "Un peu plus loin", napisaną przez Jeana-Pierre’a Ferlanda. Było to pierwsze wystąpienie Garou przed międzynarodową widownią. W maju pojawiła się linia perfum Come2Me, sygnowana przez Garou.
16 października wziął udział w Koncercie dla tolerancji, który odbył się w Agadirze w Maroku. 12 lat po premierze francuskiego musicalu Garou wraz z resztą oryginalnej obsady ponownie występował jako Quasimodo. Spektakle odbyły się w grudniu na Ukrainie, we Francji i Rosji.
2011: "Version Integrale".
W lutym 2011 ukazał się piąty studyjny album Garou, zatytułowany "Version Integrale", zawierający premierowe utwory. Do współpracy zaprosił m.in. Pascala Obispo, Jacques’a Veneruso i Mika Ibrahima. Singlem promującym była piosenka „J’avais besoin d’etre la”. W połowie roku Garou wziął udział w spektaklu akrobatyczno-muzycznym "Zarkana", zrealizowanym przez quebecki Cyrk Słońca. Zagrał głównego bohatera magika, Zarka. Premiera sztuki odbyła się 29 czerwca w Nowym Jorku. 10 grudnia był gościem programu "The Voice of Poland".
2012: "The Voice of France" i "Rhythm &amp; Blues".
W lutym 2012 roku został jednym z jurorów w programie "The Voice of France". W tym czasie podpisał umowę z wytwórnią Universal Music, która 24 września wydała jego nowy album studyjny, zatytułowany "Rhythm &amp; Blues". Na albumie znalazły się jego wersje (covery) utworów takich wykonawców jak m.in. Alicia Keys czy Daniel Powter. Singlem promującym była piosenka "Le jour se leve", którą wcześniej wykonywała Esther Galil.
Od 2013: "Au milieu de ma vie", "It’s Magic" i kolejne projekty.
W sierpniu, w trakcie trasy koncertowej "Rhythm And Blues Tour", Garou zagrał charytatywnie dla Fundacji Fight AIDS, na zaproszenie księżniczki Monaco, Stéphanie. Koncert odbył się 6 sierpnia 2013 roku, w ramach Monte-Carlo Sporting Summer Festival, w Salle des Étoiles.
Został twarzą kampanii reklamowej marki Mauboussin.
18 listopada we Francji pojawił się ósmy studyjny album piosenkarza, zatytułowany "Au milieu de ma vie". Polskie wydanie płyty wzbogacone zostało o piosenkę „Du vent, des mots (tyle słów na wiatr)”, którą nagrał z polską piosenkarką Paullą.
22 sierpnia 2014 wystąpił na Polsat Sopot Festival.
Był patronem Telethonu 2014, akcji charytatywnej we Francji, której finał odbył się 6 grudnia.
W marcu 2015 dał koncerty w siedmiu miastach Polski; zagrał we Wrocławiu, Poznaniu, Szczecinie, Gdyni, Krakowie, Warszawie i Bydgoszczy. 24 listopada 2015 wydał album pt. "It’s Magic", zawierający 15 świątecznych standardów, którym artysta nadał brzmienie rhythm’n’bluesowe.
Życie prywatne.
Był związany ze szwedzką modelką Ulrike, z którą ma córkę Emelie (ur. 7 lipca 2001). Od 2013 jego partnerką była kanadyjska modelka Stephanie Fournier. Od 2021 związany jest z Emily.

</doc>
<doc id="75235" url="https://pl.wikipedia.org/wiki?curid=75235" title="Piramidy (powieść)">
Piramidy (powieść)

Piramidy (ang. "Pyramids") – humorystyczna powieść fantasy autorstwa Terry’ego Pratchetta, wydana w 1989 r. W Polsce książka ukazała się po raz pierwszy w 1998 r. nakładem wydawnictwa Prószyński i S-ka (). Jest to siódma część cyklu "Świat Dysku".
Fabuła.
Książka opowiada o skrytobójcach, piramidach i Djelibeybi – niewielkim państwie, pod wieloma względami podobnym do starożytnego Egiptu, położonym między Tsortem a Efebem. Gdy umiera faraon, władcą państewka zostaje jego syn. Jednak nauka w Gildii Skrytobójców w nowoczesnym mieście Ankh-Morpork sprawiła, że nie jest on tak posłuszny i wierny tradycji, jak dotychczasowi władcy.

</doc>
<doc id="75236" url="https://pl.wikipedia.org/wiki?curid=75236" title="Béla Kun">
Béla Kun

Béla Kun, właśc. Béla Kohn (ur. 20 lutego 1886 w Szilágycseh, zm. 29 sierpnia 1938 w miejscu egzekucji Kommunarka pod Moskwą) – węgierski komunista pochodzenia żydowskiego, przywódca Węgierskiej Republiki Rad (marzec-sierpień 1919), przewodniczący Komitetu Rewolucyjnego Krymu od listopada 1920 do lutego 1921.
Od 1902 należał do Socjaldemokratycznej Partii Węgier. Zmobilizowany do armii austro-węgierskiej podczas I wojny światowej dostał się do niewoli rosyjskiej i w obozie jenieckim wstąpił do partii bolszewickiej. W marcu 1918 stworzył węgierską grupę Rosyjskiej Komunistycznej Partii (bolszewików), a następnie kierował Federacją Zagranicznych Grup Komunistycznych RKP(b).
W listopadzie 1918 powrócił na Węgry, od 24 listopada 1918 przywódca utworzonej wówczas Komunistycznej Partii Węgier. 20 lutego 1919 aresztowany, po utworzeniu 21 marca 1919 rządu przez socjaldemokratów uwolniony. W Węgierskiej Republice Rad, która powstała 21 marca 1919, pełnił funkcję komisarza ludowego spraw zagranicznych i wojskowych, ale jako przywódca węgierskich komunistów był "de facto" pierwszą osobą w państwie. Węgierska Republika Rad istniała tylko 133 dni, obaliła ją ofensywa wojsk rumuńskich.
Wobec zagrożenia Budapesztu przez ofensywę rumuńską Kun podał się do dymisji i zbiegł samolotem do Austrii, skąd w sierpniu 1920 wyjechał do Rosji Sowieckiej. Był członkiem Rewolucyjnej Rady Wojennej Frontu Południowego Armii Czerwonej podczas ostatniego uderzenia na białą Armię Rosyjską gen. Piotra Wrangla. Po zdobyciu Krymu przez czerwonych Bela Kun został mianowany przewodniczącym lokalnego komitetu rewolucyjnego.
W 1921 skierowany do Niemiec, jeden z organizatorów nieudanego przewrotu komunistycznego w Niemczech w 1921. Od 1921 członek Komitetu Wykonawczego Międzynarodówki Komunistycznej (Kominternu) i przywódca podziemnej Komunistycznej Partii Węgier. W latach 1928-1935 członek prezydium Komitetu Wykonawczego Kominternu - ścisłych władz Międzynarodówki Komunistycznej. Od 1928 mieszkał na stałe w ZSRR, gdzie w okresie „wielkiego terroru” został w 1937 aresztowany przez NKWD, a następnie stracony.
Młodość, edukacja i działalność w ruchu robotniczym.
Urodził się w wielodzietnej rodzinie mieszczańskiej pochodzenia żydowskiego. Wychowywał się w miasteczku Szilágy w Siedmiogrodzie. Rodzina Kuna była uboga, a jego ojciec alkoholik znęcał się nad rodziną, w tym nad małym Bélą. Część ich rodziny wyznawała kalwinizm i nie przywiązywała większej wagi do tradycji narodu żydowskiego, stanowiąc warstwę zasymilowanych Żydów. Po ukończeniu szkoły podstawowej rodzina wysłała go do Zilah, gdzie kontynuował naukę. Po ukończeniu szkoły średniej rozpoczął studia prawnicze, które jednak porzucił, zdając sobie sprawę, że jego pochodzenie utrudnia mu znalezienie pracy w zawodzie.
W 1902 roku wstąpił do Socjaldemokratycznej Partii Węgier. W tym czasie przeprowadził się do miasta Nagyvárad. Pracował w tym czasie jako reporter radykalnej gazety "Szabadság" oraz nawiązał kontakty z lokalnymi działaczami związków zawodowych. Jego działalność w latach 1907-1912 nie jest bliżej znana, wiadomo, że bezskutecznie próbował utworzyć gazetę o lewicowym charakterze.
W 1913 roku ożenił się z nauczycielką muzyki Ireną Gal.
I wojna światowa i rewolucja rosyjska.
Zmobilizowany do armii austro-węgierskiej podczas I wojny światowej. W 1916 roku dostał się do niewoli rosyjskiej i w obozie jenieckim wstąpił do partii bolszewickiej. Z obozu jenieckiego został zwolniony po rewolucji lutowej i obaleniu caratu w marcu 1917. Pozostał w Tomsku, by uczestniczyć w rewolucji. Został wybrany do lokalnego komitetu SDPRR(b). Po przewrocie bolszewickim (rewolucji październikowej), w styczniu 1918 roku przeniósł się do Piotrogrodu, pracował w gazecie i jako komisarz do spraw propagandy. Z początkiem 1918 partia bolszewicka rozpoczęła grupować swych zagranicznych sympatyków w sekcje narodowe, z których utworzono Federację Zagranicznych Grup Komunistycznych. W marcu 1918 Kun stanął w Moskwie na czele Grupy Węgierskiej Rosyjskiej Komunistycznej Partii (bolszewików), złożonej głównie z byłych jeńców wojennych i rozpoczął agitację wśród byłych jeńców węgierskich w Rosji, w kwietniu zaczął przewodniczyć całej Federacji Zagranicznych Grup Komunistycznych. Brał udział w stłumieniu powstania lewicowych eserowców w lipcu 1918.
Rewolucja węgierska.
Wobec klęski Państw Centralnych w wojnie i rozkładu Austro-Węgier w październiku-listopadzie 1918 sekcja węgierska RKP(b) wysłała na Węgry dwudziestu swych członków, wraz z Kunem. 31 października 1918 w Budapeszcie dokonała się tzw. rewolucja astrów, na której czele stał liberał i pacyfista hr. Mihály Károlyi. Były premier Królestwa Węgier István Tisza, obwiniany za wybuch wojny, został zamordowany przez żołnierzy we własnym domu, zaś funkcję premiera cesarz Karol I (Karol IV jako król Węgier) powierzył 31 października Károlyiemu. 13 listopada 1918 Karol zwolnił swych węgierskich poddanych z przysięgi, 16 listopada 1918 zdominowana przez Socjaldemokratyczną Partia Węgier Węgierska Rada Narodowa proklamowała powstanie Węgierskiej Republiki Ludowej, ogłaszając Károlyiego jej prezydentem, funkcję łączył z urzędem premiera.
Stojący na czele rządu Mihály Károlyi okazał się osobą niepopularną w społeczeństwie. W celu uspokojenia rewolucyjnych nastrojów ogłosił reformę rolną, co nie zadowoliło jednak żądań robotników. 24 listopada 1918 w Budapeszcie została utworzona Komunistyczna Partia Węgier, na której czele stanął Béla Kun. Tegoż dnia zaczął się ukazywać organ KPW "Vörös Ujsag," w którym Kun ostro krytykował rząd Karolyiego. Na przełomie 1918/1919 przybyło, wśród masowo powracających do kraju z Rosji jeńców wojennych, ok. 250-300 agitatorów i emisariuszy komunistycznych, bolszewicy wsparli ponadto finansowo Komunistyczną Partię Węgier.
Korzystając z panującego w państwie chaosu, rozpoczął przygotowania do zamachu stanu (wbrew woli Lenina, uważanego za przywódcę ruchu komunistycznego). Działania Kuna przyniosły mu poparcie części umiarkowanego ruchu socjalistycznego, co dało komunistom szansę na budowanie swojej bazy w związkach zawodowych i milicji.
20 lutego 1919 roku komuniści zorganizowali w stolicy gigantyczną manifestację. Manifestacja, której kulminacyjnym momentem było zdemolowanie przez tłum redakcji dziennika "Nepszava", organu socjaldemokracji, zakończyła się starciami między demonstrantami a siłami bezpieczeństwa, broniąc budynku gazety zginęło kilku policjantów, w wyniku interwencji policji zginęło osiem osób a około 100 zostało rannych. Rząd obawiając się siłowego przejęcia władzy przez komunistów w nocy dokonał aresztowań liderów komunistycznych. Do aresztu trafił m.in. Béla Kun. Kun i inni więźniowie zostali pobici w areszcie przez policjantów w zemście za śmierć kolegów pod redakcją "Nepszava". Informacje o pobiciu aresztowanych wyszły na światło dzienne, co wywołało sympatię opinii publicznej dla poszkodowanych. 1 marca 1919 na polecenie Károlyiego złagodzono wprowadzone po 20 lutego restrykcje wobec partii komunistycznej i zezwolono na odwiedziny zatrzymanych. W konsekwencji kierowali oni z więzienia organizacją partyjną i prowadzili rozmowy polityczne z politykami współrządzącej Węgierską Republiką Ludową partii socjaldemokratycznej.
Węgierska Republika Rad.
20 marca 1919 roku przedstawiciel Ententy w Budapeszcie płk. Fernand Vix przedstawił Węgrom notę, zawierającą żądanie dalszego wycofania się wojsk węgierskich w głąb terytorium Węgier - całkowitego z zachodniego Siedmiogrodu i z Rusi Zakarpackiej. Nota stanowiła ultimatum, które miało być przyjęte w ciągu 24 godzin. 21 marca gabinet Dénesa Berinkeya upadł, a prezydent Mihály Károlyi powierzył misję tworzenia nowego rządu dotychczas współrządzącej Socjaldemokratyczna Partii Węgier. Tymczasem socjaldemokraci, prowadzący tajne rozmowy z uwięzionymi komunistami, 21 marca uwolnili przywódców komunistów uwięzionych po próbie puczu 22 lutego i zaproponowali im udział w koalicji rządowej. Również 21 marca 1919 komuniści i radykalni socjaldemokraci, który kontrolowali partię socjaldemokratyczną, połączyli się w jedną partię, pod nazwą "Socjalistyczna Partia Węgier" (węg. "Magyarországi Szocialista Párt"). 21 marca 1919 ogłosili usunięcie z urzędu prezydenta Károlyiego i powstanie Węgierskiej Republiki Rad. Károlyi został umieszczony w areszcie domowym. Władzę objęła Rewolucyjna Rada Rządząca, złożona z komisarzy ludowych pod przewodnictwem Sándora Garbai (premiera), dotychczas działacza partii socjaldemokratycznej. Komuniści zadeklarowali pomoc Rosji Sowieckiej w przywróceniu historycznych granic Węgier. Béla Kun, bezpośrednio po uwolnieniu, objął w rządzie teki komisarza spraw zagranicznych i komisarza spraw wojskowych, stając się "de facto" najważniejszą osobą w państwie.
Rewolucyjna Rada Rządząca wprowadziła ośmiogodzinny dzień pracy, znacjonalizowała banki, zakłady przemysłowe i majątki ziemskie.
Węgierskim rewolucjonistom udało się przenieść falę rewolucyjną na znajdującą się pod wpływami Węgier Słowację. Tamtejsi komuniści wsparci przez Węgrów utworzyli państwo o nazwie Słowacka Republika Rad.
Reforma rolna nie przebiegła tak, jak chcieli tego chłopi – rząd odmówił dystrybucji ziemi pośród nich. Kryzys związany z reformą doprowadził do zamieszek antyrządowych. Kun zareagował na nie użyciem siły, wysyłając przeciwko protestującym oddziały paramilitarne znane jako "Chłopcy Lenina". Tak zwany "czerwony terror" na Węgrzech miał jednak relatywnie małą skalę i nie był zjawiskiem podobnym w skali do tego prowadzonego w Rosji.
Kres Węgierskiej Republice Rad położyła interwencja wojsk rumuńskich. Przyczyną interwencji był sprzeciw Kuna wobec planowanego przez Ententę rozbioru kraju. Rząd WRR nie otrzymał wsparcia bolszewików, stojących wobec ofensywy wojsk Białych w wojnie domowej. 1 sierpnia 1919 roku w sytuacji zbliżających się do Budapesztu wojsk rumuńskich Kun podał się do dymisji i uciekł samolotem do Austrii, a stamtąd wyjechał do Rosji sowieckiej.
Emigracja, działalność w Kominternie, aresztowanie, śmierć.
Po pobycie w Austrii 12 sierpnia 1920 roku przybył do RFSRR. 1 października 1920 objął funkcję członka Rewolucyjnej Rady Wojennej Frontu Południowego pod dowództwem Michaiła Frunzego, który przeprowadził ostatnią operację rosyjskiej wojny domowej w Europie - przeciwko Armii Rosyjskiej gen Piotra Wrangla. Po przełamaniu obrony Perekopu i zajęciu Krymu 16 listopada 1920 roku Kun został przewodniczącym Krymskiego Komitetu Rewolucyjnego, którą to funkcję sprawował do 20 lutego 1921. Razem z Rozalią Ziemlaczką – sekretarzem odpowiedzialnym Komitetu Krymskiego RKP(b)) prowadził masowe egzekucje oficerów i żołnierzy Białej Armii (którym Frunze uprzednio w zamian za poddanie przyrzekł darowanie życia), a także cywilnych mieszkańców półwyspu. Łącznie terror pochłonął przynajmniej 12 tys. ofiar. 
W roku 1921 został skierowany do Niemiec, gdzie wspomagał działalność Komunistycznej Partii Niemiec. W tym samym roku został członkiem Komitetu Wykonawczego Kominternu (IKKI). Współpracował tu z takimi działaczami Międzynarodówki jak Grigorij Zinowjew, Nikołaj Bucharin i Karol Radek. W Niemczech próbował zorganizować komunistyczny zamach stanu, ale udaremniła to policja. Ponownie poddany krytyce skupił się na tworzeniu emigracyjnych struktur KPW w Berlinie, Wiedniu i Pradze. Po czasowym zatrzymaniu przez austriacką policję w Wiedniu w kwietniu 1928 roku, wyjechał do Moskwy. 
Od lipca 1924 do lutego 1926 członek Biura Organizacyjnego Komitetu Wykonawczego Kominternu, od grudnia 1926 – do lipca 1928 zastępca członka Prezydium Komitetu Wykonawczego Kominternu, od 3 września 1928 do lipca 1935 członek Prezydium Komitetu Wykonawczego Kominternu, na VII Kongresie Kominternu (VII 1935) usunięty z władz organizacji. Następnie pracował w wydawnictwie "Goslit" jako tłumacz publikacji węgierskich.
W okresie „wielkiej czystki” 28 lipca 1937 roku aresztowany przez NKWD, 29 sierpnia 1938 roku skazany na śmierć przez Kolegium Wojskowe Sądu Najwyższego ZSRR z zarzutu o „kierowanie kontrrewolucyjną organizacją terrorystyczną”. Rozstrzelany tego samego dnia w Kommunarce pod Moskwą, pochowany anonimowo.
Zrehabilitowany 2 lipca 1955 roku postanowieniem Kolegium Wojskowego SN ZSRR.
W 1927 odznaczony Orderem Czerwonego Sztandaru.

</doc>
<doc id="75237" url="https://pl.wikipedia.org/wiki?curid=75237" title="Czas życia pakietu">
Czas życia pakietu

Czas życia pakietu, Time to Live (TTL) – okres ważności pakietu danych lub innych danych (np. rekordu DNS), stosowany w sieciach komputerowych.
Wbrew nazwie TTL nie zawsze określa czas. W przypadku czasu życia pakietów danych w sieci komputerowej jest to zwykle liczba przeskoków, które może on wykonać na swojej trasie. Każdy kolejny router IP na trasie danego pakietu zmniejsza wartość jego pola TTL o jeden. Jeśli router otrzyma pakiet z TTL równym 1, zmniejsza go do 0, odrzuca go i usuwa z sieci, a nadawca otrzyma komunikat ICMP o błędzie. Czas życia pakietu pomaga unikać przeciążenia sieci w przypadku źle skonfigurowanych tras routingu w routerach, np. występowania pętli w sieci.
Inne użycie nazwy.
Nazwa TTL jest używana również do określania długości życia plików torrent na niektórych stronach internetowych.

</doc>
<doc id="75238" url="https://pl.wikipedia.org/wiki?curid=75238" title="Transistor-transistor logic">
Transistor-transistor logic

Transistor-transistor logic, TTL (logika tranzystorowo-tranzystorowa) – klasa cyfrowych układów scalonych zapoczątkowana przez Jamesa L. Buie'a z TRW Inc. w 1961 r. Pierwsze układy TTL trafiły do sprzedaży w 1963 r. za sprawą firmy Sylvania i używane były m.in. w systemach sterowania pociskami AIM-54 Phoenix. Natomiast największą popularność wśród projektantów urządzeń elektronicznych TTL zdobył Texas Instruments wraz ze swoją rodziną układów 7400 wprowadzoną w 1964 r. TTL była pierwszą techniką masowej produkcji cyfrowych układów scalonych i jest ona wykorzystywana do dzisiaj.
Układy typu "transistor-transistor logic" zbudowane są z tranzystorów bipolarnych i zasilane napięciem stałym 5 V. Działają one w logice dodatniej, czyli sygnał niski (logiczne „0”) jest zdefiniowany jako napięcie w zakresie 0 V do 0,8 V w odniesieniu do masy, a wysoki (logiczna „1”) – 2,4 V do 5 V.
W technice TTL buduje się – oprócz standardowych układów logicznych – także układy z tzw. otwartym kolektorem na wyjściu (OC). Dzięki temu można realizować tzw. „iloczyn na drucie” lub sterować odbiornikami wymagającymi innych napięć w stanie wysokim (wymagane użycie rezystora podciągającego łączącego wyjście z napięciem odpowiednim dla stanu wysokiego), albo do podłączania odbiorników większej mocy (np. diod świecących, a nawet żarówek) bezpośrednio do wyjścia bramki (UWAGA: tylko niektóre układy mogą sterować odbiornikami stosującymi napięcia wyższe niż 5 V).
Wyróżnia się kilka odmian technologicznych układów TTL oznaczonych odpowiednio literami:
Układy te można łączyć ze specjalnie produkowanymi układami w technologii CMOS, które są zgodne końcówkowo z TTL o takich samych oznaczeniach i wyróżnione literami C, AC, HCT, HC itp., np. 74HC00. Ponadto układy CMOS w wersji HCT mają takie same poziomy stanów logicznych jak TTL, przez co w łatwy sposób można łączyć je ze sobą.
Charakterystyczne dla układów TTL jest to, iż mają wyższy pobór prądu, niż układy wykonane w technologii CMOS, ponieważ pobierają energię przez cały czas ich zasilania, natomiast układy CMOS jedynie w momencie przełączania ich elementów. Nie bez znaczenia jest również niższe napięcie zasilania używane w technologii CMOS. Początkowo układy TTL były szybsze w działaniu, jednak wraz z rozwojem techniki układy CMOS osiągnęły bardzo duże prędkości działania, co jednak ujawniło pewną ich niedogodność polegającą na bardzo szybkim wzroście temperatury i pobieranej energii przy wysokich taktowaniach układu.
Schemat standardowej bramki.
Schemat typowej bramki NAND w technologii TTL przedstawia rysunek obok. Wartości poszczególnych rezystorów (w kΩ) podaje tabela:

</doc>
<doc id="75239" url="https://pl.wikipedia.org/wiki?curid=75239" title="István Széchenyi">
István Széchenyi

Hrabia István Széchenyi [] (, ur. 21 września 1791 w Wiedniu, zm. 8 kwietnia 1860 w Döbling) – węgierski polityk, pisarz, arystokrata i przedsiębiorca.
Pod wpływem Jeremy Benthama i Adama Smitha od 1825 r. (w którym założył Węgierską Akademię Nauk) poświęcił się całkowicie sprawie narodowej.
Życiorys.
Széchenyi urodził się w bogatej rodzinie arystokratycznej w Wiedniu. Jego ojciec Ferenc Széchényi utworzył w 1802 r. Węgierskie Muzeum Narodowe i Węgierską Bibliotekę Narodową, darując swoje zbiory narodowi węgierskiemu. Matka Julianna Széchenyi była siostrą Georga Festeticha, który był mecenasem węgierskiej literatury.
Széchenyi rozpoczął jako młody mężczyzna karierę wojskową, walcząc jako kawalerzysta przeciw Napoleonowi Bonaparte. Gdy nie awansowano go do rangi majora, porzucił wojsko i poświęcił się całkowicie odnowie narodu węgierskiego.
Na początku swej drogi jako "odnowiciel" narodowy, był liderem węgierskiego ruchu liberalnego, jednakże w latach czterdziestych utracił to przywództwo na rzecz bardziej radykalnego Lajosa Kossutha. Postępująca radykalizacja liberałów znalazła ujście w Wiośnie Ludów i powstaniu węgierskim 1848/1849, które doprowadziło go do załamania nerwowego. Ostatnie 11 lat życia spędził w domu opieki psychiatrycznej w Döbling (obecnie dzielnica Wiednia), gdzie zmarł odbierając sobie życie, uciekając w ten sposób przed groźbą władz umieszczenia go w publicznym domu dla obłąkanych.
Autor książek społeczno-ekonomicznych.
W opublikowanym w 1830 r. dziele "Kredyt" (węg. "Hitel"), Széchenyi krytykował austriacką politykę celną, zbyt niską gotowość udzielania kredytów przedsiębiorcom i szkodliwość przywilejów arystokracji dla narodu. Były to, jego zdaniem, podstawowe przyczyny wsteczności gospodarczej Węgier owego czasu. Dzieło to utrafiło w ducha budzącej się świadomości narodowej i odbiło się szerokim echem wśród znacznej części społeczeństwa.
W kolejnych książkach: "Światło" (węg. "Világ" z 1831) i "Stadium" przedstawił konkretny program reform, obejmujący reformę prawa cywilnego i podatkowego. M.in. proponował opodatkowanie arystokracji, która w ówczesnych Austro-Węgrzech była zwolniona od podatków.
Przedsiębiorca.
Jako przedsiębiorca zainicjował z jednej strony wiele projektów mających na celu poprawę struktury transportu, jako motoru gospodarki, z drugiej starał się rozbudować, unowocześnić i upiększyć Budapeszt, by stał się centrum społeczno-gospodarczym Węgier. M.in. zbudował pierwszy stały most pomiędzy Budą i Pesztem (Most Széchenyiego – węg. Széchenyi Lánchíd), za którego przekroczenie wszyscy, także szlachta, musieli płacić myto. Wspierał również żeglugę parową, rozpoczął prace nad uregulowaniem Dunaju i Cisy, był inicjatorem klubu intelektualistów w Peszcie i Węgierskiej Akademii Nauk.
Polityk.
Lajos Kossuth.
Széchenyi zetknął się Kossuthem poprzez węgierski ruch liberalny, którego Széchenyi był początkowo liderem. Początkowa zbieżność poglądów nie trwała jednakże długo, w latach czterdziestych XIX w. zmieniła się ona w otwarty konflikt z Kossuthem, prowadzony poprzez prasę. Tematem sporu była przede wszystkim samodzielność Węgier w monarchii Austro-Węgierskiej i stosunek do mniejszości narodowych na terenie Węgier. Széchenyi był zwolennikiem pozostania w związku państwowym z Austrią, nie potrafił jednak przekonać większości ruchu liberalnego do swych pozycji, co doprowadziło do zmiany lidera ruchu – został nim Kossuth.
Klemens Lothar von Metternich.
Széchenyi próbował zdobyć dla swych posunięć poparcie rządu w Wiedniu, jednakże bezowocnie, gdyż w przeciwieństwie do węgierskich liberałów, von Metternich uważał go za rebelianta, usiłującego doprowadzić do rozpadu cesarstwa.

</doc>
<doc id="75241" url="https://pl.wikipedia.org/wiki?curid=75241" title="Jan Zygmunt Skrzynecki">
Jan Zygmunt Skrzynecki

Jan Zygmunt Skrzynecki herbu Bończa (ur. 8 lutego 1787 w Żebraku k. Siedlec, zm. 12 stycznia 1860 w Krakowie) – polski wojskowy, uczestnik wojen napoleońskich, generał armii polskiej i belgijskiej, wódz naczelny powstania listopadowego.
Życiorys.
Młodość i edukacja.
Urodził się w niezamożnej rodzinie jako syn Jana, rotmistrza w konfederacji barskiej, oraz Zuzanny z Mroczków. Miał dwie siostry: Teklę i Magdalenę, a także starszego brata Józefa. Wychowywał się w Cergowej koło Dukli, gdzie jego ojciec był dzierżawcą niewielkiego majątku. Uczył się w szkołach w Dukli, Jaśle, a później wraz z bratem Józefem uczęszczał do gimnazjum w Przemyślu. Następnie, w latach 1802–1805, kształcił się na Uniwersytecie Lwowskim. Pracował jako nauczyciel domowy. Chciał wraz z bratem wstąpić do Legionów Polskich we Włoszech, jednak pomysłowi temu sprzeciwiał się ojciec, który planował umieścić synów w akademii wojskowej w Dreźnie bądź Wiedniu.
Wojny napoleońskie.
W 1806 Jan Skrzynecki wraz ze swym bratem udali się do Warszawy, a następnie do Łowicza, gdzie w grudniu tegoż roku obaj zaciągnęli się do 1 pp formującej się wówczas Armii Księstwa Warszawskiego. Jan Skrzynecki szybko awansował; w styczniu 1807 na stopień sierżanta, w lutym na starszego sierżanta, w marcu na podporucznika, zaś 28 kwietnia mianowany został porucznikiem Walczył w bitwach pod Pułtuskiem, Gołyminem i Pruską Iławą..
Następnie w 1809 w czasie wojny polsko-austriackiej służył wraz z bratem w korpusie księcia Józefa Poniatowskiego, brał udział w obronie Sandomierza, a także w starciach pod Raszynem oraz Ostrówkiem. Za tę ostatnią potyczkę otrzymał Krzyż Złoty Orderu Virtuti Militari.
Po zakończeniu walk na okres kilku miesięcy został adiutantem w sztabie generała Jana Henryka Dąbrowskiego. W czerwcu bądź lipcu 1809 awansował na kapitana i został przeniesiony do 16 pp. W 1811 u księcia Adama Czartoryskiego zabiegał o skierowanie do służby dyplomatycznej.
W 1812 roku uczestniczył w wyprawie na Moskwę. Jako dowódca kompanii brał udział w bitwach pod Smoleńskiem, Borodino, Czyrikowem, Małojarosławcem, Wiaźmą, Krasnym i nad Berezyną. Za waleczność pod Borodino, gdzie odpierał na czele grupy grenadierów natarcia znacznie liczniejszej kawalerii wroga, udekorowany został Krzyżem Kawalerskim Virtuti Militari.
W styczniu 1813, po powrocie do Polski, otrzymał nominację na szefa batalionu w 14 pp. W lutym odznaczony wstążką Krzyża Złotego Polskiego za „piękne czyny przynoszące chlubę pułkowi 16. w kampanii moskiewskiej”.
Wziął udział w kampanii saskiej. Po bitwie pod Dreznem awansował na majora. Odniósł rany w starciu pod Lipskiem, po czym walczył jeszcze pod Hanau.
W lipcu 1813 otrzymał Krzyż Kawalerski, zaś w marcu 1814 Krzyż Oficerski Legii Honorowej. W 1814 brał udział w walkach na terytorium Francji, w bitwie pod Arcis-sur-Aube zagrożony atakiem jazdy nieprzyjaciela Napoleon schronił się wewnątrz tworzonego przez Pułk Nadwiślański czworoboku, którym dowodzili Skrzynecki i Paweł Muchowski. Opinia publiczna, wyolbrzymiając nieco zasługi Skrzyneckiego, jemu właśnie przypisywała ocalenie Cesarza Francuzów od śmierci bądź niewoli.
W Królestwie Polskim.
Po kongresie wiedeńskim wstąpił do Wojska Polskiego Królestwa Kongresowego, w czerwcu 1815 otrzymał stopień podpułkownika. W 1818 przejął dowództwo nad 8 Pułkiem Piechoty Liniowej, zaś w październiku 1820 awansowany został do rangi pułkownika. W 1824 był członkiem sądu wojskowego, który zajmował się sprawą Waleriana Łukasińskiego oraz członków Towarzystwa Patriotycznego. Początkowo, jako jedyny z sędziów, głosował za uniewinnieniem oskarżonych, ostatecznie złamał się pod naciskiem księcia Konstantego i przychylił do wyroku, podpisując akt skazujący. Wydarzenie to miało złamać Skrzyneckiego. W czerwcu 1829 roku odznaczony został Orderem Świętej Anny drugiej klasy.
W czasie pokoju, chcąc uchodzić za arystokratę, wiele czasu poświęcał rozwijaniu swoich zainteresowań pozawojskowych; prenumerował prasę angielską i francuską, czytał o filozofii, religii, prowadził dysputy polityczne. Był członkiem loży wolnomularskiej Bracia Zjednoczeni. Sam książę Konstanty oceniał go nieprzychylnie, twierdząc, iż Skrzynecki jest marnym dowódcą i zaniedbuje obowiązki służbowe. W 1830 został nagrodzony Znakiem Honorowym za 20 lat służby.
Ożenił się z Amelią Skrzyńską (1799–1876), córką Antoniego Zaremby Skrzyńskiego i Amelii z Gołuchowskich. Mieli dwie córki: Jadwigę Anielę Karolinę oraz Zofię, obie niezamężne.
Powstanie listopadowe.
Pierwsze dni powstania listopadowego spędził w Warszawie. 3 grudnia 1830, na wezwanie generała Józefa Chłopickiego, wprowadził swój pułk na teren miasta i opowiedział się po stronie sił powstańczych. W połowie grudnia wyruszył do Zegrza, w którego rejonie polecono mu rozmieszczenie wojsk do ochrony szlaków komunikacyjnych.
3 lutego 1831 został mianowany generałem brygady i objął dowództwo 3 Dywizji Piechoty. W bitwie pod Dobrem zadał straty liczniejszej armii generała Rosena. W raporcie dla księcia Adama J. Czartoryskiego przesadnie oceniał wartość polskiego zwycięstwa, twierdząc, iż starł się z głównymi oddziałami wroga dowodzonymi przez Iwana Dybicza.
Podczas bitwy o Olszynkę Grochowską dywizja Skrzyneckiego z początku znajdowała się w odwodzie, później jednak generał przystąpił do akcji, zajmując wieś z pomocą swoich 11 batalionów. Jego siły zostały wyparte przez 23 bataliony pod komendą hrabiego Piotra Piotrowicza Pahlena. Gdy Chłopicki został raniony, Skrzynecki przejął dowództwo. W końcowej fazie boju jego dywizja osłaniała odwrót oddziałów polskich w kierunku Pragi.
Bezpośrednio po tej bitwie, 26 lutego 1831, powołana przez Rząd Narodowy rada wojskowa, pod naciskiem faworyzującego Skrzyneckiego księcia Adama Czartoryskiego, mianowała go wodzem naczelnym powstania w miejsce Michała Radziwiłła. Tego samego dnia nominację jednomyślnie zatwierdził Sejm. Adiutantem Skrzyneckiego był Józef Jakubowski – podporucznik odznaczony 2 czerwca 1831 Złotym Krzyżem Virtuti Militari.
Swoje działania jako dyktator Skrzynecki rozpoczął od zmian personalnych na poszczególnych stanowiskach. Wojciecha Chrzanowskiego mianował szefem sztabu, zaś Ignacego Prądzyńskiego kwatermistrzem generalnym. Na stanowiska dowódców poszczególnych dywizji powołał wiernych sobie oficerów: Macieja Rybińskiego, Antoniego Giełguda, Kazimierza Małachowskiego i Henryka Milberga. Zreorganizował armię polską, której stan liczebny w marcu 1831 szacowano już na 70 tysięcy żołnierzy i 144 działa.
Skrzynecki nie wierzył w powodzenie powstania. Bez zezwolenia Rządu Narodowego, przekraczając swoje kompetencje, próbował pertraktować z głównodowodzącym siłami przeciwnika Iwanem Dybiczem. Rokowania zostały zerwane przez stronę rosyjską.
Na przełomie marca i kwietnia, mimo początkowych zastrzeżeń, wykonał plan ofensywy na odsłonięte oddziały generałów Geismera i Rosena opracowany przez Ignacego Prądzyńskiego. Skrzynecki osobiście dowodził w zwycięskich dla Polaków bitwach pod Wawrem i Dębem Wielkim, po których otrzymał Krzyż Komandorski Virtuti Militari (jako jedyna osoba w powstaniu uhonorowana tą klasą orderu) i zdobył popularność w Wojsku Polskim; na jego cześć pisano wiersze oraz poematy (np. Bruno Kiciński, Rajnold Suchodolski), wykonywano „Mazurek Skrzyneckiego” do melodii „Mazurka Dąbrowskiego” z refrenem "Marsz, marsz, cna młodzi, Skrzynecki dowodzi!", zaś na deskach Teatru Narodowego odegrano jemu ofiarowany marsz tryumfalny autorstwa Ignacego Feliksa Dobrzyńskiego. Udane manewry entuzjastycznie oceniała liberalna prasa zachodnioeuropejska, w szczególności belgijska.
2 kwietnia Skrzynecki zdecydował się na wstrzymanie ofensywy i pościgu za wycofującym się wrogiem. Nie wykonywał ruchu, oczekując biernie na informacje o posunięciach oddziałów nieprzyjaciela. Nie był przekonany do nowego planu przedstawionego przez Prądzyńskiego, zakładającego ostateczne rozbicie sił Rosena, zdobycie Siedlec oraz atak na armię Dybicza. 10 kwietnia Prądzyński w stoczonej bitwie pod Iganiami odniósł zwycięstwo nad korpusem Rosena. Po tej akcji Skrzynecki już nigdy nie powierzył Prądzyńskiemu samodzielnego dowództwa w starciu, widząc w nim prawdopodobnie potencjalnego konkurenta. Nie podjął próby zdobycia Siedlec, tak jak proponował Prądzyński, a zarządził odwrót.
Kolejne konkretne działania wojenne dyktator zainicjował dopiero po miesiącu. Zgodnie z rekomendacją Prądzyńskiego wyruszył z 44-tysięczną armią polską z celem zaatakowania dwukrotnie mniej licznego korpusu gwardii cesarskiej księcia Michała Pawłowicza. Jednak 17 maja, zamiast wydać bitwę, zatrzymał się w rejonie Śniadowa, co pozwoliło nieprzyjacielowi oddalić się na wschód, w kierunku Białegostoku. Skrzynecki zwlekał z zarządzeniem pościgu niemal dwie doby, a gdy już to uczynił, siły polskie były zmuszone do wycofania ze względu na fakt zmierzającej od południa armii Dybicza. 25 maja wódz naczelny przystąpił do przeprawy przez Narew, a dzień później stanął na czele powstańców w przegranym walnym starciu pod Ostrołęką. Bitwa przyniosła obu stronom duże straty, jednak poprzez nieefektywne i narażone na intensywny ostrzał ze strony wroga próby odparcia Rosjan do rzeki Skrzynecki musiał wycofać się w kierunku Warszawy. Odwrót powiódł się głównie dzięki błyskotliwej szarży generała Józefa Bema. W ten sposób od sił głównych odcięty został korpus gen. Antoniego Giełguda. Otrzymał on rozkaz przebicia się na wschód, by wspomóc powstanie na Litwie.
Po powrocie do Warszawy generałowie Jan Krukowiecki oraz Jan Nepomucen Umiński przedłożyli rządowi pisma, w których ostro krytykowali Skrzyneckiego, oskarżając go m.in. o demoralizację armii i obarczając winą za zwłokę pod Śniadowem i odcięcie Giełguda. W reakcji na zarzuty wódz naczelny zażądał odebrania Krukowieckiemu funkcji gubernatora Warszawy, ten jednak sam wystąpił o dymisję, której mu udzielono.
Równocześnie Skrzynecki, związany raczej z obozem konserwatystów i faworyzowany przez księcia Adama Czartoryskiego, rozpoczął rozmowy z posłami reprezentującymi środowiska liberalne, starając się zdobyć ich poparcie. Pod koniec maja na wniosek Jana Ledóchowskiego Sejm wyraził uznanie dla dyktatora powstania i wysłał do jego obozu na Pradze delegację z adresem hołdowniczym. Skrzynecki w odpowiedzi skrytykował Rząd Narodowy, wytykając mu brak jedności, marnowanie środków i słabe zaopatrywanie wojska w żywność, wyrażając równocześnie swój negatywny stosunek do całkowitej swobody druku. Według Stanisława Barzykowskiego Skrzynecki próbował w ten sposób odciągnąć uwagę opinii publicznej od własnych niepowodzeń, czyniąc z Rządu kozła ofiarnego.
Zatarg o reformę Rządu Narodowego zwrócił przeciw Skrzyneckiemu opinię publiczną. Członkowie Towarzystwa Patriotycznego uważali, iż wódz naczelny dąży do całkowitego obalenia Rządu i przejęcia władzy absolutnej. Ostatecznie w czerwcu Sejm odrzucił zaproponowane przez Ledóchowskiego zmiany.
Skrzynecki, łamiąc zasadę starszeństwa, dokonał roszad w armii, zastępując dotychczasowych, doświadczonych dowódców armii polowej młodszymi generałami, u których miał poparcie. Nastroje w wojsku pogorszyła dodatkowo nieudana ofensywa czerwcowa, kiedy poprzez błędy taktyczne strony polskiej korpus generała Rydygiera uniknął walki z głównymi siłami Antoniego Jankowskiego, a w bitwie pod Budziskami pokonał znacznie mniej liczny oddział Karola Turny. Część prasy w coraz mocniejszych słowach krytykowała Skrzyneckiego i jego postawę. Generał nie pozostawał dłużny, cytując wypowiedź Benjamina Franklina: „Tam, gdzie jest wolność druku, a nie ma praw powściągających – jest wolność kija”.
Iwan Paskiewicz, który objął główne dowództwo nad siłami rosyjskimi po śmierci Dybicza, z początkiem lipca rozpoczął zakrojony na szeroką skalę manewr z celem zdobycia Warszawy. Skrzynecki tkwił w marazmie, obojętny na apele Rządu Narodowego o bardziej zdecydowane działania. Tymczasem 21 lipca wojska Paskiewicza przekroczyły Wisłę koło Torunia i rozpoczęły marsz na stolicę.
Z inicjatywy posła Józefa Świrskiego, 9 sierpnia, do kwatery głównej wodza naczelnego w Bolimowie została wysłana delegacja, która po zbadaniu okoliczności miała zdecydować o ewentualnym odebraniu Skrzyneckiemu uprawnień dyktatora. 10 sierpnia członkowie delegacji, po przeprowadzeniu wywiadów z wyższymi oficerami (z których 20 opowiedziało się za Skrzyneckim, 21 przeciw, a 18 nie sprecyzowało opinii), postanowili usunąć wodza naczelnego ze stanowiska, w jego miejsce powołując tymczasowo Henryka Dembińskiego.
Ze względu na napiętą atmosferę i pogróżki kierowane z różnych stron pod jego adresem, Skrzynecki potajemnie wycofał się z armii 17 sierpnia, ukrywając się w Warszawie. 8 września, z pomocą Andrzeja Horodyskiego, wydostał się ze stolicy w przebraniu lokaja, a następnie udał się do Wolnego Miasta Kraków, gdzie przechowywali go kolejno Franciszek Wężyk oraz Karol Skórkowski. Później pod fałszywym nazwiskiem Staniszewski przebywał na Wawelu wśród starców i kalek Towarzystwa Dobroczynności. 22 września przekroczył granicę Galicji przez krakowski most Podgórski, udając się na emigrację.
Emigracja i służba w Belgii.
Niezwłocznie oddał się pod opiekę konsula austriackiego. Władze internowały go w Linzu. W 1832 otrzymał zezwolenie na kilkumiesięczny pobyt w uzdrowiskach Karlowe Wary oraz Teplice, a następnie na zamieszkanie w Pradze, gdzie znajdował się pod nadzorem policyjnym. Żył skromnie, prenumerując jednak wciąż francuską prasę i utrzymując kontakty z przebywającymi w mieście przyjaciółmi. To w Pradze Skrzynecki poznał pisarza Charlesa de Montalembert, z którym zaprzyjaźnił się i do końca swoich dni utrzymywał obszerną korespondencję. Montalembert określił później generała mianem swojego „ojca duchowego”. W 1834 roku skazany przez władze rosyjskie na ścięcie za udział w powstaniu listopadowym. W 1835 w Paryżu wydana została broszura jego autorstwa zatytułowana "Mes erreurs" ("Moje błędy").
Dzięki zabiegom dyplomatycznym Montalemberta i jego teścia, w listopadzie 1838 Leopold I Koburg wydał rozporządzenie umożliwiające Skrzyneckiemu wstąpienie do armii belgijskiej. Skrzynecki zbiegł z Pragi przy pomocy stronnictwa Czartoryskiego. 13 stycznia 1839 przekroczył bramę miejską jako służący nijakiego Hermana Bacha, za którego podawał się Ludwik Bystrzonowski. Przez Drezno, Lipsk oraz Hamburg dostał się do Londynu, tam zaś spotkał się z księciem Czartoryskim. Następnie udał się do Brukseli, gdzie 1 lutego wstąpił do belgijskiego wojska. Po trzech dniach służby otrzymał nominację na generała dywizji.
Udana ucieczka Skrzyneckiego z Pragi była przyczyną irytacji władz austriackich. Kanclerz Klemens von Metternich oskarżył generała o wiarołomstwo, stwierdzając, iż ten przyrzekł nie opuszczać terytorium państwa. Skrzynecki odpowiedział, że dał jedynie słowo na zaniechanie jakiejkolwiek działalności politycznej w miejscu swojego pobytu. Sprawa zyskała rozgłos międzynarodowy, a dyplomacja austriacka zażądała wydalenia Skrzyneckiego. Premier i minister spraw zagranicznych Barthélémy de Theux odrzucił roszczenie, co przyczyniło się do zerwania stosunków dyplomatycznych na krótki czas Belgii z Austrią i Prusami. Konflikt udało się wkrótce zażegnać, a władze austriackie wydały rodzinie Skrzyneckiego paszporty.
W latach 30. XIX wieku pełnił funkcję głównodowodzącego armii belgijskiej.
Również w czasie pobytu w Brukseli generał utrzymywał szerokie stosunki towarzyskie – m.in. latem 1846 rodzinę Skrzyneckich odwiedził Cyprian Norwid. W wojsku belgijskim Skrzynecki służył do października 1848, po czym przeszedł na emeryturę, której wysokość wynosiła 7560 franków rocznie.
Ostatnie lata.
W 1850 jego żona wraz z córkami przeniosły się do Krakowa, sam Skrzynecki zdecydował się na taki krok dopiero w 1857, gdy ogłoszono amnestię dla emigrantów. Po powrocie utrzymywał dom otwarty. Niechętnie wracał w rozmowach do czasów powstania, nigdy nie skończył spisywać wspomnień.
Skrzynecki zmarł w Krakowie w styczniu 1860. W pogrzebie wzięło udział kilkanaście tysięcy osób. Początkowo pochowany został na cmentarzu Rakowickim, jednak w 1865 jego szczątki przeniesiono do kaplicy Jezusa Ukrzyżowanego w kościele Świętej Trójcy w Krakowie, gdzie postawiono pomnik nagrobny autorstwa Władysława Oleszczyńskiego.
Upamiętnienie.
Jego imieniem nazwano ulice m.in. w Krakowie, Warszawie, Siedlcach, Częstochowie i Jarosławiu.
W 2007 roku w Alei Chwały w Olszynce Grochowskiej odsłonięto kamień z wmurowaną płytą upamiętniającą Skrzyneckiego.
Ocena postaci.
W bardzo krytycznych i potępiających słowach opisał Skrzyneckiego w monografii "Szanse powstania listopadowego" Jerzy Łojek, określając go „żałosnym indywiduum, które miało zniweczyć cały wysiłek narodowy”. Autor stwierdzał:
Według Łojka generał znany był z okrucieństwa dla podwładnych, stosował metody policyjne w stosunku do nieprzychylnej mu prasy, zaś w walce przejawiał tchórzostwo. Jedynym racjonalnym wytłumaczeniem dla niektórych, fatalnych w skutkach dla powstańców posunięć Skrzyneckiego byłby według historyka fakt jego zdrady, którego nigdy nie wykazano. Jedynym źródłem popierającym taką hipotezę miałaby być mało wiarygodna relacja Józefa Zaliwskiego.
Stefan Melak zwracał uwagę na zasługi Skrzyneckiego w bitwie pod Olszynką Grochowską, gdy „spisał się znakomicie, przejął dowództwo w krytycznym momencie tej bitwy”. Na obronę postawy naczelnego wodza podczas powstania wskazał, że generałowie rosyjscy zdobyli istotne doświadczenie w kampanii tureckiej 1828–1829; takiego doświadczenia brakowało polskim oficerom, Skrzynecki nigdy przed objęciem dowództwa w powstaniu nie kierował jednostką złożoną z kilku rodzajów wojska. Melak dodał, że plan Prądzyńskiego zakładający uderzenie na główny trzon armii Dybicza od tyłu był bardzo ryzykowny, a armia rosyjska posiadała zdecydowaną przewagę w artylerii, co mogło przyczyniać się do obawy Skrzyneckiego przed podjęciem decydującej bitwy.
Jerzy Mikke skrytykował wybór miejsca na stoczenie bitwy pod Ostrołęką, które ustawiało stronę polską w niekorzystnej pozycji ze względu na ułożenie terenu.

</doc>
<doc id="75242" url="https://pl.wikipedia.org/wiki?curid=75242" title="Podnoszenie ciężarów na Letnich Igrzyskach Olimpijskich 2004">
Podnoszenie ciężarów na Letnich Igrzyskach Olimpijskich 2004

Podnoszenie ciężarów na XXVIII Letnich Igrzysk Olimpijskich w Atenach rozgrywane były w dniach 14-22 sierpnia 2004 w Hali Olimpijskiej Nikea. Mężczyźni rywalizowali w ośmiu kategoriach wagowych, a kobiety w siedmiu. Tabelę medalową wygrali sztangiści z Chińskiej Republiki Ludowej, którzy sięgnęli po pięć złotych medali i trzy srebrne. W zawodach wzięło udział 246 sztangistów z 76 krajów. 
Trzech medalistów zostało zdyskwalifikowanych po wykryciu dopingu w ich organizmach: Rosjanin Oleg Pieriepieczonow (drugie miejsce w wadze średniej), Grek Leonidas Sambanis (trzecie miejsce w wadze piórkowej) i Węgier Zoltán Kovács (drugie miejsce w wadze ciężkiej).

</doc>
<doc id="75243" url="https://pl.wikipedia.org/wiki?curid=75243" title="Ferenc Deák">
Ferenc Deák

Ferenc Deák (ur. 17 października 1803 w Söjtör, zm. 28 stycznia 1876 w Budapeszcie) – węgierski polityk, honorowy członek Węgierskiej Akademii Nauk. Jeden z głównych reformatorów, współtwórca węgierskiego prawa w latach 1839–1840. Opozycjonista w drugiej połowie XIX wieku.

</doc>
<doc id="75246" url="https://pl.wikipedia.org/wiki?curid=75246" title="Rezerwat na Policy im. prof. Zenona Klemensiewicza">
Rezerwat na Policy im. prof. Zenona Klemensiewicza

Rezerwat na Policy im. prof. Zenona Klemensiewicza – leśny rezerwat przyrody na północnym stoku Policy (Pasmo Babiogórskie, Beskid Żywiecki).
Opis.
Rezerwat obejmuje 58,73 ha wysokogórskiego boru świerkowego zachowanego w stanie naturalnym. Położony jest na wysokości od 1200 do 1369 m n.p.m. W rezerwacie występują następujące gatunki roślin chronionych: liczydło górskie, tojad mocny, parzydło leśne, omieg górski, zarzyczka górska, wawrzynek wilczełyko, widłak wroniec, widłak jałowcowaty, goryczka trojeściowa, pierwiosnek wyniosły, kosodrzewina i limba. Spośród ptaków występujących tutaj najbardziej interesujące są głuszec i dzięcioł trójpalczasty. Stwierdzono również występowanie sichrawy karpackiej, endemicznego dla Karpat gatunku chrząszcza.
Nazwany na cześć profesora Uniwersytetu Jagiellońskiego Zenona Klemensiewicza, językoznawcy i pedagoga, który zginął 2 kwietnia 1969 w katastrofie lotniczej na północnym stoku Policy.
Przez rezerwat przechodzi zielony szlak turystyczny do centrum Zawoi.
Rezerwat leży w gminie Zawoja, w powiecie suskim, w województwie małopolskim, w całości na terenie leśnictwa Skawica (nadleśnictwo Sucha). Przylega do rezerwatu przyrody Na Policy, utworzonego w 1998.
Rezerwat wchodzi w skład dwóch obszarów Natura 2000: ostoi ptasiej PLB 120006 „Pasmo Policy” oraz ostoi siedliskowej – PLH 120012 „Na Policy”.

</doc>
<doc id="75248" url="https://pl.wikipedia.org/wiki?curid=75248" title="Nazwy geograficzne pochodzenia wołoskiego">
Nazwy geograficzne pochodzenia wołoskiego

Przez nazwy geograficzne pochodzenia wołoskiego rozumiemy nomenklaturę o różnorodnej etymologii, rozpowszechnioną najprawdopodobniej podczas kolonizacji wołoskiej. Nazwy geograficzne pochodzenia wołoskiego występują w całych Karpatach i na Bałkanach. Poza Rumunią nazwy pochodzenia wołoskiego z reguły występują w formach zeslawizowanych. Do najpowszechniejszych należą:
Określnik etniczny.
W wielu nazwach miejscowości występuje określnik etniczny:

</doc>
<doc id="75250" url="https://pl.wikipedia.org/wiki?curid=75250" title="Frank Sinatra">
Frank Sinatra

Francis Albert Sinatra (ur. 12 grudnia 1915 w Hoboken, zm. 14 maja 1998 w Los Angeles) – amerykański piosenkarz i aktor filmowy pochodzenia włoskiego, ze względu na swój status popularnie nazywany „The Voice”. Jego muzyka jest uznawana za ponadczasową, zaś on sam za najwybitniejszego amerykańskiego piosenkarza XX w. Szacowany nakład ze sprzedaży wszystkich jego wydawnictw na całym świecie wynosi ponad 150 milionów egzemplarzy, co czyni go jednym z artystów z największą liczbą sprzedanych albumów muzycznych w dziejach.
Sinatra rozpoczął swoją muzyczną karierę w drugiej połowie lat 30., współpracując z Harrym Jamesem i Tommym Dorseyem. W 1943 podpisał kontrakt z Columbia Records i rozpoczął solową karierę, stając się wkrótce idolem bobby soxers. Sinatra był pierwszym amerykańskim piosenkarzem, który śpiewał nie tylko dla dorosłych, ale zdobył popularność wśród nastolatków. Wystąpił w kasowym przeboju, musicalu "Podnieść kotwicę" (1945). Rok później otrzymał Oscara honorowego za krótkometrażowy film "The House I Live In" oraz wydał pierwszy album "The Voice of Frank Sinatra".
Przełom lat 40. i 50. był okresem kryzysu w karierze piosenkarza. Powrót na szczyty sławy nastąpił po zdobyciu Oscara dla najlepszego aktora drugoplanowego oraz Złotego Globu za rolę w filmie "Stąd do wieczności" (1953). Sukcesem okazały się także albumy "In the Wee Small Hours" (1955), "Songs for Swingin’ Lovers!" (1956), "Come Fly with Me" (1958), "Only the Lonely" (1958) i "Nice ‘n’ Easy" (1960).
Dzieciństwo.
Francis Albert Sinatra urodził się 12 grudnia 1915 w kamienicy przy 415 Monroe Street w Hoboken, New Jersey. Był jedynym dzieckiem włoskich imigrantów: Nataliny „Dolly” Garaventy (1896-1977) i pochodzącego z Sycylii Antonino Martino „Marty” Sinatry (1892-1969). Para pomimo sprzeciwu ze strony rodziny Garaventy wzięła ślub w Walentynki 1913 i odnowiła przysięgę małżeńską w Jersey City w stanie New Jersey, Natalina pracowała jako położna, ale prowadziła także wraz z mężem tawernę. Antonio natomiast imał się różnych zajęć. Był kotlarzem, pracował w American Pencil Company, uprawiał boks i przez 24 lata pracował jako strażak w Hoboken Fire Department. Zdaniem biografisty Jamesa Kaplana Antonio był analfabetą. Frank Sinatra przyszedł na świat w następstwie porodu kleszczowego, który skutkował nieodwracalnymi ranami (po lewej stronie twarzy, ponadto perforacja błony bębenkowej). Ważący 6,1 kg noworodek nie dawał oznak życia, a lekarz skoncentrował się na ratowaniu życia Nataliny, sądząc, że jej dziecko nie przeżyje. Wówczas matka Nataliny wzięła dziecko pod zimną wodę, dzięki czemu dziecko zaczęło oddychać. Te wydarzenia odcisnęły trwałe piętno na psychice Sinatry. Po latach powiedział swojej córce Nancy, że był nazywany przez kolegów „człowiekiem z blizną”, chciał nawet pobić lekarza odpowiedzialnego za poród. Wyznał: „Nie myśleli o mnie, tylko o mojej matce. Po prostu mnie wyszarpali i odtrącili na bok”.
Chrzest Sinatry w obrządku rzymskokatolickim miał miejsce 2 kwietnia 1916 w St. Francis Church w Hoboken. Od wczesnych lat Sinatra przejawiał talent muzyczny. Miał zwyczaj siadać na pianinie i śpiewać dla klientów tawerny. Robił to także na ulicach miasta. Wyróżniał się na tle innych dzieci eleganckim ubraniem, o które dbała jego matka. Natalina była dość surowym rodzicem, niejednokrotnie karząc cieleśnie młodego syna. W 1927 rodzina Sinatrów przeniosła się do trzypokojowego mieszkania na 705 Park Avenue, które znajdowało się w niemiecko-irlandzkiej dzielnicy. Sinatra nie lubił się uczyć, a w szkole był obiektem drwin ze strony innych uczniów ze względu na swoją wybuchowość. W 1928 za przerwanie szkolnego przedstawienia "Kleopatra," podczas którego wypuścił gołębie, został usunięty ze szkoły. Na 15 urodziny otrzymał od wujka Domenico ukulele, jednak instrument niespecjalnie zainteresował nastolatka. Wolał słuchać radia Atwater Kent, a szczególnie swojej ulubionej piosenki "Oh! How I Hate to Get Up in the Morning", napisanej przez Irvinga Berlina. Interesował się big-bandami. Słuchał zwykle między innymi: Gene Austin, Rudy’ego Vallée, Russ’a Colombo czy Boba Eberly’ego, ale szczególną estymą darzył Binga Crosby’ego. Nie znał zapisów nutowych, a muzykę poznawał ze słuchu. W 1930 Sinatra pracował jako piosenkarz w jednym z lokali w Newy Jersey, gdzie jako wynagrodzenie otrzymywał papierosy i jedzenie. Dorabiał w lokalnej gazecie, pomagając w rozwożeniu gazet, a później był pracownikiem stoczni. 28 stycznia 1931 rozpoczął naukę w A.J. Demarest High School, ale uczęszczał do placówki tylko przez 47 dni. Nauczyciele uważali go za leniwego ucznia oraz awanturnika. Wprawdzie aby zadowolić rodziców został słuchaczem Drake Business School, ale nie ukończył tam edukacji.
Początki kariery (1935-1942).
Dzięki znajomościom i wsparciu Dolly, Sinatra rozpoczął swoją karierę muzyczną. W połowie lat 30. występował w lokalnych klubach: Azov, The Cat’s Meow i The Comedy Club, a także stacji radiowej WAAT w Jersey City. W 1935 wraz ze znajomymi muzykami z grupy The Flashes (znani później m.in. jako The Hoboken Four) wystąpił w popularnym programie radiowym Major Bowes and His Original Amateur Hour. Muzycy wygrali głosowanie słuchaczy, zdobywając 40 tys. głosów i w nagrodę wzięli udział w trasie koncertowej po Kalifornii. W omawianym okresie Sinatra pobierał lekcje z zakresu elokucji od trenera wokalnego Johna Quinlana. Jeden z członków grupy wspominał po latach, że przyjęli Sinatrę, gdyż miał samochód i mógł być ich kierowcą. Szybko jednak okazało się, że na koncertach to on przyciąga uwagę publiczności, co nie podobało się reszcie grupy. Na tym tle dochodziło nawet do pobić Sinatry.
Pod wpływem sugestii Bowesa młody piosenkarz odszedł z zespołu. W 1938 za wynagrodzenie w wysokości 15 dolarów tygodniowo występował w klubie nocnym Rustic Cabin, w Englewood Cliffs, New Jersey. Jego występy były nagrywane i emitowane w wielu miastach na obszarze USA. Według relacji świadków Sinatra był przekonany o tym, że zrobi wielką karierę i nie chciał słuchać ludzi, którzy krytykowali jego umiejętności wokalne. W 1939 popularny trębacz Harry James zaangażował Sinatrę do swojego zespołu Harry James Orchestra, oferując dwuletni kontrakt, opiewający na 75 dolarów tygodniowo. W repertuarze piosenkarza popularne były takie utwory jak: „My Buddy”, „Willow Weep for Me”, „It’s Funny to Everyone But Me”, „Here Comes the Night”, „On a Little Street in Singapore”, „Ciribiribin” czy „Every Day of My Life”. Chociaż piosenkarz niejednokrotnie zmagał się z problemami finansowymi to w listach do rodziców nie skarżył się. Wkrótce Tommy Dorsey zaproponował mu współpracę i lepsze warunki finansowe (125 dolarów tygodniowo). Sinatra zgodził się, bo nie odpowiadała mu pozycja w zespole Jamesa, z którego odszedł jesienią 1939. Z orkiestrą Dorseya wykonał ponad 80 nagrań w latach 1940–1942. Do najbardziej znanych należą: „I’ll Never Smile Again”, „Street of Dreams”, „There Are Such Things”, „Stardust”, „Let’s Get Away From It All” i „This Love of Mine”. Sinatra twierdził, że nauczył się kontroli oddechu dzięki obserwowaniu gry swojego mentora Dorseya. Wraz ze wzrostem popularności (W 1941 „Billboard” przyznał mu tytuł wokalisty roku) Sinatra stał się centralną postacią zespołu i zapragnął nagrywać piosenki jako solowy artysta. Dorsey zgodził się na to. W 1942 nagrał: „Night and Day”, „The Night We Called It a Day”, „The Song is You” i „Lamplighter’s Serenade”. Sukces Sinatry spowodował, że piosenkarz zdecydował się odejść z zespołu, na co nie chciał się zgodzić Dorsey. Było to wówczas wielkie wyzwanie, bo poza Bingiem Crosbym żaden wokalista solowy nie osiągnął spektakularnego sukcesu bez zespołu. Sinatra tak motywował swoją decyzję:
Amerykańskie media plotkowały, że gangster Willie Moretti groził śmiercią Dorseyowi, jeżeli ten nie spełni oczekiwań Sinatry. Ostatecznie 8 września 1942, po wielomiesięcznych negocjacjach, piosenkarz opuścił zespół. Dorsey miał na odchodne powiedzieć Sinatrze: „mam nadzieję, że powinie ci się noga”.
Sinatromania.
Po odejściu z zespołu Dorseya Sinatra przez kilka miesięcy pozostawał bez stałego zajęcia. Wówczas dyrektor słynnego Paramount Theatre Bob Weitman zaangażował piosenkarza. 30 grudnia 1942 Sinatra przy niebywałym aplauzie publiczności wystąpił w Paramount Theatre. Muzyk tak wspominał ten występ: „Dźwięk, który mnie powitał, był absolutnie ogłuszający. To był olbrzymi ryk. Pięć tysięcy dzieciaków, tupanie, wrzaski, krzyki, oklaski. Przestraszyłem się. Nie mogłem poruszyć mięśniem. Benny Goodman także zamarł. Był tak przerażony, że odwrócił się, spojrzał na publiczność i powiedział: „Co to było, do diabła?”. Sinatrze zaproponowano cały cykl koncertów przez następne dwa miesiące. W pewną sobotę, piosenkarz miał jedenaście koncertów, zaczynając o godzinie 8:10, a kończąc o 2:30 następnego dnia. Rozhisteryzowana publiczność na scenę rzucała nie tylko róże, ale elementy garderoby. Sinatrę okrzyknięto „Swoonatrą”, ale na trwale przylgnął do niego przydomek „The Voice”. W krótkim czasie powstało ponad 1000 fanklubów piosenkarza. W połowie lat 40. Sinatra otrzymywał ok. 5 tysięcy listów tygodniowo. Najzagorzalsi fani Sinatry nosili na swoich ubraniach tytuły jego piosenek i byli gotowi przekupić pokojówki hotelowe, aby dotknąć łóżka swojego idola. Ochrona piosenkarza zwykle przeszukiwała miejsca pobytu Sinatry, bowiem fanki ukrywały się w najwymyślniejszych miejscach. „Time” opisując sinatromanię zauważył:
Sinatra na początku lat 40. zaczął występować w hollywoodzkich filmach. W filmie "Higher and Higher" zagrał, co prawda, u boku francuskiej aktorki Michèle Morgan, ale samego siebie. W pierwszej scenie dzwonił do drzwi, otwierała pokojówka, on mówił: „Dzień dobry, nazywam się Frank Sinatra”, a kobieta mdlała z wrażenia. Zaśpiewał również pięć popularnych piosenek, a jedna z nich („I Couldn’t Sleep a Wink Last Night”) była nominowana do Oscara.
Sukcesywnie rósł majątek Sinatry. Pomiędzy październikiem 1942 a połową 1943 zarobił około 100 tys. dolarów z radia, filmu i występów, co było wtedy ogromną sumą. Jego fanatyczna publiczność w nadchodzących latach okaże się czymś w rodzaju gwarantowanego rynku; publiczność, która dosłownie dorośnie z nim, będąc mniej więcej w tym samym wieku. Będą śledzić jego muzykę i karierę w miarę starzenia się, zapewniając w ten sposób Sinatrze i jego sponsorom pewne zyski. 1 czerwca 1943 Sinatra podpisał kontrakt z wytwórnią Columbia Records. Wznowiony utwór z 1939 „All or Nothing at All” utrzymywał się przez 18 tygodni na liście najpopularniejszych piosenek. Sinatra występował od stycznia 1943 do grudnia 1944 w popularnym programie radiowym "Your Hit Parade". Zdobył uznanie, śpiewając w prestiżowym Hotelu Waldorf-Astoria, wystąpił także po raz pierwszy w nowojorskim klubie nocnym Riobamba. Ze względów zdrowotnych (uszkodzona błona bębenkowa) Sinatra nie mógł czynnie wziąć udziału w II wojnie światowej. Przeszkodą w służbie wojskowej była też niestabilność emocjonalna o której opinia publiczna nie była informowana. Piosenkarz zawsze twierdził, że chciał walczyć. Formą swego rodzaju rekompensaty były jego występy. Sinatra śpiewał dla personelu sił zbrojnych, był m.in. w Rzymie na spotkaniu z papieżem, odwiedził także słynną Hollywood Canteen. Pomimo tego, jak stwierdził historyk William Manchester, „Sinatra był najbardziej znienawidzonym człowiekiem II wojny światowej, ponieważ bogacił się, czarując Amerykanki, podczas gdy ich chłopaki i mężowie walczyli za granicą”.
Sukces odnosiły kolejne nagrania Sinatry, takie jak: „You’ll Never Know”, „Close to You”, „Sunday, Monday, or Always” i „People Will Say We’re in Love”. Pod koniec 1943 stał się popularniejszy niż Bing Crosby czy Perry Como.
Apogeum histerii na tle Sinatry nastąpiło w 1944. We wrześniu spotkał się z prezydentem Franklinem Delano Rooseveltem, którego poparł w wyborach. Piosenkarz występował na spotkaniach demokratów. Natomiast w październiku doszło do wydarzeń, które przeszły do historii pod nazwą „Columbus Day riot”. Sinatra powrócił do Paramount Theatre, podczas gdy około 30–35 tys. fanów, głównie nastolatków, spowodowało gigantyczne zamieszanie pod budynkiem. Wezwano policję, by opanowała sytuację. Część problemu miała związek z fanami, którzy odmówili opuszczenia budynku po obejrzeniu jednego pełnego programu. Już wcześniej dochodziło do sytuacji, w której jedynie około 250 z 3–3,5 tys. widzów opuszczało widownię. Znane były przypadki przesiadywania nawet 8 godzin aż do omdlenia lub wyniesienia przez służby porządkowe. Rok później wcielił się w postać Clarence’a Doolittle w kasowym przeboju, musicalu "Podnieść kotwicę". Film w reżyserii George’a Sidneya znalazł się na liście 10 najpopularniejszych w USA w 1945 i był najbardziej dochodowym dla studia MGM.
W 1946 Sinatra wydał, we współpracy z aranżerem Axelem Stordahlem swój pierwszy album "The Voice of Frank Sinatra", który notowany był na 1 miejscu listy Billboard. Popularną piosenką z tego okresu była „Five Minutes More”"." Columbia Records szacowała, że płyty piosenkarza sprzedawały się w nakładzie 10 milionów rocznie. W tym samym roku Sinatra, razem z innymi twórcami, otrzymał honorowego Oscara za krótkometrażowy film "The House I Live In."
Kryzys w karierze.
W II połowie lat 40. amerykańskie media szeroko komentowały romanse piosenkarza oraz jego domniemane powiązania z mafią. Piosenkarz nie radził sobie z krytyką i wdawał się w medialne konflikty. Wskutek czego w grudniu 1946 uznany został przez Hollywood Women’s Press Club za najtrudniejszą we współpracy gwiazdę. Rok później Sinatra uderzył nieprzychylnego dziennikarza Lee Mortimera, a media zaczęły nazywać piosenkarza „The Punch”, zamiast jak wcześniej „The Voice”. Na zachowanie Sinatry zareagował Louis B. Mayer, który wezwał gwiazdora MGM i nakazał mu publicznie przeprosić dziennikarza. Sinatra zrobił to, a także zapłacił kilkadziesiąt tysięcy dolarów za koszty sądowe, obsługę prawniczą i zadośćuczynienie dla poszkodowanego. Być może na skutek tego incydentu piosenkarz stracił pracę w radio Old Gold. Co więcej, drugi album, "Songs by Sinatra", sprzedawał się poniżej oczekiwań, a w notowaniach popularności przestał być notowany na czołowych miejscach, ustępując chociażby Bingowi Crosby’emu. Z kolei musical "Całując bandytę" okazał się jedną z największych katastrof finansowych w dziejach MGM. Sinatra zresztą był świadomy tego, że zupełnie nie pasował do zaproponowanej roli i nigdy nie obejrzał tego filmu. Jednakże jego następne filmy przyniosły zyski macierzystej wytwórni.
Życiorys.
Sinatra postanowił zostać piosenkarzem, gdy usłyszał w radiu Binga Crosby’ego. Karierę rozpoczynał, śpiewając w małych lokalach w New Jersey, aż zwrócił na niego uwagę lider zespołu i trębacz Harry James.
Po krótkim okresie współpracy z zespołem Jamesa w 1940 Sinatra przyłączył się do zespołu Tommy’ego Dorseya, w którym stał się znanym wokalistą. Zdobył popularność również wśród młodzieży, stając się pierwszym idolem nastolatków. Dzięki niemu muzyka popularna, przedtem słuchana głównie przez dorosłych, zwiększyła grono swoich odbiorców o nowe pokolenie.
Później rozpoczął karierę solową i odnosił pewne sukcesy, szczególnie w okresie strajku muzyków. Ponieważ wokaliści nie należeli do związku zawodowego muzyków, mogli nagrywać płyty (często z innymi wokalistami akompaniującymi im własnym głosem).
W 1947 nagrał dla Columbia Records w części zaśpiewaną po polsku piosenkę "Ever Homeward" opartą na polskim utworze "O gwiazdeczko coś błyszczała" Kazimierza Lubomirskiego i Wiktoryna Zielińskiego z połowy XIX wieku. Wcześniej utwór ten zaśpiewał w duecie z Alidą Valli w filmie "The Miracle of the Bells", opartym na polskim wątku. W latach 80. utwór ten został po latach wykorzystany w kampanii "Let Poland Be Poland", powstałej z inicjatywy Prezydenta USA Ronalda Reagana po wprowadzeniu 13 grudnia 1981 stanu wojennego w Polsce. W styczniu 1982 zaczęto emisję piosenki w Radiu Wolna Europa, oprócz samego utworu zostały do niego wplecione wypowiedzi Sinatry oraz innych znanych osób wyrażających sprzeciw wobec reżimu gen. Wojciecha Jaruzelskiego.
W późnych latach 40. i na początku lat 50. kariera muzyczna Sinatry podupadła. Jednak w 1953 Sinatra powrócił w wielkim stylu, tym razem jako aktor, występując w "Stąd do wieczności" ("From Here to Eternity"). Po sukcesie filmowym Sinatra odbił się od dna również w muzyce. W późniejszych latach występował jeszcze w wielu filmach. Z najważniejszych należy wymienić "The Man with the Golden Arm" oraz "Przeżyliśmy wojnę" ("The Manchurian Candidate").
Początkowo, w latach 40., Sinatra nagrywał dla wytwórni Columbia Records. W latach 50. przeniósł się do Capitol Records, gdzie współpracował z najlepszymi producentami i aranżerami tamtych czasów, do których należeli m.in. Nelson Riddle i Billy May. Z tym ostatnim Sinatra nagrał wiele ze swoich najlepszych utworów. Na początku lat 60. muzyk miał już wyrobione nazwisko i mógł pozwolić sobie na stworzenie własnej wytwórni: Reprise Records.
W latach 50. i 60. Sinatra był jedną z atrakcji Las Vegas. Pod koniec lat 60. w duecie m.in. z polską piosenkarką Violettą Villas śpiewał w Casino de Paris utwór "Strangers in the Night".
Dean Martin i Sammy Davis Jr. byli jednymi z wielu artystów estrady, z którymi Sinatra się przyjaźnił. Sinatra, aktor Peter Lawford i komik Joey Bishop byli głównymi filarami Rat Pack (dosł. "paczka szczurów") – luźnej grupy artystów estrady, którzy przyjaźnili się i razem się bawili.
W latach 60. Sinatra odegrał ważną rolę w desegregacji rasowej w hotelach i kasynach w Nevadzie. Sinatra i koledzy z Rat Pack nie pokazywali się w hotelach i kasynach, które odmówiły obsłużenia Sammy’ego Davisa – czarnoskórego członka ich paczki. Gdy po wprowadzeniu na ekrany filmu "Ocean’s Eleven" Rat Pack przyciągnął uwagę amerykańskich mediów, wszystkie hotele i kasyna, które chciały, aby artyści bawili się we właśnie u nich, musiały zmienić swoje podejście do segregacji.
W późniejszym okresie kariery Sinatrę oskarżano o kontakty z mafią. Mówiło się, że jego kariera była wspierana przez osoby powiązane ze środowiskiem przestępczym. John Edgar Hoover, szef FBI w latach 1924–1972, najwyraźniej wierzył w te oskarżenia, gdyż FBI zebrało ponad 2400 stron akt dotyczących muzyka. Sam Sinatra wielokrotnie zaprzeczał tym oskarżeniom. Nigdy też nie doszło do oficjalnego postawienia zarzutów. Z drugiej strony niektórzy twierdzą, że postać Johnny’ego Fontane – jednego z bohaterów książki i filmu "Ojciec chrzestny" – w znacznym stopniu opiera się na postaci Sinatry i jego rzekomych powiązaniach z mafią.
Sinatra kontynuował swoją karierę muzyczną aż do lat 90., kiedy ukazał się album "Duets". Można na nim usłyszeć Sinatrę śpiewającego w duecie z innymi gwiazdami, m.in. Bono z U2. Sinatra dawał koncerty aż do 1995 roku, ale prawie 80-letni muzyk miał problemy z pamięcią i często musiał korzystać z promptera, na którym wyświetlano teksty jego piosenek.
Po kolejnym ataku serca Frank Sinatra zmarł o godz. 10.50 14 maja 1998, w "Cedars-Sinai Medical Center". Gdy umierał były przy nim żona Barbara i córka Nancy. Ostatnie słowa Sinatry brzmiały: „I’m losing”. Miał 82 lata.
W ciągu swojego życia Sinatra był częstym gościem w Palm Springs w Kalifornii. Sinatra, który był znanym dobroczyńcą oraz właścicielem nieruchomości w tamtym regionie, chciał, by pochowano go na pustyni. Chociaż zmarł w 1998 roku w Los Angeles, jego pogrzeb odbył się w katolickim kościele św. Teresy w Palm Springs, około 120 mil od Los Angeles. Pochowano go w Cathedral City, w miejscu gdzie spoczywają jego rodzice. Cmentarz, na którym został złożony, leży w pobliżu Rancho Mirage, znanej posiadłości Sinatry. W jego pobliżu pochowani są również jego przyjaciel Killy Rizzo, który zginął w wypadku samochodowym krótko przed Sinatrą, oraz burmistrz Palm Springs i kongresmen Sonny Bono.
Według legendy Sinatra został pochowany z piersiówką whisky Jack Daniel’s oraz garścią dziesięciocentówek. Sinatra nosił przy sobie monety dziesięciocentowe od czasu, gdy jego syn, Frank Jr. został porwany, a porywacze żądali od Sinatry kontaktu tylko z automatów telefonicznych.
Życie prywatne.
W młodości upodobał sobie filmy gangsterskie, a w szczególności "Małego Cezara" i "Człowieka z blizną"
Przyjacielem Sinatry i człowiekiem, którego niezwykle cenił za charakter i prostolinijność, był Humphrey Bogart. Wokół Bogarta organizowana była nieformalna grupa Rat Pack, której liderem po śmierci aktora stał się Sinatra.
W latach 40. wdawał się w liczne romanse m.in. z aktorką Alorą Gooding, 16-letnią Ritą Maritt, Mary Lou Watts i Dorothy Bunocelli, z którą miał córkę Julię. Przez pewien czas związany był m.in. także z: Judy Garland, Marilyn Maxwell czy Laną Turner.
W drugiej połowie lat 50. związany był z Lauren Bacall, która w wywiadzie dla Charliego Rose’a przyznała, że zbliżyła się do piosenkarza kilka miesięcy po śmierci swojego męża Humphreya Bogarta. Oboje podjęli decyzję o zaręczynach na początku 1958. Wiadomość przedostała się do mediów co miało zdenerwować Sinatrę i w związku z tym zerwał zaręczyny. Bacall była zaskoczona tym faktem, ale po latach stwierdziła, że Sinatra wyświadczył jej przysługę, bo byliby fatalnym małżeństwem ze względu na różnice charakterów. Związany był także z Marilyn Monroe, którą poznał w 1954, kiedy to był żonaty z żoną Avą Gardner. Łowca talentów Milt Ebbins twierdził, że piosenkarz był zakochany w aktorce. Według biografisty Jamesa Kaplana Sinatra planował ślub z Monroe, ale aktorka się na to nie zgodziła. Monroe na tydzień przed śmiercią towarzyszyła Sinatrze w jego kurorcie w Cal Neva nad jeziorem Lake Tahoe, co miało uchronić ją przed załamaniem i uzależnieniem. Aktor miał być autentycznie załamany śmiercią Monroe.
W 1962 ogłosił zaręczyny z aktorką Juliet Prowse. Związek jednak nie przetrwał, być może dlatego, że Prowse chciała skoncentrować się na swojej karierze. Aktorka przyznała później, że Sinatra był skomplikowaną osobą i po kilku drinkach mógł być trudny do zniesienia.
Plotki o swoich licznych romansach kwitował w charakterystyczny dla siebie sposób:
Jednak znawcy tematu przekonani są, że piosenkarz jednak rzeczywiście słusznie był posądzany o tak liczne związki z kobietami.
8 grudnia 1963 Frank Sinatra Jr. został porwany. Ojciec zapłacił porywaczom 240 tys. dolarów okupu i dwa dni później jego syn został wypuszczony bez żadnych obrażeń. Przez cały ten czas Sinatra nosił przy sobie garść dziesięciocentówek, ponieważ porywacze żądali, by Sinatra dzwonił do nich tylko z budek telefonicznych. Mimo że porywacze zostali złapani i skazani, Sinatra jeszcze przez długi czas nosił ze sobą monety o takim nominale.
W 1966 ożenił się z młodszą od niego o 30 lat aktorką Mią Farrow. Rozwiedli się dwa lata później. 11 lipca 1976 poślubił Barbarę Blakeley Marx (przeszła na katolicyzm, by móc za niego wyjść), która towarzyszyła mu aż do śmierci.
Małżeństwo z Nancy Barbato (1939–1951).
Frank Sinatra poznał Nancy Barbato (ur. 25 marca 1917, zm. 13 lipca 2018) w 1934. Podobnie jak Sinatra miała włoskie korzenie. 4 lutego 1939 Sinatra ożenił się z Barbato w kościele Matki Bożej Bolesnej w Jersey City. Swego rodzaju prezentem ślubnym było nagranie piosenki „Our love”. Oboje zamieszkali na Garfield Street 487. Nancy pracowała jako sekretarka. Była gospodarną panią domu i kochającą żoną. Barbato wspierała Sinatrę w początkach jego kariery, wyruszyła z nim w trasę kiedy koncertował z Harrym Jamesem. To ona także zasugerowała Sinatrze noszenie charakterystycznie wiązanej muszki, która stała się znakiem rozpoznawczym piosenkarza.
 Małżonkowie nie mogli jednak dojść do porozumienia w kwestii Dolly. Sinatra miał być na każde skinienie swojej matki, co nie odpowiadało Nancy. Dodatkowo Dolly otrzymała wyrok 5 lat w zawieszeniu za niepoprawnie wykonaną aborcję, która niemal doprowadziła ciężarną do śmierci. Barbato urodziła 2 córki: Nancy (ur. 1940), Christinę (ur. 1948) oraz syna Franka jr. (1944–2016). Chociaż Sinatra nie pozostał wierny swojej żonie, uważany był za troskliwego i opiekuńczego ojca. Po przeprowadzce do Hollywood Sinatra wdawał się w liczne romanse, które były znane opinii publicznej, co dodatkowo poniżało Nancy. Barbato w połowie lat 40. zdecydowała się na aborcję. Gdy wyszedł na jaw romans Sinatry z gwiazdą filmową Avą Gardner, Nancy zażądała rozwodu. 29 października 1951 para się rozwiodła.
Nancy Barbato-Sinatra nie wyszła już więcej za mąż i zajęła się wychowaniem dzieci. Zmarła 13 lipca 2018 w wieku 101 lat.
Małżeństwo z Avą Gardner (1951–1957).
Sinatra poznał aktorkę Avę Gardner w 1946, kiedy przeżywał małżeński kryzys. Najprawdopodobniej dwa lata później para miała ze sobą romans. Oboje mieli podobne cechy charakteru: byli zaborczy, towarzyscy, ale też wspólnie nadużywali alkoholu. Ich związek trzymany był w tajemnicy ze względu na potencjalny skandal obyczajowy. Sinatra był w końcu żonaty i miał troje dzieci. Wyjawienie prawdy o związku obojga mogło znacząco wpłynąć na karierę piosenkarza i aktorki. Ostatecznie jednak w 1949 Sinatra wraz z Gardner występowali publicznie w Nowym Jorku i Houston. W tym samym czasie Nancy zgodziła się na separację, ale wciąż nie było mowy o rozwodzie. Amerykańskie media na wieść o tym w bezlitosny sposób przedstawiały Sinatrę i jego nową partnerkę. W marcu 1950 Sinatra wystąpił w klubie nocnym Copacabana, w Nowym Jorku. Podczas występu artysta narzekał na problemy z głosem, które nasiliły się do tego stopnia, że nie mógł ukończyć zaplanowanej trasy koncertowej. Zgodnie z zaleceniami lekarza rozpoczął rekonwalescencję i udał się do Hiszpanii, na plan zdjęciowy Gardner. Aktorka naciskała na zawarcie ślubu, ale Sinatra wciąż nie miał rozwodu z Nancy.
Miejsce w kulturze popularnej.
Sinatra zmienił oblicze muzyki popularnej, sprawił, że dawne, zapomniane piosenki stały się na nowo przebojami („Night and Day” czy „I’ve Got You Under My Skin”). Wizerunek sceniczny, sposób bycia i skomplikowane życie prywatne uczyniły z Sinatry prekursora gwiazd muzyki, idola tłumów.
Piosenkarz jako jeden z pierwszych piosenkarzy był współtwórcą albumu koncepcyjnego. Grupa Rat Pack, której był liderem, stanowiła wzór dla supergrup.
Al Martino wcielił się w postać piosenkarza Johnny’ego Fontane w filmie "Ojciec chrzestny". Postać Fontane miała być rzekomo wzorowana na Sinatrze. Autor książkowego bestsellera, Mario Puzo, w artykule zamieszczonym w „New York Magazine” przyznał, że Sinatra był niezwykle niezadowolony z postaci Fontane, a ponadto groził pisarzowi pobiciem.
Dorobek muzyczny.
Według historyka Willa Friedwalda, piosenkarz w pracy studyjnej skupiał się przede wszystkim na tekście utworu. W przeciwieństwie do innych piosenkarzy Sinatra mniej lub bardziej oficjalnie angażował się w sesje nagraniowe, ale nie narzucał swojego zdania innym muzykom. Gordon Jenkins twierdził nawet, że nigdy nie kwestionował inwencji twórczej Sinatry, bo każda uwaga piosenkarza okazywała się być słuszna. Sinatra podkreślał, że pierwsze, oryginalne wykonanie piosenki było zawsze najlepsze, bo wkładał w nie całą energię twórczą.
Sinatra pozostawił po sobie ogromną spuściznę muzyczną, poczynając od pierwszych utworów z zespołem Harry’ego Jamesa w 1939, przez olbrzymie zbiory Columbia Records z lat 40., Capitol Records z lat 50., i Reprise Records od lat 60. aż do jego ostatniego albumu "Duets II" z 1994.
Do jego najbardziej znanych utworów zalicza się „My Way”, „New York, New York”, „Night and Day”, „Love and Marriage”, „I’ve Got You Under My Skin”, „Strangers in the Night”, „Fly Me to the Moon” oraz „Witchcraft”.
Najpopularniejszym i najlepiej sprzedającym się ze wszystkich jego albumów pozostaje "Sinatra at the Sands" z 1966 – zarejestrowany na żywo koncert z Las Vegas, z Sinatrą u szczytu formy, wspieranym przez zespół Counta Basiego.
Filmografia.
Wystąpił łącznie w około 70 filmach i serialach telewizyjnych.
Soundtracki filmowe/telewizyjne.
Sinatra zaśpiewał ponad 500 piosenek w filmach, serialach i programach telewizyjnych. Poniżej przedstawiono jego występy w latach 40. i 50.:

</doc>
<doc id="75252" url="https://pl.wikipedia.org/wiki?curid=75252" title="Bramka logiczna">
Bramka logiczna

Bramka logiczna – element konstrukcyjny maszyn i mechanizmów (dziś zazwyczaj: układ scalony, choć podobne funkcje można zrealizować również za pomocą innych rozwiązań technicznych, np. hydrauliki czy pneumatyki), realizujący fizycznie pewną prostą funkcję logiczną, której argumenty (zmienne logiczne) oraz sama funkcja mogą przybierać jedną z dwóch wartości, np. 0 lub 1 (zob. algebra Boole’a).
Podstawowymi elementami logicznymi, stosowanymi powszechnie w budowie układów logicznych, są elementy realizujące funkcje logiczne: sumy (alternatywy), iloczynu (koniunkcji) i negacji. Są to odpowiednio bramki OR, AND i NOT. Za pomocą dwóch takich bramek (OR i NOT lub AND i NOT) można zbudować układ realizujący dowolną funkcję logiczną, układy takie nazywa się układami zupełnymi.
Bramki NAND (negacja koniunkcji) oraz NOR (negacja sumy logicznej) nazywa się funkcjonalnie pełnymi, ponieważ przy ich użyciu (tzn. samych NAND lub samych NOR) można zbudować układ realizujący dowolną funkcję logiczną.
Inną często stosowaną bramką logiczną jest XOR, która wykorzystywana jest w układach arytmetyki takich jak sumatory czy subtraktory.
Tabela wartości.
Warto zwrócić uwagę, iż wynik operacji NOT &lt;inny operator&gt;, np. AND › NAND lub OR › NOR, daje zawsze wynik odwrotny niż ów &lt;inny operator&gt;, tzn. jeśli wynik operacji tego operatora na pewnej danej wynosi 1, NOT operator da wynik 0; w przeciwnym wypadku jest odwrotnie.

</doc>
<doc id="75253" url="https://pl.wikipedia.org/wiki?curid=75253" title="Bystra-Sidzina">
Bystra-Sidzina

Bystra-Sidzina (do 1954 "gmina Bystra") – gmina wiejska w województwie małopolskim, w powiecie suskim. W latach 1975–1998 gmina położona była w województwie nowosądeckim. Siedzibą urzędu gminy jest Bystra Podhalańska.
W skład gminy wchodzą 2 wsie: Bystra Podhalańska i Sidzina oraz 10 osad: Do Kamieńskiego, Górny Kardel, Jarominy, Malinowo, Migasy, Podleśna, Stasinka, Staszkowie, Wielka Polana, Zagrody.
Gmina ta do 1992 stanowiła część gminy Jordanów.
Według danych z 30 czerwca 2004 gminę zamieszkiwały 6372 osoby.
Struktura powierzchni.
Według danych z roku 2002 gmina Bystra-Sidzina ma obszar 80,43 km², w tym:
Gmina stanowi 11,73% powierzchni powiatu.
Demografia.
Dane z 31 grudnia 2019:
Sąsiednie gminy.
Jordanów (miasto), Jordanów, Jabłonka, Maków Podhalański, Spytkowice, Zawoja

</doc>
<doc id="75258" url="https://pl.wikipedia.org/wiki?curid=75258" title="Uśmiech sardoniczny (medycyna)">
Uśmiech sardoniczny (medycyna)



</doc>
<doc id="75259" url="https://pl.wikipedia.org/wiki?curid=75259" title="Sardoniczny uśmiech">
Sardoniczny uśmiech



</doc>
<doc id="75260" url="https://pl.wikipedia.org/wiki?curid=75260" title="Język walencki">
Język walencki

Język walencki ("llengua valenciana", "el valencià") – określenie języka katalońskiego używane we Wspólnocie Walenckiej zgodnie ze statutem autonomii.
Od dawna istnieje spór o charakterze zarówno naukowym, jak i politycznym, na temat odrębności walenckiego. W roku 2005 Walencka Akademia Języka ("Acadèmia Valenciana de la Llengua") przychyliła się do zdania dużej większości językoznawców i w oficjalnej wykładni uznała, że „własny i historyczny język Walencjan, z filologicznego punktu widzenia, jest tym samym, który dzielą ze sobą wspólnoty autonomiczne Katalonii […] i Balearów oraz Księstwo Andory”.
W zakresie polityki już w 1997 r. Trybunał Konstytucyjny Hiszpanii uznał, że uniwersytet w Walencji ma prawo w wewnętrznych stosunkach używać nazwy "język kataloński". Ostatecznie rząd Wspólnoty Walenckiej został zmuszony do uznania, w sprawach urzędowych, określeń "język kataloński" i "język walencki" za tożsame w roku 2006, w wyniku orzeczenia Sądu Najwyższego. Sąd Najwyższy, rozpatrując skargę na nieuznawanie przez Wspólnotę Walencką dyplomów językowych wydanych w Katalonii i na Balearach, ostatecznie stwierdził, że język walencki i kataloński to ten sam język i jako taki ma być traktowany w stosunkach urzędowych.
Określenie "język walencki" jest więc urzędowo tożsame z określeniem "język kataloński". Natomiast w językoznawstwie używa się go zwykle w węższym znaczeniu "dialektu walenckiego" na określenie południowego dialektu języka katalońskiego. Dialekt ten płynnie przechodzi w dialekt północno-zachodni, z którym posiada wiele cech wspólnych, a które różnią go wyraźnie od dialektów z grupy wschodniej (środkowego, północnego i balearskiego). Cechy najbardziej widoczne to:
W języku tym tworzył Joanot Martorell.

</doc>
<doc id="75261" url="https://pl.wikipedia.org/wiki?curid=75261" title="Muzeum MW w Gdyni">
Muzeum MW w Gdyni



</doc>
<doc id="75264" url="https://pl.wikipedia.org/wiki?curid=75264" title="Aston Martin">
Aston Martin

Aston Martin Lagonda Limited – brytyjski producent samochodów sportowych, wyścigowych, luksusowych i SUV-ów działający od 1913 roku z siedzibą w Gaydon.
Historia.
Przedsiębiorstwo Aston Martin zostało założone w 1913 przez Lionela Martina i Roberta Bamforda, którzy już wcześniej zajmowali się sprzedażą samochodów Singer. Martin ponadto zajmował się samochodowymi wyścigami górskimi na wzgórzu Aston Hill w okolicy miejscowości Aston Clinton. Martin i Bamford postanowili produkować własne samochody wyścigowe, lepsze jakościowo od Singerów. Produkcję umieścili w warsztacie w Londynie, nazwę przedsiębiorstwa utworzono od Aston Hill i nazwiska Martina.
Pierwszy samochód wyprodukowali w marcu 1915, lecz później nastąpiła przerwa spowodowana I wojną światową.
Po wojnie przedsiębiorstwo zostało wzmocnione funduszami miłośnika motoryzacji hr. Louisa Zborowskiego. W 1922 samochód Aston Martin „Bunny” uczestniczył ze sporymi sukcesami w Grand Prix Francji. Martin opuścił przedsiębiorstwo w 1925, a w następnym roku przedsiębiorstwo przejęła grupa inwestorów, w tym lord Charnwood, pod nazwą Aston Martin Motors. Produkcję przeniesiono do Feltham. Początkowo samochody używały silników innych producentów. Pierwszym modelem Astona seryjnie produkowanym łącznie z silnikiem w Feltham był International. Produkowano następnie udane modele wyścigowe Le Mans i Ulster. W 1933 fabryka została przejęta przez Sir Arthura Sutherlanda. W 1936, obok wyścigowego Aston Martin Speed Model, przedsiębiorstwo wprowadziło na rynek prostszy, tańszy i łatwiejszy w prowadzeniu model 15/98. Model ten był samochodem w większym stopniu użytkowym, oferowany był w wersjach dwu- i czteromiejscowej, z nadwoziem otwartym lub zamkniętym. Model 15/98 odniósł względny sukces rynkowy. W 1939 opracowano nowoczesny i zaawansowany technicznie model Atom, lecz plany jego produkcji przerwał wybuch II wojny światowej. Do czasu wybuchu wojny przedsiębiorstwo wyprodukowało jedynie 671 samochodów wszystkich modeli. Podczas wojny przedsiębiorstwo produkowało sprzęt wojenny na zamówienia rządowe.
W 1947 przedsiębiorstwo zostało kupione przez spółkę David Brown Limited. David Brown zakupił także wówczas firmę Lagonda i oba przedsiębiorstwa uległy połączeniu w Aston Martin Lagonda. Nowy model DB1 wyprodukowano w małej liczbie, lecz zapoczątkował on serię Astonów Martinów DB (od David Brown). Model DB2 z 1950, z 6-cylindrowym silnikiem Lagondy, został sprzedany już w znacznej liczbie egzemplarzy, zwłaszcza w wersji DB2/4 z 1954, która wprowadzała dwa dodatkowe miejsca z tyłu i, co było nowością w tym czasie, tylne trzecie drzwi. Ostatnim etapem rozwoju tej serii był DB Mark III. Karoseria modeli DB2 mierzyła się z ówczesnymi włoskimi wzorami. Aston Martin uzyskał tym samym status producenta luksusowych i drogich samochodów sportowych z nadwoziami coupé. Modele te i następne miały też swoje wersje z mocniejszymi silnikami, nazywane dodatkowo Vantage. Mimo że większość użytkowników nie robiła użytku ze sportowego charakteru astonów, samochody te i następne brały również udział we wszystkich poważniejszych wyścigach samochodowych, między innymi w 1959 Aston Martin wygrał w Le Mans. W latach 60. przedsiębiorstwo jednak wycofało się z wyścigów.
W 1954 David Brown przeniósł produkcję do nowo zakupionej fabryki w Newport Pagnell. W 1958 wprowadzono do produkcji model DB4, a w 1964 DB5, który przyniósł przedsiębiorstwu największy rozgłos (między innymi za sprawą spopularyzowania w filmach o Jamesie Bondzie). Modele te stały się względnie popularne jak na swoją wysoką cenę, zbudowane w liczbie ponad 1000 sztuk, a najlepiej sprzedającym się modelem stał się powiększony DB6 z 1965 (1753 sztuki). Produkowano też w małej serii sportowe wersje DB4 z karoserią przedsiębiorstwa Zagato. Przedsiębiorstwo ustabilizowała w tym okresie swój wizerunek jako producent ekskluzywnych samochodów użytkowych o charakterze sportowym GT – "grand touring" (2+2 miejscowych coupé i kabrioletów), z silnikiem z przodu. Wizerunek ten podtrzymały kolejne modele nowej serii: DBS z 1967, DBS V8 z 1969 i V8 z 1972.
Dwa silniki: 6-cylindrowy, rzędowy o pojemności 3,7 litra wykorzystany w sportowym modelu DBR2 oraz cywilnym DB4 (w ten silnik był wyposażony samochód Bonda w książce Casino Royal), a także zaprojektowany w 1968 roku V8 o pojemności 5,3 litra (użyty w modelu V8 Vantage np. znanym z filmów o Bondzie), były zaprojektowane przez Polaka, inż. Tadeusza Marka. V8 był na tyle nowoczesny, że pozostawał w produkcji aż do roku 2000, czyli przez 32 lata.
Pomimo wysokiego uznania dla marki, przedsiębiorstwo popadało w finansowe kłopoty, częściowo spowodowane kryzysem paliwowym z 1974. W 1972 zostało wykupione przez konsorcjum inwestorów z Birmingham, a w 1975 przez Amerykanina Petera Sprague i Kanadyjczyka George Mindena. Nowi właściciele zmodernizowali starsze modele, tworząc Aston Martin Vantage V8 z mocniejszym silnikiem w 1977 i kabriolet Volante w 1978. W 1980 opracowano prototypowy sportowy Bulldog z silnikiem umieszczonym centralnie, który pozostał prototypem. Od 1978 produkowano natomiast w małej serii ekskluzywną i ekstrawagancką czterodrzwiową limuzynę Aston Martin Lagonda, będącą odstępstwem od samochodów coupé, kontynuującą markę Lagonda. Nowymi właścicielami marki zostało jednak w 1981 przedsiębiorstwo CH Industrial, w 1983 Automotive Investments, a w 1985 Peter Livanos i Victor Gauntlett. W 1986 75% akcji Aston Martin Lagonda wykupił Ford Motor Company.
Przez ten czas zmian właścicieli linia modeli wywodząca się z 1967 nie była praktycznie modernizowana. Jedynie w 1986 na bazie modelu V8 przedsiębiorstwo wyprodukowało zaledwie 87 egzemplarzy ekskluzywnego dwumiejscowego sportowego coupé Aston Martin V8 Vantage Zagato i roadstera Volante Zagato. Dopiero w 1988 zaprzestano produkcji starych modeli V8, wprowadzając nową serię Virage, która spotkała się z dużym uznaniem. W 1993 Ford ostatecznie wykupił całość przedsiębiorstwa, zaprezentowano też wówczas nieco mniejszy i o bardziej przystępnej cenie model DB7, powracając do klasycznych oznaczeń. Model ten spotkał się ze stosunkowo dużym zainteresowaniem. W 1995 przedsiębiorstwo wyprodukowało rekordową liczbę 700 samochodów, a do 2002 zbudowano 6000 modelu DB7, przewyższając tym samym produkcję wszystkich wcześniejszych DB. W 1999 do serii DB7 dodano DB7 Vantage z silnikiem V12, a w 2001 wprowadzono do produkcji bardziej sportowy model Vanquish.
W 2003 zaprezentowano nowy studyjny projekt AMV8 Vantage oraz model DB9, następcę DB7. W 2004 zaprezentowano jego wersję kabrioletu DB9 Volante. Aston Martin zapowiedział także powrót do wyścigów samochodowych od 2005.
Oprócz wykończenia pojazdu, dostosowanego do gustów klienta, Aston Martin potrzebował odpowiedniej klasy urządzeń audio. W roku 2002 rozpoczął współpracę ze szkockim przedsiębiorstwem Linn Products Ltd. (słynącym z high-endowych systemów audio/video) w celu zapewnienia jak najwyższej jakości dźwięku w samochodzie. Linn miał okazję po raz pierwszy zaprojektować system audio dla rynku samochodowego, wykorzystując wcześniejsze doświadczenia z produktów audio/video na rynek konsumencki oraz systemów multi-room na lotnisku Heathrow w Londynie, dla liniowców Queen Mary i Queen Elisabeth II
Opis marki.
Nazwa firmy pochodzi od wyścigu Aston Clinton Hill Climb i nazwiska jednego z założycieli, Lionel Martin.
Od 1994 do 2007 Aston Martin był częścią Premier Automotive Group, własnością Ford Motor Company. 12 marca 2007 został sprzedany spółce w skład której wchodzi: David Richards (właściciel firmy Prodrive), John Sinders oraz kuwejckie spółki Investment Dar i Adeem Investment. Ford zachował 15% udziałów.
Od 2013 koncern Daimler AG zakupił 5% akcji, dzieląc się najnowszą technologią. W 2020 roku, koncern Daimler AG dokupił dodatkowe 20% akcji w Aston Martin Lagonda za 286 mln funtów brytyjskich, zacieśniając współpracę technologiczną.
Udział w filmach.
Aston Martin wielokrotnie występował w serii filmów o superagencie wywiadu brytyjskiego Jamesie Bondzie. Srebrny DB5, wyposażany w różne gadżety, pojawił się w filmach "Goldfinger" (1964) i "Operacja Piorun" (1965), Skyfall (2012). Na krótko DBS grał w filmie "W tajnej służbie Jej Królewskiej Mości" (1969). Po przerwie, kiedy Bond używał samochodów BMW, a także brytyjskich samochodów Lotus, Aston Martin ponownie pojawił się w "W obliczu śmierci" (1987), 15 lat później V12 Vanquish w "Śmierć nadejdzie jutro" (2002), a następnie nowy DBS w "Casino Royale" i "007 Quantum of Solace". W 2014 roku model DB10 pojawił się w filmie Spectre. Marka Aston Martin Vanquish pojawiła się też na końcu filmu "Twilight".

</doc>
<doc id="75268" url="https://pl.wikipedia.org/wiki?curid=75268" title="EDonkey2000">
EDonkey2000

eDonkey2000 – aplikacja P2P, która pozwalała na współdzielenie plików przez Internet, stworzona przez MetaMachine na podstawie protokołu MFTP. Program obsługiwał sieci ed2k i Overnet.
MetaMachine stworzyła również sieć Overnet, która jest bardzo podobna do sieci ed2k, lecz nie korzysta się w niej z centralnych serwerów. W 2004 roku MetaMachine ogłosiło, że zamierza zaprzestać rozwoju Overnetu i skoncentrować się na eDonkey2000 (klient eDonkey2000 od wersji 1.0 zawierał obsługę sieci Overnet).
Ostatnia wersja klienta zawierała wtyczkę, która pozwala ściągać pliki z sieci BitTorrent.
12 września 2006 MetaMachine zawarło ugodę z RIAA, firma zapłaciła 30 milionów dolarów odszkodowania, aby zapobiec ewentualnemu procesowi o łamanie praw autorskich. Ugoda przewidywała również natychmiastowe zaprzestanie dystrybucji programu eDonkey2000, jak również podjęcie działań mających na celu uniemożliwienie dotychczasowym użytkownikom aplikacji jej dalszego używania. Usunięto również stronę internetową, zamiast niej widnieje tylko komunikat pożegnalny.
Mimo tego nadal można korzystać z sieci eDonkey, za pomocą innych klientów, takich jak: eMule, aMule, Shareaza czy MLDonkey.
Historia klienta eDonkey2000.
6 września 2000 roku udostępniono pierwszą wersję programu eDonkey2000 (klienta i serwer), stworzoną przez Jeda McCaleba ("Swamp").
10 września 2001 zaczęto rozprowadzać klienta z oprogramowaniem szpiegującym Gator, a 18 lutego 2002 roku z oprogramowaniem szpiegującym Cydoor.
20 czerwca 2003 roku wydano nową wersję 0.49, w której dodano obsługę systemu Horde. System Horde grupował osoby ściągające ten sam plik, tak aby można było szybciej ukończyć jego pobieranie. Klienci w Horde nie czekali w kolejce i nie był dla nich przerywany transfer po wysłaniu jednego kawałka (ang. "chunk") danych (normalnie po wysłaniu jednego kawałka danych transfer był przerywany i następna osoba w kolejce mogła pobierać dane). System włączało się przez ustawienie priorytetu pliku na najwyższy.
30 lipca 2004 roku wydano klienta eDonkey2000 w wersji 1.0, główną nowością było połączenie eDonkey2000 i Overnet w jedną aplikację (od tego momentu można było jednocześnie łączyć się z siecią ed2k i Overnet).
Ostatnia dostępna wersja programu miała numer 1.4.5.

</doc>
<doc id="75269" url="https://pl.wikipedia.org/wiki?curid=75269" title="John James Audubon">
John James Audubon

John James Audubon (ur. 26 kwietnia 1785 w Les Cayes, zm. 27 stycznia 1851 na Manhattanie w Nowym Jorku) – amerykański ornitolog, przyrodnik i malarz.
Dziełem życia Audubona było skatalogowanie, opisanie i namalowanie ptaków Ameryki Północnej.
Życiorys.
Audubon urodził się na Haiti, jako nieślubny syn francuskiego plantatora i kapitana statku morskiego - Jean Audubon i służącej Jeanne Rabine. Po jej śmierci w 1789 roku wraz ze swoją przyrodnią siostrą został zabrany do Francji przez swojego ojca i jego żonę Annę Monet. Zaadaptowała rodzeństwo, kiedy zorientowała się, że sama nie może urodzić dziecka. Audubon twierdził, że w wieku 17 lat odbywał półroczną praktykę w atelier klasycystycznego malarza Jacques-Louis David'a, jednakże brakuje źródeł potwierdzającą tą informację. W 1803 roku przyjechał do Stanów Zjednoczonych na rodzinną farmę "Mill Grove", zakupioną przez ojca artysty w 1789 roku, włość znajdowała się niedaleko Filadelfii. W "Mill Grove" rozpoczął studiowanie historii naturalnej, prowadził własne badania ornitologiczne - jednocześnie malując i rysując ptaki.
W 1826 roku przeniósł się do Londynu, gdzie zdołał zebrać fundusze potrzebne do opublikowania książki "The Birds of America" oraz towarzyszącej jej pozycji "Ornithological Biographies" – historii każdego gatunku napisanej razem ze szkockim ornitologiem Williamem MacGillivrayem. Obie książki zostały opublikowane między 1827 i 1839 rokiem.
"The Birds of America" to czterotomowe dzieło wydane w 170 egzemplarzach (do dziś zachowało się około 120). Ten edytorski rarytas został w 2012 roku sprzedany na aukcji w Nowym Jorku za niemal 8 milionów dolarów, a rok wcześniej inny egzemplarz osiągnął w Londynie cenę 11,5 miliona dolarów.
Audubon kontynuował swoje wyprawy po Ameryce Północnej, gdzie zakupił posiadłość nad rzeką Hudson, obecnie znaną jako Audubon Park. W 1842 opublikował popularne wydanie "Birds of America". Jego późniejsze prace dotyczyły ssaków – "Viviparous Quadrupeds of North America" – którą ukończyli jego synowie i zięć.
Audubon został pochowany w Trinity Churchyard Cemetery, przy 155th Street and Broadway na Manhattanie, w Nowym Jorku.
Na jego cześć w 1866 r. utworzono towarzystwo przyrodnicze "National Audubon Society".

</doc>
<doc id="75277" url="https://pl.wikipedia.org/wiki?curid=75277" title="Axel Merckx">
Axel Merckx

Axel Merckx (ur. 8 sierpnia 1972 w Uccle) – belgijski kolarz szosowy, brązowy medalista igrzysk olimpijskich w Atenach, syn słynnego kolarza Eddy’ego Merckxa.

</doc>
<doc id="75278" url="https://pl.wikipedia.org/wiki?curid=75278" title="Roztocze (kraina)">
Roztocze (kraina)

Roztocze (343.2) – kraina geograficzna łącząca Wyżynę Lubelską z Podolem, wyraźnie wypiętrzony wał wzniesień, szerokości 12–32 km i długości około 180 km, przebiegający z północnego zachodu, od Kraśnika, na południowy wschód do Lwowa. Roztocze oddziela Wyżynę Lubelską i Wyżynę Wołyńską od Kotliny Sandomierskiej i Kotliny Naddniestrzańskiej.
Najwyższe wzniesienie Roztocza osiąga 414 m n.p.m. (poza granicami Polski), w Polsce najwyższe wzniesienia to Długi Goraj (391,5 m n.p.m.) i Wielki Dział (390,4 m n.p.m.).
Na Roztoczu z uwagi na niepowtarzalne walory przyrodnicze utworzono Roztoczański Park Narodowy, parki krajobrazowe oraz rezerwaty (m.in. Sołokija czy Nad Tanwią).
Budowa geologiczna i rzeźba.
Roztocze zbudowane jest ze skał powstałych w kredzie – margli, opok i wapieni. Na nich zalegają utwory młodsze – osadzone w warunkach płytkiego morza piaski, piaskowce wapniste i wapienie. W epoce lodowcowej na region nasunął się lądolód skandynawski – wskazują na to gliny morenowe, głazy narzutowe.
Roztocze pod względem zróżnicowania rzeźby i budowy geologicznej można podzielić na trzy mezoregiony:
Wody powierzchniowe i podziemne.
Grzbietem Roztocza biegnie lokalny (w części – również kontynentalny) dział wodny między dorzeczami Bugu i Wieprza (po stronie północnej) oraz Sanu i Dniestru (po stronie południowej). Rzeki mają charakter górskich potoków o wartkim nurcie. Wewnętrzne partie Roztocza cechuje prawie zupełny brak wód powierzchniowych i głębokie zaleganie wód podziemnych. W strefie krawędziowej występują źródła szczelinowe o dużej wydajności i stałej temperaturze .
Klimat.
Klimat Roztocza jest zbliżony do kontynentalnego. Opady są umiarkowane (600–650 mm rocznie) i występują zazwyczaj w czerwcu i lipcu, natomiast w sierpniu obserwuje się największe nasłonecznienie.
Przyroda.
Wielkie zasługi dla zachowania pierwotnej przyrody miało utworzenie w XVI w. zwierzyńca obok dzisiejszego miasta Zwierzyniec. Fauna obok pospolitych gatunków obejmuje rzadkie gryzonie, ptaki, płazy i gady.
Flora regionu jest zróżnicowana w zależności od rzeźby, gleb i klimatu. Występują lasy liściaste lipowo-grabowe i bukowo-jodłowe (Roztocze Zachodnie), bory jodłowe (Roztocze Środkowe), bory sosnowe (Roztocze Środkowe i Wschodnie).
Cały obszar Roztocza został w 2010 wyszczególniony przez BirdLife International jako ostoja ptaków. Wszystkie gatunki uwzględnione spełniają kryterium C1 – zagrożone w skali światowej (jedynie derkacz "Crex crex"), lub C6 – zagrożone w skali europejskiej. Do tych drugich należą bocian czarny ("Ciconia nigra"), trzmielojad zwyczajny ("Pernis apivorus"), orlik krzykliwy ("Aquila pomarina"), puszczyk uralski ("Strix uralensis"), dzięcioł białogrzbiety ("Dendrocopos leucotos"), dzięcioł czarny ("Dryocopus martius"), jarzębatka ("Sylvia nisoria") oraz muchołówka mała ("Ficedula parva").
Historia.
W średniowieczu Roztocze zamieszkiwane było przez zachodniosłowiańskich Lędzian i znajdowało się na pograniczu Małopolski i Rusi, na obszarze tzw. Grodów Czerwieńskich. W wyniku walk polsko-ruskich większa jego część znalazła się w XI wieku w granicach Rusi. Jego lędziccy mieszkańcy zostali wysiedleni przez Jarosława Mądrego lub ulegli zruszczeniu.
Peryferyjne i pokryte gęstymi lasami Roztocze było słabo zaludnione. Dopiero po przyłączeniu Rusi Czerwonej przez Kazimierza Wielkiego nastąpił stopniowy napływ osadników z Małopolski, Lubelszczyzny i Mazowsza. W okresie Rzeczypospolitej Obojga Narodów Roztocze znajdowało się w granicach województw: lubelskiego, bełskiego i ruskiego. Zamieszkiwane było głównie przez ludność polską (na zachodzie) i ukraińską (na wschodzie), w miasteczkach liczni byli Żydzi, występowali także Niemcy, Ormianie i Wołosi. Rozwój regionu hamowały powtarzające się najazdy tatarskie.
Po rozbiorach Roztocze znalazło się w granicach Austrii (Królestwo Galicji i Lodomerii). W 1809 roku jego północną część włączono do Księstwa Warszawskiego, a następnie Królestwa Kongresowego w ramach Cesarstwa Rosyjskiego. W czasie powstania styczniowego było bazą polskich oddziałów partyzanckich (m.in. partii „Lelewela”).
Po odzyskaniu przez Polskę niepodległości w 1918 roku Roztocze wchodziło w skład województwa lubelskiego i lwowskiego.
Podczas kampanii wrześniowej na terenie Roztocza wojska niemieckie rozbiły liczne oddziały polskie, zmierzające w stronę Lwowa (Bitwa pod Tomaszowem Lubelskim). Kraina ponownie została podzielona przez granicę, tym razem niemiecko-sowiecką (powstała tzw. Linia Mołotowa). W czasie okupacji Roztocze było terenem działania polskich oddziałów partyzanckich, toczących boje z Niemcami (Powstanie zamojskie) oraz ukraińskimi nacjonalistami (Partyzanckie walki polsko-ukraińskie w latach 1944–1945). Ostatecznie Roztocze podzielono między Polskę a ZSRR. W latach 1944–1947 usunięto z polskiej części ludność ukraińską (przesiedlenia do ZSRR, później Akcja „Wisła”), a polską z ukraińskiej (Wysiedlenie Polaków ze Lwowa).

</doc>
<doc id="75283" url="https://pl.wikipedia.org/wiki?curid=75283" title="Zawoja (gmina)">
Zawoja (gmina)

Zawoja – gmina wiejska w województwie małopolskim, w powiecie suskim. Siedzibą gminy jest wieś Zawoja.
Według danych z 31 grudnia 2012 r. gmina miała 9085 mieszkańców.
Położenie.
Gmina Zawoja położona jest w dolinie Skawicy (dopływ Skawy), między Pasmem Babiogórskim a Pasmem Jałowieckim (Beskid Żywiecki). Wsie gminy ciągną się wzdłuż głównej drogi łączącej Maków Podhalański z Zubrzycą i Jabłonką przez Przełęcz Krowiarki.
Jest to największa gmina powiatu suskiego, ale ze względu na jej górzyste położenie średnia gęstość zaludnienia jest tutaj najniższa. Większa część ludności zamieszkuje w dolinie. Aż 65% powierzchni gminy stanowią lasy.
Według danych z 1 stycznia 2013 r. powierzchnia gminy wynosiła 128,78 km². Gmina stanowi 18,78% powierzchni powiatu.
Według danych z roku 2002 gmina Zawoja ma obszar 128,8 km², w tym: użytki rolne 32%, użytki leśne 66%.
W latach 1975–1998 gmina położona była w województwie bielskim.
Sąsiednie gminy.
Bystra-Sidzina, Jabłonka, Jeleśnia, Koszarawa, Lipnica Wielka, Maków Podhalański, Stryszawa. Gmina sąsiaduje ze Słowacją.
Demografia.
Dane z 30 czerwca 2004:
Historia.
Teren dzisiejszej gminy należał od XIV wieku do końca XVIII wieku do starostwa lanckorońskiego. To właśnie ono prowadziło akcję osadniczą na tych terenach pod koniec XVI wieku. Z 1593 pochodzą pierwsze wzmianki o wsi Skawica. Charakterystyczną formą osadnictwa były tu tzw. zarębki. Osadnicy lokowani byli na porośniętym lasem terenie około 24 mórg, który musieli wykarczować, tworząc sztuczne leśne polany. Później zarębki te przekształcił się w większe osiedla – przysiółki, nazywane tutaj „rolami”.
XVI i XVII wiek to okres osadnictwa wołoskiego, których śladem jest współczesne nazewnictwo geograficzne w tym obszarze. Sama Zawoja, o której pierwsza wzmianka pochodzi z 1646, była zasiedlona przez Wołochów. Nazwa ta (pierwotnie "Zawoje") oznacza „podmokły las nad urwistym zakolem rzeki”. Obok nazwy wołoskiej funkcjonowało jeszcze określenie "Górna Skawica". Dopiero od 1836 obowiązującą nazwą jest Zawoja. Od tej pory obie osady uznawane są za oddzielne wsie.
Obie wsie, stanowiące królewszczyznę, były dzierżawione szlachcie, tworząc z innymi wsiami tzw. klucz makowski. Sytuacja chłopów była ciężka, tak że niekiedy dochodziło do wystąpień przeciwko właścicielom ziemskim. Największy z nich miał miejsce w 1699, a na jego czele stanął wójt Skawicy Jakub Śmietana. Bunt został jednak wkrótce stłumiony, a jego przywódca ścięty. W tym też okresie działali miejscowi zbójnicy, nazywani tutaj „beskidnikami”.
Po I rozbiorze Polski obszar gminy zajęty został przez Austriaków. Wkrótce okoliczne dobra zajęte został przez skarb austriacki. W 1839 nabył je hrabia Filip Saint Genois d’Anneaucourt, który rozwijał tu m.in. hutnictwo żelaza. Upadek tego drobnego przemysłu sprawił, że w 1878 jego syn sprzedał te dobra Habsburgom z Żywca. Pogorszenie sytuacji zmusiło mieszkańców do migracji zarobkowych. Pod koniec XIX wieku obie wsie zamieszkiwało już blisko 6,5 tys. mieszkańców. W Zawoi istniała szkoła i urząd pocztowy.
W połowie XIX wieku turyści odkrywają tę okolicę. Zawoja staje się ważną miejscowość letniskową, do której zmierzają turyści z Krakowa i całej Galicji. Na przełomie XIX i XX wieku powstała nowa droga łącząca Zawoję z Makowem. Zawoja rozwija się jeszcze szybciej po 1918; wówczas przybywało tu rocznie nawet do 5 tysięcy wczasowiczów. Wieś otrzymała regularne połączenie autobusowe z Krakowem. W 1924 część zawojskich lasów znalazło się w posiadaniu Polskiej Akademii Umiejętności, którym dobra przekazali Habsburgowie żywieccy. Walory turystyczne wsi znalazły potwierdzenie w przyznanym w 1927 statusie miejscowości klimatycznej. 
24 kwietnia 1936 w Warszawie delegacja gminy Zawoja wręczyła ówczesnemu ministrowi spraw wojskowych generałowi dywizji Tadeuszowi Kasprzyckiemu dyplom honorowego obywatelstwa gminy. Jednym z delegatów był wójt gminy, porucznik w stanie spoczynku Antoni Woliński.
Rozwój tego obszaru zatrzymała II wojna światowa. Po 1945 przystąpiono do kolejnej rozbudowy bazy turystycznej gminy. Do dziś turystyka jest podstawą lokalnej ekonomii.
Turystyka.
Cała gmina, a zwłaszcza Zawoja, są odwiedzane przez turystów już od 2. połowy XIX wieku. Szczególnym punktem na mapie turystycznej gminy jest szczyt Babiej Góry (1725 m n.p.m.). Inne wysokie szczyty to Polica (1369 m), Gówniak (1617m) oraz Jałowiec (1111 m).
Baza noclegowa liczy ponad 2,5 tys. miejsc noclegowych w kilkudziesięciu obiektach hotelowych i gospodarstwach agroturystycznych. Dla turystów górskich przygotowane są pola namiotowe i schroniska. Ciągle rozbudowana jest infrastruktura turystyczna. Przez gminę przebiegają liczne górskie szlaki turystyczne. Zaproponowanych jest także kilka szlaków tematycznych, m.in. szlak architektury drewnianej czy szlak owocowy.
Dorocznie organizowane są liczne imprezy plenerowe, do najciekawszych zaliczyć można Babiogórską Jesień, Wielką Majówkę oraz wyścigi na nartach po wyciągach w Zawoi. Publiczność przyciągała także występy lokalnych zespołów ludowych, przedstawiających folklor Babiogórców.
Jednostki pomocnicze.
Gmina posiada 8 jednostek pomocniczych.
Miejscowości.
Miejscowości podstawowe: Markowe Szczawiny, Norczak, Skawica, Zawoja.

</doc>
<doc id="75285" url="https://pl.wikipedia.org/wiki?curid=75285" title="Pirydyna">
Pirydyna

Pirydyna – organiczny, heterocykliczny związek chemiczny z grupy azyn o aromatycznym, sześcioczłonowym pierścieniu.
Jest to bezbarwna ciecz, o charakterystycznym zapachu, mieszająca się z wodą w każdym stosunku. Jest silnie higroskopijna. Z wodą tworzy monohydrat, różniący się właściwościami od czystej pirydyny. Ma właściwości słabo zasadowe, z mocnymi kwasami tworzy krystaliczne sole pirydyniowe. W reakcji pirydyny z halogenoalkanami powstają czwartorzędowe sole amoniowe. Produktem całkowitego uwodornienia pirydyny jest piperydyna. Pirydyna jest otrzymywana ze smoły pogazowej lub na drodze syntetycznej z acetylenu i kwasu cyjanowodorowego.
Obecność pirydyny stwierdzono w bardzo wielu roślinach, często ma ona wpływ na zapach organów, w których występuje. Pierścień pirydynowy obecny jest w wielu istotnych związkach organicznych, takich jak witamina PP i B6.
Właściwości chemiczne.
Pod względem strukturalnym pirydyna jest podobna do benzenu z podstawionym jednym atomem węgla na azot. Pirydyna stosowana jest do skażania alkoholu etylowego przeznaczonego do celów przemysłowych (denaturat). Pirydyna zawiera przy atomie azotu wolną parę elektronową, która nie bierze udziału w tworzeniu zdelokalizowanego sekstetu elektronowego, determinującego aromatyczny charakter cząsteczki.
Otrzymywanie.
Pirydyna była początkowo otrzymywana w wyniku ekstrakcji ze smoły pogazowej. Obecnie jest syntezowana z formaldehydu, amoniaku i acetaldehydu, co zostało zobrazowane na poniższej reakcji:
Proces ten nazywany jest w literaturze syntezą Cziczibabina, w której produktem pośrednim jest akroleina. Metoda ta odegrała znacząca rolę w otrzymywaniu pirydyny na skalę przemysłową. Przykładowo w 1989 za jej pomocą wyprodukowano na całym świecie około 26 tys. ton tego związku. Kondensacja amoniaku i różnorodnych związków nienasyconych prowadzi do otrzymania alkilowych oraz arylowych pochodnych pirydyny, np. pochodnych metylowych, takich jak pikoliny oraz lutydyny.
Innym sposobem otrzymywania pirydyny jest "metoda Hantzscha". Jest to reakcja pomiędzy aldehydami, β-ketoestrami oraz donorami azotu. W przypadku syntezy pirydyny jest to reakcja pomiędzy formaldehydem, acetylooctanem etylu oraz amoniakiem lub octanem amonu. Początkowym produktem reakcji jest dihydropirydyna, która później zostaje utleniona do pirydyny.
Reaktywność.
Właściwości zasadowe.
W większości reakcji organicznych pirydyna zachowuje się jak typowa amina trzeciorzędowa i może tworzyć stabilne sole organiczne. Atom azotu ulega protonowaniu, alkilowaniu, acetylowaniu oraz "N"-oksydacji (do "N"-tlenku pirydyny). Ponadto jako związek aromatyczny pirydyna może ulegać reakcjom substytucji elektrofilowej i nukleofilowej.
Atom azotu w pierścieniu pirydynowym ma jedną wolną parę elektronową determinującą jego zasadowy charakter. Ponieważ para ta nie ulega delokalizacji, może być ona akceptorem protonu, podobnie jak atomy azotu w aminach trzeciorzędowych. Wartość p"K"a dla sprzężonego kwasu wynosi 5,21. W wyniku protonowania pirydyny powstaje aromatyczny kation pirydyniowy. Dokładne badania krystalograficzne wykazały, że zarówno w przypadku cząsteczki pirydyny, jak i kationu pirydyniowego długości wiązań oraz kąty pomiędzy nimi są niemal takie same Ponadto kation pirydyniowy jest izoelektronowy z benzenem.
Nukleofilowość.
Pirydyna jest silnym nukleofilem, jej liczba donorowa wynosi 33,1. Jest łatwo atakowana przez czynniki elektrofilowe co prowadzi do powstawania soli alkilopirydyniowych. Przykładem takiego związku może być chlorek cetylopirydyniowy, będący kationowym surfaktantem o właściwościach dezynfekujących oraz antyseptycznych. W ogólności sole pirydyniowe mogą być łatwo uzyskane poprzez wykorzystanie reakcji Zinckego, polegającej na transformacji pirydyny w sól przy użyciu 2,4-dinitrochlorobenzenu.
Związki o deficycie elektronów tworzą z pirydyną związki kompleksowe, w których pirydyna jest donorem elektronów. Związkiem tego typu, mającym duże znaczenie praktyczne, jest kompleks pirydyna-boran, (t. topn. 10–11 °C, CAS 110-51-0), będący łagodnym reduktorem o większej stabilności niż . Związek ten ponadto wykazuje lepszą rozpuszczalność w aprotycznych rozpuszczalnikach organicznych. Natomiast kompleks (t. topn. 155 °C, CAS 26412-87-3) stanowi dobry odczynnik sulfonujący, umożliwiający konwersję alkoholi do sulfonianów.
Działanie jako ligand.
W chemii koordynacyjnej pirydyna jest często wykorzystywanym ligandem. Ponadto duże znaczenie odgrywają zdolności chelatujące 2,2′-bipirydyny oraz innych wielopierścieniowych pochodnych pirydyny
Reakcje nukleofilowe w obrębie pierścienia.
Nukleofilowe podstawienie aromatyczne zachodzi w pozycjach C-2 oraz C-4. Przykładem może być reakcja Cziczibabina, w której pirydyna reaguje z amidkiem sodu tworząc 2-aminopirydynę. Z kolei w reakcji Emmerta pirydyna reaguje z ketonami w obecności glinu lub magnezu oraz chlorku rtęci(II), w wyniku czego w pozycji 2 pierścienia wstawiana jest grupa .
Zastosowania.
Synteza organiczna.
Pirydyna stanowi popularnie stosowany rozpuszczalnik w syntezie organicznej. Przykładem reakcji odbywających się w środowisku pirydyny jest kondensacja Knoevenagla. Zaletą pirydyny jest mieszalność z innymi rozpuszczalnikami, takimi jak heksan, DMF oraz woda. Pirydyna stosowana jest też jako katalizator zasadowy i nukleofilowy.
Deuterowana pirydyna jest stosowana do rozpuszczania próbek w spektroskopii NMR.
Ponadto sama pirydyna jest związkiem wyjściowym do syntezy wielu insektycydów, herbicydów, leków, barwników oraz materiałów wybuchowych.
Chemia analityczna.
Pirydyna wraz z kwasem barbiturowym jest stosowana w kolorymetrycznym oznaczaniu stężenia cyjanków. Pirydyna reaguje z chlorocyjanem (powstającym we wcześniejszym etapie reakcji z chloraminą T), tworząc czerwony związek zawierający także dwie cząsteczki kwasu barbiturowego. Intensywność zabarwienia jest proporcjonalna do stężenia cyjanku.
Pirydyna była pierwotnie często stosowana w miareczkowaniu wody metodą Karla Fischera, jednakże obecnie jest ona zastępowana przez imidazol, który wykazuje bardziej zasadowe właściwości oraz brak przykrego zapachu.
Bezpieczeństwo i wpływ na środowisko naturalne.
Pirydyna wykazuje szkodliwe własności w przypadku połknięcia, inhalacji lub kontaktu ze skórą. W przypadku ostrego zatrucia objawami są oszołomienie, ból głowy, mdłości oraz spadek łaknienia. Późniejsze objawy to bóle brzucha oraz zator płucny. Obecnie rozważa się możliwe działanie rakotwórcze tego związku chemicznego; przeprowadzone badania nie dały przekonującej odpowiedzi czy pirydyna działa w ten sposób na organizm człowieka, jednakże niektóre testy przeprowadzone na zwierzętach potwierdzają działanie rakotwórcze.
Zgromadzone dane wskazują, że długotrwała ekspozycja na pirydynę w wodzie pitnej prowadzi do spadku ruchliwości plemników u myszy i wydłuża okres cyklu płciowego u samic szczurów. Średnia dawka śmiertelna dla szczura (doustnie) wynosi 891 mg/kg.
Pirydyna odznacza się łatwopalnością.
Pirydyna jest rozkładana przez bakterie do amoniaku i dwutlenku węgla.

</doc>
<doc id="75286" url="https://pl.wikipedia.org/wiki?curid=75286" title="Zembrzyce (gmina)">
Zembrzyce (gmina)

Zembrzyce – gmina wiejska w województwie małopolskim, w powiecie suskim. W latach 1975–1998 gmina położona była w województwie bielskim. W skład gminy wchodzą następujące wsie: Zembrzyce (siedziba gminy), Marcówka, Śleszowice, Tarnawa Dolna i Tarnawa Górna.
Według danych z 30 czerwca 2004 gminę zamieszkiwało 5527 osób.
Położenie.
Gmina Zembrzyce położona jest w północnej części powiatu suskiego, rozciągnięta silnie ze wschodu na zachód wzdłuż dwóch dopływów Skawy – Tarnawki i Paleczki. Sama Skawa stanowi główną oś gminy, wzdłuż której biegnie droga krajowa i linia kolejowa z Krakowa do Zakopanego. Gmina położona jest na granicy Beskidu Makowskiego i Małego.
Struktura powierzchni.
Według danych z roku 2002 gmina Zembrzyce ma obszar 39,9 km², w tym:
Gmina stanowi 5,82% powierzchni powiatu.
Demografia.
Dane z 30 czerwca 2004:
Historia.
Osadnictwo na terenie współczesnej gminy Zembrzyce pojawiło się wcześniej niż w pozostałych częściach powiatu. Wynika to z tego, że akcja osadnicza, prowadzona początkowo przez książąt oświęcimskich, posuwała się tutaj w górę biegu Skawy. Zembrzyce powstały już prawdopodobnie pod koniec XIII wieku, na pobliskim wzgórzu powstała zamek obronny. W XIV wieku powstały także wsie Tarnawa Dolna i Sleszowice. Na przełomie XV i XVI wieku powstała Marcówka, w której istotną rolę odegrali osadnicy wołoscy. Najpóźniej, bo dopiero w XVII wieku, powstała Tarnawa Górna. Wszystkie te wsie były w posiadaniu prywatnych właścicieli. W ciągu swojego istnienia wielokrotnie zmieniały właścicieli.
Obszar gminy Zembrzyce od XIX wieku podlegał dość silnym wpływom Wadowic. Sucha była bowiem wówczas wsią o średnim znaczeniu i liczbie ludności porównywalnej z Zembrzycami. Dopiero od połowy XX wieku obszar ten podlegał administracyjnie władzom w Suchej Beskidzkiej.
Turystyka.
Gmina posiada dobre warunki do rozwoju turystyki. Jeszcze przed wojną powstawała tu infrastruktura turystyczna. Obecnie baza noclegowa posiada kilkaset miejsc.
Sąsiednie gminy.
Budzów, Maków Podhalański, Mucharz, Stryszawa, Stryszów, Sucha Beskidzka, Wadowice

</doc>
<doc id="75288" url="https://pl.wikipedia.org/wiki?curid=75288" title="Benno Fiala von Fernbrugg">
Benno Fiala von Fernbrugg

Benno Fiala von Fernbrugg (ur. 16 czerwca 1890 w Wiedniu, zm. 29 października 1964 tamże) – austriacki pilot, as myśliwski lotnictwa austro-węgierskiego okresu I wojny światowej. Łącznie odniósł 28 zwycięstw powietrznych.
Życiorys.
Urodził się w Wiedniu w arystokratycznej rodzinie. Od młodości zafascynowany lotnictwem, wstąpił do lotnictwa wojskowego i 28 lipca 1914](w dniu wypowiedzenia wojny przez Austro-Węgry) ukończył kurs obserwatora lotniczego. Początkowo służył w eskadrze rozpoznawczej Flik 1 ("Fliegerkompagnie" 1) w Galicji na froncie rosyjskim. Był zwolennikiem wyposażenia samolotów rozpoznawczych w radiostacje do przekazywania meldunków i aparaty fotograficzne oraz karabiny maszynowe. Został odznaczony srebrnym Medalem Zasługi, gdy pociąg z zaopatrzeniem dla jednostki, w którym jechał, został zaatakowany przez rosyjski oddział i maszynista został raniony, wówczas Fiala von Fernbrugg przedostał się do lokomotywy i dalej sam poprowadził pociąg. 10 listopada 1914 został awansowany na stopień podporucznika (Leutnant).
W czerwcu 1915 latając jako obserwator zestrzelił dwa pierwsze samoloty rosyjskie, lecz zwycięstwa te nie zostały potwierdzone oficjalnie. Od stycznia 1916 latał w eskadrze Flik 19 na froncie włoskim na samolotach rozpoznawczo-bombowych Hansa-Brandenburg C.I. 29 kwietnia odniósł pierwsze potwierdzone zwycięstwo nad włoskim samolotem, a 4 maja zestrzelił włoski sterowiec.
Na początku 1917 Fiala von Fernbrugg został raniony przez ogień przeciwlotniczy podczas bombardowania, co wyłączyło go z akcji na kilka miesięcy. W tym czasie, będąc na tyłach, ukończył kurs pilotażu. Powrócił na front w czerwcu 1917 trafiając już do eskadry myśliwskiej Flik 41J, następnie w sierpniu do eskadry Flik 12D. Latając na myśliwcach Hansa-Brandenburg D.I, pierwsze zwycięstwo jako pilot myśliwski odniósł 9 sierpnia. W tym okresie został awansowany na stopień Oberleutnant. Do końca służby we Flik 12D odniósł 6 zwycięstw. Od listopada 1917 latał w eskadrze Flik 56J, odnosząc w niej jedno zwycięstwo.
Od stycznia 1918 Fiala von Fernbrugg został wyznaczony na dowódcę eskadry Flik 51J na froncie włoskim, latając w niej do końca wojny na myśliwcach Albatros D.III (Oef). W jednostce tej odniósł 19 zwycięstw powietrznych, w tym 30 marca jako swoje 14. zwycięstwo zestrzelił myśliwiec Sopwith Camel brytyjskiego pilota Alana Jerrarda, odznaczonego Victoria Cross, który został wzięty do niewoli. 1 maja zestrzelił dwa samoloty i dwa balony. Ostatnie zwycięstwo odniósł 20 sierpnia 1918 (samolot zwiadowczy SVA.5). W październiku został skierowany na stanowisko sztabowe.
Podczas wojny, Fiala von Fernbrugg uzyskał 28 zestrzeleń oficjalnie zaliczonych, co postawiło go na trzecim miejscu spośród asów lotnictwa Austro-Węgier. Ponadto, zestrzelił ok. 6 samolotów prawdopodobnie (podawane są też inne liczby zestrzeleń, doliczające samoloty prawdopodobnie zestrzelone). Na stopień porucznika został mianowany ze starszeństwem z 1 lutego 1916 w korpusie oficerów rezerwy artylerii fortecznej. Jego oddziałem macierzystym był 1 Pułk Artylerii Fortecznej.
Po wojnie uzyskał dyplom inżyniera na uniwersytecie wiedeńskim, zajmował się następnie lotnictwem cywilnym. Od 1925 pracował w zakładach Junkers, między innymi do 1927 zajmując się obsługą techniczną samolotów Junkers F 13 polskiej linii lotniczej Aerolot w Warszawie. W 1933, po aresztowaniu przez Gestapo, powrócił z Niemiec do Austrii. Zmarł w Wiedniu 29 października 1964.

</doc>
<doc id="75289" url="https://pl.wikipedia.org/wiki?curid=75289" title="Budzów (gmina)">
Budzów (gmina)

Budzów – gmina wiejska w województwie małopolskim, w powiecie suskim. W latach 1975–1998 gmina położona była w województwie bielskim.
Siedziba gminy to Budzów. W skład gminy wchodzą następujące wsie: Budzów, Baczyn, Bieńkówka, Jachówka, Palcza i Zachełmna, oraz osada Polany.
Według danych z 31 grudnia 2017 gminę zamieszkiwało 8929 osób. 
Struktura powierzchni.
Według danych z roku 2002 gmina Budzów ma obszar 73,41 km², w tym:
Gmina stanowi 10,71% powierzchni powiatu.
Demografia.
Dane z 31 grudnia 2017 
Sąsiednie gminy.
Lanckorona, Maków Podhalański, Pcim, Sułkowice, Stryszów, Tokarnia, Zembrzyce

</doc>
<doc id="75291" url="https://pl.wikipedia.org/wiki?curid=75291" title="Medal Zasługi Wojskowej">
Medal Zasługi Wojskowej



</doc>
<doc id="75292" url="https://pl.wikipedia.org/wiki?curid=75292" title="Coca-cola">
Coca-cola



</doc>
<doc id="75295" url="https://pl.wikipedia.org/wiki?curid=75295" title="Leki psychostymulujące">
Leki psychostymulujące



</doc>
<doc id="75297" url="https://pl.wikipedia.org/wiki?curid=75297" title="Adres">
Adres



</doc>
<doc id="75298" url="https://pl.wikipedia.org/wiki?curid=75298" title="Wzdłużnik">
Wzdłużnik

Wzdłużniki - elementy konstrukcyjne szkieletu tradycyjnej jednostki pływającej. Są to belki biegnące wzdłuż jednostki na całej jej długości lub tylko w jej części, rozmieszczone symetrycznie od wewnątrz po obu stronach dna, obła i burt, lub równolegle do nich we wnętrzu kadłuba. Stanowią wiązania poprzecznych elementów jednostki. Mogą spełniać dodatkowo funkcję oparcia dla innych elementów. Większość z nich nadaje jednocześnie jednostce kształt. Wzdłużnik nie może jedynie biec wzdłuż dna jednostki, gdyż znajduje się tam stępka z towarzyszącymi jej elementami.
W zależności od położenia w kadłubie wyróżnia się:

</doc>
<doc id="75302" url="https://pl.wikipedia.org/wiki?curid=75302" title="Józef Arkusz">
Józef Arkusz

Józef Arkusz (ur. 18 marca 1921 w Tarnipolu, zm. 19 czerwca 1995 w Łodzi) – reżyser filmów oświatowych, zrealizował ponad 70 filmów.
Józef Arkusz urodził się w Peratyniu (niedaleko Tarnopola). W latach 30. przeprowadził się do Lwowa. Podczas II wojny światowej był żołnierzem w Armii Krajowej działając w okolicach Lwowa.
Po wojnie studiował pedagogikę i biologię na uniwersytecie w Poznaniu. Także absolwent Państwowej Wyższej Szkoły Filmowej w Łodzi (1953), razem z innymi znanymi reżyserami – Romanem Polańskim i Krzysztofem Kieślowskim.
W latach 60. pracując w Wytwórni Filmów Oświatowych (WFO) w Łodzi, reżyserował wiele filmów o tematach oświatowych i naukowych. Jego ulubione tematy dotyczyły nowoczesnych wynalazków i kontrowersyjnych teorii współczesnego świata.
Stał się znany na świecie w latach 70. dzięki niekonwencjonalnym sposobom filmowania tematów biologicznych – używaniu ostrych zbliżeń, zwolnieniu filmu i korzystaniu z nowej technologii miniaturowych kamer. Jego metody zostały zaadaptowane przez reżyserów na całym świecie.
Józef Arkusz jest znany jako twórca pierwszego filmu kręconego wewnątrz tkanek krwionośnych, jak i pierwszego filmu pokazującego wnętrze żywego serca. W 1985 odznaczony Krzyżem Oficerskim Orderu Odrodzenia Polski.

</doc>
<doc id="75306" url="https://pl.wikipedia.org/wiki?curid=75306" title="Janusz Kamiński (operator filmowy)">
Janusz Kamiński (operator filmowy)

Janusz Zygmunt Kamiński (ur. 27 czerwca 1959 w Ziębicach) – polski operator filmowy i reżyser, dwukrotny laureat Oscara - Nagrody Akademii Filmowej.
Życiorys.
Dzieciństwo i młodość spędził w Polsce. W 1981 roku wyjechał do Stanów Zjednoczonych. W latach 1982–1987 uczęszczał do Columbia College w Chicago, gdzie skończył studia licencjackie. Zdobył tytuł magistra w American Film Institute. Od 1993 roku współpracuje ze Stevenem Spielbergiem przy wszystkich jego produkcjach.
Jest dwukrotnym laureatem Nagrody Akademii Filmowej. W 1994 roku otrzymał statuetkę za film "Lista Schindlera", a w 1999 za film "Szeregowiec Ryan". W 1998 uzyskał nominację do tej nagrody za zdjęcia do filmu "Amistad", w 2007 za "Motyl i skafander", w 2012 roku nominowany był za zdjęcia do filmu "Czas wojny", a w 2013 roku za biograficzny film o byłym prezydencie Stanów Zjednoczonych Abrahamie Lincolnie "Lincoln". Jest także laureatem nagród Brytyjskiej Akademii Filmowej (BAFTA) i Brytyjskiego Stowarzyszenia Operatorów (obie za "Listę Schindlera").
W 2000 roku wyreżyserował swój pierwszy film "Lost Souls" (tyt. pol. "Stracone dusze").
W 2010 roku współpracował przy teledysku do piosenki „Alejandro” amerykańskiej piosenkarki Lady Gagi.
Życie prywatne.
W latach 1995–2001 był żonaty z aktorką Holly Hunter. W 2004 roku ożenił się z reporterką ABC Rebeccą Rankin, z którą rozwiódł się w 2010 roku.

</doc>
<doc id="75309" url="https://pl.wikipedia.org/wiki?curid=75309" title="Charles Bukowski">
Charles Bukowski

Henry Charles Bukowski (ur. 16 sierpnia 1920 w Andernach, zm. 9 marca 1994 w San Pedro) – amerykański poeta i prozaik, także scenarzysta filmowy oraz rysownik. Jeden z największych i najpopularniejszych amerykańskich pisarzy XX wieku.
Życiorys.
Urodził się w Andernach (Niemcy). Jego ojciec był stacjonującym w Nadrenii amerykańskim weteranem I wojny światowej. Dziadek Charlesa od strony ojca, Leonard Bukowski, wyemigrował z Niemiec (dzisiejsze terytoria Polski) do Ameryki, gdzie poznał Emilie Krause, niemiecką emigrantkę z Gdańska (wówczas „Danzig”). Po ślubie para miała czworo dzieci, między innymi Heinricha, ojca Charlesa. W Andernach Heinrich Bukowski poznał Katharinę Fett, Niemkę, z którą miał syna – Heinricha Karla, którego wraz z żoną nazywali „Henry” – znanego później pod imieniem „Charles” (angielska wersja imienia Karl). W 1923 trzyletni Charles wraz z rodzicami wyemigrował do Los Angeles. Bukowski często opisywał swoich rodziców na kartach książek, z reguły niepochlebnie. W "Z szynką raz!" opisał swojego ojca jako człowieka brutalnego, pełnego uprzedzeń i podcinającego młodemu Henry’emu skrzydła. W pewny dzień kazano mu skosić trawnik przed domem tak dokładnie, żeby ani źdźbło trawy nie wystawało ponad ustalony poziom. Potem ojciec umyślnie szukał nieskoszonego źdźbła trawy i za karę bił syna pasem z brzytwą, co przez długi czas powtarzało się w każdy weekend. W tym samym czasie matka Henry'ego pozostała obojętna na tą sytuację, co później spowodowało całkowitą obojętność syna na nią.
Po ukończeniu Los Angeles High School, Charles Bukowski dostał się do miejskiego college’u w Los Angeles (Los Angeles City College), gdzie przez dwa lata studiował dziennikarstwo. Po opuszczeniu szkoły zaczął pracować. Imał się wielu zajęć, z reguły wykonywał kiepsko płatną pracę fizyczną. Zamieszkiwał wtedy w biednych robotniczych dzielnicach wielkiego miasta. Wtedy też stał się bywalcem spelunek i torów wyścigowych. Jego wielką pasją przez całe życie były wyścigi koni, na których częściej tracił niż zarabiał, przy okazji barwnie je opisując.
Na początku lat 50. podjął pracę w United States Postal Service, gdzie przepracował (z przerwami) dwanaście lat. Swoje przemyślenia dotyczące pracy listonosza (a potem niższego urzędnika pocztowego) przelał na karty powieści "Listonosz". W 1955 roku Bukowski był leczony z powodu prawie śmiertelnego krwawiącego wrzodu . Po wyjściu ze szpitala zaczął pisać wiersze. W 1957 roku poślubił pisarkę Barbarę Frye. W tym czasie Bukowski próbował zerwać z nałogiem alkoholowym (bez skutku), co kilkakrotnie opisywał w różnych opowiadaniach. Ich małżeństwo przetrwało do 1959 roku. W 1964 roku urodziła się córka Charlesa i jego partnerki Frances Smith (z którą nigdy nie był żonaty), Marina Louise Bukowski. W 1976 Bukowski poznał Lindę Lee Beighle, właścicielkę restauracji ze zdrowym jedzeniem. Po dziewięciu latach związku pobrali się. Razem przeprowadzili się z East Hollywood (w którym mieszkał przez większość życia) do San Pedro. Na kartach książek Bukowskiego Linda Lee pojawia się jako „Sara”.
Bukowski był uzależniony i motyw alkoholu nierzadko przewija się w jego utworach. W jednym z wierszy autor mówi o radości po wizycie u lekarza, gdy okazało się, że alkohol nie zostawił żadnych odczuwalnych skutków na jego zdrowiu.
Jako poeta debiutował w 1946 r. na łamach filadelfijskiego magazynu literackiego „Matrix”. Był niezwykle płodnym autorem, między rokiem 1960 a wczesnymi latami 90., wydał prawie 50 pozycji, zarówno poetyckich, jak i prozatorskich. Jego twórczość wywarła wpływ m.in. na muzyka Toma Waitsa, który wykorzystał słowa wiersza Bukowskiego w jednej ze swoich piosenek.
Jako swoich ulubionych pisarzy wymieniał Johna Fante, Knuta Hamsuna, Céline'a i Fiodora Dostojewskiego.
Śmierć.
Charles Bukowski zmarł 9 marca 1994 na skutek białaczki, niedługo po ukończeniu powieści "Szmira". Miał 73 lata. 
Był ateistą. Na grobie Bukowskiego widnieje epitafium: „Don’t try” („Nie próbuj”). Istnieją różne interpretacje tych słów. Jego żona Linda Lee Bukowski twierdzi, że mają oznaczać: „Nie próbuj, rób. Ponieważ jeśli poświęcasz czas próbując czegoś, nie robisz tego…. Nie próbuj”.
Charakterystyka pisarstwa.
Bukowski przez wielu zaliczany do pokolenia beatników (ang. beat generation), sam nigdy nie dał się jednoznacznie sklasyfikować. Sławę zyskał dzięki cyklowi powieściowemu, w którym stworzył postać alkoholika i „ćmy barowej” – Henry’ego Chinaskiego. Twórczość Bukowskiego inspirowana była jego własnymi doświadczeniami, związanymi z seksem, alkoholem i biedą. Pomimo wulgarnego języka i prostego stylu, jego pisarstwo, zwłaszcza w poezji, ujmuje wrażliwością i empatią wobec sytuacji przeciętnych ludzi, szukających chwili wytchnienia od męki pracy etatowej za psie pieniądze.
Życie prywatne.
Przyjaźnił się z Seanem Pennem. 
Bukowski w przekładzie.
Od połowy lat 90. Noir sur Blanc zajmuje się wydawaniem twórczości Bukowskiego. Do tej pory w oficynie ukazały się następujące tytuły: 
Ekranizacje.
Na podstawie twórczości Charlesa Bukowskiego powstały następujące filmy:

</doc>
<doc id="75313" url="https://pl.wikipedia.org/wiki?curid=75313" title="CMOS">
CMOS

CMOS (ang. "Complementary Metal-Oxide-Semiconductor") – technologia wytwarzania układów scalonych, głównie cyfrowych, składających się z tranzystorów MOS o przeciwnym typie przewodnictwa i połączonych w taki sposób, że w ustalonym stanie logicznym przewodzi tylko jeden z nich. Dzięki temu układ statycznie nie pobiera żadnej mocy (pomijając niewielki prąd wyłączenia tranzystora), a prąd ze źródła zasilania płynie tylko w momencie przełączania – gdy przez bardzo krótką chwilę przewodzą jednocześnie oba tranzystory. Tracona w układach CMOS moc wzrasta nieliniowo wraz z częstotliwością przełączania, co wiąże się z przeładowywaniem wszystkich pojemności, szczególnie tych obciążających wyjścia.
Układy CMOS są relatywnie proste i tanie w produkcji umożliwiając uzyskanie bardzo dużych gęstości upakowania tranzystorów na jednostce powierzchni płytki krzemu. W nowoczesnych układach powierzchnia zajmowana przez jeden tranzystor jest znacznie mniejsza od 1 µm².
Historia.
Obwody CMOS zostały wynalezione w 1963 r. przez Franka Wanlassa z firmy Fairchild Semiconductor. Pierwszy układ scalony wykonany w technologii CMOS powstał w firmie Radio Corporation of America w 1968 r., pod kierunkiem Alberta Medwina. Oryginalnie układy CMOS stanowiły oszczędną alternatywę do energochłonnych układów TTL. Znikomy pobór mocy przez te układy przy małych częstotliwościach przełączania stanowił atut zwłaszcza w układach zegarów przemysłowych oraz wszędzie tam, gdzie czas pracy z baterii był istotniejszy niż szybkość działania. Z czasem poprawiono także parametry dynamiczne i po 25 latach układy CMOS zdominowały elektronikę cyfrową.
Temperatura pracy.
Typowe układy CMOS mogą pracować w zakresie od −55 do +125 °C. Jednak już w sierpniu 2008 roku istniały przesłanki, że obwody CMOS mogą działać nawet do −230 °C, czyli 40 K. Realnie, temperatury w pobliżu 40 K zostały osiągnięte w przypadku przetaktowywania procesora AMD Phenom II, który był chłodzony przy pomocy mieszanki ciekłego azotu i ciekłego helu.
Bardzo małe tranzystory CMOS, o wielkości rzędu 20 × 20 nm, uzyskują ograniczenie jednoelektronowe, gdy działają w temperaturze kriogenicznej w zakresie od −269 °C (4 K) do około −258 °C (15 K). Tranzystor taki wykazuje blokadę Coulomba z powodu postępującego, jeden po drugim, ładowania elektronów. Ilość elektronów zamkniętych w kanale jest napędzana przez napięcie bramki, poczynając od zera elektronów, może być ustawiona na 1 lub więcej.
Podział układów CMOS.
Układy CMOS można podzielić na cztery główne kategorie:
Podstawowy układ CMOS.
Podstawowym układem CMOS jest Bramka NOT (inwerter), składająca się z dwóch komplementarnych tranzystorów MOS, połączonych w sposób pokazany na rysunku obok. Obydwa tranzystory są wykonane z bramką krzemową (z polikrzemu, który służy także do połączenia obydwu bramek). Granice obszarów p-n stanowią diody pasożytnicze.

</doc>
<doc id="75314" url="https://pl.wikipedia.org/wiki?curid=75314" title="Juliusz Owidzki">
Juliusz Owidzki

Juliusz Owidzki (ur. 1 lipca 1921, zm. 12 sierpnia 1996 w Warszawie) – polski reżyser radiowy.
Życiorys.
Studiował po wojnie prawo na Uniwersytecie Warszawskim; ale dyplomu nie uzyskał. Przez całe życie zawodowe związany z Teatrem Polskiego Radia, w którym pracował od roku 1949 aż do emerytury w roku 1986, przechodząc wszystkie szczeble kariery zawodowej – od inspicjenta do dyrektora i głównego reżysera w latach 1977-1986.
W dorobku ma liczne adaptacje dla radia literatury polskiej (m.in. Sienkiewicza) i obcej (fantastyka naukowa, którą się pasjonował; spektakle kryminalne „Teatru Zielone Oko”). Szczególnie upodobał sobie twórczość Fredry, którego sztuki wielokrotnie inscenizował. Współpracował z najwybitniejszymi aktorami polskimi, m.in. z Gustawem Holoubkiem, Aleksandrem Bardinim, Andrzejem Szczepkowskim, Janem Świderskim.
Przez wiele lat współpracował także z Telewizją Polską, początkowo z redakcją teleturniejów (gdy miała ona samodzielny byt; istniał wówczas zespół twórczy „OZETES”: Owidzki, Zakrzewski, Taczanowski, Serafinowicz), później tylko z redakcją teleturnieju „Wielka gra”. Był autorem pytań, kilkakrotnie też zastąpił prezenterów niektórych teleturniejów. 
Miłośnik wszelkiego typu gier i szarad. Współautor wydanej z Ryszardem Serafinowiczem książki "Gry, zabawy, quizy" (1965). Zapalony brydżysta i pokerzysta. W ostatnich latach życia zmagał się z ciężką choroba płuc i serca. Pochowany na cmentarzu Powązki Wojskowe w Warszawie (kwatera G-14-4).
Nagrody i wyróżnienia.
W uznaniu osiągnięć twórczych otrzymał wysokie odznaczenia państwowe, m.in. order Polonia Restituta. W 1994 został wyróżniony przez Zespół Artystyczny Teatru Polskiego Radia nagrodą Honorowy Wielki Splendor.

</doc>
<doc id="75316" url="https://pl.wikipedia.org/wiki?curid=75316" title="ECL">
ECL

ECL () – typ bipolarnych cyfrowych układów scalonych, charakteryzujący się pracą tranzystorów wyłącznie w liniowym zakresie pracy, bez wchodzenia w stan zatkania lub nasycenia. Osiągnięte to zostało przez połączenie tranzystorów w układy wzmacniaczy różnicowych (we wzmacniaczu różnicowym tranzystory są połączone emiterami, stąd nazwa typu).
W innej serii bipolarnych cyfrowych układów scalonych – TTL – przełączanie stanów logicznych związane jest z przechodzeniem tranzystorów ze stanu nasycenia do zatkania i odwrotnie. Wyjście tranzystora ze stanu nasycenia bądź zatkania trwa stosunkowo długo, natomiast dzięki pracy tranzystorów ECL tylko w liniowym zakresie charakterystyki, seria ta jest bardzo szybka. Pierwsze układy tego typu (seria 10k) miały czasy propagacji rzędu kilku ns (nanosekund), o rząd wielkości szybciej niż ówczesne układy TTL. Dzisiejsze układy ECL mają czasy propagacji rządu setek, a nawet dziesiątek ps (pikosekund).
Wadą układów ECL jest natomiast duży pobór mocy i niewielki margines zakłóceń – wysoki poziom logiczny jest odległy od niskiego zaledwie o kilkaset mV (miliwoltów).

</doc>
<doc id="75317" url="https://pl.wikipedia.org/wiki?curid=75317" title="Fala uderzeniowa">
Fala uderzeniowa

Fala uderzeniowa – cienka warstwa, w której następuje gwałtowny wzrost ciśnienia ośrodka, rozchodząca się szybciej niż dźwięk. Fale uderzeniowe powstają podczas silnego wybuchu lub ruchu ciała (np. samolotu) z prędkością naddźwiękową.
W powietrzu, przelotowi intensywnej fali uderzeniowej w małej odległości od źródła towarzyszy wytworzenie się charakterystycznej mgiełki wskutek kondensacji pary wodnej, jest to tzw. chmura Wilsona. Zjawisko to jest zauważalne gołym okiem przy wybuchu ładunków materiałów wybuchowych o masie większej niż 0,5 kg i średniej sile (TNT). Podobne zjawisko, występujące w bezpośrednim otoczeniu obiektu poruszającego się z prędkością nad- i okołodźwiękową nosi nazwę obłoku Prandtla-Glauerta.
Powstawanie fali uderzeniowej.
Gdy w gazie porusza się ciało, to nadaje ono cząsteczkom zderzającym się z nim dodatkową prędkość. Jeżeli prędkość tego ciała jest mniejsza od średniej prędkości cząsteczek gazu, to cząsteczki przekazują sobie w wyniku zderzeń pęd, po zderzeniu powracają i zderzają się z cząsteczkami z drugiej strony. Rozchodzące się w ten sposób zaburzenie jest obserwowane jako dźwięk. Jeżeli ciało ma prędkość większą od średniej prędkości cząsteczek gazu, to cząsteczki nie "nadążają z przekazywaniem" energii poprzedzającym je cząsteczkom. W ten sposób powstaje obszar, w którym gwałtownie rośnie prędkość cząsteczek (szczególnie w jednym kierunku), co odpowiada wzrostowi ciśnienia. Gdy ciało przestanie gwałtownie się poruszać, następuje natychmiastowy spadek ciśnienia.
Jeżeli czynnik wywołujący falę trwa długo – wywołuje ruch gazu w kierunku rozchodzenia się fali (podmuch). Po ustaniu przyczyny, fala uderzeniowa rozchodząc się szybko zanika, wywołując wzrost temperatury ośrodka, w którym się rozchodzi (np. powietrza). Po zwolnieniu do prędkości poddźwiękowej staje się zwykłą falą akustyczną o dużej amplitudzie.
Silne fale dźwiękowe, słyszalne jako grzmot lub też fale powstałe w wyniku uderzenia niekiedy bywają mylnie nazywane falami uderzeniowymi.
Fala uderzeniowa w ciałach stałych.
W przypadku ciał stałych termin „fala uderzeniowa” jest zwykle rozumiany jako fala naprężeń ściskających o wielkiej amplitudzie lub impuls ciśnienia, który powoduje niemal natychmiastowy wzrost naprężeń lub ciśnienia w ośrodku – przechodząca fala zwiększa gęstość ciała w kierunku swojego ruchu (zob. detonacja).
Fale o wielkiej amplitudzie powstają w Ziemi, w wyniku takich zjawisk, jak podziemna eksplozja, trzęsienie ziemi lub uderzenie meteorytu. W laboratorium mogą być one wytwarzane pod kontrolą i są bardzo użyteczne zarówno w geofizyce, jak i badaniach ciał stałych.
Przejście fali uderzeniowej przez ciało stałe powoduje zmiany w stanie fizycznym materiału. Może ona np. spowodować przesunięcia atomów, zmiany poziomów energetycznych elektronów i zmienić bilans energii wewnętrznej. Pomiary zachowania się ciał stałych poddanych silnym impulsom ciśnienia rzuciły nowe światło na podstawowe właściwości ciał stałych i doprowadziły do zastosowania fali uderzeniowej w medycynie – poprzez ogniskowanie wiązki ultradźwięków na kamieniach nerkowych można spowodować ich skruszenie (metoda litotrypsji) – czy do rozwoju takich użytecznych metod przemysłowych, jak wybuchowe platerowanie i zgrzewanie, wybuchowe cięcie i kształtowanie, uderzeniowe wprasowywanie proszków w stałe części maszyn, wybuchowe roboty ziemne (np. wykopy) i wytwarzanie nowych materiałów o szczególnych właściwościach.
Eksperymentatorzy zwykle wytwarzają fale uderzeniowe w materiałach za pomocą eksplozji przyłożonego materiału wybuchowego albo przez uderzenie pocisku o dużej prędkości, wystrzelonego z działa lub przyspieszonego przez eksplozję.
Fala uderzeniowa wybuchu jądrowego.
Fala uderzeniowa i wywołane nią wtórne zjawiska, takie jak podmuch, wahania ciśnienia, grzmot, to jeden z najważniejszych czynników niszczących wybuchu jądrowego (z wyjątkiem bomb neutronowych). Oddziałuje bezpośrednio na ludzi, przedmioty i inne obiekty w trakcie wybuchu, wywołując burzenie budynków, przewracanie, deformowanie, rozrywanie, łamanie, porywanie sprzętu, wyrywanie drzew itp. Na ludzi działa jako uderzenie bezpośrednie lub pośrednie uderzenie poprzez przedmioty niesione podmuchem.

</doc>
<doc id="75323" url="https://pl.wikipedia.org/wiki?curid=75323" title="Alice Walker">
Alice Walker

Alice Malsenior Walker (ur. 9 lutego 1944) – pisarka amerykańska pochodzenia afrykańskiego, czirokeskiego i szkocko-irlandzkiego, aktywistka i feministka.
Urodziła się w Eatonton w Georgii. Jej powieść "Kolor purpury" ("The Color Purple") zdobyła Nagrodę Pulitzera oraz National Book Award.
Walker była również redaktorką "Ms. Magazine". Jej artykuł z 1975 roku przyczynił się do ponownego zainteresowania twórczością innej czarnoskórej pisarki Zory Neale Hurston.
Walker jest również aktywistką polityczną. W 1996 skierowała do prezydenta Billa Clintona protest w sprawie embargo nałożonego na Kubę. Jest wegetarianką.

</doc>
<doc id="75324" url="https://pl.wikipedia.org/wiki?curid=75324" title="Prezydenci Rosji od 1991">
Prezydenci Rosji od 1991



</doc>
<doc id="75325" url="https://pl.wikipedia.org/wiki?curid=75325" title="Forpik">
Forpik



</doc>
<doc id="75326" url="https://pl.wikipedia.org/wiki?curid=75326" title="Achterpik">
Achterpik



</doc>
<doc id="75327" url="https://pl.wikipedia.org/wiki?curid=75327" title="Wielki Splendor">
Wielki Splendor

Wielki Splendor – nagroda przyznawana od 1988 roku przez Zespół Artystyczny Teatru Polskiego Radia dla aktorów-wykonawców słuchowisk radiowych, podsumowująca ich dokonania artystyczne. Jest dowodem uznania za wybitne kreacje w słuchowiskach oraz twórczy wkład na rzecz rozwoju i umacniania rangi radia artystycznego w Polsce.
Okazjonalnie przyznawany jest Honorowy Wielki Splendor za całokształt twórczości w dziedzinie reżyserii, pisarstwa radiowego lub kompozycji muzycznej.
Od 2006 roku przyznawany jest także Splendor Splendorów – nagroda specjalna dla wybitnych postaci kultury. Od 2011 roku Splendor Splendorów nosi imię Krzysztofa Zaleskiego.
Od 2010 roku przyznawana jest nagroda Tele-Splendor dla najbardziej telewizyjnego słuchowiska. Fundatorem nagrody jest Zarząd Telewizji Polskiej SA. Od 2011 roku Tele-Splendor nosi imię Włodzimierza Ławniczaka.
Laureatom jest wręczana statuetka autorstwa artystki rzeźbiarki Marii Kryńskiej-Kędzierskiej. Gale wręczenia nagród odbywają się w pierwszy poniedziałek grudnia każdego roku.

</doc>
<doc id="75328" url="https://pl.wikipedia.org/wiki?curid=75328" title="Ministerstwo Spraw Wewnętrznych ZSRR">
Ministerstwo Spraw Wewnętrznych ZSRR

Ministerstwo Spraw Wewnętrznych ZSRR (, "Ministierstwo wnutriennych dieł"), MWD – urząd centralny administracji rządowej Związku Socjalistycznych Republik Radzieckich odpowiedzialny za utrzymywanie porządku i bezpieczeństwa publicznego (poza sprawami bezpieczeństwa państwowego, do których właściwymi – oprócz krótkiego okresu jednego roku w okresie 1953–1954 – były początkowo Ministerstwo Bezpieczeństwa Państwowego (MGB), a potem Komitet Bezpieczeństwa Państwowego (KGB)). Pod daną nazwą funkcjonowało w latach 1946–1960 oraz 1968–1991, a pod inną – w latach 1962–1968.
Ministerstwo Spraw Wewnętrznych zostało przekształcone z Ludowego Komisariatu Spraw Wewnętrznych (NKWD) w 1946, podczas reform policji politycznej i służby bezpieczeństwa. M.in. Ludowy Komisariat Bezpieczeństwa Państwowego (NKGB) został przeformowany w Ministerstwo Bezpieczeństwa Państwowego (MGB), kierowane przez Wsiewołoda Mierkułowa, a NKWD przemianowano na Ministerstwo Spraw Wewnętrznych (MWD), na czele którego stanął Siergiej Krugłow. Wobec przekazania do Ministerstwa Bezpieczeństwa Państwowego takich spraw jak wywiad zagraniczny i kontrwywiad oraz służba bezpieczeństwa państwa (co wskazywało na osłabienie pozycji Ławrientija Berii w hierarchii władzy ZSRR) MWD stało się resortem typowym dla spraw wewnętrznych, a więc policyjnym.
Po śmierci Józefa Stalina w marcu 1953 kolejne zmiany wprowadził Ławrientij Beria. Do Ministerstwa Spraw Wewnętrznych przyłączono Ministerstwo Bezpieczeństwa Państwowego MGB, tworząc ponownie superresort policyjny w strukturze bezpieczeństwa ZSRR. Kierownictwo jako minister objął Beria. Po jego aresztowaniu i straceniu w 1953 na stanowisko ministra spraw wewnętrznych powrócił Siergiej Krugłow.
Pod kierownictwem Krugłowa w 1954 z MWD wyodrębniono niezależną administrację bezpieczeństwa – Komitet Bezpieczeństwa Państwowego, czyli późniejsze KGB, na czele którego stanął pierwszy zastępca Siergieja Krugłowa z Ministerstwa Spraw Wewnętrznych (MWD), Iwan Sierow. W styczniu 1956 Siergiej Krugłow został zwolniony ze stanowiska szefa MWD, a jego miejsce zajął Nikołaj Dudorow, który sprawował owo stanowisko aż do rozwiązania Ministerstwa Spraw Wewnętrznych przez Chruszczowa, czyli do stycznia 1960.
W wyniku tzw. reformy Chruszczowa w 1960 MWD zostało rozwiązane, a jego kompetencje zostały przekazane ministerstwom spraw wewnętrznych republik związkowych (Rosyjskiej Federacyjnej Socjalistycznej Republiki Radzieckiej (RFSRR) i innych. Następnie w 1962 MSW RFSRR (i pozostałych republik związkowych) przemianowano w Ministerstwo Ochrony Porządku Publicznego (ros. "Министерство охраны общественного порядка")(МOOP). W 1966 utworzono centralny urząd związkowy – MOOP ZSRR, z likwidacją MOOP RFSRR (MOOP pozostałych republik związkowych nie zostały zlikwidowane). Ostatecznie w 1968 powrócono do poprzedniej nazwy – MSW ZSRR (MWD).

</doc>
<doc id="75329" url="https://pl.wikipedia.org/wiki?curid=75329" title="Mateusz Cygański">
Mateusz Cygański

Mateusz Cygański (1535-1611) – przyrodnik, autor pierwszego dzieła o ptakach w języku polskim pt. "Myślistwo ptasze, w którym się opisuje sposób dostawania wszelakiego ptaka", wydrukowanego w Krakowie w 1584 roku, zapomnianego i odkrytego w 1836.
Życiorys.
Szlachcic herbu Prus I. Z jego dzieł wynika, że był namiętnym myśliwym, który większość swojego życia spędził na Mazowszu. Tworząc dzieło mieszkał we wsi Cygany, której dokładna lokalizacja nie została potwierdzona. Najbardziej prawdopodobna hipoteza wskazuje na Cygany położone na terenie Prus. Żył za panowania Stefana Batorego. Zwiedzał rozmaite okolice Polski.
Twórczość.
"Myślistwo ptasze", jeden z najstarszych zabytków języka polskiego, nie jest typowym dziełem ornitologicznym w dzisiejszym znaczeniu, ale traktuje o różnych sposobach polowania na ptaki i z ptakami. Jest to też pierwszy traktat w języku polskim o sokolnictwie. W wiekach średnich łowiectwo i zoologia, a także ornitologia i sokolnictwo, nie były jeszcze odrębne i normą były traktaty łączące wiedzę zoologiczną z łowiecką. Najbardziej znanym przykładem jest De arte venandi cum avibus – słynny traktat ornitologiczny i sokolniczy cesarza Fryderyka II von Hohenstauffen z XIII wieku.
Cygański w swoim dziele wymienia wszystkie gatunki ptaków występujących w Polsce według porządku alfabetycznego nazywając je "narodami". Każdy gatunek scharakteryzowany jest na początku w formie rymowanego wiersza, niekiedy tak dobrze, że od razu, nie patrząc na rycinę i nagłówek, natychmiast domyślamy się o jakim ptaku była mowa, a czasami opis jest bardzo niejasny i zupełnie niezrozumiały, np.:
W odniesieniu do ptaków drapieżnych używanych w sokolnictwie opisuje także pokrótce metody ich układania i polowania z już ułożonymi ptakami.
Czasami, czytając jego dzieło, odnosi się wrażenie, że "Myślistwo ptasze" napisane zostało bardzo nieudolnym stylem, lecz należy wziąć pod uwagę fakt, że Mateusz Cygański był analfabetą i cały tekst dyktował pisarzowi, a tym samym nie mógł kontrolować napisanego tekstu. "Myślistwo ptasze" opatrzone jest licznymi rysunkami zaczerpniętymi z innych opracowań. Obecnie dzieło Mateusza Cygańskiego ma wartość tylko historyczną.

</doc>
<doc id="75330" url="https://pl.wikipedia.org/wiki?curid=75330" title="Faith and Courage">
Faith and Courage

Faith and Courage – album irlandzkiej wokalistki Sinéad O’Connor z 2000 roku.

</doc>
<doc id="75331" url="https://pl.wikipedia.org/wiki?curid=75331" title="Sinéad O’Connor">
Sinéad O’Connor

Shuhada Davitt, występująca jako Sinéad O’Connor (wymowa: ) (ur. jako Sinéad Marie Bernadette O’Connor 8 grudnia 1966 w Dublinie) – irlandzka wokalistka, kompozytorka i autorka tekstów piosenek.
Debiutowała w latach 80. z zespołem In Tua Nua, natomiast karierę solową rozpoczęła w 1986. Jej największy hit to „Nothing Compares 2 U” (1990), cover piosenki napisanej przez Prince’a, który następnie zaaranżował utwór specjalnie dla niej.
Na początku września 2017 podała do publicznej wiadomości informację o zmianie imienia i nazwiska na Magda Davitt. Z kolei pod koniec października 2018 poinformowała o konwersji na islam i zmianie imienia na Shuhada.
Życiorys.
Dzieciństwo i młodość.
Urodziła się w Dublinie, w dzielnicy Glenageary. Imię otrzymała po Sinéad de Valera, żonie irlandzkiego prezydenta Éamona de Valery, a zarazem matce lekarza odbierającego jej poród. Jej rodzicami byli John (inżynier budowlany, później adwokat) i Marie O’Connor. Poza Sinéad mieli jeszcze czworo dzieci: Josepha, Emeara, Johna i Eoina. Rodzice artystki rozeszli się, gdy O’Connor miała osiem lat. Troje starszych dzieci zamieszkało z matką. O’Connor skarżyła się, że matka znęcała się nad nią psychicznie. Próby Johna O’Connora otrzymania opieki nad dziećmi w kraju, który zwykle przyznawał je matkom i nie dopuszczał do rozwodu, przyczyniły się do tego, że John został przewodniczącym Divorce Action Group i czołowym mówcą publicznym.
W 1979 opuściła swoją matkę i zamieszkała z ojcem oraz jego nową żoną. W wieku 15 lat za popełnione kradzieże i wagarowanie trafiła do domu poprawczego Grianán Training Centre, tzw. azylu sióstr magdalenek. Doświadczenie to wspominała później następującymi słowami: „Po niczym innym nigdy nie doświadczyłam i prawdopodobnie już nie doświadczę takiej paniki, strachu oraz udręczenia”. Jedna z opiekunek z Grianán Training Centre była siostrą Paula Byrne’a, perkusisty zespołu In Tua Nua, który usłyszał O’Connor śpiewającą utwór „Evergreen” Barbry Streisand na przyjęciu weselnym swojej siostry. Nagrała z nimi piosenkę pt. „Take My Hand”, jednak grupa uznała, że Sinéad (mająca wtedy 15 lat) była zbyt młoda by zostać członkiem zespołu.
W 1983 ojciec wysłał Sinéad do ekskluzywnej kwakierskiej szkoły z internatem Newtown w Waterford, instytucji z dużo mniejszym rygorem niż w Grianán. Z pomocą i zachętą swego nauczyciela irlandzkiego, Josepha Falvy’ego, nagrała demo zawierające cztery utwory, w tym dwa covery i dwie jej własne piosenki, które później pojawiły się na pierwszym albumie. Dzięki ogłoszeniu zamieszczonemu w magazynie "Hot Press" poznała Columba Farrelly’ego. Razem zwerbowali kilku innych muzyków i uformowali zespół Ton Ton Macoute, nazwany od imienia zombie z haitańskiego mitu. Jesienią grupa wyjechała do Waterford, kiedy O’Connor jeszcze uczęszczała do Newtown. Szybko rzuciła jednak szkołę i wyjechała za nimi do Dublina, gdzie za swoje występy dostawali pozytywne opinie mieszkańców. Na ich muzykę miały wpływ zainteresowania Farrelly’ego: czary, mistycyzm i muzyka świata. 10 lutego 1985 w wypadku samochodowym zginęła matka O’Connor. Sinéad była wstrząśnięta, pomimo napiętych stosunków, jakie między nimi panowały. Niedługo potem odeszła z zespołu i wyjechała do Londynu. Zespół Ton Ton Macoute nie uległ jednak rozpadowi.
Kariera.
Pierwszy singel, „Heroine”, wydała w 1986. Był to duet z gitarzystą U2, występującym pod pseudonimem The Edge. Debiutancki album wokalistki, zatytułowany "The Lion and the Cobra", ukazał się w listopadzie 1987. Osiągnął umiarkowany sukces na listach sprzedaży, jednak spotkał się z pozytywnymi opiniami i zdobył status złotej płyty w Wielkiej Brytanii i Stanach Zjednoczonych. Pochodziły z niego takie single jak „Troy”, „I Want Your (Hands on Me)” czy pierwszy duży przebój „Mandinka”. W 1988 nagrała piosenkę „Jump in the River” do filmu "Poślubiona mafii".
Największy rozgłos piosenkarka zyskała jednak po wydaniu drugiej płyty, "I Do Not Want What I Haven’t Got" z 1990. Znalazł się na niej utwór „Nothing Compares 2 U”, napisany przez Prince’a. Piosenka dotarła do pierwszych miejsc list przebojów w wielu krajach, w tym także w Stanach Zjednoczonych na Billboard Hot 100, stając się największym przebojem Sinéad w jej karierze. Utworowi towarzyszył słynny teledysk, nakręcony w Paryżu. Album spotkał się z ogromnym sukcesem: zdobył pozytywne recenzje i osiągnął status wielokrotnej platyny na rynku brytyjskim i amerykańskim. Kolejnym promującym go singlem zostało nagranie „The Emperor’s New Clothes”. W 1991 płyta "I Do Not Want What I Haven’t Got" została nagrodzona Grammy jako najlepszy album muzyki alternatywnej.
Trzecia płyta Sinéad, wydana jesienią 1992, "Am I Not Your Girl?", zawierała covery jazzowych piosenek innych wykonawców. Znalazły się na niej takie standardy jak „Black Coffee”, „Gloomy Sunday” czy „Don’t Cry for Me Argentina”. Pierwszym singlem została piosenka „Success Has Made a Failure of Our Home”. Płyta okazała się sukcesem, choć nie na miarę poprzedniego albumu. Kilka tygodni po premierze "Am I Not Your Girl?", 3 października 1992, podczas programu "Saturday Night Live" piosenkarka podarła zdjęcie papieża Jana Pawła II. Zaprotestowała tym samym przeciwko brakowi reakcji Watykanu na ukrywanie przez Kościół katolicki w Irlandii udokumentowanych w latach późniejszych, licznych przypadków molestowania dzieci przez księży w Irlandii.
Jesienią 1994 O’Connor wydała swoją czwartą płytę, zatytułowaną "Universal Mother", którą promowały single: „Thank You for Hearing Me” oraz „Fire on Babylon” (poruszający temat przemocy nad dziećmi). Producentem albumu był John Reynolds, z którym Sinéad zawarła wówczas związek małżeński. W tym samym roku nagrała piosenkę „You Made Me the Thief of Your Heart” do filmu "W imię ojca" Jima Sheridana. W 1997 ukazały się dwie płyty Sinéad: minialbum "Gospel Oak" oraz składanka jej największych przebojów "So Far… The Best of Sinéad O’Connor", promowane singlami „This Is to Mother You” oraz „This Is a Rebel Song”. Kompilacja "So Far…" osiągnęła kilkumilionowy nakład i jest jedną z najlepiej sprzedających się płyt w jej dyskografii.
W 2000 ukazał się jej kolejny album, "Faith and Courage", a dwa lata później folkowa płyta "Sean-Nós Nua", z tradycyjnymi irlandzkimi utworami. W 2002 O’Connor po raz drugi wyszła za mąż. Jej wybrankiem został felietonista Nicholas Sommerlad, jednakże małżeństwo nie przetrwało długo i już po roku doszło do separacji. W 2003 wydała album "She Who Dwells...", ogłaszając, że tym samym kończy swoją karierę.
W 2005, wbrew wcześniejszym zapewnieniom o zakończeniu kariery, wydała kolejny studyjny album, "Throw Down Your Arms". W czerwcu 2007 ukazała się jej kolejna płyta, "Theology". Oba albumy były wydawnictwami dwupłytowymi. W lipcu 2007 piosenkarka wystąpiła w Poznaniu w ramach festiwalu Malta.
1 czerwca 2021 światową premierę miała jej autobiografia "Rememberings". Polskojęzyczny przekład, zatytułowany "Wspomnienia", ukazał się 27 października 2021 nakładem Wydawnictwa Agora.
Życie prywatne.
Określa się jako biseksualistka. W 2000, w liście otwartym dla irlandzkiego magazynu „Hot Pres'”, ogłosiła, że pomimo licznych związków z mężczyznami, woli kobiety – określiła się wówczas jako lesbijka. To samo wyznała kilka tygodni później, w telewizyjnym wywiadzie dla Howarda Sterna. Pomimo tego, dwa lata później wyszła za mąż. W 2003 w wywiadzie udzielonym dla telewizji RTÉ One wyjaśniła, że interesuje się zarówno kobietami, jak i mężczyznami. W maju 2005 na łamach „Entertainment Weekly” po raz kolejny potwierdziła swój biseksualizm, ogłaszając: "Jestem w trzech czwartych heteroseksualna, a w jednej czwartej homoseksualna".
W przeszłości była związana m.in. z piosenkarzem Peterem Gabrielem, a także czterokrotnie zamężna: z Johnem Reynoldsem, Nicholasem Sommerladem, Steve’em Cooneyem (rozwód w kwietniu 2011) oraz Barrym Herridgem (ślub 8 grudnia 2011 w Las Vegas). Ma czworo dzieci: synów Jake’a (ur. 1994), Shane’a (ur. 2004, zm. 7 stycznia 2022) i Yeshuę Francisa Neila (ur. 19 grudnia 2006; ojcem jest Frank Bonadio) oraz córkę Roisin (ur. 1996).
W 2007 podczas jednego z wywiadów określiła siebie jako chrześcijankę. Piosenkarka identyfikuje się także z ruchem rastafariańskim. Nauki ruchu rasta były dla niej inspiracją podczas pracy nad płytami "Throw Down Your Arms" i "Theology". W 2018 przeszła na islam, przyjmując imię Shuhada.
Cierpi na zaburzenie afektywne dwubiegunowe. Opowiedziała o tym podczas wywiadu telewizyjnego dla Oprah Winfrey w 2007. Wówczas także wyznała, że w 1999 chciała popełnić samobójstwo. Jest pacyfistką.
Kontrowersje.
W jednym z wywiadów w 1989 wyraziła swoje poparcie dla Irlandzkiej Armii Republikańskiej, za co została skrytykowana. Opinię tę podtrzymała rok później.
Wywołała oburzenie, kiedy w 1990 odmówiła występu w New Jersey, ponieważ przed jej występem miał zostać odśpiewany hymn Stanów Zjednoczonych Ameryki, na co się nie zgodziła.
W 1991 zbojkotowała galę rozdania nagród Grammy – miał to być protest przeciwko komercjalizacji ceremonii. Sinéad wygrała wówczas w kategorii Najlepszy Album Muzyki Alternatywnej krążkiem "I Do Not Want What I Haven’t Got", lecz nie zaakceptowała tej nagrody i nie pojawiła się na gali.
3 października 1992, podczas programu "Saturday Night Live" piosenkarka wykonała a cappella utwór „War” Boba Marleya, po czym podarła zdjęcie papieża Jana Pawła II. Zaprotestowała tym samym przeciwko tuszowaniu przez Watykan przypadków molestowania dzieci przez księży w Irlandii. Dwa tygodnie po tym wydarzeniu wygwizdano ją podczas koncertu poświęconego twórczości Boba Dylana w Nowym Jorku. Dochodziło także do publicznego niszczenia jej płyt. Choć gwiazda po latach przeprosiła papieża, to jednak przyznała, że nie żałuje tego, co zrobiła.
Piosenkarka skrytykowała Kościół katolicki za negatywny stosunek do kwestii homoseksualizmu. Twierdziła: „Nauczanie przeciwko homoseksualizmowi jest bluźnierstwem”.
W kwietniu 1999 została ordynowana na duchownego Irlandzkiego Ortodoksyjnego Kościoła Katolickiego i Apostolskiego. Ceremonię zorganizowano w Grand Hôtel de la Grotte w Lourdes we Francji. Przyjęła wówczas imię Mother Bernadette Mary (Matka Bernadetta Maria) z rąk byłego biskupa Kościoła Palmariańskiego, Michaela Coxa.
W 2007 skrytykowała ówczesnego prezydenta Stanów Zjednoczonych, George’a W. Busha, za to, że „przynosi chrześcijaństwu złą reputację”.
W 2010, po tym, jak ujawniono, że Kościół katolicki w Irlandii i Watykan ukrywali przypadki wykorzystywania seksualnego nieletnich przez księży w latach 1975–2004, Sinéad ponownie skrytykowała Kościół. „Gdyby Jezus był z nami, spaliłby Watykan” – powiedziała. Stwierdziła, że papież Benedykt XVI powinien zrezygnować ze stanowiska. „Papież nie ma problemu w wyrażaniu swojej opinii na temat antykoncepcji czy rozwodów, krytykowaniu "Kodu da Vinci" czy Naomi Campbell za noszenie biżuterii w kształcie krzyża. Kiedy jednak przychodzi wypowiedzieć się na temat zła czynionego przez pedofilów przebranych za księży, papież milczy. To groteskowe, trudne do pojęcia, dziwaczne i bezprecedensowe. Trzymają stronę zła” – powiedziała.
W 2018 wystosowała list otwarty do głowy Kościoła katolickiego, papieża Franciszka, z prośbą o ekskomunikę.

</doc>
<doc id="75333" url="https://pl.wikipedia.org/wiki?curid=75333" title="Sinead O'Connor">
Sinead O'Connor



</doc>
<doc id="75334" url="https://pl.wikipedia.org/wiki?curid=75334" title="1 Ciechanowski Pułk Artylerii">
1 Ciechanowski Pułk Artylerii

1 Ciechanowski Pułk Artylerii im. Marszałka Józefa Piłsudskiego (1 pa) – oddział artylerii Wojska Polskiego.
Historia.
Na podstawie rozkazu Nr Pf 81 dowódcy 1 Warszawskiej Dywizji Zmechanizowanej z dnia 30 czerwca 2000 stacjonujący w garnizonie Ciechanów 1 Ciechanowski Pułk Artylerii Mieszanej im. Marszałka Józefa Piłsudskiego przeformowany został w 1 Pułk Artylerii.
Pułk wyposażony był w haubice samobieżne 2S1 Goździk i wyrzutnie rakietowe BM-21 Grad.
W roku 2002 wprowadzono odznakę pamiątkową (decyzja MON nr 57/MON z 6 marca 2002). Odznaka o wymiarach 40 x 40 mm wykonana została według projektu Grzegorza Wajdy. Pierwszą odznakę wręczono 2 grudnia 2000. Natomiast oznaka rozpoznawcza na mundur oraz proporczyk na beret zostały wprowadzone decyzją MON nr 409/MON z 1 września 2008.
Decyzją MON (nr 501/MON z 1 grudnia 2006) w roku 2006 ustanowiono nazwę wyróżniającą (Ciechanowski ), patrona (marszałek Józef Piłsudski) oraz datę święta jednostki (4 grudnia). 
Z dniem 31 grudnia 2010 Pułk został rozformowany. Część kadry i sprzętu została przeniesiona do innych jednostek.
Tradycje.
Pułk przyjął i kontynuował dziedzictwo tradycji jednostek artylerii Wojska Polskiego noszących numer "1" (decyzja MON nr 501/MON z 1 grudnia 2006):

</doc>
<doc id="75335" url="https://pl.wikipedia.org/wiki?curid=75335" title="Żyzność gleby">
Żyzność gleby

Żyzność gleby – zdolność gleby do zaspokajania edaficznych (żywieniowych) potrzeb roślin, to znaczy do przekazywania roślinom składników pokarmowych, wody, powietrza glebowego, ciepła itp. 
Stanowi ona zespół morfologicznych (np. wykształcenie i miąższość poziomów glebowych), fizycznych (np. uziarnienie, struktura), chemicznych, fizykochemicznych (np. pH, skład kompleksu sorpcyjnego), biochemicznych i biologicznych (np. zawartość materii organicznej, skład edafonu) właściwości gleby, zapewniających roślinom odpowiednie warunki wzrostu. Jest wypadkową zasobności w składniki pokarmowe i właściwości gleby. Bardzo dobra zasobność nie musi oznaczać bardzo dobrej żyzności jeżeli inne właściwości gleby będą niekorzystne (np. gleby ilaste o niekorzystnych warunkach powietrzno-wodnych). Dawniej utożsamiano żyzność z zasobnością, lecz w 2. połowie XX w. utrwalił się konsensus, że jest to pojęcie szersze. 
Żyzność jest pojęciem niewymiernym, nie wyraża się jej liczbowo w jakiejś jednostce miary. Miarą żyzności może być liczba gatunków roślin na danym areale, występowanie roślin bardziej wymagających, ilość wytworzonej biomasy lub wielkość plonu i jego jakość. Jeżeli gleba uprawna przy tej samej zasobności, agrotechnice, zmianowaniu, warunkach pogody wyda w takim samym czasie, z takiej samej powierzchni większy plon od innej, to oznacza, że jest od niej bardziej żyzna. 
Żyzność naturalna gleby jest wynikiem właściwości skały macierzystej, procesu glebotwórczego i zależy od zawartości w glebie m.in. koloidów glebowych, związków mineralnych, próchnicy, drobnoustrojów (np. mikroorganizmy glebowe odnawiają żyzność gleby). Jest ona charakterystyczna dla naturalnych gleb, na które nie oddziałuje człowiek. Żyzność naturalna jest ściśle związana z typem, rodzajem i gatunkiem gleby, a także z krajobrazem i naturalnymi zbiorowiskami roślinnymi.
Żyzność agrotechniczna (sztuczna) jest wynikiem działalności człowieka, najczęściej zabiegów agrotechnicznych. Może być ona zwiększona poprzez odpowiednie nawożenie, wapnowanie, uprawę, stosowanie płodozmianu i meliorację. Negatywnie na żyzność może działać wylesianie, przesuszenie, niewłaściwa agrotechnika i płodozmiany. 
Żyzność nabyta jest to żyzność wytworzona przez człowieka na utworach, które jej prawie nie posiadały. Dotyczy to głównie rekultywacji hałd i wyrobisk pogórniczych i innych miejsc, gdzie człowiek "pomaga" skałom i zwietrzelinom stać się glebą. 
Nieraz opisuje się również na żyzność potencjalną - maksymalną możliwą u danej gleby, i rzeczywistą (efektywną) - aktualną żyzność danej gleby. 
Przydatność gleby do produkcji roślinnej określa się na podstawie jej żyzności, urodzajności i produktywności.

</doc>
<doc id="75336" url="https://pl.wikipedia.org/wiki?curid=75336" title="Am I Not Your Girl?">
Am I Not Your Girl?

Am I Not Your Girl? – album z coverami w wykonaniu Sinéad O’Connor, wydany w 1992 roku.

</doc>
<doc id="75337" url="https://pl.wikipedia.org/wiki?curid=75337" title="Herb Makowa Podhalańskiego">
Herb Makowa Podhalańskiego

Herb Makowa Podhalańskiego – jeden z symboli miasta Maków Podhalański i gminy Maków Podhalański w postaci herbu. Herb znany od 1873 roku w wielu odmianach.
Wygląd i symbolika.
Herb przedstawia w błękitnym polu tarczy trzy makówki srebrne z czterema zielonym liśćmi dziewięćsił, nad którymi jest otwarta złota korona.
Makówki nawiązują do tradycyjnej etymologii nazwy miasta, którą wywodzi się od maku polnego, pospolitego na okolicznych łąkach. Językoznawcy uważają, że nazwa osady Maków jest typu dzierżawczego, pochodząca od imienia chłopa Maka.
Korona symbolizuje to, że Maków był niegdyś wsią królewską.
Legenda.
Legenda miejska głosi, że w 1918 doszło do pomyłki w ministerstwie, i urzędnik zatwierdzający herby zamienił herb Makowa Mazowieckiego z herbem Makowa Podhalańskiego, o czym świadczyć mają góralskie rysy twarzy postaci w herbie Makowa Mazowieckiego oraz podobny do typowego dla stroju podhalańskiego kapelusz.

</doc>
<doc id="75338" url="https://pl.wikipedia.org/wiki?curid=75338" title="Herb gminy Maków Podhalański">
Herb gminy Maków Podhalański



</doc>
<doc id="75339" url="https://pl.wikipedia.org/wiki?curid=75339" title="Przywódcy Niemieckiej Republiki Demokratycznej">
Przywódcy Niemieckiej Republiki Demokratycznej



</doc>
<doc id="75341" url="https://pl.wikipedia.org/wiki?curid=75341" title="Premierzy NRD">
Premierzy NRD



</doc>
<doc id="75342" url="https://pl.wikipedia.org/wiki?curid=75342" title="Jian Xianren">
Jian Xianren

Jian Xianren (; 5 kwietnia 1909 w Cili, prowincja Hunan, zm. 25 lipca 2004 w Pekinie) – chińska działaczka komunistyczna.
Od 1927 była członkinią Komunistycznej Partii Chin, a w 1929 wstąpiła w szeregi Armii Czerwonej. Brała udział w Długim Marszu (1935-1936). W późniejszym okresie studiowała w szkołach partyjnych w Yan’an i Moskwie oraz pracowała w organizacji partyjnej w mieście Wuhan i Ministerstwie Przemysłu Lekkiego. Prześladowana w okresie rewolucji kulturalnej, została zrehabilitowana w 1978. Powierzono jej wówczas stanowisko zastępcy sekretarza generalnego Wydziału Organizacyjnego Komitetu Centralnego Komunistycznej Partii Chin.

</doc>
<doc id="75349" url="https://pl.wikipedia.org/wiki?curid=75349" title="Kaczka (lotnictwo)">
Kaczka (lotnictwo)

Kaczka – układ konstrukcyjny statku powietrznego (samolotu lub szybowca), w którym ster wysokości (zwany "canardem") znajduje się w części dziobowej przed skrzydłami. Samolot w układzie kaczki najczęściej wyposażony jest w śmigło pchające w części ogonowej lub napęd odrzutowy.
Układ kaczki był stosowany już w najwcześniejszych konstrukcjach, np. w samolocie braci Wright Flyer I i samolocie Santos-Dumonta No.14 bis oraz w pierwszym wodnosamolocie pływakowym "Canard". W okresie międzywojennym był rzadziej stosowany (Focke-Wulf F19, Curtiss-Wright XP-55 Ascender). Obecnie jest stosowany coraz częściej. Jednym z pierwszych nowoczesnych samolotów produkowanych seryjnie w takim układzie był Saab JA-37 Viggen. Później układ stosowano m.in. w samolotach odrzutowych Dassault Rafale, Eurofighter Typhoon i wielu konstrukcjach Burta Rutana.
Taka konfiguracja samolotu zwiększa siłę nośną, dzięki dodatkowemu, dodatniemu jej składnikowi pochodzącemu od usterzenia wysokości. W samolotach myśliwskich przednie usterzenie często pełni także rolę wytwornicy wirów, analogicznie jak w przypadku skrzydła pasmowego. Takie samoloty są trudne w pilotażu, zwłaszcza przy większych prędkościach, dlatego stosuje się w nich najczęściej sterowanie typu fly-by-wire.
W latach powojennych w Polsce zbudowano i oblatano (marzec 1949 r.) szybowiec IS-5 Kaczka.

</doc>
<doc id="75350" url="https://pl.wikipedia.org/wiki?curid=75350" title="Universal Mother">
Universal Mother

Universal Mother – czwarty album studyjny Sinéad O’Connor wydany w 1994 przez wytwórnię Ensign Records.

</doc>
<doc id="75352" url="https://pl.wikipedia.org/wiki?curid=75352" title="Friedrich Ebert młodszy">
Friedrich Ebert młodszy

Friedrich Ebert młodszy (ur. 12 września 1894 w Bremie, zm. 4 grudnia 1979 w Berlinie Wschodnim) – niemiecki polityk, syn prezydenta Niemiec Friedricha Eberta.
Wieloletni działacz socjalistyczny, w okresie III Rzeszy pozostawał pod obserwacją policyjną, został także na rok wcielony do Wehrmachtu. W NRD był członkiem najwyższych władz partyjnych i państwowych, nadburmistrzem Berlina (1948–1967), deputowanym do Izby Ludowej (od 1949) oraz członkiem (od 1960) i zastępcą przewodniczącego Rady Państwa (od 1971). Od 1946 członek Komitetu Centralnego, a od 1949 członek Biura Politycznego KC SPJN.
Od 1 sierpnia do 3 października 1973 pełnił obowiązki przewodniczącego Rady Państwa (formalnej głowy państwa) NRD (po śmierci Waltera Ulbrichta).
Odznaczony m.in. Orderem Karla Marksa, Orderem Zasługi dla Ojczyzny oraz Orderem „Wielka Gwiazda Przyjaźni między Narodami”.
Z racji sprawowanych funkcji był „skoszarowany” w partyjno-rządowych osiedlach kierownictwa NRD – początkowo wokół Majakowskiring w Berlinie-Pankow, następnie na Osiedlu Leśnym pod Bernau. Został pochowany na Cmentarzu Centralnym Friedrichsfelde w Berlinie.

</doc>
<doc id="75356" url="https://pl.wikipedia.org/wiki?curid=75356" title="Nikolaos Kaklamanakis">
Nikolaos Kaklamanakis

Nikolaos Kaklamanakis (gr.: "Νίκος Κακλαμανάκης", ur. 19 sierpnia 1968 w Atenach), żeglarz grecki, specjalista windsurfingu, mistrz olimpijski z Atlanty 1996 oraz wicemistrz z Aten 2004 w klasie Mistral.
Obok medali olimpijskich zdobył m.in. trzykrotnie mistrzostwo świata (1996, 2000, 2001) oraz mistrzostwo Europy (1994). Na igrzyskach w 1996 i 2000 był chorążym ekipy narodowej Grecji, a w 2004 dostąpił zaszczytu zapalenia znicza olimpijskiego.

</doc>
<doc id="75358" url="https://pl.wikipedia.org/wiki?curid=75358" title="Edmund Monsiel">
Edmund Monsiel

Edmund Monsiel (ur. 12 listopada 1897 w Wożuczynie, zm. 8 kwietnia 1962 w Tomaszowie Lubelskim) – polski artysta samouk, autor kilkuset rysunków i szkiców opatrzonych inskrypcjami o treści religijno-posłanniczej, tworzonych w trakcie trwania choroby psychicznej.
Życiorys.
Był synem Mikołaja i Karoliny z Dutkowskich, miał pięcioro starszego rodzeństwa. Ukończył szkołę podstawową i gimnazjum, dalszą naukę przerwał. W latach 20. XX wieku jego rodzina przeprowadziła się do Łaszczowa, gdzie wraz z matką prowadził sklep. Z natury był skryty, chłodny wobec otoczenia, nie przejawiał szczególnych zainteresowań, zwłaszcza w zakresie plastycznym. W 1942 roku, po zabiciu przez Niemców jego szwagra wraz z córką, nastąpiła zmiana w jego zachowaniu, unikał ludzi i ukrywał się do końca wojny. Był bardzo religijny. Po wojnie pracował w cukrowni. Izolację od świata przełamał w latach 50. XX wieku. Zmarł w 1962 roku w wyniku komplikacji pogrypowych.
Po jego śmierci odkryto 566 prac plastycznych jego autorstwa, tworzonych w tajemnicy, prawdopodobnie od roku 1943 do śmierci. Wcześniej nie rysował ani nie interesował się sztuką. Na podstawie analizy jego twórczości, pośmiertnie zdiagnozowano u niego schizofrenię lub uporczywe zaburzenia urojeniowe. Jest rzadkim przypadkiem wyzwolenia przez schizofrenię talentu i inspiracji artystycznej.

</doc>
<doc id="75360" url="https://pl.wikipedia.org/wiki?curid=75360" title="Szpicgat">
Szpicgat

Szpicgat – konstrukcja rufy kadłuba jednostki pływającej charakteryzująca się występowaniem stewy rufowej, do której przymocowana jest oś steru.
Także: ogólna nazwa jachtu, mającego taką konstrukcję rufy.

</doc>
<doc id="75363" url="https://pl.wikipedia.org/wiki?curid=75363" title="Herb Andrychowa">
Herb Andrychowa

Herb Andrychowa – jeden z symboli miasta Andrychów i gminy Andrychów w postaci herbu.
Wygląd i symbolika.
Herb przedstawia w czerwonym polu złoty majuskulny monogram złożony z liter SA. 
Monogram stanowi inicjały Stanisława Ankwicza, właściciela miasta w dobie nadania praw miejskich.
Historia.
Andrychów w roku 1767 otrzymał prawa miejskie oraz znak albo pieczęć, w której wyobrażono monogram SA. Znak ten próbowały zmienić władze austriackie. W 1812 roku powstał projekt herbu, w którym wyobrażono postać Merkurego, siedzącego na skrzyni, z kotwicą i berłem w lewicy, którą opiera o tarczę z herbem Habsburgów, pod którym wstęga z dewizą "Sub tuo sceptro floret" ("pod twoim berłem kwitnie"). W roku 1823 przywilej cesarski nadał miastu nowy symbol, nawiązujący do rodu Ankwiczów - zmodyfikowaną łękawicę z herbu Abdank ze strzałą i rozetą w środku. Marian Gumowski w 1960 roku postulował zmodyfikowany herb z 1823 roku, gdzie nad łękawicą umieszczono samą różę. W "Miastach polskich w tysiącleciu" z 1965 roku postulowano z kolei herb wyobrażający wyłącznie łękawicę. W roku 1966 wprowadzono herb przedstawiający w polu czerwonym białą łękawicę i żółte czółenko tkackie w obramowaniu zębatego koła, dołączając do symboliki Andrychowa motywy związane z miejscowym przemysłem. W 1993 roku dokonano kolejnej zmiany herbu, gdzie w jednej tarczy pomieszczono łękawicę, a nad nią monogram z najstarszego symbolu miasta. 20 września 1994 roku ostatecznie przyjęto herb nawiązujący do symbolu miasta z lat 1767 – 1823.

</doc>
<doc id="75364" url="https://pl.wikipedia.org/wiki?curid=75364" title="Kamienie na szaniec (książka Aleksandra Kamińskiego)">
Kamienie na szaniec (książka Aleksandra Kamińskiego)

Kamienie na szaniec – książka Aleksandra Kamińskiego opowiadająca o działalności grupy członków Szarych Szeregów w Warszawie podczas II wojny światowej. Jedna z najważniejszych pozycji literatury polskiej okresu wojennego.
Jest oparta na prawdziwych wydarzeniach z końca lat 30. i okresu okupacji niemieckiej. Jej tytuł nawiązuje do fragmentu wiersza Juliusza Słowackiego "Testament mój".
Historia.
Książka powstała na podstawie krótkiej relacji Tadeusza Zawadzkiego „Zośki” spisanej podczas Świąt Wielkanocnych, 25–26 kwietnia 1943, w majątku Szczęsne (obecnie otulina Grodziska Mazowieckiego). Jej przygotowanie doradził mu Józef Zawadzki, którego niepokoił zły stan psychiczny syna przeżywającego śmierć Jana Bytnara oraz Aleksego Dawidowskiego i Tadeusza Krzyżewicza, którzy ponieśli śmierć w wyniku zorganizowanej przez niego akcji pod Arsenałem.
W tekście „Zośka” opisał powstanie grupy przyjaciół z 23. Warszawskiej Drużyny Harcerskiej (od koloru chust nazywanej „Pomarańczarnią”), ich działalność w konspiracji oraz aresztowanie i odbicie „Rudego” i innych więźniów przewożonych 26 marca 1943 po przesłuchaniach z siedziby Gestapo w alei J. Ch. Szucha 25 do więzienia Pawiak.
Tadeusz Zawadzki sporządził swoją relację ołówkiem na małym bloczku z kratkowanego papieru, którą następnie, z obawy o jej zniszczenie, przepisał na maszynie w 4 egz. Jan Rossman, przyjaciel oraz pierwszy czytelnik jego pracy. Rossman podzielił także materiał na rozdziały, którym nadał tytuły: "Pomarańczarnia", "Janeczek", "Aresztowanie", "Czy odbijamy" i "Odbity". Następnie, zgodnie z sugestią Tadeusza Zawadzkiego, zwrócił się z prośbą do Aleksandra Kamińskiego o przygotowanie w oparciu o notatkę materiału dla szerszego grona czytelników.
Redaktor naczelny „Biuletynu Informacyjnego” wyraził zgodę na napisanie książki w pierwszych dniach maja 1943. Znał on Tadeusza Zawadzkiego m.in. z Organizacji Małego Sabotażu „Wawer”. W celu zebrania materiałów do książki, Kamińskiemu na jego prośbę zorganizowano także spotkania z osobami znającymi jej bohaterów m.in. Józefem Zawadzkim, Stefanem Mirowskim i Barbarą Sapińską (dziewczyną Aleksego Dawidowskiego). Na jednym z czterech egzemplarzy swojej relacji „Zośka” wniósł zielonym długopisem kilka poprawek i to ten egzemplarz posłużył Aleksandrowi Kamińskiemu do napisania książki. Trwało to bardzo krótko. Kamiński wspominał, że pracował nad nią kilka dni, może tydzień. Po zebraniu materiałów, wyjechał z Warszawy do swojej żony Janiny, która w tamtym czasie przebywała pod Pruszkowem. Treść książki podyktował żonie. Maszynopis otrzymali do przeczytania Tadeusz i Józef Zawadzcy, Jan Rossman oraz inni uczestnicy i świadkowie opisanych w niej zdarzeń.
Celem książki było upamiętnienie grupy warszawskich harcerzy – członków m.in. Szarych Szeregów, PLAN-u i Organizacji Małego Sabotażu „Wawer” – oraz przekazanie ideałów braterstwa i służby.
Książka pod pseudonimem „Juliusz Górecki” oraz tytułem "Kamienie na szaniec. Opowiadanie o Wojtku i Czarnym" ukazała się po raz pierwszy w lipcu 1943, w nakładzie 2 tys. egz. Wydawcą była KOPR (Komisja Propagandy Biura Informacji i Propagandy Komendy Okręgu Warszawa Armii Krajowej), a książkę wydrukowały Tajne Wojskowe Zakłady Wydawnicze (TWZW). Na okładce zaprojektowanej przez Stanisława Kunstettera znalazł się ceglany mur z namalowanym Znakiem Polski Walczącej. Aleksander Kamiński stworzył swój pseudonim przyjmując imię Juliusza Dąbrowskiego, natomiast nazwisko „Górecki” nawiązywało do Górek Wielkich, w których mieściła się kierowana przez niego szkoła instruktorów harcerstwa. Imiona w podtytule książki ("Opowiadanie o Wojtku i Czarnym") były fikcyjnymi imionami Aleksego Dawidowskiego i Jana Bytnara.
Drugie okupacyjne wydanie "Kamieni na szaniec", także w nakładzie 2 tys. egz., ukazało się w lipcu 1944. Zostało ono uzupełnione przez autora o okres pomiędzy akcją pod Arsenałem a akcją w Sieczychach (do września 1943). Książka została także zilustrowana 10 rysunkami Romana Hussarskiego. Jej objętość zwiększyła się z 68 do 110 stron. W drugim wydaniu stała się zamkniętą całością.
Mikrofilm z treścią książki został wysłany przez Szare Szeregi przez kuriera Armii Krajowej do Londynu, co umożliwiło Związkowi Harcerstwa Polskiego na jej wydanie w języku angielskim w 1945 w Wielkiej Brytanii. W tym samym roku ukazało się w Londynie nakładem Światpolu trzecie wydanie książki i zarazem pierwsze na obczyźnie.
"Kamienie" były najgłośniejszą książką okupowanej Warszawy. Była czytana w całym kraju i doczekała się licznych recenzji w prasie konspiracyjnej (także krytycznych). Młodzież przyjęła ją z entuzjazmem. Jak napisał we wspomnieniach naczelnik Szarych Szeregów Stanisław Broniewski:
Pierwsze wydanie powojenne ukazało się w 1946 nakładem Spółdzielni Wydawniczej „Wiedza”. Ujawniono w nim prawdziwe imię i nazwisko autora książki, stopniowo podawano także prawdziwe pseudonimy jej bohaterów. Do 2014 ukazało się 26 wydań krajowych.
W 1978 Aleksander Kamiński w liście do Barbary Wachowicz napisał, że zawsze miał poczucie, że nie jest autorem „Kamieni”, tylko pośrednikiem w ich przekazaniu. Połowę swoich honorariów autorskich za książkę przeznaczał na utrzymanie kwatery Harcerskiego Batalionu Armii Krajowej „Zośka” na warszawskim Cmentarzu Wojskowym na Powązkach, gdzie zostali pochowani jej bohaterowie.
Bloczek z relacją Tadeusza Zawadzkiego został zakopany w ogrodzie przy domu Zawadzkich w Zalesiu Dolnym wraz z innymi pamiątkami i materiami konspiracyjnym. Wraz z nimi został wydobyty po wojnie.
Tytuł.
Tytuł "Kamienie na szaniec" stanowi fragment wiersza Juliusza Słowackiego "Testament mój" i prawdopodobnie nawiązuje do publikacji Karola Koźmińskiego z 1937 "o tym samym tytule", przedstawiającej sylwetki 12 poległych w walkach o niepodległość Polski.
Tytuł relacji Tadeusza Zawadzkiego ("Kamienie przez Boga rzucane na szaniec..."), która w skróconej formie stała się tytułem książki, nadał Jan Rossman przy jej przepisywaniu. Rossman wiedział, że o wierszu Słowackiego rozmawiał z umierającym Janem Bytnarem Tadeusz Zawadzki po odbiciu przyjaciela podczas akcji pod Arsenałem. Wiersz został także odczytany 30 marca 1943 wieczorem, kilka godzin po śmierci „Rudego” w Szpitalu Wolskim przy ul. Płockiej 26, na spotkaniu Tadeusza Zawadzkiego, Jana Rossmana, Tadeusza Mirowskiego i Jana Wuttke w domu Rossmanów przy ul. Sułkowskiego 45 na Żoliborzu.
Według Rossmana „kamieniami” były bohaterskie czyny i akty przyjaźni. Zbudowany z nich szaniec bronił największych ludzkich wartości, prawa do wolności oraz prawa do godnego życia we własnym, niepodległym kraju.
Zaproponowany przez Jana Rossmana i Tadeusza Zawadzkiego tytuł "Kamienie na szaniec" nie odpowiadał Aleksandrowi Kamińskiemu, który swoją pracę zatytułował "Życie i śmierć". Dał się jednak przekonać do jego zmiany. Jan Rossman twierdził, że ani on, ani Aleksander Kamiński nie znali książki Karola Koźmińskiego z 1937 pod tym samym tytułem. Z kolei wiadomo, że była ona jedną z ulubionych książek Jana Bytnara, którego ojciec Stanisław był żołnierzem I Brygady Legionów Polskich. Zdaniem Barbary Wachowicz gdyby Kamińskiemu była znana praca Koźmińskiego, użyłby tego zapewne jako argumentu przeciw zasugerowanej zmianie tytułu jego książki. Z drugiej strony, mógł on także zgodzić się na powtórzenie tytułu, uznając to za podkreślenie ciągłości losów Polaków.
Bohaterowie.
Bohaterami książki jest grupa młodzieży z 23 Warszawskiej Drużyny Harcerskiej „Pomarańczarnia”, której autor nadał fikcyjną nazwę "Buki". Wśród nich m.in. Maciej Aleksy Dawidowski „Alek” (w pierwszym podziemnym wydaniu dla zachowania tajemnicy konspiracji jako "Wojtek"), Tadeusz Zawadzki „Zośka” (w pierwszym podziemnym wydaniu jako "Staśka") i Jan Bytnar „Rudy” (w pierwszym podziemnym wydaniu jako "Czarny"). Wszyscy zdali maturę w Liceum im. Stefana Batorego wiosną 1939.
Fabuła.
Akcja książki jest oparta na faktach z końca lat 30. XX w. i z okresu okupacji niemieckiej w Warszawie.
Po zajęciu stolicy przez Niemców, trzej główni bohaterowie: „Alek”, „Zośka” i „Rudy” próbowali odnaleźć się w nowej rzeczywistości. W październiku 1939 wstąpili do lewicowej Polskiej Ludowej Akcji Niepodległościowej (PLAN). Brali udział w akcjach tzw. małego sabotażu, m.in. nalepiali karteczki na obwieszczeniu gubernatora Hansa Franka o utworzeniu Generalnego Gubernatorstwa, na których widnieją słowa: "Marszałek Piłsudski powiedziałby: a my was wszyscy w d... mamy". Podejmowali różnego rodzaju prace zarobkowe.
Szukając nowych możliwości działania w konspiracji odeszli z PLAN-u na miesiąc przed rozbiciem organizacji przez Niemców. Jednocześnie uczyli się, m.in. organizowali spotkania dyskusyjne. W marcu 1941 wstąpili do Szarych Szeregów Chorągwi Warszawskiej i rozpoczęli działalność w Organizacji Małego Sabotażu „Wawer”. W listopadzie 1942 zostali członkami Grup Szturmowych.
Po aresztowaniu Janka Bytnara „Rudego” przez Gestapo, „Zośka” zorganizował akcję odbicia przyjaciela, przeprowadzoną 26 marca 1943.
„Rudego” udało się uwolnić, jednak wskutek obrażeń odniesionych podczas torturowania przez funkcjonariuszy Gestapo zmarł 30 marca 1943. Tego samego dnia zmarł śmiertelnie ranny podczas akcji „Alek”. „Zośka” zginął podczas akcji w Sieczychach 20 sierpnia 1943.

</doc>
<doc id="75366" url="https://pl.wikipedia.org/wiki?curid=75366" title="Skrajnik dziobowy">
Skrajnik dziobowy

Skrajnik dziobowy, forpik – pomieszczenie lub fragment wnętrza kadłuba zajmujące dziobową część jednostki pływającej. Pojęcie to może oznaczać pierwszy przedział kadłuba od dziobu do najbliższego poprzecznego elementu konstrukcyjnego, lub pierwsze większe pomieszczenie, lub też pierwszy z trzech głównych obszarów wnętrza kadłuba. Skrajnik dziobowy jest przykryty pokładem dziobowym.
Skrajnik jako przedział.
Skrajnik dziobowy może oznaczać pierwszy przedział kadłuba od strony dziobu. Na większych statkach jest to wtedy pomieszczenie pomiędzy dziobnicą a pierwszą grodzią (zwaną grodzią zderzeniową), a na mniejszych jednostkach, np. jachtach, znajduje się pomiędzy dziobnicą a pierwszą obręczą wręgową. Może być wtedy niewielkim pomieszczeniem wykorzystywanym do przechowywania lin cumowniczych, łańcucha kotwicznego, odbijaczy, boi itp. Na większych jednostkach może być dla wzmocnienia wypełniony częściowo betonem, a w jego dolnej części może znajdować się zbiornik wód balastowych. Na mniejszych jednostkach może to być również niezatapialna komora wypełniona w całości pianką poliuretanową, lub nawet zajęta przez szczelnie zamknięty pojemnik wypełniony powietrzem.
Skrajnik jako pomieszczenie.
Na mniejszych jednostkach, np. na jachtach, skrajnik dziobowy nazywany jest forpikiem i może oznaczać albo schowek na dziobie, albo też może być nazwą pierwszego dużego pomieszczenia wewnątrz jednostki. Wtedy pomieszczenie to jest połączone przejściem z resztą pomieszczeń kabiny, a od góry może prowadzić do niego oddzielny właz zwany forlukiem. W takim forpiku może być urządzona pierwsza sypialnia, żagielkoja, zainstalowany kingston, umieszczony magazyn bosmański itd.
Skrajnik jako obszar.
Na mniejszych jednostkach forpikiem nazywana jest czasami wręcz jedna z trzech głównych przestrzeni wnętrza kadłuba (pozostałymi są wtedy śródokręcie oraz achterpik).

</doc>
<doc id="75369" url="https://pl.wikipedia.org/wiki?curid=75369" title="Ostatni wspólny przodek">
Ostatni wspólny przodek

Ostatni wspólny przodek − ostatni organizm, od którego pochodzą wszystkie organizmy z danej grupy (kladu). Z części jego bezpośredniego potomstwa wywodzą się niektóre z tych organizmów, z innej części pozostałe.
Wśród organizmów rozmnażających się płciowo definicję tę należy nieco zmodyfikować − ostatnim wspólnym przodkiem jest populacja, z której wywodzą się dane organizmy. Populacja ta następnie się podzieliła i z jej części wywodzą się niektóre z analizowanych organizmów, a z pozostałej części inne.
Ostatni wspólny przodek wszystkich żyjących na Ziemi organizmów to ostatni uniwersalny wspólny przodek.

</doc>
<doc id="75371" url="https://pl.wikipedia.org/wiki?curid=75371" title="Stowarzyszenie Harcerskie">
Stowarzyszenie Harcerskie

Stowarzyszenie Harcerskie - organizacja harcerska powstała w 1996 jako organizacja harcerska kontynuująca pracę Śródmiejskiego Hufca Harcerek ZHP i Śródmiejskiego Hufca Harcerzy ZHP (działających w Warszawie).
Jest jedną z tych organizacji harcerskich w Polsce, w których harcerz składający przyrzeczenie może wybrać jej rotę: w jednej wersji jest deklaracja służby m.in. Bogu, a w drugiej zamiast tego są jedynie odniesienia do prawdy i sprawiedliwości jako wartości uniwersalnych. Tym samym Stowarzyszenie Harcerskie jest otwarte również na osoby niewierzące, choć otwarcie przyznaje się, że harcerstwo opiera się na wartościach chrześcijańskich.
Stowarzyszenie Harcerskie liczy około 600 członków działających w drużynach harcerskich i gromadach zuchowych na terenie Warszawy, Warki i Chotomowa.
Cele statutowe.
Stowarzyszenie Harcerskie jest organizacją uznającą harcerski system wychowawczy za dobry i sprawdzony sposób kształtowania człowieka. Opiera swą działalność na treści Prawa i Przyrzeczenia harcerskiego, uważając pełnienie służby za najpełniejszy sposób samorealizacji człowieka. Obowiązkiem wszystkich członków Stowarzyszenia Harcerskiego jest pełnienie służby Polsce i bliźnim oraz, zależnie od indywidualnych przekonań, służba Bogu lub uniwersalnym wartościom - prawdzie i sprawiedliwości. Jedynym warunkiem przynależności do SH jest chęć dążenia do ideału rozumianego jako chęć zmiany na lepsze siebie i otaczającego świata.
Najważniejszy cel, jaki stawia przed sobą Stowarzyszenie, to przyczynienie się do rozwoju młodych ludzi, aby w pełni mogli wykorzystać swoje możliwości duchowe, intelektualne, społeczne, emocjonalne i fizyczne. Tak aby mogli, w duchu tradycji narodowych, w umiłowaniu wolności, demokracji oraz poszanowaniu dla poglądów innych, jako odpowiedzialni obywatele - członkowie wspólnot lokalnych, narodowych i międzynarodowych - brać współodpowiedzialność za losy własnej rodziny, własnego narodu i państwa.
Władze SH.
Najwyższą władzą SH jest zwoływany co dwa lata Zjazd SH, który wybiera Naczelnictwo reprezentujące Stowarzyszenie między Zjazdami.
W skład Naczelnictwa wchodzą: 
Struktura SH.
Jednostkami terenowymi SH są hufce. W Stowarzyszeniu działają dwa hufce – hufiec harcerzy i hufiec harcerek (oba im. Powstania Warszawskiego). Podstawowymi jednostkami organizacyjnymi są gromady zuchowe i drużyny harcerskie. Mogą one łączyć się w szczepy złożone z co najmniej trzech jednostek, w tym jednej drużyny harcerskiej.
Obecnie w SH działają:
Przyrzeczenie harcerskie.
Do wyboru przez składającego Przyrzeczenie.

</doc>
<doc id="75374" url="https://pl.wikipedia.org/wiki?curid=75374" title="Szpigat">
Szpigat

Szpigat – odpływnik w postaci otworu umożliwiającego spływanie niepożądanej wody na jednostce pływającej.
Zasadniczo terminem tym nazywany jest przepust zęzowy czyli odpływnik stosowany na małych jednostkach pływających, na których nie stosuje się wodoszczelnych grodzi. Jest on w postaci przelotowego wycięcia w dolnej krawędzi każdego z denników, a umożliwia spływanie wody z przestrzeni między dennikami do zęzy. Dla udrażniania tych przelotów można stosować łańcuszek lub pręt przechodzący przez wiele tych otworów.
Termin ten stosowany jest również dla odpływnika pokładowego (inna nazwa to skalops) na dużych jednostkach. W tym znaczeniu są to otwory rozmieszczone równomiernie w nadburciu, umożliwiające spływanie wody z pokładu za burtę jednostki. Zazwyczaj wzdłuż krawędzi pokładu biegnie wtedy waterwajs, czyli rynna w postaci zagłębienia w powierzchni pokładu prowadząca do tych przepustów. W marynarce handlowej każdy odpływnik (nawet w pomieszczeniach kuchni, sanitarnych) połączony z instalacją ściekową jest określany tym samym terminem.

</doc>
<doc id="75377" url="https://pl.wikipedia.org/wiki?curid=75377" title="Bikini (atol)">
Bikini (atol)

Bikini (marsz. "Pikinni") – atol w archipelagu Wysp Marshalla w łańcuchu Ralik Chain. Ma on powierzchnię około 6 km² i składa się z 36 wysepek, które otaczają lagunę o powierzchni 594 km².
Pierwszym Europejczykiem, który ujrzał atol (a następnie naniósł go na mapy) był w drugiej dekadzie XIX wieku rosyjski podróżnik i żeglarz Otto Kotzebue. Nazwał go atolem Eschscholtza – dla upamiętnienia niemieckiego przyrodnika Johanna Friedricha von Eschscholtza, który towarzyszył mu w jego pierwszej samodzielnej ekspedycji na wody Pacyfiku.
W latach 1946–1958 atol był miejscem prowadzenia przez Stany Zjednoczone ponad dwudziestu prób z bronią jądrową, w tym detonacji największej amerykańskiej bomby wodorowej (pod kryptonimem Castle Bravo).
Na czas prób jądrowych mieszkańcy Bikini zostali przeniesieni na atol Rongerik, skąd powrócili na swój rodzimy atol na przełomie lat 60. i 70. XX wieku. Potem jednak ponownie ich przesiedlono (w 1978) na wyspę Kili z uwagi na utrzymujące się skażenie gleby promieniotwórczym cezem, który wchłaniany przez palmy kokosowe stał się przyczyną chorób nowotworowych wśród mieszkańców wyspy, dla których orzech kokosowy stanowił podstawę diety. Skażenie pożywienia było także przyczyną większej umieralności wśród niemowląt. Za uszczerbek na zdrowiu Bikińczyków zapłacił rząd USA, któremu sąd wyznaczył karę 100 mln dolarów.
Podjęto także operację oczyszczania atolu, podczas której zebrano około 300 000 m³ radioaktywnej gleby. Organizacje ekologiczne nie mają dostępu do dokumentów zawierających dane z informacją dokąd przewieziono radioaktywną glebę.
W 1998 roku na wyspie Bikini (największej wyspie atolu) otwarto bazę nurkową, w której jednorazowo może przebywać 12 nurków. Opłaty za korzystanie z bazy wpływają do kasy wyspiarskiego rządu Bikini z siedzibą na wyspie Kili.
W wodach laguny spoczywa wiele wraków okrętów z okresu II wojny światowej zatopionych w 1946 roku w wyniku prób atomowych w ramach "Operacji Crossroads", co stanowi wielką atrakcję dla amatorów nurkowania.
W 2010 roku atol Bikini został wpisany na listę światowego dziedzictwa UNESCO.
Na atolu znajduje się port lotniczy Bikini.

</doc>
<doc id="75379" url="https://pl.wikipedia.org/wiki?curid=75379" title="Piotr Bania">
Piotr Bania

Piotr Bania (ur. 6 lutego 1973 w Krakowie) – polski piłkarz, występował na pozycji napastnika.
Kariera zawodnicza.
Jest wychowankiem klubu Wawel Kraków. W swojej karierze grał także w zespołach: Kabel Kraków, Hutnik Nowa Huta, Proszowianka Proszowice, Cracovia i Wisła Płock. Król strzelców II ligi w sezonie 2003/2004. W sezonie 2004/2005 zdobył 12 bramek dla „Pasów”. W rundzie jesiennej sezonu 2007/2008 występował w Wiśle Płock. W styczniu 2008 r. przeniósł się do Sandecji Nowy Sącz. 
Kłopoty z prawem.
11 kwietnia 2011 został oskarżony o udział w ustawieniu meczu Cracovii z Zagłębiem Lubin. Wydział Dyscypliny PZPN ukarał go za korupcję 6-miesięczną dyskwalifikacją.

</doc>
<doc id="75380" url="https://pl.wikipedia.org/wiki?curid=75380" title="Kazimierz Węgrzyn">
Kazimierz Węgrzyn

Kazimierz Węgrzyn (ur. 13 kwietnia 1967 w Biłgoraju) – polski piłkarz, który grał na pozycji obrońcy. W trakcie kariery piłkarskiej występował w trzech klubach z Krakowa: w Hutniku, Wiśle i Cracovii. Po zakończeniu kariery komentator meczów Ekstraklasy i Ligi Mistrzów UEFA w stacji Canal+. Obecnie pracuje przy meczach ekstraklasy i Piłki reprezentacyjnej w TVP Sport.
Życiorys.
Kariera klubowa.
Jest wychowankiem Łady Biłgoraj, w której grał do 1986 roku. Później był piłkarzem Motoru Lublin, lecz w jego barwach nie rozegrał żadnego spotkania. W sezonie 1987/88 został piłkarzem Hutnika Kraków, gdzie spędził w nim 7 sezonów.
Sezon 1993/1994 rozpoczynał już jako piłkarz GKS-u Katowice, z którym odnosił największe sukcesy. W pierwszym sezonie, w GKS-ie Katowice zdobył wicemistrzostwo Polski. Jeszcze lepszy sezon zaliczył rok później docierając do finału Pucharu Polski oraz 1/8 finału Pucharu UEFA, przegrywając z Bayerem 04 Leverkusen, w dwumeczu 1:8. W 1995 roku zdobył Superpuchar Polski.
W 1997 roku został piłkarzem austriackiego klubu SV Ried, z którym zdobył Puchar Austrii.
Po powrocie do Polski w 1998 roku został piłkarzem Wisły Kraków, a w następnym sezonie po powrocie zdobył Mistrzostwo Polski. Później był jeszcze piłkarzem: Pogoni Szczecin, Widzewa Łódź i Cracovii.
Był jednym z najbardziej rozpoznawalnych piłkarzy ekstraklasy, w której spędził łącznie 12 sezonów. Po sezonie 2004/2005 zakończył karierę zawodniczą.
Kariera reprezentacyjna.
W biało-czerwonych barwach rozegrał 20 spotkań. Zadebiutował 21 sierpnia 1991 w meczu Polska – Szwecja rozegranym w Gdyni wygranym 2:0. Jego ostatni występ w reprezentacji miał miejsce 10 lutego 1999 roku w spotkaniu Finlandia – Polska zremisowanym 1:1.
Po zakończeniu kariery.
W latach 2006–2020 był komentatorem meczów piłkarskich w stacji Canal+. Komentował tam między innymi spotkania Ekstraklasy, Ligi Mistrzów UEFA i mistrzostw świata w piłce nożnej 2018. W lipcu 2020 roku stacja ogłosiła zakończenie dalszej współpracy, w wyniku czego Kazimierz Węgrzyn zakończył komentowanie meczów na tej antenie z końcem października 2020 roku.
Podczas mistrzostw Europy w piłce nożnej 2020 został jednym ze współkomentatorów meczów w TVP w parze z Mateuszem Borkiem. W trakcie tych mistrzostw skomentowali m.in. mecz finałowy pomiędzy Włochami a Anglią. Podczas Mistrzostw Świata w Piłce Nożnej 2022 w Katarze także został jednym ze współkomentatorów wybranych meczów w TVP w parze z Mateuszem Borkiem, Przemysławem Pełką, Maciejem Iwańskim i Sławomirem Kwiatkowskim.
Dnia 21 maja 2010 r. otrzymał tytuł Honorowego Obywatela Biłgoraja.

</doc>
<doc id="75382" url="https://pl.wikipedia.org/wiki?curid=75382" title="Konstandinos Stefanopulos">
Konstandinos Stefanopulos

Konstandinos (Kostis) Stefanopulos (; ur. 15 sierpnia 1926 w Patras, zm. 20 listopada 2016 w Atenach) – grecki prawnik i polityk, poseł do Parlamentu Hellenów i minister, w latach 1995–2005 prezydent Grecji.
Życiorys.
Z wykształcenia prawnik, ukończył studia na Uniwersytecie Narodowym im. Kapodistriasa w Atenach. W latach 1954–1974 praktykował jako adwokat w Patras. Był działaczem Narodowej Unii Radykalnej Konstandinosa Karamanlisa. Mandat poselski po raz pierwszy uzyskał w 1964 w okręgu wyborczym Achaja. Do aktywnej polityki powrócił w okresie demokratyzacji po upadku junty czarnych pułkowników, dołączając do Nowej Demokracji. W 1974 został ponownie deputowanym, reelekcję uzyskiwał w wyborach w 1977, 1981, 1985 i czerwcu 1989.
W 1974 wszedł w skład prowizorycznego rządu jedności narodowej Konstandinosa Karamanlisa jako sekretarz stanu w ministerstwie handlu. Od listopada 1974 do września 1976 był ministrem spraw wewnętrznych. Od września 1976 do listopada 1977 pełnił funkcję ministra spraw społecznych, zaś w latach 1977–1981 w randze ministra kierował gabinetem premiera. Od 1981 do 1985 pełnił funkcję sekretarza i rzecznika klubu poselskiego ND. W 1985 bez powodzenia starał się o przywództwo w Nowej Demokracji, przegrywając z Konstandinosem Mitsotakisem. 6 września 1985 wraz z kilkunastoma posłami odszedł z ND, założył wówczas partię DIANA. Ugrupowanie to nie odnosiło wyborczych sukcesów; Konstandinos Stefanopulos kierował nim do 1994, kiedy to partia ta zawiesiła swoją działalność.
8 marca 1995 został wybrany przez grecki parlament na urząd prezydenta. Jego kandydaturę wysunęła Wiosna Polityczna, a zaaprobował również socjalistyczny PASOK. W głosowaniu poparło go 181 parlamentarzystów. Stanowisko objął 10 marca 1995, zastępując Konstandinosa Karamanlisa. 8 lutego 2000 wybrany na drugą kadencję 269 głosami posłów PASOK-u i Nowej Demokracji. Zakończył urzędowanie 12 marca 2005, gdy na prezydenta został zaprzysiężony jego następca Karolos Papulias.
Konstandinos Stefanopulos był żonaty, jego małżonka zmarła przed nim. Miał troje dzieci.
Odznaczenia.
Jako prezydent z urzędu ("ex officio") był wielkim mistrzem orderów: Zbawiciela, Jerzego I, Honoru, Feniksa i Dobroczynności.
Odznaczony również Orderem Orła Białego (Polska, 1996), Wielkim Łańcuchem Orderu Sikatuny (Filipiny, 1997), Krzyżem Wielkim Orderu Witolda Wielkiego (Litwa, 1997), Krzyżem Wielkim Orderu Wielkiego Księcia Giedymina (Litwa, 1999), Wielkim Orderem Króla Tomisława (Chorwacja, 1998), Łańcuchem Orderu Karola III (Hiszpania, 1998), Wielką Gwiazdą Odznaki Honorowej za Zasługi dla Republiki Austrii (Austria, 1999), Orderem Trzech Gwiazd I klasy (Łotwa, 1999), Łańcuchem Orderu Infanta Henryka (Portugalia, 1999), Łańcuchem Orderu Gwiazdy (Rumunia, 1999), Złotym Orderem Wolności (Słowenia, 1999), Orderem Serafinów (Szwecja, 1999), Orderem Podwójnego Białego Krzyża I klasy (Słowacja, 2000), Krzyżem Wielkim Orderu Sokoła (Islandia, 2001), Orderem Zasługi Republiki Włoskiej w klasie Kawaler Krzyża Wielkiego Udekorowany Wielką Wstęgą (Włochy, 2001), Krzyżem Wielkim Orderu Świętego Olafa (Norwegia, 2004).

</doc>
<doc id="75383" url="https://pl.wikipedia.org/wiki?curid=75383" title="Kostas Karamanlis">
Kostas Karamanlis

Konstandinos (Kostas) Karamanlis (; ur. 14 września 1956 w Atenach) – grecki polityk i prawnik, w latach 1997–2009 przewodniczący Nowej Demokracji (ND), premier Grecji od 2004 do 2009.
Życiorys.
Bratanek Konstandinosa Karamanlisa, premiera i prezydenta Grecji. Kuzyn Kostasa Karamanlisa. Studiował prawo na Uniwersytecie Narodowym im. Kapodistriasa w Atenach. Następnie kształcił się w zakresie ekonomii i nauk politycznych w Stanach Zjednoczonych w The Fletcher School of Law and Diplomacy na Tufts University.
Dołączył do Nowej Demokracji, był działaczem związku studentów prawa i organizacji młodzieżowej swojego ugrupowania. W latach 1977–1979 odbył służbę wojskową w marynarce wojennej. Praktykował w zawodzie prawnika, zajmował się także działalnością akademicką. W 1993 został członkiem komitetu centralnego ND. W czerwcu 1989 po raz pierwszy został wybrany do Parlamentu Hellenów, z powodzeniem ubiegał się o reelekcję w kolejnych wyborach w listopadzie tegoż roku, a następnie także w 1990, 1993, 1996, 2000, 2004, 2007 i 2009.
W 1997, na zjeździe ówcześnie opozycyjnej partii, został wybrany na przewodniczącego Nowej Demokracji – pomogło mu nazwisko sławnego krewnego i założyciela ND, byłego prezydenta i premiera Konstandinosa Karamanlisa, który w pierwszych latach po obaleniu junty pułkowników w Atenach doprowadził Grecję do demokracji i członkostwa we wspólnotach europejskich. W 2000 Nowa Demokracja pod przywództwem Kostasa Karamanlisa poniosła jednak porażkę w wyborach parlamentarnych.
W marcu 2004 Nowa Demokracja wygrała wybory parlamentarne. 10 marca 2004 Kostas Karamanlis objął stanowisko premiera, stając w pierwszej kolejności przed koniecznością rozwiązania problemów związanych z przygotowaniami do igrzysk olimpijskich w Atenach w tym samym roku. Władzę zachował również po zwołanych przez niego wcześniejszych wyborach parlamentarnych z września 2007, w których jego partia powtórnie odniosła zwycięstwo.
2 września 2009 ogłosił decyzję o przeprowadzeniu przedterminowych wyborów. Ruch ten argumentował koniecznością odnowienia i wzmocnienia swojego mandatu politycznego, potrzebnego do przeprowadzenia niezbędnych reform w obliczu kryzysu gospodarczego. 4 października 2009 w wyborach parlamentarnych Nowa Demokracja poniosła porażkę. W rezultacie następnego dnia premier podał się dymisji i ogłosił rezygnację ze stanowiska przewodniczącego ND. 6 października 2009 nowym premierem Grecji został lider zwycięskiego PASOK-u Jorgos Papandreu.
Kontynuował działalność polityczną w ramach Nowej Demokracji. Mandat poselski utrzymywał w obu wyborach w 2012, a następnie również w styczniu i wrześniu 2015 oraz w 2019.
Kostas Karamanlis jest żonaty, ma dwoje dzieci.

</doc>
<doc id="75386" url="https://pl.wikipedia.org/wiki?curid=75386" title="Cyklady">
Cyklady

Cyklady (gr. Κυκλάδες, "Kikládes") – archipelag znajdujący się w południowo-zachodniej części Morza Egejskiego, u południowo-wschodnich wybrzeży Grecji. W skład archipelagu wchodzi około 220 wysp o łącznej powierzchni 2572 km². Do końca 2010 roku były jedną z prefektur (nomosów) w regionie administracyjnym Wyspy Egejskie Południowe, ze stolicą w Ermupolis na wyspie Síros.
Ważniejsze wyspy.
Wyspy zestawiono według powierzchni całkowitej gmin które tworzą, w porządku malejącym (liczba ludności zamieszkanych wysp z 2011 r.)

</doc>
<doc id="75387" url="https://pl.wikipedia.org/wiki?curid=75387" title="Buick">
Buick

Buick – amerykański producent samochodów osobowych, SUV-ów i samochodów sportowych z siedzibą w Warren działający od 1903 roku. Należy do amerykańskiego koncernu General Motors.
Historia.
Historia znaku towarowego Buick sięga jeszcze XIX wieku, kiedy to David Dunbar Buick w ramach firmy Buick &amp; Sherwood z powodzeniem zdobył popularność wśród amerykańskich konsumentów za pomocą urządzeń sanitarnych – głównie wanien. Na przełomie lat 90. XIX wieku i początku XX wieku, David Dunbar Buick zainwestował swoje prywatne środki w rozwój samochodów z silnikiem spalinowym. Skutkiem tego było powstanie marki samochodowej Buick w maju 1903 roku.
Już 5 lat po powstaniu markę Buick kupił koncern General Motors, który pozostał właścicielem producenta po dziś dzień. W drugiej połowie XX wieku Buick wyspecjalizował się w produkcji dużych, luksusowych sedanów, coupe i kabrioletów.
Kluczowym rynkiem w tym okresie dla Buicka były rodzime Stany Zjednoczone, gdzie marka była jedną z pięciu głównych marek koncernu General Motors uczestniczącej w intensywnej wymianie technologicznej pomiędzy pozostałymi filiami. W gamie GM Buick został wypozycjonowany jako marka o luksusowym charakterze, pozycjonowana jedynie niżej od topowego Cadillaca.
Do końca lat 90. XX wieku głównym rynkiem zbytu dla Buicka pozostawały Stany Zjednoczone, a także sąsiednia Kanada i Meksyk. Rola rodzimego regionu uległa diametralnej zmianie w pierwszej i drugiej dekadzie XXI wieku, drastycznie okrajając swoje portfolio i zyskując marginalną popularność w stosunku do Chin - kluczowego rynku zbytu.
Buick w Ameryce Północnej.
Wraz z intensywnym rozwojem popularności marki Buick w Chinach na przełomie XX i XXI wieku, firma zaczęła tracić jednocześnie na popularności w rodzimych Stanach Zjednoczonych. W czasie gdy w 2002 roku roczna sprzedaż wynosiła 432 tysiące sztuk, w 2009 roku, kiedy to w międzyczasie oferta została okrojona z wielu modeli, spadła ona do poziomu niemal czterokrotnie niższego - do 105 tysięcy sztuk. Odświeżenie gamy modelowej w ramach restrukturyzacji po kryzysie finansowym pozwoliła poprawić wyniki sprzedażowe, jednak wzrost sprzedaży trwał jedynie do 2016 roku, kiedy to osiągnął 230 tysięcy rocznie sprzedanych sztuk.
Dalej, popularność Buicka ponownie zaczęła spadać, a wraz z nią - w amerykańskiej ofercie marki ponownie zaczęły znikać modele. W międzyczasie, w Chinach marka sprzedawała już czterokrotnie więcej samochodów rocznie, z roku na rok umacniając swoją pozycję. Marginalizacja marki Buick w rodzimych Stanach Zjednoczonych i spadek jej znaczenia na przestrzeni lat stały się fenomenem, które szeroko opisano wielokrotnie w różnych amerykańskich mediach.
Trwające od 2016 roku redukcje w ofercie modelowej marki w Ameryce Północnej obejmowały głównie samochody osobowe. Po wycofaniu modelu Verano, w kolejnych latach z oferty zniknęły także takie modele, jak Buick LaCrosse czy Cascada. Przełomowym momentem okazało się jednak ogłoszenie w grudniu 2019 planów wycofania ze sprzedaży modelu Regal, który był ostatnim klasycznym samochodem osobowym w ofercie. Od 2020 roku po raz pierwszy w historii Buick stanie się w Ameryce Północnej producentem oferującym jedynie SUV-y i crossovery.
Buick w Chinach.
W latach 90. Buick rozpoczął inwestować fundusze w rozwój i produkcję swoich modeli na rynku chińskim, gdzie w kolejnych latach samochody marki zdobyły dużą popularność. Jednym z pierwszych modeli Buicka wytwarzanych przez spółkę typu joint venture GM-Shanghai był model Century, którego produkcja ruszyła w 1999 roku.
Z czasem, ofertę zaczęły lokalnie uzupełniać konstrukcje nieoferowane w rodzimym USA, zapożyczane od innych marek General Motors, jak Opel czy Holden. W drugiej dekadzie XXI wieku, potencjał marki w Chinach okazał się tak duży, że producent rozpoczął konstruować samodzielne konstrukcje specjalnie z myślą o rynku chińskim - pierwszym takim modelem była druga generacja Buicka Excelle w 2014 roku.
Pozycja Buicka w Chinach w ciągu pierwszych dwóch dekad obecności urosła kilkukrotnie. W 1999 roku sprzedano 150 tysięcy samochodów, w 2006 roku popularność marki przerosła Stany Zjednoczone, a w 2015 roku po raz pierwszy roczna sprzedaż przekroczyła 1 milion sztuk. W 2016 roku już 80% światowej sprzedaży marki dotyczyła rynku Chin i Tajwanu.

</doc>
<doc id="75388" url="https://pl.wikipedia.org/wiki?curid=75388" title="Teatr w Zakopanem">
Teatr w Zakopanem

Historia zakopiańskich teatrów zaczyna się w połowie XIX wieku i wiąże się z zainteresowaniem walorami wypoczynkowymi i uzdrowiskowymi tego rejonu. Pierwsze, amatorskie zespoły tworzyli sami letnicy. Na pierwsze przedstawienie wybrano sztukę Aleksandra Fredry "Dwie Blizny". Spektakl odbył się 22 sierpnia 1885 w sali Dworca Tatrzańskiego. W 1892 odbyło się przedstawienie z udziałem artystów zawodowych, coraz częściej przyjeżdżających indywidualnie albo z całym zespołem teatralnym. Były to jednak teatry sezonowe (letnie). W Zakopanem występowała Helena Modrzejewska w 1882 i 1902 r. Pierwsza stała scena amatorska powstała w 1900 z inicjatywy Towarzystwa Teatralnego działającego w ramach Związku Przyjaciół Zakopanego. Pierwszym kierownikiem był Wincenty Tyszkiewicz, a później Aleksander Zelwerowicz. Rozwiązanie Związku Przyjaciół Zakopanego (w 1904) było bezpośrednią przyczyną rozwiązania sceny amatorskiej (w 1905). Jednak to nie był koniec działalności teatralnej. Aleksander Zelwerowicz jeszcze w 1904 doprowadził do powstania sezonowego teatru zawodowego, w którym występowało wielu wybitnych polskich aktorów (częstym gościem sceny były zespoły kierowane przez: Adama Müllera, Tadeusza Pilarskiego, Edmunda Rygiera czy Stefana Czajkowskiego). Na deskach sceny występowali: Antonina Hoffman, Irena i Ludwik Solscy, Karol Adwentowicz. Czasem odbywały się także przedstawienia zespołów mieszanych – złożonych z aktorów zawodowych i amatorów. Krótko przed I wojną światową powstała mieszana scena kierowana przez Dantego Baranowskiego. W 1919 w Zakopanem działał zespół kierowany przez Marię Curusiównę, przekształcony w Teatr Regionalny im. Władysława Orkana (od 1933 kierowany przez Helenę i Jerzego Rytarda). W 1925 utworzono Teatr Formistyczny. Ponadto do Zakopanego nadal przyjeżdżały zespoły teatralne np. Reduta kierowana przez Juliusza Osterwę. 
Początkowo miejscem wystawiania sztuk było kasyno Towarzystwa Tatrzańskiego (w budynku Dworca Tatrzańskiego), a od 1903 w hotelowych salach Morskiego Oka i w Hotelu Turystów. Występy odbywały się również w zakładach leczniczych, pensjonatach, sanatoriach. Po II wojnie światowej odbywały się w Miejskim Domu Kultury, klubie MPiK oraz budynku Związku Podhalan. W Zakopanem działał (od 1948) amatorski zespół założony przez Ludwika Morstina przy Towarzystwie Miłośników Teatru im. Heleny Modrzejewskiej. Nadal gościły tu zawodowe zespoły teatralne, najczęściej z Krakowa i Tanowa. W 1985 założono Teatr im. Stanisława Ignacego Witkiewicza. 

</doc>
<doc id="75390" url="https://pl.wikipedia.org/wiki?curid=75390" title="Teatr Formistyczny">
Teatr Formistyczny

Teatr Formistyczny powstał w Zakopanem z inicjatywy Stanisława Ignacego Witkiewicza (Witkacy), Marcelego Staroniewicza, Rafała Malczewskiego i innych, jako scena amatorska. Inauguracją działalności było wystawienie dwóch sztuk Witkacego: "Wariat i pielęgniarka" (obecny tytuł - "Wariat i zakonnica") oraz "Nowe Wyzwolenie". Przedstawienie odbyło się 21 marca 1925 w sali hotelu Morskie Oko. Od sierpnia 1925 do 1927 r. Teatr Formistyczny działał jak sekcja Towarzystwa Sztuka Podhalan. W repertuarze Teatru były inne sztuki Witkacego, np. "W małym dworku", "Pragmatyści"; dzieła Augusta Strindberga oraz przedstawienia "Szopki Zakopiańskiej". 
W przedstawieniach tych brali udział m.in. Winnifred Cooper (angielska malarka mieszkająca w Zakopanem) i Józef Fedorowicz (kierownik stacji meteorologicznej w Zakopanem) a projektantami scenografii byli Rafał Malczewski i Witkacy.
W 1927 r. Teatr zakończył swoją działalność.
Zobacz też: Teatr w Zakopanem

</doc>
<doc id="75391" url="https://pl.wikipedia.org/wiki?curid=75391" title="Bronisław Czech">
Bronisław Czech

Bronisław Czech (ur. 25 lipca 1908 w Zakopanem, zm. 5 czerwca 1944 w obozie koncentracyjnym w Auschwitz) – polski narciarz, trzykrotny olimpijczyk, taternik, ratownik górski, instruktor narciarski, pilot i instruktor szybowcowy. Uznawany za najwszechstronniejszego narciarza okresu międzywojennego,
Był 24-krotnym mistrzem Polski w konkurencjach narciarskich. Wielokrotnie uczestniczył w narciarskich mistrzostwach świata, najlepsze wyniki odnosząc w kombinacji norweskiej (piąta lokata w 1927 oraz czwarta w 1929). Na igrzyskach olimpijskich w 1928 zajął dziesiąte miejsce w kombinacji norweskiej; w 1932 był w niej siódmy. Był trzykrotnym rekordzistą Polski w długości skoku (60,5 m i 62,5 m w 1928 w Sankt Moritz oraz 63 m w 1929 w Zakopanem) i pierwszym polskim narciarzem o klasie międzynarodowej. Potrafił zatańczyć na nartach walca, tj. stworzyć taki ciąg ewolucji na nartach, że sprawiały one wrażenie, jakby rzeczywiście tańczył. Wziął udział w ośmiu wyprawach ratunkowych TOPR. Kilkakrotnie brał udział w sztafecie Zakopane – Morskie Oko – Zakopane, kiedy sztafeta jego klubu SN PTT zajmowała pierwsze miejsce. Od 1932 był trenerem narciarskim, prowadził szkołę narciarstwa zjazdowego na Kasprowym Wierchu.
Życie prywatne.
Był synem Józefa (mechanika kotłowego i palacza w Wodoleczniczym Zakładzie doktora Andrzeja Chramca, a także skrzypka i znanego cyklisty) oraz Stanisławy z Namysłowskich (hafciarki, wyróżniającej się talentem artystycznym), którzy osiedlili się w Zakopanem w 1884. Miał troje rodzeństwa: brata Władysława, również narciarza i taternika (1905–1973), oraz siostry – starszą Stanisławę (1903–1993) i młodszą Janinę (1916–2005), obie były malarkami na szkle, narciarkami i taterniczkami. Najpierw rodzina mieszkała w małym domu pod adresem Chramcówki 2, później przy dawnym Rynku pod numerem 5.
Od szóstego roku życia Bronisław uczył się w Ludowej Szkole Męskiej przy ulicy Nowotarskiej w Zakopanem, osiągał od razu dobre wyniki w nauce. W wieku lat 10 poszedł do prywatnego gimnazjum w willi „Liliana” przy ul. Sienkiewicza, musiał jednak przerwać naukę ze względu na wysokie czesne. Później uczył się w Szkole Przemysłu Drzewnego w Zakopanem (studiował w latach 1924–1927), najpierw ślusarstwa, później ciesielstwa. Był też wolnym słuchaczem w warszawskim Centralnym Instytucie Wychowania Fizycznego (1932–1934), gdzie zdał maturę, co dało mu dyplom nauczyciela wf i tytuł instruktora narciarstwa.
Poza sportami górskimi Czech uprawiał też lekkoatletykę i tenis stołowy. Jeździł także na motocyklu i pływał na kajakach, grał na skrzypcach i akordeonie. Poza tym malował na papierze, rzeźbił w drewnie, pisał wiersze. Malować zaczął w wieku kilkunastu lat pod opieką pejzażysty Zefiryna Ćwiklińskiego. Od szesnastego roku życia malował na szkle, najczęściej motywy kwiatów. W czasie uwięzienia w obozie koncentracyjnym w Auschwitz-Birkenau tworzył m.in. z pamięci pejzaże tatrzańskie.
Bronisław Czech był człowiekiem skromnym, nie opowiadał wiele o swoich osiągnięciach wspinaczkowych. Dopiero Witold Henryk Paryski na podstawie szkiców i notatek Czecha opracował opisy dróg przez niego wytyczonych.
Przebieg kariery sportowej.
Lata 1925–1926.
Pierwszy start Bronisława Czecha na nartach miał miejsce 18 stycznia 1925 na Lipkach w biegu na 5 km w zawodach zorganizowanych przez sekcję narciarską zakopiańskiego Sokoła. Czech zajął w nim pierwsze miejsce w kategorii juniorów. W lutym zdobył w Krynicy tytuł mistrza Polski juniorów w skokach po osiągnięciu 17 m oraz 17,5 m. Tydzień później w mistrzostwach Zakopanego uplasował się na dziesiątej pozycji.
Rok 1926 był dla Czecha rokiem przejścia do kategorii seniorskiej. Zanim to nastąpiło wygrał dwa juniorskie konkursy skoków na Krokwi. W grudniu po raz pierwszy wystąpił w zawodach najwyższej grupy wiekowej i zakończył je zwycięstwem.
Lata 1927–1930.
W 1927 Czech zwyciężył w trzech konkursach skoków w Zakopanem i we dwóch III klasy we Lwowie; na Krokwi był również trzeci i piąty. W mistrzostwach rodzinnego miasta zajął szóstą pozycję. Zaczął też startować w konkursach zagranicznych. Został międzynarodowym mistrzem Austrii w kombinacji norweskiej (12 kilometrów pokonał w 50 minut i 50 sekund), a w skokach osiągnął odległość 33,5 m, ustanawiając rekord skoczni w Raksie. W drugiej serii silny wiatr zniósł go cztery metry w lewo, poza nawias śnieżny, który kończył się na ok. 27 m. Polak upadł na lód i stoczył się ze stromego zbocza. W lutym wystartował w mistrzostwach świata w Cortinie d’Ampezzo. Zajął piąte miejsce w kombinacji i dwunaste w biegu na 18 km. Zdobył tytuły mistrza Polski w kombinacji i w sztafecie 5 × 10 km, wygrał też mistrzostwo kraju w skokach III klasy. W Plebiscycie Przeglądu Sportowego na 10 Najlepszych Sportowców Polski zajął 6. miejsce. Otrzymał wówczas od czytelników 2956 głosów.
W styczniu 1928 wygrał kolejne trzy konkursy skoków w Zakopanem; zwyciężył także w kombinacji norweskiej. 22 stycznia zdobył tytuł mistrza Zakopanego w skokach, a tydzień później zwyciężył w mistrzostwach Krynicy.
Pierwszymi igrzyskami olimpijskimi Czecha były igrzyska w Sankt Moritz. W biegu do kombinacji klasycznej (nazywaną wtedy biegiem złożonym) zajął piąte miejsce, wyprzedzając m.in. mistrza świata w biegach i kombinacji Otakara Německiego. W konkursie skoków swoją próbę zakończył upadkiem na 56. metrze. W drugiej serii osiągnął 60,5 m i został sklasyfikowany na 23. miejscu. Ostatecznie zajął w kombinacji 10. miejsce z łączną punktacją 12 635 pkt. W otwartym konkursie skoków oba skoki (56,5 m i 62,5 m) miał z upadkiem. Zajął 37. lokatę. Potem, po raz pierwszy w karierze, zdobył złoty medal mistrzostw kraju w skokach narciarskich. Oddał skoki na 58 m i 61 m, zostając dzięki tej drugiej odległości rekordzistą Wielkiej Krokwi. Wynik ten poprawił o dwa metry rok później. Był najlepszy także w MP w kombinacji i w sztafecie. W grudniu zajął drugie miejsce w konkursie skoków otwierającym sezon zimowy w Zakopanem, zwyciężył także na otwarcie skoczni w Kowańcu. W Plebiscycie Przeglądu Sportowego zajął drugą pozycję (53 416 głosów), przegrywając jedynie z mistrzynią olimpijską, Haliną Konopacką.
W styczniu 1929 zdobył w Baraniej Górze tytuł mistrza Śląska, a w zawodach o tytuł najlepszego skoczka Zakopanego był czwarty. Podczas narciarskich mistrzostw świata FIS rozegranych w Zakopanem wygrał w biegu zjazdowym z Kasprowego Wierchu. Rozegrano go w dniu 2 lutego w dwu etapach. Pierwszy ciągnął się ze szczytu „Kasprowej Góry” na Halę Gąsienicową, drugi z Kopy Magury na Halę Olczyską. Do startu zgłosiło się 31 zawodników. Pierwszy etap wygrał Czech z przewagą 18 sekund nad rywalem, Brackenem. W przerwie spotkał się z obserwującym zmagania ze specjalnej trybuny prezydentem Rzeczypospolitej Ignacym Mościckim. Po krótkiej rozmowie prezydent pożegnał go, życząc mu zwycięstwa w drugim etapie. Bracken odrobił w nim 15 sekund, ale to Polak był zwycięzcą. Wziął potem udział w zawodach kombinacji. W konkursie skoków osiągnął dwukrotnie odległość około 60 m. W końcowej klasyfikacji kombinacji uplasował się na czwartym miejscu, tracąc do medalowej pozycji 0,64 pkt. W konkursie skoków znalazł się na dziesiątej pozycji, po skokach na 50 m i 53,5 m; tym samym zdobył złoty medal mistrzostw Polski. Zdobył też kolejne tytuły mistrza kraju: w dwuboju, zjeździe, biegu na 18 km i w sztafecie. Stanął na najniższym stopniu w lutowym międzynarodowym konkursie skoków w Krynicy, przegrywając z Sigmundem Ruudem i Recknaglem. Startował także w narciarskich mistrzostwach Czechosłowacji w Szczyrbskim Jeziorze (czwarte miejsce w biegu na 18 km i szóste w skokach). Następnie brał udział w mistrzostwach HDW w Westerowie, gdzie zajął pierwsze miejsce w skokach i biegu zjazdowym. Potem startował w mistrzostwach Finlandii w Lahti (zawody rozgrywano w dniach 8–9 marca) i uplasował się na dziewiątej lokacie w biegu na 15 km, i siódmej w kombinacji norweskiej. W konkursie skoków był piąty (osiągnął 38 m oraz 35,5 m). Był też drugi w konkursie skoków w Helsingforsie, otrzymując najwyższą notę za styl. Na jego ręce złożył gratulacje poseł polski Franciszek Charwat. 26 grudnia ponownie wygrał na otwarcie sezonu skokowego w Zakopanem. W Plebiscycie Przeglądu Sportowego obronił drugie miejsce, otrzymując 123 784 głosy.
Rok 1930 Czech rozpoczął od udziału w mistrzostwach Podhala, w których to zajął dziewiąte miejsce. W mistrzostwach Polski w skokach był tym razem czternasty. Podczas zawodów FIS w Oslo startował we wszystkich konkurencjach: kombinacji norweskiej (28. miejsce), biegu na 17 km (63.), skokach (34.) i biegu na 50 km (53.). 9 marca zajął drugie miejsce w międzynarodowym konkursie na Wielkiej Krokwi. Wygrał mistrzostwa Polski w sztafecie, a w Plebiscycie na Sportowca Roku został sklasyfikowany na ósmym miejscu (7 464 głosy). Został również odznaczony Srebrnym Krzyżem Zasługi „za zasługi położone w charakterze zawodnika narciarza przez zajmowanie czołowych miejsc w zawodach międzynarodowych i propagandę przez to Polski zagranicą”.
Lata 1931–1935.
11 stycznia 1931 wygrał konkurs skoków w Zakopanem. Kilka tygodni później Czech i Stanisław Marusarz wzięli udział w konkursie skoków narciarskich zorganizowanym we włoskiej miejscowości Ponte di Legno, gdzie Czech zajął drugie, a Marusarz czwarte miejsce. Już po zakończeniu konkursu organizatorzy zaproponowali uczestnikom bicie rekordu ich skoczni i zarazem rekordu świata. Zgłosiło się tylko dwóch zawodników: Czech i Marusarz. Ten pierwszy uzyskał 79,5 metra, a za swój skok z upadkiem na zeskoku – wskutek którego stracił przytomność i doznał pęknięcia torebki stawu skokowego – otrzymał puchar z napisem "Recordo mondiale" – rekord świata.
Lokalni działacze bardzo chcieli nadać wyczynowi Czecha miano rekordu świata, jednak z powodu upadku skok ten nie jest dziś powszechnie uznawany za rekord. Podczas wieczornego rozdania nagród Włosi mieli zamiar wręczyć polskiemu narciarzowi za pobicie rekordu czek na 15 000 lirów, ale ten honorowo odmówił jego przyjęcia. Wynik Czecha był odległościowo najlepszym w historii do 24 lutego tamtego roku, kiedy 81,5 m skoczył Sigmund Ruud. Czech zdobył w lutym złoty medal MP w skokach w Łabajowie. Wicemistrza Marusarza pokonał o dwa punkty. W klasyfikacji międzynarodowej zajął trzecie miejsce. Dzień wcześniej w konkursie na tym samym obiekcie był również trzeci. Triumfował także w krajowym czempionacie w sztafecie. W marcu zajął drugie miejsce w Memoriale śp. por. Zbigniewa Wóycickiego w skokach, ustępując tylko Marusarzowi. W Plebiscycie Przeglądu Sportowego 1931 był dziewiąty z 3191 głosami.
Na początku 1932 Czech skakał w zawodach narciarskich na Krokwi i zajął szóste i drugie miejsce. Polscy narciarze przygotowujący się do wzięcia udziału w zimowych igrzyskach olimpijskich w Lake Placid startowali w Zakopanem na mistrzostwach Podhalańskiego Okręgu Narciarskiego, kilkakrotnie wyjeżdżali też na międzynarodowe zawody do Czechosłowacji. W biegu zjazdowym Czech przegrał wtedy ze Stanisławem Marusarzem. Wyjazd do Stanów Zjednoczonych odbywał się w nerwowej atmosferze, ponieważ Polski Związek Narciarski nie dysponował wystarczającymi funduszami i skład polskiej ekipy olimpijskiej był ustalany niemal w ostatnim momencie. W rezultacie wyjechało tylko pięciu narciarzy: Czech, Stanisław i Andrzej Marusarzowie, Zdzisław Motyka i Stanisław Skupień. W Warszawie dołączyli do nich hokeiści, których koszty wyjazdu pokryła Polonia amerykańska. W Lake Placid Czech w konkurencji biegowej był osiemnasty z czasem 1:36.37,0. W biegu do kombinacji, startując z 27. numerem zajął siódme miejsce. Łączną klasyfikację tej konkurencji ogłoszono po konkursie skoków, który odbył się w warunkach dużej odwilży. Czech był w skokach dwunasty (skoki na 56 m i 60 m z notą 200,7 pkt.), a w klasyfikacji dwuboju siódmy z notą 392,0 pkt. Po igrzyskach wziął jeszcze udział w ogólnoamerykańskich zawodach narciarskich w Pittsfield i zwyciężył w zawodach skoków. Po powrocie do Polski został mistrzem kraju w sztafecie 5 × 10 km. Zagrał także w filmie Adama Krzeptowskiego "Biały ślad". PZN obdarzył go tytułem „honorowego nauczyciela narciarstwa w stopniu trenera”, a w Plebiscycie na Sportowca Roku 1932 po otrzymaniu 20 009 głosów znalazł się na piątym miejscu.
W 1933 sezon zimowy otworzyły zawody o puchar przechodni kapitana sportowego PZN Stanisława Fächera, podczas których rozegrano bieg sztafetowy z udziałem sztafet SN PTT, SN Sokoła, Strzelca i SN Wisły. W biegu tym Czech uzyskał najlepszy czas indywidualny, a zwyciężyła sztafeta jego klubu. W styczniu był drugi w konkursie skoków w Zakopanem, zajął też najniższe miejsce na podium zawodów o skokowe mistrzostwo okręgu podhalańskiego w Rabce. Znalazł się w reprezentacji Polski na mistrzostwa świata FIS w Innsbrucku. 7 lutego odbył się bieg rozstawny 4 × 10 km, rozegrany w niemal bezśnieżnych warunkach. Polska sztafeta zajęła siódme miejsce. W biegu do kombinacji Czech był 31. (po skokach przesunął się na piętnaste miejsce), a w konkursie skoków znalazł się na 27. lokacie. W otwartych zawodach skoków upadł w pierwszej serii. Po powrocie do kraju został mistrzem Polski w biegu i – po raz ostatni w karierze – w sztafecie.
Czech zwyciężył w Mistrzostwach Polski w Skokach Narciarskich 1934 z przewagą ponad 20 pkt. nad Józefem Bursą. Był także najlepszy w kombinacji. Wcześniej wygrał również podhalańskie zawody w skokach w Zakopanem. Na kolejnych zawodach FIS w Sollefteå Czech i Marusarz toczyli wyrównany pojedynek z ponad 200 zawodnikami z państw nordyckich. W kombinacji klasycznej Czech był ostatecznie trzynasty. W skokach wypadł gorzej – był 37. po skokach na 39,5 m i 49 m. W biegu sztafetowym Polacy zajęli piąte miejsce. Po zakończeniu tej imprezy Czech został mistrzem Czechosłowacji w biegu na 18 km i w kombinacji klasycznej. Został współautorem książki "Narciarska zaprawa biegowa i skokowa. Wskazówki dla trenerów, komendantów patroli, instruktorów i uczniów", rekomendowanej przez ówczesnego prezesa PZN, Aleksandra Bobkowskiego.
W 1935 wziął udział w MŚ w Wysokich Tatrach, gdzie był dziewiąty w kombinacji. W skokach zajął jedenaste miejsce po próbach o długości 51 m i 55,5 m. Uplasował się też na siódmej pozycji w sztafecie i na siedemdziesiątej w biegu na 18 km. 17 marca wystąpił na skoczni mamuciej w Planicy, gdzie zajął po skokach na 74 m, 69 m i 64,5 m piąte miejsce, za co wręczono mu Puchar Lublany.
Lata 1936–1939.
W 1936 był trenerem polskich narciarzy przygotowujących się do udziału w igrzyskach w Garmisch-Partenkirchen. Dużą wagę przywiązywał do porządku podczas treningów. Był również sztandarowym polskiej ekipy – na ceremonii otwarcia niósł biało-czerwoną flagę. Dwa tygodnie przed olimpiadą zajął 23. miejsce w konkursie skoków na obiekcie olimpijskim. W biegu zjazdowym był najlepszy z Polaków i zajął 19. miejsce, po slalomie zsunął się w rankingu kombinacji alpejskiej na pozycję 20. Biegł też w sztafecie, która ukończyła rywalizację na siódmym miejscu w składzie: Czech, Orlewicz, Karpiel i Górski. W biegu na 18 km był 33., w skokach do kombinacji norweskiej ósmy, a w jej końcowej klasyfikacji – szesnasty z notą 375,0 pkt. W skokach sklasyfikowano go również na 33. pozycji (62,5 m i 63,5 m z notą 193,0 pkt.). W tym samym roku wziął też udział w MŚ w narciarstwie alpejskim i zajął tam 15. lokatę w kombinacji, 13. miejsce w zjeździe oraz 16. w slalomie. Został mistrzem Polski w slalomie i w kombinacji alpejskiej i wicemistrzem w skokach, był też czwarty w skokach na Krokwi.
Na zawodach FIS w Chamonix w 1937 był osiemnasty w kombinacji alpejskiej i siódmy w kombinacji norweskiej. W skokach zajął 27. miejsce po skokach na 51,5 m i 50 m. Wcześniej wygrał mistrzostwa okręgu w Rabce. Zdobył tytuły mistrza Polski w kombinacji klasycznej, zjeździe, slalomie i kombinacji alpejskiej oraz wicemistrza w skokach. Był też drugi w zawodach jubileuszowych w Wiśle. 18 września został mianowany członkiem Komisji Wyszkoleniowej PZN, powierzono mu też opiekę nad kadrą narodową klasyków podczas przygotowań do mistrzostw świata FIS w Zakopanem w 1939 i igrzysk w 1940.
W 1938 roku wystartował w MŚ w narciarstwie alpejskim w Engelbergu, gdzie w kombinacji alpejskiej był 18., w zjeździe 20., a w slalomie 22.
Ostatnim startem Czecha były mistrzostwa świata FIS w Zakopanem w 1939, które były rozgrywane od 12 do 15 lutego. Na trasie FIS II z Kasprowego Wierchu był najlepszy z Polaków i zajął 20. miejsce, w slalomie na Kalatówkach był 17. Pod koniec lat trzydziestych założył własną szkołę narciarską na Kasprowym Wierchu i w latach 1937–1939 zajmował się trenowaniem młodych zawodników. Razem ze Stefanem Radkiewiczem prowadził sklep sportowy w Zakopanem przy Krupówkach.
Taternictwo i narciarstwo wysokogórskie.
Od 1925 Bronisław Czech zajmował się taternictwem, do którego namówił go Kazimierz Schiele. Istotnym punktem jego kariery wspinacza był rok 1927, w którym razem z Schielem i Mieczysławem Świerzem pokonał północną ścianę Koziego Wierchu. Najczęstszymi partnerami wspinaczkowymi Czecha byli Jan Gnojek, Jerzy Ustupski i Józef Wójcik, do innych towarzyszy należeli Antoni Kenar, Stanisław Motyka, Tadeusz Pawłowski, Jan Sawicki, Lida Skotnicówna oraz brat Władysław i siostry Stanisława i Janina.
W 1929 z inicjatywy Czecha udało się pokonać mu w zespole z przypadkowo napotkanym Wiesławem Stanisławskim oraz Lidą Skotnicówną północną ścianę Żabiego Konia – przejście to zapoczątkowało w taternictwie nowy trend polegający na atakowaniu nawet najbardziej niedostępnych dróg. Dawniej niesłusznie osiągnięcie to przypisywano przede wszystkim Stanisławskiemu, który odegrał wówczas mniejszą rolę – taternicy prowadzili na zmianę, jednak koncepcja należała do Czecha. Pozostałe nowe drogi wytyczone zostały na podstawie koncepcji samego Czecha, choć bardzo często towarzyszyli mu w ich przechodzeniu najlepsi polscy wspinacze. W latach 1928–1929 Czech był czołową postacią taternictwa, jednak w literaturze wspinaczkowej niesłusznie umniejszano jego zasługi na rzecz Stanisławskiego (który był za to odpowiedzialny w głównej mierze za rozwój wspinaczki w kolejnych latach) i Wincentego Birkenmajera. Po 1932 Czech mniej poświęcał się już taternictwu (aktywny pozostał przede wszystkim w zimie), skupił się na narciarstwie i nauce w Warszawie – wpływ na to miał z pewnością także śmiertelny wypadek sióstr Lidy i Marzeny Skotnicówien na Zamarłej Turni 6 października 1929, którego Czech był świadkiem.
Jako jeden z nielicznych sportowców Czech uprawiał także narciarstwo wysokogórskie w Tatrach Wysokich i Zachodnich, dokonując przy okazji treningów zjazdów, m.in. z Zawratowej Turni ścianą północno-zachodnią w stronę Hali Gąsienicowej żlebem z Niebieskiej Przełęczy. Stał się w prekursorem popularnego dzisiaj w Alpach i Tatrach narciarstwa ekstremalnego – "ski-extreme". Zrobił także zjazd z Koziego Wierchu do Doliny Pięciu Stawów Polskich, zjazd z Żółtej Turni na Dubrawiska i zjazd Żlebem pod Palcem do Doliny Suchej Kasprowej z Romanem Serafinem w 1936. Zjechał też na nartach z Niebieskiej Przełęczy i dokonał wielu zjazdów terenowych w Tatrach Polskich i Słowackich. Trasy w górach, pokonywał przy użyciu kijków, naśladując bieg narciarski, czasami biegiem. Trenował przez cały rok. Jednym z jego ulubionych treningów w okresie studiów w Warszawie były marszobiegi w Lasku Bielańskim, połączone ze skokami z wysokich skarp nad brzegiem Wisły, które według niego wpływały na wzmacnianie mięśni nóg.
Czech był aktywnym ratownikiem górskim. Brał udział zarówno w wyprawach TOPR, jak i w spontanicznie organizowanych akcjach ratunkowych dla uwięzionych w skałach taterników.
Szybownictwo.
Inną pasją Czecha było szybownictwo, z którym po raz pierwszy zetknął się za namową swego przyjaciela, Kazimierza Schielego. W dniach 19 września–30 października 1932 był uczestnikiem kursu szybowcowego, zorganizowanego przez Sekcję Kolejową Aeroklubu Krakowskiego w Winnej Górze koło Biegonic pod Nowym Sączem. Po tym obozie uzyskał kategorie „A” i „B” pilota szybowcowego. W 1933 został członkiem nowo powstałego Aeroklubu Zakopiańskiego z legitymacją nr 51. W dniach od 1 do 20 sierpnia 1936 uczestniczył w kursie szybowcowym Centralnego Instytutu Wychowania Fizycznego w Ustjanowej, gdzie uzyskał kategorię „C” oraz odznakę pilota szybowcowego.
W czerwcu 1937 uczestniczył w kursie unifikacyjnym w Ustjanowej (31 lotów, ok. 11 godz. w powietrzu), a bezpośrednio potem – również w Ustjanowej – w kursie Przysposobienia Wojskowego (94 loty, ok. 7,5 godz. w powietrzu). W oparciu o te szkolenia decyzją Departamentu Lotnictwa Cywilnego przy Ministerstwie Komunikacji z dnia 5 lipca 1937 uzyskał stopień instruktora szybowcowego w zakresie II stopnia (starty z liny gumowej). W październiku tego samego roku Aeroklub Krakowski przydzielił dla harcerskiego Koła Szybowcowego trzy szybowce. Pierwszych próbnych lotów na stokach Gubałówki dokonał m.in. Czech. Przed wybuchem wojny wziął on jeszcze udział w kursach szybowcowych w Ustjanowej (24 czerwca – 24 lipca 1939, ok. 10 godz. w powietrzu) i Polichnie (19 lipca – 3 sierpnia; 11 godzin w powietrzu).
Działalność podczas II wojny światowej i śmierć.
Po wybuchu II wojny światowej włączył się w działalność konspiracyjną, był kurierem na Węgry. 14 maja 1940, kiedy był w swoim domu i malował, przyszło po niego gestapo. Został aresztowany i 14 czerwca znalazł się w pierwszym transporcie więźniów do obozu koncentracyjnego w Auschwitz. W obozie otrzymał numer obozowy 349 i przydział do bloku IV. Uczestniczył w tamtejszym ruchu oporu organizowanym przez rotmistrza Witolda Pileckiego. Nie przyjął propozycji trenowania młodych niemieckich narciarzy. Do wiosny 1941 pracował w stolarni wraz ze swoim przyjacielem, Izydorem Łuszczkiem, następnie w wytwórni drewnianych łyżek. W 1942 został skierowany do pracy w obozowym muzeum. W muzeum malował akwarele i rzeźbił. Wiosną 1944 pogorszył się stan jego zdrowia. Trafił do szpitala oświęcimskiego, gdzie zmarł z wycieńczenia 5 czerwca 1944. Informacja o śmierci Czecha została przekazana jego siostrze, Stanisławie Czech-Walczakowej, przez rzeźbiarza Xawerego Dunikowskiego.
Symboliczny grób Czecha znajduje się na Cmentarzu Zasłużonych na Pęksowym Brzyzku w Zakopanem (kwatera P-III-10).
Po śmierci.
Od 1946 corocznie rozgrywany jest Memoriał Bronisława Czecha i Heleny Marusarzówny, organizowany ku czci dwójki narciarzy zmarłych w czasie wojny. Projekt organizowania takich zawodów zgłosił na posiedzeniu zarządu SN PTT Zakopane Ignacy Bujak, co spotkało się z powszechną aprobatą. Przez pierwsze sześć lat odbywały się one w marcu, w Zakopanem, w formie czwórmeczu: skoki, biegi, slalom i bieg zjazdowy – było to nawiązanie do narciarskiej wszechstronności patrona. Pierwszymi zwycięzcami memoriału byli Anna Bujak, Stefan Dziedzic, Józef Daniel Krzeptowski i Jan Kula. W 1952 zmieniono formę memoriału, rozdzielając dotychczasowy czwórbój na kombinację norweską (biegi i skoki) oraz kombinację alpejską (slalom i bieg zjazdowy). W 1953 memoriał po raz pierwszy odbył się w obsadzie międzynarodowej, obok Polaków startowali zawodnicy z Czechosłowacji, NRD i Węgier. Popularność imprezy wzrastała z roku na rok, przyciągając setki zawodników i tysiące kibiców. Na przestrzeni lat w zawodach wzięli udział m.in. alpejczycy Martin Strolz i Egon Zimmermann, skoczek wschodnioniemiecki Henry Glaß, Fin Arto Tiainen, Josef Rieder, Walter Schuster, James Couttet. Memoriał znajdował się na liście największych imprez narciarskich w kalendarzu FIS. Kryzys gospodarczy w kraju pod koniec lat 70., stan wojenny oraz brak środków finansowych zepchnęły tę imprezę na dalszy plan. Nadal znajdował się on w kalendarzu FIS, ale organizowano go z dużo mniejszym rozmachem. Choć czynione były próby przywrócenia tej imprezie dawnego znaczenia, to jego miejsce zajęły w Zakopanem zawody Pucharu Świata w skokach. Obecnie przeprowadza się w jego ramach jedynie konkursy w narciarstwie alpejskim.
Imię Bronisława Czecha od 1978 nosi Akademia Wychowania Fizycznego w Krakowie, zielony szlak turystyczny w Karkonoszach od Starej Polany do Karpacza, a w przeszłości (od 1951) także nieistniejące już schronisko na Starej Polanie w Karkonoszach. Jest on także patronem Szkoły Podstawowej nr 86 w Warszawie przy ul. Korynckiej, SP nr 56 w Łodzi przy ul. Turoszowskiej, SP nr 15 w Jeleniej Górze przy ul. Kamiennogórskiej, SP w Pleśnej k. Tarnowa, SP nr 2 w Zakopanem przy ul. Skibówki, SP w Dusznikach-Zdroju przy ul. Sprzymierzonych, SP w Rokicinach Podhalańskich oraz SP w Nowem Bystrem. Jego imieniem nazwano ulice w Warszawie, w Zakopanem, w Łodzi (osiedle Stoki), Radlinie, Częstochowie, Krakowie, Gdańsku, Słupsku, Radomiu, Katowicach, Jaworznie, Jeleniej Górze, Bielsku-Białej, Świdniku, Puławach, Nowym Sączu, Bydgoszczy i Mielcu. W Szkole Podstawowej nr 2 w Zakopanem odbywa się tzw. Mały Memoriał im. Bronisława Czecha. W 1983 w rodzinnym domu sportowca w Zakopanem otwarto Izbę Pamięci Bronisława Czecha, gdzie zgromadzono pamiątki po nim. Była ona oddziałem Muzeum Tatrzańskiego; zamknięta została w latach 90. Czech jest też patronem 300 Krakowskiej Drużyny Harcerzy „Zawrat”.
W 1957 nakładem Naszej Księgarni wydany został przeznaczony dla młodzieży zbiór "Opowiadania o Bronku Czechu", autorstwa dziennikarza Wojciecha Jarzębowskiego. 6 września 1985 w Stoczni Szczecińskiej spłynął na wodę statek m/s „Bronisław Czech”. W 1996 dr hab. Halina Zdebska opublikowała książkę "Bohater sportowy. Studium indywidualnego przypadku Bronisława Czecha (1908–1944)", będącą jej pracą doktorską napisaną pod opieką prof. Józefa Lipca.
W 1967 Rada Państwa odznaczyła pośmiertnie Czecha Krzyżem Walecznych, a w 1987 nadano mu Krzyż Oświęcimski.
25 lipca 2008 zakopiańską Średnią Krokiew nazwano jego imieniem. Odsłonięto także pamiątkową tablicę oraz zorganizowano Mały Memoriał Bronisława Czecha. W konkursie na igelicie skakało ok. 50 młodych skoczków z Polski, Słowacji, Kazachstanu, Ukrainy i Rosji. Pierwsze miejsce w kategorii juniorów A zajął Dawid Kubacki z TS Wisła Zakopane, a w kategorii juniorów B Andrzej Zapotoczny ze Startu Zakopane.
28 września 2013 otrzymał pośmiertnie tytuł Członka Honorowego PZN. W 2016 w Alei Gwiazd Sportu we Władysławowie odsłonięto gwiazdę Bronisława Czecha. 21 września 2019, podczas gali z okazji 100-lecia PZN, za wybitne zasługi dla niepodległości Rzeczypospolitej Polskiej, osiągnięcia sportowe oraz działalność na rzecz rozwoju sportów zimowych został przez prezydenta RP Andrzeja Dudę pośmiertnie odznaczony Krzyżem Wielkim Orderu Odrodzenia Polski.
W 2020 nakładem wydawnictwa Marginesy ukazała się książka pióra Dariusza Jaronia "Skoczkowie. Przerwany lot" przedstawiająca losy m.in. Bronisława Czecha.

</doc>
<doc id="75392" url="https://pl.wikipedia.org/wiki?curid=75392" title="Dolina Suchej Wody">
Dolina Suchej Wody



</doc>
<doc id="75405" url="https://pl.wikipedia.org/wiki?curid=75405" title="Star 266">
Star 266

Star 266 – polski terenowy samochód ciężarowy zaprojektowany do przewozu ładunków i ludzi po szosie i w terenie oraz holowania przyczepy o masie do 4 ton. Produkowany seryjnie w latach 1973-2000 przez Fabrykę Samochodów Ciężarowych „Star” w Starachowicach. Używany jako podstawowy samochód ciężarowo-terenowy w Wojsku Polskim.
Historia modelu.
W 1968 roku w Ośrodku Badawczo Rozwojowym FSC Star, Biurze Konstrukcji Przemysłu Motoryzacyjnego w Warszawie oraz Wojskowym Instytucie Techniki Pancernej i Samochodowej w Sulejówku rozpoczęto prace konstrukcyjne nad nowym polskim terenowym samochodem ciężarowym, będącym następcą produkowanej od 1965 roku rodziny samochodów Star 660. Pierwszy prototyp Stara 266 zbudowany został w 1969 roku. W latach 1970-1973 przeprowadzano testy drogowe kolejnych prototypów oraz prace mające na celu przygotowanie fabryki w Starachowicach do produkcji nowego modelu.
Produkcję seryjną Stara 266 rozpoczęto w 1973 roku. Nadwozie pojazdu osadzone zostało na podłużnicowej ramie spawanej wykonanej z blachy tłoczonej. W układzie jezdnym zastosowano przedni sztywny most napędowy zawieszony na półeliptycznych resorach piórowych oraz dwóch hydraulicznych amortyzatorach teleskopowych. Zawieszenie osi środkowej i tylnej stanowiły mosty napędowe, każdy zawieszony na dwóch odwróconych półeliptycznych resorach piórowych oraz sześciu drążkach reakcyjnych. Mosty napędowe wyposażone zostały w sterowaną pneumatycznie blokadę mechanizmu różnicowego. Układ hamulcowy dostosowano do zasilania hamulców przyczepy oraz wyposażony został w nadciśnieniowy system wspomagania. Do napędu Stara 266 zastosowano polski, 6-cylindrowy, rzędowy silnik diesla z bezpośrednim wtryskiem paliwa typu S359 (od 1983 roku S359M), o pojemności skokowej 6842 cm³ i mocy maksymalnej 110 kW (150 KM) (maksymalny moment obrotowy 432Nm). Jednostka napędowa zblokowana została z 5-biegową manualną skrzynią biegów S5-45, zespoloną poprzez wał rurowy ze sterowanym mechanicznie reduktorem SR-380M o dwóch przełożeniach. Dodatkowo skrzynia biegów zintegrowana była z przystawką odbioru mocy typu N10/70, P45/1 lub P45/2.
Star 266 wyposażany był w kabinę wagonową typu 641, posiadającą dwa włazy dachowe, odchylane okna przednie oraz leżankę. W 1985 roku przeprowadzono jej modernizację polegająca na zmianie stylistyki osłony wlotu powietrza. Przestrzeń ładunkową stanowiła jedna z dwóch metalowych skrzyń ładunkowych typu 663 lub 673. Skrzynia typu 663 posiadała dwupoziomową podłogę wykonaną z desek, odchylaną burtę tylną, opończę, montowane do ścian bocznych odchylane ławki, instalację świetlną oraz dźwiękowa, służącą do komunikowania się z kabiną pojazdu. Skrzynia typu 673 posiadała jednopoziomową podłogę wykonaną z desek, opończę oraz odchylane burty boczne i tylną.
Star 266 posiada możliwość pokonywania brodów bez przygotowania o głębokości do 120 cm, natomiast z przygotowaniem do 180 cm. Istnieje również możliwość przeprowadzania auta po dnie, po wcześniejszym przygotowaniu go. Model ten może sprawnie działać przy wilgotności wynoszącej do 98% oraz zapyleniu wynoszącym 1,5 g/cm³.
Podstawowym użytkownikiem Starów 266 jest Wojsko Polskie, gdzie były używane zarówno w podstawowej wersji skrzyniowej, do transportu żołnierzy, jak i w wielu wersjach specjalistycznych. W latach 1973-1994 dla Wojska Polskiego dostarczono 17 092 samochody, w tym największe ilości w latach 80. (ponad 1,5 tysiąca rocznie). Małe ilości były dostarczane dla wojska także w późniejszych latach, m.in. 57 w 1999 roku i 30 w 2000 roku. Samochody te sprzedawane były także na rynek cywilny, przede wszystkim dla służb wymagających samochodów o dużej mobilności, jak np. energetyka i straż pożarna. Na podwoziu modelu Star 266 montowano różne wersje zabudów specjalistycznych jak np. nadwozia furgonowe typu 117 AUM, nadwozia naprawcze Sarna I i Sarna II, radiostacje R-137B i R-140M, stacje radioliniowe R-409, nadwozie dowódczo-sztabowe ADK-11, generator dymu GD-2, urządzenia do odkażania chemicznego WUS-3, nadwozia pożarnicze, żurawie samochodowe oraz koparki.
Model ten oprócz Wojska Polskiego wykorzystywany jest/był w armiach: Angoli (2785 dostarczonych w latach 1977-81), Libii (650 w 1986 r.), Jemenu (400 w latach 1999-2000), Birmy (106 w 1990 r.), Węgier (174 w latach 1986-89) a także ZSRR (394 w latach 1987-1989). Pewna liczba Starów zdobytych w Angoli została wcielona do służby w RPA.
W 1988 roku dwa Stary 266 wzięły udział w Rajdzie Paryż-Dakar. Do mety dotarły dwie załogi, Jerzy Franek i Tomasz Sikora oraz Jerzy Mazur z Julianem Obrockim.
Jako następca opracowany został na przełomie lat 80. i 90. model 6×6 Star 1366, lecz nie wszedł do produkcji z uwagi na zmianę sytuacji ekonomicznej i geopolitycznej (mniejsze potrzeby ze strony armii). Po przejęciu fabryki w Starachowicach przez koncern MAN opracowano nowe modele terenowe 4×4 Star 944 oraz 6×6 Star 1466. Produkcję Stara 266 zakończono w grudniu 2000 roku, po wprowadzeniu do oferty modelu 1466.
Modernizacje.
W związku z tym, że Star 266 pozostawał najliczniejszym samochodem polskich sił zbrojnych u progu XXI wieku, bez szans na zastąpienie nową konstrukcją w większej liczbie, od końca XX wieku wojsko wdrożyło kilka programów jego modernizacji. Zasadniczymi postulatami była wymiana silnika na nowocześniejszą konstrukcję, o większej mocy i momencie obrotowym, oraz zastosowanie odchylanej kabiny dla ułatwienia obsługi silnika. 
Star 266M.
Pierwszą wdrożoną modernizacją był Star 266M, opracowany przez producenta pojazdu – dawne zakłady Star, wchodzące w skład koncernu MAN. Głównym wykonawcą były zakłady Star Trucks ze Starachowic. Model ten miał silnik MAN D0824 LFG01 o mocy maksymalnej 155 KM (114kW) i momencie obrotowym 580Nm, skrzynię biegów ZF i nową odchylaną długą kabinę zaadaptowaną z serii MAN L/M2000 Evolution (produkowaną w zakładach Steyr, analogiczną do Stara 1466). W latach 2002-2006 zmodernizowano w ten sposób 292 wojskowe Stary, po czym zaprzestano modernizacji dalszych z uwagi na zakończenie produkcji kabin tej serii w Europie. Ponadto powstała od 2007 roku partia Star 266MOP z lekko opancerzoną kabiną, głównie dla zestawów przeciwlotniczych Hibneryt.
Star 266AS i 266R (prototypowe).
W 2008 roku swoje propozycje ograniczonej modernizacji zaprezentowały dwie firmy: PPHU Auto-Star ze Starachowic (Star 266AS) i Magazyn Centralny Centrum (MCC) z Warszawy (Star 266R), jednakże nie zostały one zamówione przez wojsko. Obie przewidywały zastosowanie silnika IVECO N40ENT C o mocy 170 KM (125kW) i momencie obrotowym 570Nm, skrzyni biegów IVECO oraz dotychczasowej kabiny, lecz zmodyfikowanej w celu jej podnoszenia.
Star 266M2.
W 2009 roku propozycję modernizacji przedstawiła spółka Autobox ze Starachowic. Od 2011 roku ciężarówki te, pod oznaczeniem Star 266M2, dostarczane są Siłom Zbrojnym RP, zarówno w wersji skrzyniowej, jak i z zabudowami specjalistycznymi, także wykonywanymi przez tę spółkę. Samochody te mają silnik Iveco Tector 4 F4AE0481 o mocy 170 KM (125 kW) i maksymalnym momencie obrotowym 560Nm oraz nową skrzynię biegów Eaton. Zastosowano nową poszerzoną skrzynię ładunkową w celu możliwości przewozu europalet (wymiary 4045×2450 mm). Początkowo stosowano oryginalną kabinę, zmodyfikowaną w celu jej podnoszenia, z nową atrapą przednią z tworzywa i reflektorami w zderzaku Dzięki obniżeniu tunelu silnika, zastosowano trzy fotele w przednim rzędzie. Od połowy 2015 roku natomiast montowane są nowe kabiny, importowane z Chin, wywodzące się z linii kabin MAN L/M2000. Od 2011 roku zmodernizowano kilkaset pojazdów (261 w samym 2017 roku). 
Star 266MS.
W 2010 roku swoją propozycję modernizacji przedstawiła spółka Star San Duo ze Starachowic, zakładającą wykorzystanie jednej z kabin z serii MAN L/M2000 Evolution pochodzącej z rynku wtórnego (krótkiej, długiej lub czterodrzwiowej) oraz wymianę silnika. Proponowano używane silniki MAN po naprawie głównej, o mocy 155 KM (114kW) (taki jak w Star 266M) lub o mocy 220 KM (jak w Star 1466), lub nowy silnik IVECO Tector F4AE0491 o mocy 170 KM (125 kW). Propozycja ta zawiera różne konfiguracje elementów i jest kierowana również na rynek cywilny.

</doc>
<doc id="75414" url="https://pl.wikipedia.org/wiki?curid=75414" title="Chrysler">
Chrysler

Chrysler – amerykański producent samochodów osobowych, vanów, samochodów sportowych, SUV-ów i pickupów z siedzibą w Auburn Hills działający od 1925 roku. Do roku 1998 także koncern motoryzacyjny. Obecnie wchodzi w skład międzynarodowego koncernu Stellantis.
Historia.
Na początku XX wieku, w Salt Lake City zamieszkał młody maszynista parowozów z Kansas. Walter P. Chrysler rozpoczął pracę i karierę w Denver &amp; Rio Grande Railroad. W 1912 Chrysler po raz pierwszy zaczął pracować w przemyśle motoryzacyjnym. Został szefem produkcji w Buick Motors we Flint, w stanie Michigan, USA. Trzy lata później objął funkcję prezesa Buick Motors, a w 1919, w wieku 45 lat, odszedł na emeryturę.
Rok później przedsiębiorstwo Willys-Overland Company poprosiło go o pomoc w przezwyciężeniu kryzysu. Sukces Chrysler osiągnął w 1921 dzięki objęciu stanowiska przewodniczącego rady nadzorczej Maxwell Motor Company (niektóre źródła podają "Maxwell-Chalmers"). Przejął większość udziałów w tym przedsiębiorstwie i uruchomił w niej produkcję samochodów pod marką "Chrysler".
Pierwszym samochodem marki Chrysler wyprodukowanym w liczbie ponad 32 tysięcy egzemplarzy był Chrysler Six z 1924. 6 czerwca 1925 zmieniono firmę na Chrysler Corporation. W 1927 przedsiębiorstwo Chrysler Corporation stało się czwartym pod względem wielkości producentem samochodów w USA, a już siedem lat później wzrost produkcji zapewnił koncernowi drugą pozycję. 7 lipca 1928 zaprezentowany został pierwszy tani samochód nowej marki Plymouth. 31 lipca 1928 od przedsiębiorstwa Dillon, Read and Co. przejęte zostało przedsiębiorstwo Dodge. Walter P. Chrysler zrezygnował z przewodniczenia radzie nadzorczej w 1938. W tym okresie Chrysler Corporation wprowadziła na rynek szereg innowacyjnych modeli aut, takich jak Airflow i Newport. Od lat 30. koncern Chrysler wszedł na stałe do tzw. wielkiej trójki producentów samochodów w USA, obok Forda i General Motors (ang. "The Big Three").
W czasie II wojny światowej od 1942 roku zaprzestano produkcji samochodów cywilnych i Chrysler Corporation przestawiła produkcję na potrzeby armii, produkując głównie czołgi i ciężarówki wojskowe. Produkcja samochodów ruszyła ponownie od 1946 roku, a nowe powojenne konstrukcje pojawiły się od 1949 roku. Duży wpływ na kondycję finansową przedsiębiorstwa miał kilkumiesięczny strajk robotników koncernu pod koniec lat 40. XX wieku. W jego wyniku koncern poniósł olbrzymie straty finansowe i stracił na korzyść koncernu Ford drugie miejsce na rynku Ameryki Północnej.
Po wojnie Chrysler dokonał szeregu osiągnięć w zakresie nowoczesnej konstrukcji i stylizacji samochodów. Był uważany za koncern przodujący pod względem techniki na rynku amerykańskim. Na 1951 rok modelowy wprowadzono silniki V8 typu Hemi, o lepszych osiągach, niż konkurencja. Pomiędzy 1950 a 1961 Virgil Exner, pierwszy wiceprezes Chryslera ds. stylistyki, nadzorował konstruowanie aut, które sam nazywał „autami marzeń”. Na 1955 rok modelowy wprowadzono nowocześnie stylizowane auta, w ramach programu stylistycznego "Forward Look". Na 1957 rok koncern powtórzył sukces, wprowadzając w ramach drugiej odsłony tego programu najatrakcyjniej stylizowane samochody na rynku, lecz problemy z jakością tego rocznika spowodowały następnie kilkuletnie kłopoty firmy. Nowością technologiczną na rynku amerykańskim było przejście w 1960 roku na produkcję samochodów z lżejszymi nadwoziami samonośnymi.
Poszczególne oddziały koncernu Chrysler, produkujące samochody pod swoimi markami, były ze sobą powiązane i koncern produkował na rynek amerykański samochody z różnych segmentów cenowych. Najtańsze popularne samochody produkowano pod marką Plymouth (odpowiednik marek Ford i Chevrolet), markami ze średniego segmentu były Dodge i droższy DeSoto (istniejący do 1961 roku), a najdroższe samochody produkowano pod własną marką Chrysler. Dodatkowo w 1955 roku najbardziej luksusowy model Chrysler Imperial został przejściowo wydzielony jako osobna marka Imperial. Poszczególne marki jednak zazębiały się ze sobą i korzystały z tych samych komponentów mechanicznych, a czasem z tych samych konstrukcji samochodów.
Sama marka Chrysler po wojnie, do początku lat 70. miała udział w rynku wśród amerykańskich marek na ogół między około 2% a ponad 3% (między 9 a 12 miejscem). Do 1957 roku sprzedawała ponad 100 tysięcy samochodów rocznie (w 1950: 197 295). Na skutek problemów z jakością samochodów rocznika 1957, mimo ich atrakcyjnej stylizacji, w kolejnych trzech latach sprzedaż spadła do około 60–80 tysięcy, a udział w rynku do powyżej 1%. Od 1962 roku sprzedaż powróciła do poprzednich wartości, a między 1965 a 1969 rokiem przekraczała 200 tysięcy (w 1969: 264 863). W 1950 roku wyprodukowano dwumilionowy samochód pod marką Chrysler
W 1987 Chrysler wykupił AMC, ze względu na Jeepa. W 1998 doszło do fuzji Daimler-Benz i Chrysler Corporation, prowadzącej do stworzenia koncernu DaimlerChrysler.
Konstrukcje studyjne stwarzały okazję do wprowadzania nowych rozwiązań, co pozwalało na analizowanie reakcji przyszłych klientów na proponowane nowości. Na podstawie tej oceny zarząd przedsiębiorstwa podejmował decyzje o wprowadzeniu w życie nowych trendów.
Entuzjastyczne przyjęcie projektów studyjnych samochodów Dodge Viper i PT Cruiser spowodowało ich wejście do produkcji.
Kłopoty finansowe i fuzja z Fiatem.
W 2009 r. bankructwo przedsiębiorstwa potwierdził osobiście prezydent USA Barack Obama. W 2009 r. 20% akcji koncernu Chrysler zostało przejętych przez włoskiego Fiata.
21 lipca 2011 r. Fiat nabył od rządu kanadyjskiego udziały Chrysler Group LLC stanowiące 1,5% kapitału spółki („w ujęciu po zmniejszeniu”, ang. "on a fully-diluted basis") za kwotę 125 milionów dolarów amerykańskich.
Ponadto 21 lipca 2011 r. Fiat nabył od Departamentu Skarbu Stanów Zjednoczonych udziały Chryslera w wysokości 6% ("on a fully-diluted basis") za kwotę 500 milionów dolarów amerykańskich, według uzgodnień poczynionych przez strony na początku czerwca.
Na podstawie tych uzgodnień Departament Skarbu Stanów Zjednoczonych scedował również na rzecz Fiata prawa przysługujące mu z tytułu umowy Equity Recapture Agreement zawartej między Departamentem Skarbu Stanów Zjednoczonych i VEBA 10 czerwca 2009 za kwotę 75 milionów dolarów amerykańskich. Z powyższej kwoty 15 milionów dolarów amerykańskich wypłacono rządowi kanadyjskiemu na mocy porozumień między tym ostatnim i Departamentem Skarbu Stanów Zjednoczonych.
Na skutek powyższych zakupów Fiat posiadał 53,5% kapitału Chryslera, z uwzględnieniem efektu zmniejszenia "Class A membership interests" (akcji członkowskich klasy A), posiadanych przez członków (łącznie z Fiatem), wynikającego z realizacji ostatniego Performance Event (lub „Class B Event”) zawartego w umowie spółki Operating Agreement Chryslera. Wskutek realizacji ostatniego Performance Event w 2012 Fiat posiadał 58,5% kapitału Chrysler Group LLC.
Powstanie FCA.
Na początku stycznia 2014 ogłoszono, że Fiat doszedł do porozumienia z funduszem VEBA w sprawie przejęcia pozostałej części udziałów Chryslera, za które Włosi mieli zapłacić 3 mld 650 mln dolarów. Transakcja miała zostać zakończona do 20 stycznia. 29 stycznia ogłoszono, że po trwającym 5 lat procesie sfinalizowano fuzję Fiata i Chryslera. W jej wyniku powstała nowa spółka o nazwie Fiat Chrysler Automobiles, którą zarejestrowano w Holandii, a której siedziba ze względów podatkowych znalazła się w Wielkiej Brytanii.
Według badania waszyngtońskiej organizacji "Good Jobs First" koncern Fiata otrzymał ok. 2 mld dolarów dotacji z programów federalnych i stanowych w okresie 2010-2013 – co uplasowało go wśród 10 najbardziej dotowanych przedsiębiorstw w USA.
Powstanie Stellantis.
Po powstaniu w styczniu 2021 roku nowego międzynarodowego koncernu Stellantis, który utworzono po rozpoczętym w październiku 2019 roku procesie fuzji FCA z Groupe PSA, w mediach motoryzacyjnych ponownie pojawiły się doniesienia o niepewnej przyszłości Chryslera. Filia mogłaby według prasowych doniesień z początku 2021 roku zostać zlikwidowana w ramach planu oszczędnościowego.
Jednakże w drugiej połowie 2021 roku koncern Stellantis zaprzeczył plotkom na temat rzekomej redukcji swojego portfolio markowego, ogłaszając kompleksową strategię elektryfikacji i budowy nowego wizerunku każdej z podległych mu firm. W obszernych planach modelowych uwzględniono także Chryslera, którego oferta w 2024 roku po raz pierwszy od 2016 roku ma zostać zmodernizowana o nowy model. Zostanie nim elektryczny crossover średniej wielkości, którego zapowiedzią został prototyp Chrysler Airflow EV przedstawiony w połowie 2021 roku.
Chrysler w Ameryce Północnej.
Chrysler w Kanadzie.
Początki Chryslera w Kanadzie rozpoczęły się w 1924 roku, kiedy rozpoczęto produkcję samochodów Chryslera w fabryce Maxwell Motors w Windsor. Po przejęciu tej spółki w kolejnym roku przez Chrysler Corporation, utworzono spółkę Chrysler Corporation of Canada, Ltd i w 1926 roku wyprodukowała ona 7857 samochodów. W 1928 roku Chrysler wybudował nową dużą fabrykę samochodów osobowych w Windsor, która w pierwszym roku działalności – 1929, wyprodukowała 25 400 samochodów. Od 1931 roku zaczęto też produkować ciężarówki Dodge, od 1936 roku Fargo, a od 1938 roku uruchomiono fabrykę silników. Podczas II wojny światowej produkcja została przestawiona na potrzeby wojenne i wyprodukowano m.in. 180 816 ciężarówek.
Po wojnie, w 1949 roku wyprodukowano 64 486 samochodów i ciężarówek. Produkowano samochody marek Plymouth, Dodge, DeSoto i Chrysler, także na eksport. Od 1933 roku do 1959 roku powstawały także odrębne od amerykańskich modele samochodów na rynek kanadyjski, oparte na tańszych modelach Plymoutha, lecz pod marką Dodge, a na eksport także jako DeSoto. Od 1960 roku produkowano też jako osobną markę model Valiant. W 1963 roku nazwę spółki uproszczono na Chrysler Canada Ltd. W 1965 roku USA i Kanada podpisały porozumienie znoszące cła na samochody, co umożliwiło racjonalizację produkcji, bez konieczności duplikowania modeli, i w ciągu kilku lat zlikwidowało odrębności między amerykańskimi a kanadyjskimi modelami. W 1972 roku Chrysler Canada osiągnął 25% udziału w rynku samochodów osobowych w Kanadzie i sprzedał 163 596 pojazdów.
Chrysler w Europie.
W 1967 roku Chrysler zdecydował się rozpocząć działalność w Europie, tworząc spółkę Chrysler Europe w ramach międzynarodowej fuzji francuskiej marki Simca, brytyjskiego Rootes Group i hiszpańskiego Barreiros. W kolejnych latach europejski oddział Chryslera rozbudował ofertę o lokalnie opracowane modele, takie jak Sunbeam czy Horizon. W 1979 roku Chrsyler podjął decyzję o sprzedaniu swoich europejskich operacji francuskiemu koncernowi PSA Peugeot Citroën. Część z modeli zostało przemianowanych na markę Talbot, a Chrysler na kolejne 10 lat całkowicie opuścił Europę.
Pod koniec lat 80. XX wieku Chrysler zdecydował się powrócić do sprzedawania samochodów w Europie, tym razem oferując opracowane w Ameryce Północnej konstrukcje o różnym rodowodzie. W większości modele oryginalnie pochodziły z oferty marki Dodge, a niektóre prosto od Chryslera. W latach 1992–1997 oferowano też model Vision wywodzący się z marki Eagle. Chrysler sprzedawał samochody w Europie do 2011 roku, kiedy to nowo powstały koncern FCA podjął decyzję o ponownym wycofaniu się z kontynentu i przemianowaniu tutejszej oferty na markę Lancia. Dłużej, do 2014 roku, Chrysler obecny był wyłącznie w Wielkiej Brytanii i Irlandii.
Chrysler w Australii.
W czerwcu 1951 roku Chrysler podjął decyzję o utworzeniu spółki Chrysler Australia Ltd, w ramach której zbudowano oficjalne lokalne przedstawicielstwo marki w tym kraju, a także sąsiedniej Nowej Zelandii. W kolejnych latach Chrysler, podobnie jak konkurencyjne marki, zbudował lokalne zakłady produkcyjne i opracował wiele australijskich modeli dostępnych tylko na lokalnym rynku. W 1980 roku Chrysler podjął decyzję o sprzedaniu swojego australijskiego oddziału Mitsubishi Australia, wycofując się tym samym z tego regionu.
W 1994 roku Chrysler zdecydował się wrócić na rynek australijski, podobnie jak w przypadku rynku europejskiego importując tym razem wybrane modele z własnej oferty i produkty Dodge’a ze znaczkiem Chryslera. W ten sposób Chrysler zachował swój model działalności przez kolejne lata, pozostając na australijskim rynku także po ograniczeniu zasięgu na światowych rynkach w 2011 i 2014 roku. Firma potwierdziła kontynuowanie sprzedaży modelu 300 także w 2017 roku. W listopadzie 2021 zdecydowano się jednakże zakończyć 60-letnią obecność na Antypodach, ogłaszając zakończenie sprzedaży jedynego dotąd modelu 300.

</doc>
<doc id="75417" url="https://pl.wikipedia.org/wiki?curid=75417" title="Alojzy Pawełek">
Alojzy Pawełek

Alojzy Pawełek (ur. 22 listopada 1893 w Warszawie, zm. 30 października 1930 tamże) – kapitan lekarz Wojska Polskiego, doktor nauk medycznych, instruktor harcerski i skautowy, podharcmistrz, autor pierwszych podręczników skautowych i publikacji w dziedzinie wychowania fizycznego.
Życiorys.
Urodził się 22 listopada 1893 roku w Warszawie. Ukończył Gimnazjum Mariana Rychłowskiego (1913). W 1911 został zastępowym jednego z pierwszych w Warszawie zastępów skautowych, współorganizatorem drużyny skautowej im. J. Ordona na Woli oraz jednym z założycieli 1 WDH im. Romualda Traugutta. Zainicjował zorganizowanie zastępu z uczniów Klas Rzemieślniczych przy Muzeum Przemysłu i Rolnictwa i w Szkole Technicznej przy Muzeum Rzemiosł i Sztuki Stosowanej. Zastępy te dały początek drużynom im. M. Borelowskiego i im. J. Lelewela. Od 1912 roku prowadził również drużynę skautową im. M. Konarskiego, która od roku 1915 nosi numer „10 WDH”.
Latem 1913 był komendantem pierwszego w zaborze rosyjskim miesięcznego obozu skautowego w Kolbach na Polesiu. Na jesieni został egzaminatorem na kursie drużynowych na Dynasach, a w grudniu – oboźnym kursu instruktorskiego w Strachowie pod Warszawą. W 1914 roku współorganizował kurs żeńskiej Komendy Skautowej w Warszawie, a w lecie uczestniczył w ogólnopolskim kursie w Skolem. W wyniku działań wojennych znalazł się na terenie Rosji, gdzie również dał początek czterem drużynom skautowym. W 1918 roku w Kijowie zorganizował II kurs instruktorski w willi „Kin Grust”. Później w tym mieście został członkiem Naczelnictwa Skautowego. Od 1921 po powrocie do Warszawy, redagował tygodnik „Harcmistrz”. Będąc podharcmistrzem został dyrektorem naukowym kursu instruktorskiego Warszawskiej Komendy Chorągwi w Kazuniu Polskim. Na początku maja 1930 objął kierownictwo Wydziału Wychowania Fizycznego i Przysposobienia Wojskowego w oddziale warszawskim ZHP.
Podczas I wojny światowej był żołnierzem Legionów Polskich, służył w II Brygadzie. Później walczył w szeregach I Korpusu Polskiego gen. Dowbor-Muśnickiego. Przebywał w niewoli rosyjskiej. Jeszcze podczas służby wojskowej podczas wojny podjął studia medyczne.
Po odzyskaniu przez Polskę niepodległości został przyjęty do Wojska Polskiego. Został awansowany na stopień porucznika piechoty ze starszeństwem z dniem 1 czerwca 1919. Został współpracownikiem w utworzonym latem 1919 Wydziale Wychowania Fizycznego w Departamencie Naukowo-Szkolnym Ministerstwa Spraw Wojskowych, gdzie służył jako starszy referent, a od początku 1920 do kwietnia 1921 był kierownikiem Wydziału (po czym został zastąpiony przez inicjatora WWF, kpt. Władysława Osmolskiego). W 1923, 1924 był oficerem 42 pułku piechoty z Białegostoku, odkomenderowanym na studia na Uniwersytecie Warszawskim. W 1925 uzyskał dyplom lekarza. Z 42 pułku piechoty został powołany do Centralnej Wojskowej Szkoły Gimnastyki i Sportów w Poznaniu w charakterze hospitanta na Oficerski Kurs Wychowania Fizycznego, którego nie ukończył, ponieważ został powołany na stanowisko lekarza tej szkoły od 1 maja 1925, zastępując na stanowisku chorego mjr. dr. Włodzimierza Missiuro. Później pełnił stanowisko dyrektora nauk w tej Szkole. W latach 20. pozostawał w kadrze naukowej CWSzGiS, wykładał anatomię stosowaną człowieka i mechanikę ruchu, repetytorium z chemii i fizyki, nauki podstawowe, zasady i organizację wychowania fizycznego w Polsce, fizjologię i higienę ćwiczeń, patologię ogólną. Ponadto prowadził tam badania lekarskie i pomiary. Przed 1928 uzyskał stopień naukowy doktora medycyny. Został awansowany na stopień kapitana piechoty ze starszeństwem i zweryfikowany z lokatą 1 stycznia 1927. Był autorem opracowań sprawozdawczych, dotyczących działalności CWSzGiS, w tym obszernej broszury z 1929. Jednocześnie w Poznaniu zasiadał w Miejskim Komitecie Wychowania Fizycznego i Przysposobienia Wojskowego oraz w Komisji Wychowania Fizycznego Wojewódzkiego Komitetu. Następnie był jednym z rzeczoznawców przy budowie uczelni następczej tj. powołanej pod koniec 1929 Centralnego Instytutu Wychowania Fizycznego w Warszawie, w której został zastępcą profesora anatomii, asystentem w Zakładzie Anatomii i wykładowcą anatomii. Na tej uczelni został także kuratorem zatwierdzonej w grudniu 1929 Bratniej Pomocy Słuchaczów CIWF. Przed 1930 został przeniesiony do korpusu oficerów sanitarnych i zweryfikowany w stopniu kapitana lekarza w ze starszeństwem z dniem 1 stycznia 1927.
30 października 1930 wieczorem do jego gabinetu w CIWF na warszawskich Bielanach przyszedł inny wykładowca tej uczelni, kpt. dr Zdzisław Szydłowski, który po krótkiej sprzeczce między nimi zastrzelił kpt. Pawełka kilkoma strzałami z broni palnej. Według doniesień prasowych między oboma oficerami istniała wieloletnia niechęć, a w grudniu 1929 doszło między nimi do pojedynku. 4 listopada 1930, po nabożeństwie żałobnym w kościele garnizonowym przy ul. Długiej, został pochowany na Cmentarzu Wojskowym na Powązkach w Warszawie (kwatera B15-6-17).

</doc>
<doc id="75418" url="https://pl.wikipedia.org/wiki?curid=75418" title="Komitet Informacji">
Komitet Informacji

Komitet Informacji (ros. "Комитет Информации" – "Komitiet Informacyi", "KI") – działająca w latach 1947–1951 radziecka połączona służba wywiadu cywilnego i wojskowego.
Utworzenie KI.
Komitet Informacji został utworzony decyzją Rady Ministrów ZSRR nr 1789/470ss z 30 maja 1947. Celem utworzenia tej struktury wywiadowczej miało być:
„...usprawnienie procesu gromadzenia informacji i dostosowania do potrzeb polityki zagranicznej państwa, oraz stworzenie organizacyjnego odpowiednika powstającej w tym czasie w Stanach Zjednoczonych Centralnej Agencji Wywiadowczej.”
Ówczesne kierownictwo MSZ ZSRR z ministrem spraw zagranicznych Wiaczesławem Mołotowem na czele uważało, że stworzona w USA Centralna Agencja Wywiadowcza stanowi poważne zagrożenie dla bezpieczeństwa Związku Radzieckiego. Na czele KI Józef Stalin postawił właśnie Mołotowa po to, by osłabić pozycję Ławrientija Berii, który do tej pory sprawował pieczę nad organami bezpieczeństwa wywiadu i kontrwywiadu.
Od chwili powstania do 10 lutego 1949 KI był usytuowany przy Radzie Ministrów jako „Komitet Nr 4”, a potem – do rozwiązania – przy Ministerstwie Spraw Zagranicznych. Choć KI formalnie podlegał Radzie Ministrów, to postawienie na jego czele Wiaczesława Mołotowa, ówczesnego ministra spraw zagranicznych, sprawiło, że po raz pierwszy ten resort uzyskał największy wpływ na prowadzenie operacji wywiadowczych poza granicami ZSRR. Aby zwiększyć kontrolę nad Komitetem Informacji nie tylko w moskiewskiej centrali, lecz także w placówkach terenowych (tzw. rezydenturach), Mołotow powołał w najważniejszych miastach świata na szefów rezydentur dotychczasowych ambasadorów. Jednym z przykładów był Aleksandr Paniuszkin – ambasador w USA.
Formowanie komórek wywiadu, kierownictwo i zadania główne KI.
Komitet Informacji został sformowany z komórek Ministerstwa Bezpieczeństwa Państwowego (MGB) i wywiadu wojskowego II Zarządu Sztabu Generalnego Armia Radziecka (GRU).
W skład Komitetu weszły
Wiaczesław Mołotow kierował Komitetem Informacji od 30 maja 1947 do 3 marca 1949. Ponieważ szef MSZ nie miał doświadczenia w prowadzeniu służby wywiadowczej, a Komitet Informacji miał dorównać powstającej w USA CIA, jego pierwszymi zastępcami zostali profesjonalni oficerowie wywiadu.
Pierwszym zastępcą przewodniczącego Komitetu Informacji do spraw wywiadu politycznego został gen. Piotr Fiedotow, bardzo doświadczony oficer kontrwywiadu i wywiadu, który przed objęciem tego stanowiska przez prawie 20 lat kierował kontrwywiadem. 23 sierpnia 1949 na tym stanowisku Fiedotowa zastąpił generał Siergiej Sawczenko, wieloletni funkcjonariusz aparatu bezpieczeństwa wywiadu i kontrwywiadu NKWD, który odszedł ze stanowiska w listopadzie 1951 roku.
Pierwszym zastępcą przewodniczącego KI do spraw wywiadu wojskowego od utworzenia KI do stycznia 1949 roku był gen. Fiodor Kuzniecow, były szef GRU. Po odejściu z KI został szefem Głównego Zarządu Politycznego Armii Radzieckiej. Pierwszym zastępcą do spraw wojskowego wywiadu morskiego był kontradmirał Konstantin Rodinow, a do spraw wywiadu dyplomatycznego – Jakow Malik. Głównym Sekretarzem Komitetu Informacji był Aleksandr Paniuszkin, późniejszy rezydent i p.o ambasadora w USA, ambasador ZSRR w Chinach, następnie szef I Zarządu Głównego Komitetu Bezpieczeństwa Państwowego. Kierując wywiadem zagranicznym był odpowiedzialny m.in. za akcje likwidacyjne przeprowadzane przez oficerów 13 Departamentu w Europie zachodniej (tzw. mokra robota).
Struktura organizacyjna KI.
W początkowej strukturze organizacyjnej Komitetu Informacji znajdowały się jednostki w postaci "zarządów", "pionów", "oddziałów" oraz "służb" i "komórek". Zaraz po utworzeniu KI RM ZSRR posiadał następujące jednostki:
Działalność i likwidacja.
Poza Mołotowem i jego ludźmi z MSZ centralę KI prowadzili doświadczeni oficerowie służb specjalnych, jak np. Leonid Kwasnikow – wcześniejszy naczelnik wydziału naukowo-technicznego w INO NKWD, który prowadził z Nowego Jorku siatkę wywiadowczą operującą w Los Alamos. Lecz poza centralą sytuacja była całkiem inna. Aby osiągnąć pełną kontrolę nad placówkami (rezydenturami) Mołotow mianował ich szefami lub zwierzchnikami urzędujących w stolicach ambasadorów. Wpłyneło to tragicznie na pracę rezydentur z powodu braku jakiegokolwiek doświadczenia dyplomatów w pracy operacyjnej. Dochodziło nawet do takich przypadków, że rezydent umawiał się na spotkanie z bardzo cennym agentem w samej ambasadzie lub przyjeżdżał na nie służbową limuzyną. Dochodziło do tego, że doświadczeni oficerowie w rezydenturach KI ukrywali swoje kontakty przed szefemi rezydentur.
W centrali Komitetu Informacji powstały także spory między oficerami wywiadu wojskowego i cywilnego. Dotyczyły one głównie sporów o kierowanie zarządami. Prawie wszystkie zarządy KI były kierowane przez oficerów INO/INU, wywodzących się z NKWD, oficerowie sztabu generalnego i GRU utyskiwali, że wywiad wojskowy jest traktowany drugorzędnie.
Komitet Informacji od początku był tworem chybionym i mało efektywnym. Dlatego już latem 1948 ówczesny minister obrony narodowej marszałek Nikołaj Bułganin zaczął wycofywać z KI kadry wywiadu wojskowego i w 1949 odtworzył GRU w strukturach Sztabu Generalnego. Piony „EM” i „SK” przekazano do Ministerstwa Bezpieczeństwa Państwowego, odtwarzając I Zarząd Główny MGB.

</doc>
<doc id="75420" url="https://pl.wikipedia.org/wiki?curid=75420" title="Pokój toruński">
Pokój toruński



</doc>
<doc id="75421" url="https://pl.wikipedia.org/wiki?curid=75421" title="Pokój toruński (1411)">
Pokój toruński (1411)

Pokój toruński – traktat pokojowy zawarty 1 lutego 1411 na wiślanej wyspie Kępa Bazarowa w Toruniu, między Polską i Litwą a Krzyżakami, kończący tzw. wielką wojnę z lat 1409–1411. 
Postanowienia:
Uroczystego zaprzysiężenia i opieczętowania traktatu dokonał Władysław Jagiełło i Witold ze strony polskiej i litewskiej, a następnie wielki mistrz zakonu krzyżackiego Heinrich von Plauen. Do wymiany w pełni opieczętowanych dokumentów pokoju doszło w maju 1411 roku w pobliżu zamku w Złotorii nad Drwęcą.
Pomimo niewielkich nabytków na rzecz Polski, I Pokój toruński miał wielkie znaczenie dla pozycji Jagiełły na arenie międzynarodowej, ponieważ w jego konsekwencji w marcu 1412 roku Zygmunt Luksemburski z Jagiełłą podpisali w Lubowli traktat pokojowy, który usankcjonował Jagiełłę jako władcę chrześcijańskiego i w wyniku którego przestawał obowiązywać okrążający Polskę sojusz krzyżacko-węgierski. Następnie Zygmunt wydał w sierpniu korzystny dla Polski wyrok w sporze z Krzyżakami oraz wymógł na nich wypłatę odszkodowania zapisanego w pokoju toruńskim. Z odszkodowania tego 37 tys. kop czeskich pożyczył od Polski pod tzw. Zastaw spiski, który pozostał pod kontrolą Polski do końca XVIII wieku.
W konflikcie z Krzyżakami I pokój toruński nie doprowadził do trwałego pokoju między państwem krzyżackim a Koroną i Wielkim Księstwem i już w 1414 roku wybuchła nowa wojna (wojna głodowa).

</doc>
<doc id="75427" url="https://pl.wikipedia.org/wiki?curid=75427" title="Dżibuti">
Dżibuti

Dżibuti (fr. "Djibouti", arab. جيبوتي), Republika Dżibuti (fr. "République de Djibouti", arab. جمهورية جيبوتي) – państwo we wschodniej Afryce, nad Zatoką Adeńską i cieśniną Bab al-Mandab. Graniczy z Somalią (a dokładniej z Somalilandem), Etiopią i Erytreą.
Dawne nazwy Dżibuti: Somali Francuskie, Francuskie Terytorium Afarów i Isów.
Polityka.
Ustrój polityczny.
Według konstytucji z 1992 roku, Dżibuti jest republiką, w której głową państwa jest prezydent, wybierany w wyborach powszechnych na 6-letnią kadencję. Pierwszym prezydentem był Hasan Guled Aptidon.
Władze wykonawczą sprawują premier i rząd, powoływani przez prezydenta.
Władzę ustawodawczą sprawuje jednoizbowy parlament – Izba Deputowanych z 65 deputowanymi, wybieranymi w wyborach powszechnych na 5-letnią kadencję.
Partie polityczne.
"Zobacz też artykuł: Wybory prezydenckie w Dżibuti w 2021 roku".
Podział administracyjny.
Dżibuti jest podzielone na 6 jednostek administracyjnych pierwszego rzędu (5 regionów i 1 miasto), które dzielą się następnie na 11 dystryktów.
Siły zbrojne.
Siły powietrzne kraju nie posiadają własnych samolotów.
W Dżibuti w latach 1962–2011 stacjonowała 13 Półbrygada Legii Cudzoziemskiej.
W kraju znajdują się bazy wojskowe USA, Francji, Japonii, Hiszpanii, Włoch oraz od 2017 Chin.
Historia.
Tereny obecnego Dżibuti zamieszkiwały od wielu wieków plemiona Afarów i Issów, które prowadziły stałe kontakty handlowe z Arabami. Doprowadziło to do przyjęcia przez nich islamu jako własnej religii. W 2. połowie XIX wieku Francuzi zainteresowali się terenami Rogu Afryki, położonymi nad Zatoką Adeńską. W latach 80. XIX wieku Francuzi utworzyli w tym regionie protektorat Somali Francuskie z gubernatorem Léoncem Lagardem. Somali Francuskie stało się jedną z francuskich kolonii w Afryce. W roku 1947 kolonia zyskała status terytorium zamorskiego Francji, a w roku 1967 nazwa została zmieniona na Francuskie Terytorium Afarów i Isów. 27 czerwca 1977 roku Terytorium uzyskało niepodległość pod nazwą Dżibuti. Na czele Republiki Dżibuti stanął Hassan Gouled Aptidon.
W latach 90. kraj doświadczył wojny domowej i klęski głodu. Konflikt spowodowany był rywalizacją pomiędzy rządzącymi Issami i opozycyjnymi Afarami. Rząd wsparty został zbrojnie przez Francję. W roku 1994 walki zakończyły się porozumieniem pokojowym.
W 2008 roku miał miejsce nierozstrzygnięty zbrojny konflikt graniczny między Dżibuti i Erytreą. Dżibuti zostało wsparte przez rząd Francji.
Geografia.
Państwo położone we wschodniej Afryce na Półwyspie Somalijskim. Leży nad Morzem Czerwonym, Zatoką Adeńska i cieśniną Bab al-Mandab. Graniczy z Somalią, Etiopią i Erytreą.
Dżibuti zajmuje obszary o charakterze pustynnym i półpustynnym. Powierzchnia górzysto-wyżynna, charakterystycznym krajobrazem są pasma gór zrębowych (na północy góry Mabla i Goda), które stanowią przedłużenie Gór Danakilskich, położonych w Erytrei. Topografia kraju ukształtowana jest głównie przez działalność wulkaniczną. Na terenie Dżibuti znajduje się najniższy punkt Afryki – Jezioro Asal – 150 m p. p. m.
Klimat podrównikowy suchy, gorący, pustynny.
Gospodarka.
Dżibuti jest dynamicznie rozwijającym się krajem. Dzięki strategicznemu dostępowi do Morza Czerwonego w kraju duże znaczenie odgrywają usługi, głównie transportowe. Nowoczesny port oraz strefa bezcłowa zapewniają duże dochody dla budżetu państwa z opłat tranzytowych oraz podatków pośrednich. Port w Dżibuti oraz linia kolejowa łącząca stolicę kraju z Addis Abebą obsługuje prawie w całości transport towarów z Etiopii. Ogromne inwestycje chińskich firm przyczyniają się do wzrostu gospodarczego kraju. Pomimo tego 23% obywateli Dżibuti żyje poniżej progu ubóstwa, a 39% pełnoletnich mieszkańców jest bezrobotnych. Kraj uzależniony jest od importu żywności.
Demografia.
Ludność Dżibuti składa się z dwóch głównych grup: Somalów (Issa), którzy tworzą ok. 60% społeczeństwa i Afarów (ok. 35%). Pozostałe 5% przypada na Europejczyków (głównie Francuzów i Włochów), Arabów i Etiopczyków. Na początku lat 90. między Afarami i Issami dochodziło na tle narodowościowym do zamieszek, które przerodziły się w krótkotrwałą wojnę domową.
Dominującą religią jest islam, chrześcijanie tworzą niewielką grupę, reprezentowaną przede wszystkim przez Europejczyków.
Choć oficjalnie językami urzędowymi są arabski i francuski, w użyciu jest także język somalijski i język afar.
Religia.
Struktura religijna kraju w 2018 roku według "Encyklopedii Britannica":
Media.
Rząd ma w posiadaniu główne gazety krajowe ("La Nation") oraz "Radiodiffusion-Television de Djibouti" (RTD), która kontroluje krajowe radio i telewizję. W Dżibuti nie ma prywatnych stacji.
Rząd kontroluje prawie wszystkie elektroniczne media. Prywatne gazety i inne publikacje są generalnie udostępnione do wolnego obiegu, ale pod warunkiem że dziennikarze sami się cenzurują. Oficjalne media są bezkrytyczne wobec rządu.
Nauka i oświata.
Nauka w szkołach odbywa się na ogół w języku francuskim. Coraz większą popularność zdobywają szkoły koraniczne. W kraju funkcjonuje Uniwersytet Dżibuti założony w 2006.

</doc>
<doc id="75428" url="https://pl.wikipedia.org/wiki?curid=75428" title="MVD">
MVD



</doc>
<doc id="75429" url="https://pl.wikipedia.org/wiki?curid=75429" title="Patent żeglarski">
Patent żeglarski

Patent żeglarski – dokument uprawniający do kierowania jachtem określonej wielkości i rodzaju po określonych wodach.
Patenty w Polsce.
Obecnie polskie patenty żeglarskie mają wymiary 54 x 86 mm (jak karta bankomatowa czy polski dowód osobisty) i wykonane są z tworzywa sztucznego. Wcześniejsze patenty były dokumentami plastikowymi lub papierowymi o zmieniających się formatach i formach a przede wszystkim zakresie uprawnień.
Od 1 maja 2013 obowiązuje następujący system patentów żeglarskich:
W niektórych krajach (np. w Polsce) patenty uprawniają do prowadzenia (bycia kapitanem) jachtów żaglowych o długościach i po akwenach zależnych od tegoż patentu. Od 1 stycznia 2008 do prowadzenia jachtu żaglowego o długości całkowitej do 7,5 m, a także jachtu motorowego o mocy silnika do 10 kW nie wymaga się posiadania patentu. Ponadto w Polsce może prowadzić jacht żaglowy osoba posiadająca uprawnienia do prowadzenia danego jachtu uzyskane za granicą, chociażby była obywatelem polskim.
W Polsce wydaje Polski Związek Żeglarski - dotyczące jachtów żaglowych i Polski Związek Motorowodny i Narciarstwa Wodnego - dotyczące jachtów motorowych.
Podstawa prawna.
Wydawanie patentów reguluje:
Przeprowadzenie egzaminów na patenty reguluje:
Patenty na świecie.
W większości krajów posiadanie patentu jest nieobowiązkowe i nie wiąże się z konkretnymi uprawnieniami lecz potwierdza posiadane kwalifikacje. W krajach tych patent ten jedynie ułatwia wyczarterowanie jachtu, ubezpieczenie lub wpływanie do określonych portów. Wymaganie uprawnień zawodowych do prowadzenia jednostki uzależnione jest najczęściej od wielkości jachtu poniżej której nie są wymagane jakiekolwiek uprawnienia. W niektórych krajach patenty są jednak wymagane, m.in. na Litwie, Łotwie, w Danii (jachty powyżej 20 ton wyporności), Holandii (powyżej 15 m długości), Niemczech (jeśli jacht jest wyposażony w silnik pomocniczy o mocy powyżej 15 KM) z wyjątkiem czarteru barek turystycznych na wydzielonym obszarze Pojezierza Meklemburskiego, Szwecji (powyżej 12 m długości i 4 szerokości) i Chorwacji. W większości tych krajów honorowane są patenty polskie.
Innymi organizacjami wydającymi uznawane przez wiele krajów na świecie certyfikaty kompetencji są: brytyjski RYA (Royal Yachting Association) oraz amerykański IYT (International Yacht Training Worldwide)

</doc>
<doc id="75430" url="https://pl.wikipedia.org/wiki?curid=75430" title="Majstersztyk">
Majstersztyk

Majstersztyk (niem. "Meisterstück", dosł. "mistrzowskie dzieło") – praca czeladnika cechowego, będąca głównym sprawdzianem jego umiejętności przed wyzwoleniem się na mistrza. Praca taka musiała cechować się innowacyjnością i starannym wykonaniem, co oceniała rada złożona ze starszych cechu. W zależności od statusu cechu, wykonanie majstersztyku mogło wiązać się też z obowiązkiem wcześniejszej wędrówki po innych miastach w celu zapoznania się z nowymi pomysłami i technologiami, które mogłyby zostać odzwierciedlone w dziele. W ten sposób zapewniano motywację do powstawania nowości oraz przepływanie nowych pomysłów i technologii.
W języku polskim określenie to jest obecnie używane wobec „szczególnie udanego dzieła sztuki lub rzemiosła, arcydzieła”.

</doc>
<doc id="75432" url="https://pl.wikipedia.org/wiki?curid=75432" title="Skrajnik rufowy">
Skrajnik rufowy

Skrajnik rufowy, achterpik lub inaczej afterpik – pomieszczenie lub fragment wnętrza kadłuba zajmujące rufową część jednostki pływającej. Pojęcie to może oznaczać przedział kadłuba pomiędzy końcem rufy a najbliższym jej poprzecznym elementem konstrukcyjnym lub może to być pierwsze większe pomieszczenie od strony rufy lub też ostatni z trzech głównych obszarów wnętrza kadłuba. Skrajnik rufowy może być przykryty pokładem rufowym lub podłogą kokpitu.
Na mniejszych jednostkach skrajniki rufowe w postaci dużych pomieszczeń są spotykane znacznie rzadziej od analogicznych w skrajnikach dziobowych. Czasami nie ma ich w ogóle, a kadłub jednostki kończy się wydłużonym kokpitem. Natomiast, jeśli takie pomieszczenie występuje, jest ono szersze, za to krótsze i niższe od tego w części dziobowej.
Skrajnik jako przedział.
Skrajnik rufowy może oznaczać pierwszy przedział kadłuba od strony rufy. Na większych statkach jest to wtedy pomieszczenie pomiędzy tylnicą lub pawężą a najbliższą grodzią, natomiast na mniejszych jednostkach, np. jachtach znajduje się pomiędzy końcem kadłuba a ostatnią obręczą wręgową. Może być wtedy niewielkim pomieszczeniem lub schowkiem wykorzystywanym do przechowywania różnych rzeczy. Jego wielkość jest pomniejszona dodatkowo o obudowy wałów śrubowych i mechanizmów sterowych. Na mniejszych jednostkach może to być również niezatapialna komora wypełniona w całości pianką poliuretanową lub nawet zajęta przez szczelnie zamknięty pojemnik wypełniony powietrzem, choć stosuje się to rzadziej niż w komorach dziobowych.
Skrajnik jako pomieszczenie.
Na mniejszych jednostkach np. na jachtach skrajnik rufowy nazywany jest achterpikiem i może oznaczać schowek na rufie, albo też może być nazwą ostatniego dużego pomieszczenia wewnątrz jednostki. Wtedy pomieszczenie to jest połączone przejściem z resztą pomieszczeń kabiny lub posiada wyjście do kokpitu. Od góry może prowadzić do niego oddzielny właz zwany achterlukiem. W takim achterpiku może być urządzony przedział maszynowy, zainstalowany kingston, kambuz, magazyn bosmański, magazyn prowiantowy, rzadziej pomieszczenie mieszkalne oraz mogą być tam przechowywane rzeczy, które z racji swojego ciężaru umieszcza się raczej z tyłu niż z przodu jednostki (z wyjątkiem kotwicy), takie jak: butle gazowe, akumulatory itp.
Skrajnik jako obszar.
Na mniejszych jednostkach achterpikiem nazywana jest czasami wręcz jedna z trzech głównych przestrzeni wnętrza kadłuba (pozostałymi są wtedy forpik oraz śródokręcie).

</doc>
<doc id="75433" url="https://pl.wikipedia.org/wiki?curid=75433" title="Jackson Browne">
Jackson Browne

Clyde Jackson Browne (ur. 9 października 1948 w Heidelbergu w Niemczech) – amerykański muzyk rockowy, piosenkarz, gitarzysta i kompozytor związany z nurtem folk rockowym i country rockowym. Obok Joni Mitchell, Jamesa Taylora, Boba Dylana i Neila Younga zaliczany do grupy najbardziej wpływowych artystów swego gatunku.
Jackson Browne urodził się w Heidelbergu (Niemcy), gdy miał trzy lata, jego rodzina zamieszkała w Kalifornii. Jako młodzieniec, w latach sześćdziesiątych zainteresował się muzyką. Szczególny wpływ na kształtowanie się jego muzycznych gustów wywarli popularni w tym okresie wykonawcy: The Beatles, Bob Dylan, Neil Young i The Byrds. Gdy zaczął tworzyć własne kompozycje zwrócił się w kierunku poetyckiego, balladowego folk rocka. W 1966, na krótko został członkiem grupy rockowej The Nitty Gritty Dirt Band. Ważnym etapem w jego karierze był pobyt w Nowym Jorku w 1967, gdzie został wprowadzony w świat podziemia artystycznego. Dzięki temu poznał Andy'ego Warhola oraz zaprzyjaźnił się z Lou Reedem i Leonardem Cohenem. Pod ich wpływem zaczął tworzyć muzykę, zaangażowaną pod względem treści. Z czasem stał się najbardziej politycznie zaangażowanym amerykańskim artystą rockowym i bezlitosnym krytykiem amerykańskiego społeczeństwa. Brown jest także cenionym kompozytorem. Komponował dla takich wykonawców, jak: Tom Rush, Nico, czy Gregg Allman. Jest współautorem wielkiego przeboju grupy Eagles - "Take it Easy". Do największych przebojów Browna należą: "That Girl Could Sing", "Somebody's Baby", "Boulevard", "Your Bright Baby Blues", "Here Come Those Tears Again", "Sleep's Dark and Silent Gate", "For a Dancer", "The Late Show", "Fountain of Sorrow", "Late for the Sky" i wiele innych.
W 2004 roku Jackson Browne został wprowadzony do "Rock and Roll Hall of Fame".

</doc>
<doc id="75434" url="https://pl.wikipedia.org/wiki?curid=75434" title="Ministerstwo Bezpieczeństwa Państwowego ZSRR">
Ministerstwo Bezpieczeństwa Państwowego ZSRR

Ministerstwo Bezpieczeństwa Państwowego ZSRR (ros. Министерство государственной безопасности (МГБ) – Ministierstwo gosudarstwiennoj biezopasnosti – MGB) – ministerstwo Związku Socjalistycznych Republik Radzieckich działające w latach 1946–1953.
Utworzenie MGB.
14 kwietnia 1943 roku decyzją Biura Politycznego WKP(b) nr P 40/91, i Prezydium Rady Najwyższej ZSRR został po raz drugi powołany Ludowy Komisariat Bezpieczeństwa Państwowego ZSRR (NKGB). Powstał on na bazie podstawowych zarządów wyprowadzonych z Ludowego Komisariatu Spraw Wewnętrznych (NKWD). Nowy komisariat przejął I, II, III i IV Zarząd oraz Zarządy Ekonomiczny i Transportu, Wydziały Specjalne 1, 2, 3 oraz 5 Wydział Specjalny. Także Wydział 1 (ochrony rządu i partii) został przesunięty do NKGB jako jego 6 Zarząd.
W marcu 1946 wszystkie komisariaty ludowe zostały przemianowane na ministerstwa. NKGB otrzymał nazwę Ministerstwo Bezpieczeństwa Państwowego (MGB). Rozkazem nr 00107 z 22 marca 1946 podobnie zostały przemianowane terytorialne organy bezpieczeństwa – zarządy LKBP przemianowano na zarządy MGB.
Na czele MGB stanął minister bezpieczeństwa państwowego gen. Wsiewołod Mierkułow.
Zadania MGB.
Zadania ministerstwa nie różniły się zasadniczo od jego poprzednika. Nowe ministerstwo było odpowiedzialne za:
Organizacja MGB i obsada stanowisk kierowniczych.
Struktura organizacyjna ministerstwa oraz obsada personalna stanowisk kierowniczych:
Od końca maja 1947 do 2 listopada 1951 I Zarząd Główny funkcjonował w ramach Komitetu Informacji przy Radzie Ministrów ZSRR – Zobacz Komitet Informacji;
Po likwidacji Komitetu Informacji jednostki wywiadu zagranicznego i I Zarządu MGB zostały połączone i przekształcone ponownie w I Zarząd Główny MGB. W nowej strukturze I Zarządu Głównego znalazł się:
Szefami byli
25 XII 1946 roku trzy ostatnie Zarządy (czyli Ochrony nr 1 i nr 2 oraz ZKMK) połączono w jeden potężny Zarząd, o nazwie Zarząd Główny Ochrony szefem nowego zarządu został gen. Nikołaj Własik. 1946 – 1952. W maju 1952 roku Główny Zarząd Ochrony przemianowano na Zarząd Ochrony. Kierownictwo przejął bezpośrednio ówczesny minister BP Siemion Ignatiew, które sprawował aż do śmierci Stalina.
szefami Oddziału „B” byli:
PIONY ZMILITARYZOWANE MGB
Spisek/Sprawa Lekarzy.
Jednym z aspektów „spisku lekarzy” była wcześniejsza tzw. sprawa krymska, w której Żydowski Komitet Antyfaszystowski (JAFK), pod przywództwem działacza żydowskiego Salomona Michoelsa, zaproponował w lutym 1944 roku rządowi ZSRR powołanie na Krymie „Żydowskiej Republiki Autonomicznej” (na wzór nieudanego eksperymentu z „narodowym państwem żydowskim” przeprowadzonego w Birobidżanie w latach 30 XX w.). Reakcja Stalina była gwałtowna, uznał on propozycję JAFK za działanie na rzecz pogwałcenia integralności terytorialnej państwa radzieckiego i próbę oderwania Krymu od ZSRR, a następnie domniemanego związania się z USA i przekazania nowej republiki pod kontrolę tego państwa.
Plan prowokacji (zmierzający do wytoczenia antysyjonistycznego procesu pokazowego) zainspirował Józef Stalin, który za pomocą Ministerstwa Bezpieczeństwa Państwowego ZSRR zorganizował nagonkę na część środowisk radzieckich Żydów.
Pod koniec 1952 w ZSRR (w czasie rozpoczęcia procesu Slansky’ego w Czechosłowacji), podczas gdy „spisek lekarzy” nie był jeszcze nagłaśniany publicznie, oczekując na realizację przez MBP – Józef Stalin zlecił zaufanym służbom praktyczne wdrożenie prowokacji dotyczącej „spisku lekarzy”. Sprawa rozpoczęła się od donosu lekarki Lidii Timaszuk (osoby o statusie tajnego współpracownika MBP) z lecznicy na Kremlu, która poinformowała Stalina w grudniu 1952 o zamiarze jego uśmiercenia przez lekarzy-specjalistów z kremlowskiego szpitala, w większości będących pochodzenia żydowskiego. Zamiar uśmiercenia według donosu miał dotyczyć także grupy wysokich funkcjonariuszy partii komunistycznej, rządu ZSRR i wojska. Stojący na czele Ministerstwa Bezpieczeństwa Państwowego Siemion Ignatjew wraz z zastępcą Martemianem Riuminem otrzymali niezwłocznie rozkaz dostarczenia „dowodów” na te oskarżenia. Stalin zakomunikował im, iż „jeśli nie uda wam się zdobyć przyznania się do winy lekarzy, skrócimy was o głowę” (według relacji przedstawionej przez Chruszczowa na XX zjeździe partii komunistycznej w 1956). Szybko aresztowano „lekarzy szkodników”, byli to kolejno: J. Etinger, A. Feldman, Aleksandr Grinsztejn, P. Jegorow, G. Majorow, B. Kogan, W. Winogradow oraz M. Wowsi.
Wkrótce rozpoczęto śledztwo, którym Józef Stalin kierował osobiście, na bieżąco instruując oficerów śledczych MBP co do metod przesłuchań i postępowania z aresztowanymi i formułowania zarzutów przeciwko nim. W efekcie zarzuty postawiono 5 wybitnym lekarzom i profesorom, byli to: Etinger, Feldman, Grinstein, Kogan i Wowsi. Zarzucono im udział w nacjonalistycznej organizacji syjonistycznej „Joint” (którego szefem miał być nieżyjący od sierpnia szef JAFK, Solomon Michoels – rodzony brat M. Wowsiego), która miała być założona przez amerykańską Centralną Agencję Wywiadowczą. Kolejne zarzuty otrzymali Jegorow, Kogan, Majorow i osobisty lekarz Stalina (przez ponad 20 lat), Winogradow – zarzuty dotyczyły długoletniej współpracy z wywiadem brytyjskim oraz domniemanego otrucia Andrieja Żdanowa i Aleksandra Szczerbakowa (byłego szefa Centralnego Zarządu Politycznego Armii Czerwonej). Dodatkowe zarzuty dotyczyły domniemanej próby zabójstwa kilku admirałów i marszałków ZSRR, w tym Iwana Koniewa i Aleksandra Wasilewskiego. Podczas aresztowania lekarzy poddawano torturom, w wyniku czego przyznali się do zarzucanych im czynów. Dwaj lekarze, Kogan i Etinger, zmarli w czasie śledztwa na skutek obrażeń.
Działalność Oddziału „D” MGB podczas wyborów w Polsce.
Kiedy w 1946 roku powojennej Polsce przygotowano się do wyborów do Sejmu Ustawodawczego, które miały się odbyć w 1947 roku, polskie organy bezpieczeństwa zaczęły przygotowywać grunt do całkowitej kontroli nad tymi wyborami i ich sfałszowania, np. nasycając odpowiednie ośrodki administracji wyborczej agenturą. Także w teren wyszedł rozkaz ministra bezpieczeństwa publicznego gen. Stanisława Radkiewicza, aby w najbardziej zagrożonych powiatach zmobilizować rezerwę Korpusu Bezpieczeństwa Wewnętrznego, czyli wojsk Wewnętrznych MBP.Wiceminister b.p. gen. Roman Romkowski kierował specjalną operacją propagandowego przygotowania do wyborów. Po zlikwidowaniu Komendy WIN-u przejęto także kasę funduszową tej organizacji, dewizy zostały wymienione na czarnym rynku przez grupę Romkowskiego. Za te pieniądze np. wydrukowano aż 97 milionów egz. materiałów propagandowych. Bolesław Bierut i Jakub Berman 4 grudnia 1946 roku poprosili ówczesnego głównego doradcę przy MBP S. Dawydowa o pomoc w sfałszowaniu wyborów. Do Polski przybyła 15-osobowa grupa fałszerzy z Oddziału „D” Ministerstwa Bezpieczeństwa Państwowego ZSRR, którą kierował szef oddziału płk Aron Pałkin. Fałszerstwo polegało na spreparowaniu 5994 nowych protokołów z obliczonymi głosami i podrobieniu 40 tys. podpisów członków obwodowych komisji wyborczych. Obieg dokumentów z referendum polegał na przekazaniu przez urzędy bezpieczeństwa dokumentacji z lokali wyborczych do ministra Radkiewicza, z kolei ten przekazywał je Dawydowowi, ten Pałkinowi, który rozdzielał listy pomiędzy sprowadzonych z Moskwy specjalistów od fałszerstw.
Likwidacja MGB.
W 24 godziny po śmierci Stalina Ministerstwo Spraw Wewnętrznych i Ministerstwo Bezpieczeństwa Państwowego znalazły się pod całkowitą kontrolą Ławrientija Berii. W marcu 1953 Ministerstwo Bezpieczeństwa Państwowego włączono do struktur MSW, którego ministrem został Beria. W ten sposób podporządkował sobie cały aparat bezpieczeństwa.
W niecały miesiąc później Beria został aresztowany, a następnie rozstrzelany.

</doc>
<doc id="75440" url="https://pl.wikipedia.org/wiki?curid=75440" title="Eliza">
Eliza

Eliza – skrócona forma angielskiego imienia "Elisabeth", czyli po polsku Elżbiety. W Polsce jest znane od XVIII wieku jako imię literackie, a gwałtowną popularność zyskało w latach 70 XX wieku.
Eliza imieniny obchodzi: 14 czerwca, 17 sierpnia i 2 września
Znane osoby noszące to imię:

</doc>
<doc id="75441" url="https://pl.wikipedia.org/wiki?curid=75441" title="Szare Szeregi">
Szare Szeregi

Szare Szeregi – kryptonim konspiracyjny Organizacji Harcerzy ZHP, potocznie także całego Związku Harcerstwa Polskiego, w okresie okupacji niemieckiej podczas II wojny światowej 1939–1945.
Szare Szeregi zostały powołane 27 września 1939 w Warszawie przez grono członków Naczelnej Rady Harcerskiej w mieszkaniu Stanisława Borowieckiego, Szefa Głównej Kwatery Męskiej, przy ul. Noakowskiego 12.
Szare Szeregi współpracowały z Delegaturą Rządu Rzeczypospolitej Polskiej na Kraj oraz Komendą Główną Armii Krajowej.
Struktura.
Organizacja harcerzy opierała się na strukturze przedwojennego ZHP, posługiwano się kryptonimami:
Na czele organizacji harcerzy stał Naczelnik z Główną Kwaterą "Pasieką".
Naczelnicy Szarych Szeregów:
Główna Kwatera kierowała w okresie najpełniejszego rozwoju pracą 20 chorągwi harcerskich, wśród nich 5 obejmowało tereny zachodnie włączone do Rzeszy:
Jedna chorągiew skupiała przebywających na terenie Generalnego Gubernatorstwa harcerzy z terenów zachodnich (ul „Chrobry”). Całością prac tych 6 chorągwi kierował Wydział Zachodni („Z”) Głównej Kwatery.
Wydział Wschodni („W”) kierował pracą 5 chorągwi na terenach wschodnich:
oraz 1 chorągwią skupiającą przebywających na terenie Generalnego Gubernatorstwa harcerzy z ziem wschodnich (ul „Złoty”).
Na terenie Generalnego Gubernatorstwa pracowało 8 chorągwi: 4 z nich stanowiły Polskę Centralną („C”):
Cztery chorągwie stanowiły Polskę południową („P”):
Łączność z chorągwiami oraz nadzór nad ich pracą sprawowali wizytatorzy podlegli bezpośrednio lub przez wydział zachodni i wschodni Szefowi Głównej Kwatery.
Szefowie GK:
Historia kryptonimu.
Nazwa Szare Szeregi została przyjęta w całym kraju dopiero w 1940. Początkowo kryptonim ten funkcjonował w Poznaniu. Geneza kryptonimu związana jest z przeprowadzoną przez poznańskich harcerzy akcją informacyjną, podczas której roznoszono w godzinach wieczornych i nocnych ulotki do skrzynek listowych mieszkań zasiedlonych przez rodziny niemieckie z Litwy, Łotwy, Estonii. Rodziny polskie były przymusowo wysiedlane do Generalnego Gubernatorstwa, a rodziny niemieckie informowano o dobrowolnym opuszczeniu mieszkań przez Polaków. Ulotki, napisane w języku niemieckim, podające sprostowanie zostały podpisane inicjałami SS. Skrót rozwinęli w kryptonim Szare Szeregi harcmistrz dr Józef Wiza i harcmistrz Roman Łyczywek. Kryptonim przyjął się w Poznaniu, w Chorągwi „Ul Przemysław”. Informację o przyjętej nazwie przywiózł do Warszawy podharcmistrz Witold Marcinkowski. Nazwę przyjęto z poleceniem wprowadzenia kryptonimu w całej podziemnej Organizacji Harcerzy ZHP.
Podział młodzieży.
Stan liczebny organizacji harcerzy, zmieniający się w poszczególnych okresach, na dzień 1 maja 1944 wynosił 8359 członków.
Organizacja Harcerzy obejmowała (ze względów konspiracyjnych) początkowo jedynie młodzież powyżej 17 lat. Z czasem z powodu naporu młodych i konieczności zajęcia się nimi, rozpiętość wieku zwiększono. Z punktu widzenia programowego i metodycznego podzielono wówczas (najwcześniej w Warszawie – 3 listopada 1942) młodzież na 3 grupy:
Zawiszacy – 12–14 lat.
Drużyny „Zawiszy” nie brały w zasadzie udziału w walce bieżącej. Natomiast przygotowywały się do pełnienia służby pomocniczej, a nauką na tajnych kompletach – do odbudowy Polski po wojnie. Spośród służb pomocniczych, pełnionych w okresie „przełomu”, najbardziej znana jest zorganizowana w czasie powstania warszawskiego Harcerska Poczta Polowa.
Bojowe Szkoły (BS) – 15–17 lat.
Drużyny „BS” pełniły służbę w małym sabotażu, będącym akcją propagandową skierowaną do ludności polskiej (w Warszawie w ramach organizacji „Wawer-Palmiry”). Akcja obejmowała pisanie na murach, rozlepianie afiszy i nalepek, rozdawanie ulotek, kolportaż fikcyjnych dodatków nadzwyczajnych do gazet, podłączenie się do niemieckich megafonów, zrywanie niemieckich flag, usuwanie z wystaw i gablot niemieckich fotografii, gazowanie kin. Do najgłośniejszych akcji należy zdjęcie niemieckiej tablicy z pomnika Mikołaja Kopernika w Warszawie. Wykonywana przez drużyny BS akcja „N” była destrukcyjną akcją propagandową, skierowaną do Niemców, polegającą głównie na podrzucaniu dywersyjnych ulotek i gazetek. Drużyny BS uczestniczyły w akcji „WISS” („Wywiad – Informacja Szarych Szeregów”), polegającej na obserwacji niemieckich wojsk i ich ruchów. W ramach przygotowań do „przełomu” drużyny BS przechodziły przeszkolenie wojskowe, otrzymywały przydziały do jednostek AK (np. jako poczty dowódców, oddziały łączności i oddziały rozpoznawcze). Do okresu odbudowy przygotowywali się chłopcy z BS, podobnie jak z „Zawiszy”, ucząc się. W powstaniu warszawskim walczyli w Śródmieściu jako kompania, a w innych dzielnicach jako plutony piechoty.
Grupy Szturmowe (GS) – powyżej 18 lat.
Drużyny „GS”, podporządkowane „Kedywowi” (Kierownictwu Dywersji) AK, pełniły służbę w „wielkiej dywersji”.
W Warszawie w sierpniu 1943 utworzono z nich batalion „Zośka”, którego trzecią kompanię wydzielono do zadań specjalnych („Agat”, później „Pegaz”). Wiosną 1944 powstał z niej batalion Parasol. Oddziały GS wykonały wiele akcji bojowych, w tym wysadzanie mostów kolejowych, pociągów, odbijanie więźniów (akcja pod Arsenałem, akcja w Celestynowie), zamachy na funkcjonariuszy aparatu terroru (Kutschera, Koppe, Bürckl, oraz odpowiedzialnych za katowanie Jana Bytnara „Rudego”: Schultza i Langego). Inne oddziały GS (np. Chorągwi Radomskiej i Krakowskiej) walczyły w oddziałach partyzanckich oraz prowadziły sabotaż kolejowy. Do „przełomu” oddziały GS przygotowywały się przez szkolenie w szkołach podchorążych (m.in. prowadzona przez Szare Szeregi Szkoła Podchorążych Piechoty Rezerwy „Agricola”) i szkolenie na kursach niższych dowódców (motorowe i saperskie). Do okresu odbudowy powojennej drużyny GS przygotowywały się kończąc naukę szkolną, podejmując tajne studia wyższe oraz samokształcenie (w tym tematykę tzw. ziem postulowanych). W okresie „przełomu” wiele oddziałów GS brało udział w walkach oddziałów AK, w tym w marszu na pomoc Warszawie. W powstaniu warszawskim bataliony „Zośka” i „Parasol” walczyły na Woli, Starówce i Czerniakowie, ponosząc straty sięgające 80%. Kompania „Rudy” batalionu „Zośka” została nazwana przez Komendanta Głównego AK najlepszą kompanią Armii Krajowej. Batalion „Wigry” walczył na Woli i Starówce.
Podstawowe zasady.
Członków organizacji obowiązywało przedwojenne Prawo i Przyrzeczenie harcerskie. Przyrzeczenie uzupełniono dodatkową rotą konspiracyjną:
„Ślubuję na Twoje ręce pełnić służbę w Szarych Szeregach, tajemnic organizacyjnych dochować, do rozkazów służbowych się stosować, nie cofnąć się przed ofiarą życia”.
Podstawową zasadą programu było "wychowanie przez walkę". Program został sprecyzowany w koncepcji "Dziś, jutro, pojutrze".
Działalność.
Organizacja harcerzy prowadziła ponadto akcję „M”, usiłując oddziaływać na całą młodzież niezorganizowaną. Wydawała wiele pism, w tym pisma Głównej Kwatery: „Źródło”, później „Dęby”, „Drogowskaz”, „Pismo Młodych”, „Brzask”, wydawała liczne broszury i książki, m.in. „O powołaniu naszego pokolenia”, „Wielka gra”, „Przodownik” i „Kamienie na szaniec”. Wyszkoliła ok. 300 instruktorów.
Oddział specjalny – III Kompania Wydzielona (nazwy: „Agat” – „Pegaz” – Parasol). Zadaniem oddziału było likwidowanie szczególnie szkodliwych hitlerowców – głównie funkcjonariuszy SS lub innych wysokich oficerów niemieckich.
Organizacja harcerzy poniosła bardzo duże straty, m.in. 20 lutego 1944 zginął prawdopodobnie w obozie Gross-Rosen twórca i pierwszy Naczelnik Florian Marciniak (aresztowany 6 maja 1943), w powstaniu warszawskim poległ zastępca Naczelnika E. Stasiecki. Szare Szeregi zostały rozwiązane 17 stycznia 1945.
Harcerki.
Oddzielnie, ale także w ramach ZHP, działała Organizacja Harcerek, nosząca kryptonim „Bądź gotów” i „Związek Koniczyn”, zorganizowała Pogotowie Harcerek.
Przy Kwaterze Głównej Szarych Szeregów działała od 1940 r. żeńska Grupa Wykonawcza Łączniczek i Kolporterek podległa Mirosławowi Cieplakowi „Giewontowi”; była to ok. 50 – osobowa grupa harcerek (w 1944), powstała z kręgu starszoharcerskiego przy 54 Warszawskiej Drużynie Harcerskiej, a następnie z utworzonej 54 Żeńskiej Drużyny Harcerskiej im. Władysława Jagiełły. Jej drużynową przez cały czas okupacji była Romana Łukaszewska „Ewa”. Głównym zadaniem tego zespołu był kolportaż prasy konspiracyjnej Szarych Szeregów.
Inne organizacje harcerskie okupacyjnej Polski.
Szare Szeregi nie były jedyną organizacją harcerską podczas okupacji – dużą stosunkowo organizacją były Hufce Polskie. Mimo wielokrotnych rozmów była to jedyna poważna organizacja konspiracyjna o rodowodzie harcerskim która nie włączyła się w konspiracyjne Szare Szeregi.
We wczesnym okresie konspiracji samoistnie powstawało wiele samodzielnych konspiracyjnych organizacji o rodowodzie harcerskim, większość z nich zostało włączonych w struktury Szarych Szeregów lub Armii Krajowej, m.in.:
W roku 1944 część harcerzy Szarych Szeregów w Małopolsce Wschodniej tworzyła "bataliony szturmowe" w celu wsparcia polskiej samoobrony przed zbrojnymi atakami nacjonalistów ukraińskich.
Stowarzyszenie Szarych Szeregów.
Byli członkowie Szarych Szeregów powołali do życia Stowarzyszenie Szarych Szeregów. Pierwszym przewodniczącym stowarzyszenia był hm. Stanisław Broniewski „Orsza”. Obecnie funkcję tę pełni prof. dr hab. Wojciech Wolski.
Podczas 50-lecia Szarych Szeregów, odbyły się centralne uroczystości w Warszawie w dniach 16–17 września 1989. Podczas obchodów odbył się zlot gwiaździsty zastępów harcerskich z całej Polski, obchody z udziałem dawnych członków Szarych Szeregów i żołnierzy AK, organizacji kombatanckich z kraju i zagranicy. Podniosłym wydarzeniem obchodów było wręczenie Krzyża Virtuti Militari Szarym Szeregom, przyznanego Zarządzeniem z dnia 19 marca 1989 roku przez Prezydenta RP na Uchodźstwie Kazimierza Sabata za „wybitne czyny męstwa i odwagi okazane w czasie działań bojowych Armii Krajowej na obszarze Rzeczypospolitej Polskiej w okresie walk 1939–1945 r.”.

</doc>
<doc id="75443" url="https://pl.wikipedia.org/wiki?curid=75443" title="Jan Mauersberger">
Jan Mauersberger

Jan Paweł Mauersberger, ps. "ks. Longin" (ur. 4 września 1877 w Warszawie, zm. 12 sierpnia 1942) – ksiądz, doktor teologii, instruktor harcerski i społecznik, harcmistrz Rzeczypospolitej, przewodniczący Komendy Naczelnej ZHP, Przewodniczący ZHP (1923, 1927–1929, 1939–1942), wiceprzewodniczący ZHP (1920–1924, 1931–1939), Naczelny Kapelan ZHP (1924–1925), kapelan Szarych Szeregów (1939–1941), dziekan Wojska Polskiego.
Życiorys.
Był synem Wiktora i Marii Kazimiery z Reinhardtów. W związku z podejrzeniem choroby płuc wyjechał z matką do Algieru. Po wyzdrowieniu studiował teologię i filozofię w Rzymie. Otrzymał tam doktorat z teologii i prawa kanonicznego. Do Warszawy wrócił w 1903 r.
Związany z harcerstwem od 1912 r. (w 16. Warszawskiej Drużynie Harcerzy). W 1914 roku był kapelanem na pierwszym kursie instruktorskim w Skolem. W latach 1915–1916 był członkiem Naczelnej Komendy Skautowej w Warszawie, następnie komendantem Związku Harcerstwa Polskiego (ZHP) w Królestwie Polskim.
W latach 1920–1921 działał na rzecz zjednoczenia organizacji harcerskich i skautowych w jeden Związek Harcerstwa Polskiego. W latach 1923 oraz 1927–1929 pełnił funkcję Przewodniczącego ZHP, a w latach 1924–1925 był jego naczelnym kapelanem. W Kościelisku założył prewentorium dla młodzieży harcerskiej.
Od 1919 był kapelanem Wojska Polskiego. Z dniem 30 listopada 1924 roku, na własną prośbę, został przeniesiony do korpusu oficerów rezerwowych w stopniu proboszcza ze starszeństwem z 1 czerwca 1919 roku i 0,8 lokatą w duchowieństwie wojskowym.
27 grudnia 1933 został powołany z pospolitego ruszenia do służby czynnej, mianowany zawodowym duchownym wojskowym w stopniu dziekana ze starszeństwem z 1 stycznia 1934 i 1. lokatą w duchowieństwie wojskowym wyznania rzymskokatolickiego i przydzielony do Polowej Kurii Biskupiej na stanowisko kanclerza. Na stanowisku kanclerza pozostawał do 1939.
W latach 1939–1942 p.o. Przewodniczący ZHP. Poszukiwany przez Gestapo ukrywał się w Konstancinie.
Zmarł podczas okupacji w Warszawie, pochowany na cmentarzu Powązkowskim (kwatera C-3-22,23).

</doc>
<doc id="75445" url="https://pl.wikipedia.org/wiki?curid=75445" title="Stanisław Broniewski">
Stanisław Broniewski

Stanisław Broniewski, ps. "Orsza", "Witold", "K. Krzemień" (ur. 29 grudnia 1915 w Warszawie, zm. 30 grudnia 2000 w Wesołej) – polski ekonomista, naczelnik Szarych Szeregów, harcmistrz, podporucznik w czasie II wojny światowej. Kawaler Orderu Orła Białego.
Życiorys.
Syn Witolda, pracownika Warszawskiej Izby Skarbowej, kierownika Departamentu Obrotu Pieniężnego w Ministerstwie Skarbu prezesa zarządu Banku Spółek Zarobkowych, i Anny z Orłowskich.
Po ukończeniu szkoły powszechnej w 1928 rozpoczął naukę w Gimnazjum i Liceum Męskim im. Adama Mickiewicza i wstąpił do Związku Harcerstwa Polskiego – 3 Warszawskiej Drużyny Harcerzy im. ks. J. Poniatowskiego. W maju 1934 zdał maturę. Naukę kontynuował w Poznaniu, dokąd służbowo przeniesiono jego ojca. Studiował na Wydziale Prawno-Ekonomicznym Uniwersytetu Poznańskiego. W 1938 uzyskał tytuł magistra ekonomii i rozpoczął przewód doktorski.
Podczas studiów poznał Floriana Marciniaka, który wciągnął go do pracy w komendzie Chorągwi Wielkopolskiej Harcerzy. Uczestniczył w działalności Akademickiego Koła Harcerskiego im. Heliodora Święcickiego (AKAHA), zrzeszającego harcerską młodzież akademicką. 
Podczas obrony Warszawy we wrześniu 1939 współorganizator Pogotowia Harcerzy, którego komendantem był Florian Marciniak. W czasie okupacji niemieckiej działał w Szarych Szeregach. W październiku 1939 utworzył konspiracyjną 3 Warszawską Drużynę Harcerzy, która stanowiła zaczątek hufca Trzy Krzyże (TK). Od grudnia pracował w komendzie Warszawskiej Chorągwi Harcerzy. W 1941 mianowany harcmistrzem. Od maja 1941 był komendantem Okręgu Południowego w Chorągwi Warszawskiej i organizacji Wawer, w okresie od września 1941 do 1943 komendant Chorągwi Warszawskiej Harcerzy (Ul „Wisła”), od października 1941 do czerwca 1942 brał udział w pierwszym turnusie Kursu Szkoły Podchorążych Rezerwy Piechoty ZWZ-AK. Od lutego do maja 1943 komendant Grup Szturmowych w Warszawie. Dowódca akcji pod Arsenałem. Po aresztowaniu Floriana Marciniaka w maju 1943 do października 1944 był naczelnikiem Szarych Szeregów. 
Uczestnik powstania warszawskiego. Następnie po jego upadku jeniec obozu w Bergen-Belsen. Od 1945 komendant Harcerstwa wśród Polaków w Niemczech.
Do kraju powrócił w marcu 1946. W latach 1946–1948 pełnił funkcję wicedyrektora departamentu w Centralnym Urzędzie Planowania. Później został zatrudniony jako urzędnik w PSS „Społem”. W grudniu 1956 wziął udział w Krajowej Naradzie Działaczy Harcerskich, tzw. Zjeździe Łódzkim. Wszedł wówczas do Naczelnej Rady Harcerskiej ZHP, w której pozostał do 1958. Wraz z grupą działaczy katolickich miał zamiar kandydować do Sejmu w wyborach parlamentarnych w 1957, jednak jego nazwisko zostało skreślone przez władze PZPR.
Zajął się następnie pracą naukową. Obronił doktorat i zrobił habilitację z ekonomii urbanistyki. W 1966 został docentem na Uniwersytecie Łódzkim. Był wykładowcą i ekspertem z zakresu urbanistyki i ekonomii, autorem wielu prac z tych dziedzin.
W 1986 był konsultantem filmu dokumentalnego "Szare Szeregi" w reżyserii Wiktora Skrzyneckiego. W 1989 został przewodniczącym Krajowego Komitetu Odrodzenia ZHP, w okresie 1990–2000 był przewodniczącym Rady Ochrony Pamięci Walk i Męczeństwa. Był członkiem Rady Kombatantów i Osób Represjonowanych, kanclerzem Kapituły Orderu Orła Białego i członkiem Kapituły Orderu Virtuti Militari. 
Współzałożyciel Związku Harcerstwa Rzeczypospolitej, w latach 90. działał na rzecz zjednoczenia polskiego harcerstwa.
Pełnił funkcję Honorowego Przewodniczącego Stowarzyszenia Szarych Szeregów. W kwietniu 1992 otrzymał Honorowe Obywatelstwo miasta stołecznego Warszawy, był też honorowym obywatelem Poznania. Zmarł po długiej chorobie 30 grudnia 2000, w Wesołej w wieku 85 lat.
Pogrzeb Stanisława Broniewskiego odbył się 9 stycznia 2001 na Cmentarzu Wojskowym na Powązkach w Warszawie. Został pochowany w kwaterze Harcerskiego Batalionu Armii Krajowej „Zośka” (20A-1-12).
Książki.
Autor wielu prac z historii harcerstwa okresu okupacji, m.in.:
Ordery i odznaczenia.
Był Kanclerzem Kapituły Orderu Orła Białego i członkiem Kapituły Orderu Virtuti Militari.

</doc>
<doc id="75448" url="https://pl.wikipedia.org/wiki?curid=75448" title="Wojska Lądowe RP">
Wojska Lądowe RP



</doc>
<doc id="75449" url="https://pl.wikipedia.org/wiki?curid=75449" title="Tadeusz Ślusarski">
Tadeusz Ślusarski

Tadeusz Ślusarski ps. „Ślusarz” (ur. 19 maja 1950 w Żarach, zm. 17 sierpnia 1998 pod Przybiernowem) – polski lekkoatleta, który specjalizował się w skoku o tyczce.
Trzykrotny uczestnik igrzysk olimpijskich – w pierwszy swoim starcie w Monachium (1972) nie zaliczył żadnej wysokości w finale; cztery lata później w Montrealu zdobył złoty medal, a w 1980 w Moskwie zajął drugie miejsce. Dwukrotny halowy mistrz Europy oraz srebrny medalista uniwersjady.
Życiorys.
Syn Ignacego i Cecylii z d. Grzmil. Urodził się w Żarach w robotniczej rodzinie. W 1969 ukończył w rodzinnym mieście technikum samochodowe, a w 1978 został absolwentem poznańskiej Akademii Wychowania Fizycznego. Trzynaście razy stawał na podium (w tym 5 razy na jego najwyższym stopniu) mistrzostw Polski seniorów. W latach 1972–1985 19 razy bronił barw narodowych w meczach międzypaństwowych, odnosząc w nich 6 zwycięstw indywidualnych. Czterokrotny rekordzista Polski. 29 maja 1976 podczas zawodów ligi lekkoatletycznej wraz z Władysławem Kozakiewiczem wynikiem 5,62 ustanowił rekord Europy, a 8 lutego 1976 w Warszawie pobił halowy rekord świata wynikiem 5,56. W 1976 roku zajął piąte miejsce w plebiscycie Przeglądu Sportowego, a w 1980 w tymże plebiscycie był ósmy. W 2009 roku zajął drugie miejsce wśród tyczkarzy w konkursie na najlepszych zawodników 90-lecia Polskiego Związku Lekkiej Atletyki przegrywając jedynie z Władysławem Kozakiewiczem.
Zginął, wraz z Władysławem Komarem, 17 sierpnia 1998 w wypadku samochodowym niedaleko Wolina.
Posiadał tytuł i odznakę Zasłużony Mistrz Sportu, odznaczony Złotym Krzyżem Zasługi, Krzyżem Kawalerskim Orderu Odrodzenia Polski oraz pośmiertnie Krzyżem Oficerskim Orderu Odrodzenia Polski (1998).
Kariera sportowa.
Początki.
Sport zaczął uprawiać w czasie nauki w szkole podstawowej. W 1962 roku, za namową nauczyciela wychowania fizycznego Henryka Jacha, został zawodnikiem klubu MKS Sokół Żary. Początkowo startował w zawodach dzieci i młodzieży w różnych konkurencjach (biegach sprinterskich, skoku wzwyż, skoku w dal oraz czwórboju lekkoatletycznym). W latach 1964–1969 był uczniem żarskiego technikum samochodowego. W szkole tej po raz pierwszy spotkał się ze skokiem o tyczce. Jego wychowawcą szkolnym był wówczas propagator skoku o tyczce Grzegorz Kurkiewicz. Właśnie Kurkiewicz przygotował Ślusarskiego do uprawiania tej konkurencji lekkoatletycznej. Swój pierwszy skok o tyczce Ślusarki oddał na szkolnej sali gimnastycznej należącej do żarskiego technikum, uzyskując w tej próbie wysokość 2,75. W czasie małego memoriału Janusza Kusocińskiego w Poznaniu zawodnik Sokoła Żary został dostrzeżony przez ówczesnego trenera reprezentacji Andrzeja Krzesińskiego. W 1968 roku zajął 6. miejsce na europejskich igrzyskach juniorów, a wkrótce potem przeniósł się do Warszawy i rozpoczął treningi w klubie Skra.
1971–1975.
W 1971 roku zdobył pierwszy w karierze medal mistrzostw kraju zajmując trzecie miejsce w zawodach na stadionie stołecznej Skry. Kolejny sezon przyniósł mu już tytuł mistrza Polski. 6 sierpnia 1972 w Bydgoszczy skacząc na wysokość 5,29 poprawił o 9 centymetrów należący do Wojciecha Buciarskiego oraz Tadeusza Olszewskiego rekord Polski. Dwanaście dni później – 18 sierpnia – w Warszawie poprawił ten wynik jeszcze o centymetr ustalając rekord kraju na poziomie 5,30. Swój pierwszy start w igrzyskach olimpijskich zakończył nie zaliczając żadnej próby w finale. Także w roku 1972 po raz pierwszy wystąpił w meczu międzypaństwowym (przeciwko Wielkiej Brytanii). W 1973 został wicemistrzem Polski, a rok później w szwedzkim Göteborgu osiągnął pierwszy międzynarodowy sukces wygrywając halowe mistrzostwa Europy. Kilka miesięcy później na Stadio Olimpico w Rzymie był siódmy podczas czempionatu Starego Kontynentu na otwartym stadionie. 20 czerwca 1974 wynikiem 5,42 po raz trzeci w karierze poprawił rekord Polski. Na mistrzostwach Polski w Bydgoszczy w 1975 zdobył ponownie złoty medal.
Igrzyska Olimpijskie 1976.
Sezon olimpijski zaczął się dla Ślusarskiego bardzo dobrze. Najpierw 8 lutego w Warszawie poprawił halowy rekord świata (5,65), a 29 maja w Bydgoszczy wraz z Władysławem Kozakiewiczem został rekordzistą Europy. Po tych sukcesach tyczkarz doznał kontuzji: zerwał ścięgno i skręcił stopę. Wyjazd na igrzyska do Montrealu zawdzięcza trenerowi Krzesińskiemu, który wywalczył dla niego miejsce w reprezentacji. Ślusarski nie był w Kanadzie faworytem. Eliminacje rozegrano 24 lipca, zaś konkurs finałowy odbył się dwa dni później. Tyczkarz skakał z tzw. blokadą. W eliminacjach pokonał wysokość 5,10 i z dopiero szesnastym rezultatem awansował do finału. Podczas finału tylko trzy skoki, zaliczone w pierwszych próbach wysokości 5,20; 5,40 oraz 5,50, dały mu złoty medal. Tym ostatnim wynikiem wyrównał rekord olimpijski. Próbował jeszcze poprawić ten wynik jednak trzy próby na 5,55 były nieudane.
Poniższa tabela prezentuje start Tadeusza Ślusarskiego podczas finału olimpijskiego w Montrealu.
1977–1979.
W latach 1977–1979 Ślusarski zdobywał srebrne medale mistrzostw Polski seniorów. Podczas rozgrywanej w Sofii w 1977 roku uniwersjady zajął drugie miejsce przegrywając tylko z kolegą z reprezentacji Władysławem Kozakiewiczem. Rok później w Mediolanie zdobył drugie w karierze złoto halowego czempionatu Starego Kontynentu. Zupełnie nie udał mu się występ, w Pradze na mistrzostwach Europy (1978) gdzie nie zaliczył żadnej wysokości w eliminacjach i nie został sklasyfikowany. W kolejnym sezonie był drugi w zawodach półfinału pucharu Europy ulegając tylko reprezentantowi RFN Güntherowi Lohre.
Igrzyska Olimpijskie 1980.
W 1980 roku sezon zaczął od nieudanego startu w halowych mistrzostwach Europy, podczas których nie zaliczył żadnej wysokości w finale. Podczas zawodów na stadionie Łużniki 28 lipca Ślusarski ex aequo ze swoim reprezentacyjnym kolegą Mariuszem Klimczykiem wygrał skokiem na wysokość 5,40 eliminacje. Finał skoku o tyczce odbywał się tego samego dnia – dziesiątego dnia igrzysk, podczas których Polacy nie zdobyli jeszcze złotego medalu. W olimpijskim finale podobnie jak cztery lata wcześniej w Montrealu zaliczył tylko trzy wysokości: 5,35; 5,55 oraz 5,65. Ostatnią z tych wysokości udało mi się przeskoczyć w ostatniej próbie wyrównując tym samym rekord olimpijski. Ostatecznie Ślusarski był drugi ex aequo z zawodnikiem ZSRR Konstantinem Wołkowem, a zawody wygrał Władysław Kozakiewicz z wynikiem 5,78 (był to nowy rekord świata).
Poniższa tabela prezentuje start Tadeusza Ślusarskiego podczas finału olimpijskiego w Moskwie.
Po 1981.
Po igrzyskach w Moskwie Ślusarski nie odniósł już żadnych znaczących międzynarodowych sukcesów w sporcie poza zajęciem 4. miejsca w 1983 roku podczas pierwszych w historii mistrzostw świata. W 1983 roku wystąpił także w halowych mistrzostwach Europy oraz finale pucharu Europy. W 1985 po raz ostatni reprezentował Polskę w meczu międzypaństwowym (przeciwko Włochom), a w 1986 roku w Grudziądzu zdobył swój ostatni medal mistrzostw Polski (brązowy). Karierę zakończył w 1988 roku.
Po zakończeniu kariery.
Karierę sportową zakończył w 1988 roku mając 38 lat. Decyzję o zaprzestaniu czynnego uprawiania skoku o tyczce przekładał wiele lat. W ostatnich latach kariery wyjechał do Szwecji, aby trenować, a jednocześnie pracować. Po powrocie do Polski był trenerem w Skrze oraz w lokalnym klubie w Otwocku, gdzie mieszkał. W tej podwarszawskiej miejscowości pracował jako nauczyciel wf-u w miejscowym liceum im. Gałczyńskiego.
Śmierć, pogrzeb, upamiętnienie.
Zginął 17 sierpnia 1998 w wypadku samochodowym na drodze krajowej nr 3 (E65), pomiędzy Przybiernowem a Brzozowem, w powiecie goleniowskim, razem z innym znanym sportowcem, mistrzem olimpijskim z Monachium 1972 w pchnięciu kulą Władysławem Komarem. Trzecią ofiarą wypadku był prowadzący drugi samochód Jarosław Marzec, reprezentant Polski w biegu na 400 m. W miejscu gdzie rozbił się samochód Komara i Ślusarskiego ustawiono pomnik pamięci wybitnych sportowców (). Imieniem tragicznie zmarłego tyczkarza nazwano stadion Startu Otwock oraz przylegającą do niego ulicę. Został pochowany wraz z Władysławem Komarem na warszawskich Powązkach (kwatera A3 tuje-3-26). W jego rodzinnych Żarach oraz w Otwocku odbywają się tyczkarskie memoriały im. Tadeusza Ślusarskiego.
W 2022 r. na jednej ze ścian bloku zlokalizowanego przy ul. Sportowej 8 w Otwocku powstał mural z sylwetką Tadeusza Ślusarskiego. Autorem jest Tomasz Smieszkoł
Osiągnięcia.
Mistrzostwa Polski seniorów.
Stadion.
Tadeusz Ślusarski czternaście razy startował w finale mistrzostw Polski seniorów – nigdy nie zajął gorszego miejsca niż czwarte (poza podium znalazł się w 1985 roku). W klasyfikacji wszech czasów mistrzostw Polski Ślusarski zajmuje piąte miejsce mając w dorobku 5 złotych, 5 srebrnych oraz 3 brązowe medale.
Hala.
Tyczkarz ma w dorobku siedem krążków halowych mistrzostw Polski (w tym 4 złote) – w klasyfikacje wszech czasów tej imprezy zajmuje piąte miejsce.
Progresja wyników.
Progresja wyników Tadeusza Ślusarskiego w poszczególnych latach kariery.

</doc>
<doc id="75450" url="https://pl.wikipedia.org/wiki?curid=75450" title="Wojska Lotnicze i Obrony Powietrznej RP">
Wojska Lotnicze i Obrony Powietrznej RP



</doc>
<doc id="75459" url="https://pl.wikipedia.org/wiki?curid=75459" title="Harcmistrz">
Harcmistrz

Harcmistrz – najwyższy harcerski stopień instruktorski, zdobywany przez instruktorów harcerskich. Oznaczany czerwoną podkładką pod krzyżem harcerskim oraz czerwoną lilijką naszytą na lewym ramieniu munduru harcerskiego. Często zapisywany w skrócie jako hm. przed imieniem i nazwiskiem.
W początkowym okresie była to nazwa kierownika, lub współkierownika drużyny skautowej, pochodząca od angielskiego "scoutmaster", więc była to bardziej funkcja niż stopień. Stosowane wówczas tłumaczenia i nazwy to: drużynowy, naczelnik, harcmistrz, skautmistrz, skautmaster. Andrzej Małkowski preferował "skautmistrza" i "harcmistrza". Oznaką harcmistrza była lilijka w srebrnym kręgu z zieloną kitką, noszona po lewej stronie kapelusza. Mundur polowy był taki sam jak wszystkich skautów, z pękiem białych wstążek na lewym ramieniu. Wśród wymagań były m.in.: wiek od 20 lat, minimum 3 miesiące służby w drużynie, możliwość załatwienia lokalu na zbiórki. Istniał wtedy jeszcze tytuł "Skautmistrza honorowego" dla ludzi, którzy przestali kierować drużynami, ale chcieli pozostać w jakiejś więzi z nimi.
W okresie II Rzeczypospolitej nadano jednorazowo w 1927 r. honorowy stopień Harcmistrz Rzeczypospolitej, a w latach PRL nadawano honorowy stopień Harcmistrz Polski Ludowej.
Związek Harcerstwa Polskiego.
Idea stopnia.
Konsekwentnie realizuje swoje cele życiowe. Osiągnął założoną przez siebie dojrzałość w życiu rodzinnym, zawodowym, i społecznym. Kreuje rzeczywistość. Jest znaczącą osobowością w zespole instruktorskim, z którym pracuje, i w środowisku swojego działania. Własne doświadczenia życiowe i wychowawcze potrafi przełożyć na trwały dorobek. Ma dużą wiedzę i umiejętności w zakresie samodzielnego kierowania zespołem. Potrafi inspirować i organizować swoje środowisko do potrzebnego społecznie działania. Wpływa na oblicze harcerstwa. Jest wzorem dla instruktorów.
Uprawnienia wynikające z posiadania stopnia.
Osoba w stopniu harcmistrza może:
Liczba harcmistrzów ZHP.
Według spisu harcerskiego na dzień 1 stycznia 2020 roku w ZHP było 2844 harcmistrzyń i harcmistrzów.
Związek Harcerstwa Rzeczypospolitej (Organizacja Harcerzy).
Na podstawie regulaminu stopni instruktorskich Organizacji Harcerzy
Związku Harcerstwa Rzeczypospolitej. Wprowadzony Rozkazem Naczelnika Harcerzy ZHR Ls10/2004 z dnia 27 września 2004 roku.
Idea stopnia.
Człowiek 
Jego postępowanie cechuje odwaga w wyrażaniu prawdy wobec siebie i otoczenia, uczciwy osąd siebie, hart ducha i silna wola. Według powołania dba o rozwój swojej rodziny, bądź środowiska kapłańskiego. Wszystkich ludzi ze swego bliskiego otoczenia (koledzy, współpracownicy – zwierzchnicy i podwładni) traktuje jak bliźnich. Realizuje ukształtowany kierunek rozwoju zawodowego i ma wypracowane osiągnięcia. Rozwija się intelektualnie, potrafi ocenić podłoże filozoficzno-historyczne aktualnych wydarzeń. Stale dba o swoją kondycję
fizyczną. Stara się bywać w lesie i dobrze się w nim czuje.
Chrześcijanin 
Harcmistrz dzieli się swą wiarą. Dąży do doskonałości dając innym przykład. Przestrzega głoszone zasady i jest stale gotowy do podejmowania dyskusji na ich temat. Jest aktywnym członkiem Kościoła – dba o pogłębianie rozumienia zasad wiary. Swoje życiowe powołanie realizuje w oparciu o Ewangelię. Orientuje się w nauczaniu swojego Kościoła, zna jego naukę społeczną.
Polak
W swoim środowisku społeczno-politycznym cechuje się aktywnością i wyraźną ideowością. Na pierwszym miejscu stawia rozwój silnej, zbudowanej na wartościach chrześcijańskich Polski i budowanie jej ważnego miejsca w stosunkach międzynarodowych. W podejmowanych działaniach kieruje się zasadą służby Polsce i pomocy bliźnim. Dba o prawdę w ocenie historii Polski. Zna i rozumie polski dorobek polityczny, techniczny, gospodarczy i kulturalny w historii Europy i świata. Potrafi ocenić mechanizmy powstawania i rozwiązywania problemów krajowych i międzynarodowych.
Wychowawca 
Harcmistrz współtworzy Związek i jego oblicze ideowe, jest mistrzem w metodzie i organizacji pracy harcerskiej, wzorem dla harcerzy i instruktorów w całym życiu zgodnym z Przyrzeczeniem i Prawem Harcerskim. Jest skromny, swoją pracę stara się wykonywać coraz lepiej. Chętnie daje świadectwo swojej harcerskiej służby. Posiada księgozbiór wychowawcy harcerskiego. Jest Harcerzem Rzeczypospolitej.
Harcmistrz jest wychowawcą wychowawców i mistrzem w stosowaniu metodyki harcerskiej. Tworzy środowisko instruktorskie, rozwija jego poziom ideowy i metodyczny. Potrafi proponować rozwiązania systemowe dla całego Związku, czuje się odpowiedzialny za jego stan i stały rozwój. W celach wychowawczych potrafi umieścić aktualne potrzeby narodu polskiego. Potrafi stawiać je przed harcerstwem w postaci programów wychowawczych dostosowanych do różnych poziomów wiekowych i opartych na personalizmie chrześcijańskim. Zna dorobek i aktualną politykę wewnętrzną ZHR. Postępuje w sposób odpowiedzialny za cały ZHR. Porównuje i ocenia założenia ideowe, metodyczne i programy różnych organizacji skautowych. Swoją wiedzę instruktorską przekazuje innym uczestnicząc w kształceniu podnoszącym poziom instruktorów i poprzez publikacje. Rozumiejąc wielkość postaci bł. Ks. Phm. St. W. Frelichowskiego, Patrona Harcerstwa Polskiego, zachęca innych do brania wzoru z błogosławionego.
Warunki zdobywania stopnia.
Próba na stopień harcmistrza obejmuje trzy równoległe obszary. Po pierwsze dojrzałość ideowa, której poziom zawarty jest w opisie postaci harcmistrza. Po drugie zdobycie odpowiednich kompetencji wychowawczych określonych ogólnie w celach kształcenia. Po trzecie zaś dokonania instruktorskie na pełnionej funkcji.

</doc>
<doc id="75461" url="https://pl.wikipedia.org/wiki?curid=75461" title="Stopnie w harcerstwie">
Stopnie w harcerstwie



</doc>
<doc id="75463" url="https://pl.wikipedia.org/wiki?curid=75463" title="Władcy z dynastii habsbursko-lotaryńskiej">
Władcy z dynastii habsbursko-lotaryńskiej

Dynastia habsbursko-lotaryńska – dynastia powstała z małżeństwa dziedziczki korony Habsburgów, Marii Teresy i księcia Lotaryngii, Franciszka III Stefana. 
Dynastia ta panowała w Świętym Cesarstwie Rzymskim oraz w Austrii i w Austro-Węgrzech. Łączyła koronę cesarską i arcyksięcia Austrii. W 1804 Franciszek II (zwany także Franciszek I) nadał sobie tytuł cesarza Austrii (Święte Cesarstwo Rzymskie przestało istnieć w 1806).
Za panowania Franciszka Józefa I cesarstwo Austrii przekształciło się w dualistyczną monarchię Austro-Węgier, która przetrwała aż do końca I wojny światowej. W 1918 po klęsce wojennej Austro-Węgry rozpadły się.

</doc>
<doc id="75471" url="https://pl.wikipedia.org/wiki?curid=75471" title="Mauthausen (Austria)">
Mauthausen (Austria)

Mauthausen – gmina targowa w Austrii, w kraju związkowym Górna Austria, w powiecie Perg. Leży ok. 20 km na wschód od Linzu, przy ujściu rzeki Anizy do Dunaju. Liczy 4894 mieszkańców (1 stycznia 2015) na powierzchni 14 km².
W czasie II wojny światowej w miejscowości był zlokalizowany obóz koncentracyjny Mauthausen-Gusen, w którym zamordowano ok. 122 tys. więźniów.

</doc>
<doc id="75472" url="https://pl.wikipedia.org/wiki?curid=75472" title="Atropos">
Atropos

Atropos (gr. "Átropos", łac. "Atropos", "Morta" – „Nieodwracalna”) – trzecia z Mojr, w mitologii greckiej bogiń losu.
Atropos wyznaczała kres życia każdego z ludzi. Kiedy nadchodził ich czas, przecinała nić swoimi nożycami. Atropos była najstarszą z sióstr.

</doc>
<doc id="75475" url="https://pl.wikipedia.org/wiki?curid=75475" title="Łuskoskóre">
Łuskoskóre



</doc>
<doc id="75484" url="https://pl.wikipedia.org/wiki?curid=75484" title="Zośka">
Zośka



</doc>
<doc id="75485" url="https://pl.wikipedia.org/wiki?curid=75485" title="Teatr im. Stanisława Ignacego Witkiewicza w Zakopanem">
Teatr im. Stanisława Ignacego Witkiewicza w Zakopanem

Teatr im. Stanisława Ignacego Witkiewicza (Teatr Witkacego) został założony w Zakopanem przez grupę absolwentów krakowskiej PWST (Julia Wernio i Andrzej Dziuk oraz przyszli aktorzy: Dorota Ficoń, Karina Krzywicka, Piotr Dąbrowski, Andrzej Jesionek, Krzysztof Łakomik, Krzysztof Najbor i Piotr Sambor). Sam pomysł zrodził się wśród studentów Wydziału Reżyserii Dramatu i Wydziału Aktorskiego jeszcze podczas studiów. 9 sierpnia 1984 roku wystawiono sztukę Witkiewicza pt. "Pragmatyści". Po zawarciu oficjalnego porozumienia z Towarzystwem Miłośników Teatru im. Heleny Modrzejewskiej teatr rozpoczął działalność 24 lutego 1985 roku od wystawienia sztuki "Autoparodia" na podstawie zakopiańskich tekstów Witkacego w reżyserii Andrzeja Dziuka. Siedzibą Teatru przy ulicy Chramcówki jest sala w Hotelu Chałubiński (dawniejszy Zakład Wodoleczniczy dra Andrzeja Chramca, później Sanatorium Czerwonego Krzyża przekształcone w Sanatorium im. Chałubińskiego).
Cykl premier teatralnych jest związany z letnim i zimowym sezonem turystycznym. W holu teatralnym odbywają się też liczne wystawy plastyczne, koncerty i festiwale teatralne. Obecnie jest instytucją kultury województwa małopolskiego. Od samego początku aż do teraz (informacja z 2007 r.) kieruje nim jeden z założycieli Andrzej Dziuk, reżyser większości przedstawień. Do obsady aktorskiej nadal należą związani z teatrem od pierwszych dni: Dorota Ficoń, Krzysztof Łakomik i Krzysztof Najbor.
W 2004 r. gdańskie wydawnictwo słowo/obraz terytoria opublikowało monografię Barbary Świąder "W metafizycznej dziurze. Teatr Witkacego w Zakopanem". Wywiady z twórcami Teatru Witkacego uzupełnione są fotografiami Wojciecha Plewińskiego oraz dokumentacją autorstwa Marcina Zawady.
Dyrektor Andrzej Dziuk wraz z zespołem są laureatami nagrody im. Konrada Swinarskiego – przyznawanej przez redakcję miesięcznika „Teatr” – za sezon 1986/1987, „za stworzenie i działalność artystyczną Teatru im. Stanisława Ignacego Witkiewicza w Zakopanem”.
Aktorzy teatru.
Obecni:
Byli:

</doc>
<doc id="75487" url="https://pl.wikipedia.org/wiki?curid=75487" title="Top">
Top

Top (ang. szczyt, wierzchołek) – wolny, górny koniec pionowych drzewc w omasztowaniu żaglowca, tj. masztów. Top masztu drewnianego zakończony jest jabłkiem.
Od "topu" biorą nazwy liny olinowania stałego, mocowane przy szczycie masztu (topwanta, topsztag), oraz podnoszone u szczytu masztu żagle (topsel, topsztaksel).
Wolne końce drzewc poziomych (np. bomu, bukszprytu, rei) noszą nazwę nok, zaś skośnych (gafla) – pik.

</doc>
<doc id="75488" url="https://pl.wikipedia.org/wiki?curid=75488" title="Pik (żeglarstwo)">
Pik (żeglarstwo)

Pik – wolny, górny koniec skośnych drzewc w omasztowaniu żaglowca, tj. gafli.
Od "piku" bierze nazwę lina olinowania ruchomego, mocowana przy końcu gafla, tj. pikfał, oraz najwyższy róg żagla gaflowego.
Wolne końce drzewc poziomych (np. bomu, bukszprytu, rei) noszą nazwę nok, zaś pionowych (masztów) – top.

</doc>
<doc id="75489" url="https://pl.wikipedia.org/wiki?curid=75489" title="GNU Debugger">
GNU Debugger

GNU Debugger (GDB) – debugger będący częścią projektu GNU, napisany w 1988 r. przez Richarda Stallmana. Program obsługuje wiele architektur komputera i jest dostępny dla wielu systemów operacyjnych. Potrafi otworzyć bardzo dużo formatów binarnych, zawdzięcza to BFD. Zazwyczaj zamiast pełnej nazwy używa się akronimu GDB. GNU Debugger jest dostępny na warunkach licencji GNU General Public License.
GNU Debugger działa w trybie tekstowym, lecz zdecydowana większość zintegrowanych środowisk programistycznych posiadających interfejs graficzny potrafi prezentować wyniki działania GDB. Takie możliwości oferują także programy typu front-end jak GNU Visual Debugger czy Data Display Debugger. Przyjazny interfejs do GDB zapewnia także standardowo edytor Emacs.
W skład GDB wchodzi między innymi PSIM, napisany w rozszerzonym języku C emulator instrukcji procesorów z rodziny PowerPC, który był samodzielnym projektem rozwijanym przez Andrew Cagneya w latach 1994-1996.

</doc>
<doc id="75490" url="https://pl.wikipedia.org/wiki?curid=75490" title="Gdb">
Gdb



</doc>
<doc id="75491" url="https://pl.wikipedia.org/wiki?curid=75491" title="GDB">
GDB



</doc>
<doc id="75492" url="https://pl.wikipedia.org/wiki?curid=75492" title="Wystrzał (żeglarstwo)">
Wystrzał (żeglarstwo)



</doc>
<doc id="75493" url="https://pl.wikipedia.org/wiki?curid=75493" title="Pułk">
Pułk

Pułk (przestarz. i w innych językach „regiment”) – jednostka wojskowa w różnych rodzajach wojsk, pełniąca funkcje administracyjne, szkoleniowe i logistyczne (kwatermistrzowskie).
Pułk jest oddziałem taktycznym złożonym z dowództwa, sztabu, kwatermistrzostwa, kilku pododdziałów (batalionów, dywizjonów, kompanii, baterii, eskadr) określonego dla danego pułku rodzaju wojsk oraz z pododdziałów przeznaczonych do zabezpieczenia działań pułku. Pułk jest jednostką samodzielną pod względem administracyjnym i gospodarczym, ma też własny sztandar. W zależności od przeznaczenia istnieją pułki piechoty, pułki zmechanizowane, pułki czołgów, pułki powietrznodesantowe, pułki artylerii, pułki artylerii przeciwlotniczej, pułki artylerii pancernej, pułki artylerii przeciwpancernej, pułki saperów, pułki łączności, pułki lotnicze, pułki samochodowe i wiele innych. Najczęściej pułk stanowi część związku taktycznego (brygady lub dywizji), ale może także występować samodzielnie.
Pułki w Polsce.
Struktura wojskowa.
Pułk składa się z pododdziałów i z zasady wchodzi w skład związku taktycznego: brygady lub dywizji. Pułk piechoty składa się z reguły z 3 batalionów, a pułk artylerii – z 3 dywizjonów.
Pułk był podstawową jednostką organizacyjną w armii II RP, gdzie pułki ułanów, strzelców konnych, szwoleżerów wraz z dywizjonami artylerii konnej tworzyły brygady kawalerii a pułki piechoty dywizje piechoty.
W państwach Układu Warszawskiego w tym w ludowym Wojsku Polskim pułk był również podstawową jednostką organizacyjną. Pułki czołgów stanowiły trzon dywizji pancernych, a pułki zmechanizowane dywizji zmechanizowanych. Po rozwiązaniu Układu Warszawskiego Wojsko Polskie przeszło ze struktury pułkowej na strukturę brygadową. Obecnie pułki występują jako jednostki rodzajów wojsk (łączności i dowodzenia, obrony przeciwchemicznej, obrony przeciwlotniczej, artylerii itp.)
Nazwa.
Jak podaje "Słownik etymologiczny języka polskiego" Aleksandra Brücknera, nazwa „pułk” to pochodząca "z dawnego pełk, ocalałego w nazwach osobowych (Światopełk, Jaropełk etc.); prasłowiańska nazwa oddziału wojska". Natomiast według Mariana Maciejewskiego słowo „pułk” jest pochodzenia tureckiego i wywodzi się od słowa „boluk”, co znaczy „część”, „dział”, „oddział”, które to słowo po spolszczeniu brzmiało „pułk”.
Historia.
W Polsce pierwsze pułki powstały w okresie panowania Stefana Batorego. Nie była to jeszcze jednostka taktyczna w kampanii lecz jedynie w okresie zimowym – na leżach. Po zakończeniu wyprawy na Połock w 1579 roku z rozkazu króla całą jazdę podzielono na 3 pułki o różnej liczbie chorągwi i o różnym stanie liczebnym. W XVI i XVII wieku pułk liczył średnio 4–10 chorągwi, a na jego czele stał wybrany rotmistrz jednej z chorągwi składowych. Pułk początkowo nie był jednostką organizacyjną, lecz taktyczną, dlatego jego skład był zmienny. Chorągwie różnego typu jazdy przechodziły z pułku do pułku, jednak do zmian takich dochodziło dopiero po zakończeniu kampanii.
Przed bitwą pod Beresteczkiem Jan Kazimierz podzielił armię na 10 pułków – 9 pułków jazdy i jeden mieszany. W skład pułku mieszanego weszła cała piechota, artyleria, dragonia i gwardia.
Początkowo pułki rozróżniano po nazwach dowodzących nimi pułkowników, a później według nazw miast lub prowincji. Dopiero w XVIII wieku pułki otrzymały numery.
Aż do rozbiorów pułkami określano oddziały taktyczne jazdy autoramentu narodowego. Natomiast piechota i dragonia zorganizowana była według wzorów zachodnioeuropejskich w regimenty złożone z 2-3 batalionów. W 1807 roku regimenty wszelkich formacji otrzymały nazwę pułku.
W armii Księstwa Warszawskiego w 1809 roku pułk piechoty dzielił się na trzy bataliony po 6 kompanii każdy. Posiadał ponadto artylerię pułkową w postaci 3 dział. Pułki jazdy natomiast złożone były z 4 szwadronów liczących po 2 kompanie. Pułk artylerii polowej liczył 12 kompanii po 6 dział oraz 1-2 granatniki. Pułki Księstwa Warszawskiego wzorowano na pułkach francuskich.
Pułki na świecie.
Pułk jako jednostka taktyczna po raz pierwszy pojawił się w XVI wieku w Europie Zachodniej – Niemczech, Francji, Szwajcarii. Był to skutek ilościowego rozwoju wojsk, szczególnie wojsk zaciężnych, który wymusił powstanie nowych form organizacyjnych, które uczyniłyby dowodzenie wojskami łatwiejszym. W skład pułku wchodziło od kilku do kilkunastu chorągwi (rot). Na Zachodzie pułki nazywano regimentami.
W Rosji pułki jako oddziały taktyczne powstały na przełomie XVI i XVII wieku. Składały się z 5-10 rot piechoty i posiadały artylerię pułkową w postaci 2 dział. Na wojnę z Polską w latach 1632-1634 Rosja po raz pierwszy w swych dziejach utworzyła pułki piechoty na wzór zachodnioeuropejski. Pułk taki, zwany potocznie pułkiem sołdatskim, składał się z 1776 żołnierzy, w tym 176 oficerów i podoficerów. Pułk podzielony został na 8 rot, a jego sztab składał się z pułkownika, podpułkownika, majora i 5 kapitanów. Wszyscy oficerowie w takim pułku byli cudzoziemcami. Także na wojnę z Polską od czerwca 1632 Rosja formowała pułk rajtarii w sile 2000 żołnierzy, składający się z 12 rot. Car planował również utworzyć pułk dragonii liczący 1600 żołnierzy i dzielący się na 12 rot – 1440 dragonów, ponadto 160 żołnierzy to sztab i kanonierzy obsługujący 12 lekkich działek.
W krajach, gdzie wojsko podzielone zostało na brygady, odpowiednikiem pułku była półbrygada.
W końcu XVIII wieku i na początku XIX wieku struktura organizacyjna pułków została ujednolicona. Obok pułków piechoty i jazdy powstały także pułki artylerii.
Na początku XIX wieku pułki większości armii europejskich (w tym Francji i Rosji) miały podobną strukturę. Pułk piechoty dzielił się na trzy bataliony po 6 kompanii każdy. Posiadał ponadto artylerię pułkową liczącą kilka dział. Pułki jazdy natomiast złożone były z 4 szwadronów liczących po 2 kompanie. Pułk artylerii polowej liczył 12 kompanii po 6 dział oraz posiadał granatniki.
W pierwszej połowie XIX wieku liczba batalionów w pułkach piechoty wzrosła do czterech. Ponadto utworzono pułki saperów i pontonowe.
Podczas I wojny światowej struktura organizacyjna pułku w niemal wszystkich armiach europejskich była jednakowa. Pułk piechoty składał się z 3 do 4 batalionów liczących po 4 kompanie. Do tego dochodziły pododdziały rozpoznawcze, łączności, artylerii, saperów, karabinów maszynowych i tyłowe. Pułk jazdy składał się z 4-6 szwadronów.
Do dalszych zmian w organizacji pułku doszło pod koniec pierwszej wojny światowej, w okresie międzywojennym oraz podczas II wojny światowej. W tym okresie powstały nowe rodzaje pułków jak pułki zmechanizowane, pułki czołgów, pułki powietrznodesantowe, pułki artylerii przeciwpancernej, pułki artylerii przeciwlotniczej, pułki samochodowo-transportowe, pułki lotnicze i inne.
Pułki piechoty i pułki zmechanizowane składały się z 3 batalionów piechoty oraz pododdziałów czołgów, moździerzy, artylerii oraz innych pododdziałów koniecznych dla sprawnego działania pułku. Pułki artylerii składały się z kilku dywizjonów lub baterii artylerii (w większości przypadków jednego typu dział) oraz z pododdziałów dowodzenia, zaopatrzenia i obsługi. Pułki lotnicze złożone były z kilku (najczęściej 3-4) eskadr jednego typu samolotów. Struktura oraz skład pułków łączności, saperów i samochodowo-transportowych zależały od potrzeb wynikających z przeznaczenia tych pułków.
Po drugiej wojnie światowej nastąpiło dalsze udoskonalanie form organizacyjnych pułku zwiększające siłę ognia oraz manewrowość i odporność na uderzenie wroga.

</doc>
<doc id="75495" url="https://pl.wikipedia.org/wiki?curid=75495" title="Miedziane">
Miedziane

Miedziane ("Kupferberg", "Medené", "Réz-hegy") – masywny szczyt w długiej północno-wschodniej grani Szpiglasowego Wierchu w polskich Tatrach Wysokich. Wznosi się na wysokość 2237 m pomiędzy Doliną Pięciu Stawów Polskich i Doliną Rybiego Potoku.
Topografia.
Mająca długość ok. 1400 m grań Miedzianego przebiega od Szpiglasowej Przełęczy (2108 m) nieco krętą linią w kierunku północno-wschodnim do Marchwicznej Przełęczy (2055 m). Jest bardzo wyrównana, brak w niej większych wcięć, siodełek i przełączek. Występuje w niej tylko kilka zworników dla kilku wypukłych formacji skalnych opadających z obydwu jego stoków. Największe z tych formacji opadających do Doliny Rybiego Potoku to (w kolejności z południa na północ):
Do Doliny Pięciu Stawów Polskich opadają dwa wybitniejsze żebra:
Żebra te dzielą północno-zachodnie stoki Miedzianego na trzy części. Pomiędzy nimi znajduje się Hruby Piarg będący największym stożkiem piargowym w Dolinie Pięciu Stawów Polskich.
Obydwa stoki grani Miedzianego są skalisto-trawiaste, dołem porośnięte kosodrzewiną. Te opadające do Doliny Rybiego Potoku (a dokładniej do Dolinki za Mnichem, Nadspadów, Mnichowej Płaśni i Kotła Morskiego Oka) są zbudowane z litej skały, te opadające do Doliny Pięciu Stawów Polskich są w większości bardzo kruche.
Podawana w literaturze wysokość 2233 m dotyczy punktu geodezyjnego na niższym wierzchołku, w odległości ponad 150 m na południowy zachód od głównej kulminacji Miedzianego.
Historia.
Nazwa szczytu związana jest z pracami górniczymi (wydobycie miedzi) prowadzonymi na jego zboczach w XVIII wieku. Stoki Miedzianego były jednym z najwyżej położonych miejsc wypasu owiec w Tatrach. Ze szczytu roztacza się szeroki widok. W XIX wieku wystawiano w Warszawie "Panoramę Tatr" namalowaną z jego wierzchołka.
Ten położony na zachód od Morskiego Oka szczyt dawniej był udostępniony turystom. Latem na Miedziane od dawna chodzili górnicy i pasterze, i to oni jako pierwsi zdobyli jego szczyty, grań, a zapewne także wszystkie łatwiejsze formacje skalne na jego stokach. Pierwsze odnotowane wejście: Franciszek Herbich w 1832 r., zimą Henryk Bednarski i L. Michalski 17 kwietnia 1911 r.
Przyroda.
Miedziane znajduje się od 1956 na obszarze ochrony ścisłej. Na jego stokach botanicy znaleźli stanowiska kilku rzadkich w Polsce gatunków roślin, którymi są: wełnianeczka alpejska, skalnica odgiętolistna, ukwap karpacki, przymiotno węgierskie, turzyca Lachenala i rozrzutka alpejska. Obecnie taternicy bywają tutaj rzadko, turyści w zasadzie wcale, jednak bynajmniej nie sprzyja to obfitości zwierzyny. Według spostrzeżeń znawcy Tatr Władysława Cywińskiego „wszelkiego zwierza” więcej jest w pobliżu schronisk i rejonach licznie odwiedzanych przez turystów, niż w takich obszarach ochrony ścisłej, jak np. Miedziane.

</doc>
<doc id="75496" url="https://pl.wikipedia.org/wiki?curid=75496" title="Opalony Wierch">
Opalony Wierch

Opalony Wierch (, , ) – szczyt o dwóch wierzchołkach (2115 m i 2105 m) położony w długiej północno-wschodniej grani Szpiglasowego Wierchu w polskich Tatrach Wysokich. Od wierzchołka Miedzianego oddziela go Marchwiczna Przełęcz (2055 m). Z niższego (północnego) wierzchołka odchodzą dwie granie obejmujące dolinę Świstówka Roztocka (Świstówkę). Krótsze ramię, odchodzące w kierunku Doliny Pięciu Stawów Polskich, zakończone jest Świstową Czubą (1764 m). Prawa grań o długości ok. 3,0 km tworzy trawiasty grzbiet Opalonego. Grań zakończona jest Roztocką Czubą (1426 m), niewielkim zalesionym szczytem górującym nad Wodogrzmotami Mickiewicza. Zbocza góry poprzecinane są licznymi żlebami, którymi schodzą potężne lawiny. Największe z nich to Głęboki Żleb, Żleb Żandarmerii i Biały Żleb.
Miedziane i Opalony Wierch znajdują się na obszarze ochrony ścisłej. Są ostoją kozic i miejscem występowania niedźwiedzi. Nazwa Opalone była używana już w XVIII wieku.
Szczyt był od dawna odwiedzany przez górali. Nieznane jest pierwsze wejście turystyczne latem. Najstarsze odnotowane wejście zimowe – podczas przejścia granią na Miedziane – Henryk Bednarski, L. Michalski 17 kwietnia 1911 r. Drugiego zimowego wejścia na Opalony Wierch mieli dokonać w 1911 Tadeusz Korniłowicz i Mariusz Zaruski.
Z rzadkich roślin występują skalnica odgiętolistna, przymiotno węgierskie i saussurea wielkogłowa – gatunki w Polsce występujące tylko w Tatrach i to na nielicznych stanowiskach. Jest także również rzadka sosna drzewokosa (mieszaniec sosny zwyczajnej z kosodrzewiną).
Turystyka.
Przez stoki Opalonego prowadzi niebieski szlak turystyczny, łączący Dolinę Rybiego Potoku z Doliną Pięciu Stawów Polskich. Szlak (nazywany zazwyczaj „przez Świstówkę”), przecinając żleby, prowadzi zboczem Opalonego na położoną na jego grzbiecie rówień zwaną Równią nad Kępą lub Wolarnią (1706 m). Dalej schodzi na dno Świstówki Roztockiej, by znów wznieść się pod wierzchołek Świstowej Czuby, skąd schodzi się przez Niżnią Kopę i brzegiem Przedniego Stawu do schroniska w Dolinie Pięciu Stawów Polskich. Szlak nie nastręcza zbytnich trudności, jednak zimą jest niebezpieczny z uwagi na możliwość zejścia lawin (zimą najczęściej jest zamknięty). Do 1958 r. prowadził w sąsiedztwie przepaści, ale zmieniono jego przebieg, odsuwając od Siodła w kierunku Kopy i tym samym oddalając od urwisk.

</doc>
<doc id="75498" url="https://pl.wikipedia.org/wiki?curid=75498" title="Dolina walna">
Dolina walna

Dolina walna – dolina górska, biegnąca od grani głównej aż do podnóża gór.
Przykładami dolin walnych w Tatrach są: Dolina Chochołowska, Dolina Kościeliska, Dolina Małej Łąki, Dolina Cicha i Dolina Koprowa, Dolina Bystrej, Dolina Suchej Wody Gąsienicowej, Dolina Mięguszowiecka, Dolina Białki, Dolina Jaworowa.
Doliny walne mają często odgałęzienia w postaci dolin bocznych. Nie należy mylić dolin walnych z dolinami głównymi, które nie muszą podchodzić pod główny grzbiet pasma.

</doc>
<doc id="75499" url="https://pl.wikipedia.org/wiki?curid=75499" title="Achterluk">
Achterluk



</doc>
<doc id="75500" url="https://pl.wikipedia.org/wiki?curid=75500" title="Język piktyjski">
Język piktyjski

Język piktyjski – język używany w czasach rzymskich oraz we wczesnym średniowieczu przez Piktów – lud zamieszkujący północną i środkową część Szkocji. Ze względu na znikomą liczbę zachowanych dokumentów, głównie w postaci inskrypcji, klasyfikacja genetyczna tego języka jest wśród językoznawców kwestią sporną. Biorąc pod uwagę współczesne nazwy miejscowości terenów starożytnego Królestwa Piktów, język ten kojarzy się z grupą brytańską języków celtyckich. Wielu specjalistów uważa język piktyjski za język celtycki spokrewniony z grupą goidelską, do której należą język gaelicki szkocki oraz irlandzki. Niektórzy łączą go z językami azjanickimi. Istnieją również zwolennicy istnienia dwóch (lub więcej) języków piktyjskich, z których jeden byłby językiem indoeuropejskim, a drugi (lub pozostałe) nieindoeuropejskimi. Pod koniec okresu panowania Piktów, język piktyjski został zastąpiony językiem gaelickim.
Klasyfikacja języka.
Istnienie języka piktyjskiego we wczesnym średniowieczu jest potwierdzone w księdze autorstwa anglosaskiego mnicha Bedy Czcigodnego pt. "Historia ecclesiastica gentis Anglorum" (pol. "Historia kościelna narodu angielskiego"), w której Beda nazywa język piktyjski odmiennym niż języki używane przez Brytów, Irlandczyków i Anglików. Beda pisze, że irlandzki misjonarz Kolumba, mówiący językiem gaelickim, potrzebował tłumacza aby przemawiać do Piktów.
Powstało wiele sprzecznych teorii dotyczących natury języka piktyjskiego, min.:
Większość specjalistów uważa język piktyjski za pochodny języków brytańskich. Duży wpływ na piktyjski miał język staroirlandzki używany w Dalriadzie (królestwo szkockie) od V do IX wieku.Uważa się, że język piktyjski wpłynął na rozwój współczesnego języka szkockiego gaelickiego. Podobieństwo nie dotyczy tylko zapożyczonych słów, lecz także składni, która ma wiele wspólnego z językami brytańskimi.
Pozycja w grupie języków celtyckich.
Nazwy miejscowości oraz nazwiska rodzimych mieszkańców pokazują, że język celtycki (należący do grupy wyspowych oraz związany z północnymi językami brytańskimi) był używany w obszarach zamieszkanych przez Piktów. W 1582 roku, Geroge Bauchanan zaproponował pogląd, że język piktyjski był językiem p-celtyckim oraz skojarzył go z językiem galijskim. Podobny pogląd głosił George Chalmers w XIX wieku, który uważał, że piktyjski i brytański były tym samym językiem. Swoją teorie podparł tym, że ortografia języków p-celtyckich na liście piktyjskich władców oraz nazw miejscowości jest przeważająca na terenach zamieszkanych przez Piktów. 
Celtolog Whitley Stokes w swoim filologicznym badaniu irlandzkich kronik stwierdził, że język piktyjski był blisko spokrewniony z językiem
walijskim. Pomysł ten poparł również filolog Alexander MacBain, który przeanalizował nazwy plemion i miejscowości w dziele z II wieku pt. "Geographia "(pol. "Geografia), "którego autorem był" "Ptolemiusz. 
Wnikliwe badanie szkockich nazw miejscowości typologa Williama Watsona bezspornie dowiodło, że język p-celtycki występował na historycznych terenach Piktów. Wywnioskował też, że język piktyjski był północnym „przedłużeniem” języka brytyjskiego, oraz że język gaelicki był w późniejszym czasie wprowadzony z Irlandii.  
William Forbes Skene twierdził, że język piktyjski był językiem goidelskim, przodkiem współczesnego języka szkockiego gaelickiego. Utrzymywał, że misjonarz Kolumba potrzebował tłumacza nie z powodu różnic pomiędzy piktyjskim a irlandzkim, lecz dlatego, że wygłaszał kazania po łacinie. Teza ta zyskała na popularności w XIX wieku, lecz teraz nie jest powszechnie uznawana. 
Około V wieku Piktowie żyli pod narastającym politycznym, społecznym oraz językowym uciskiem ze strony Dalriady. Pod koniec ostatnich stuleci istnienia Królestwa Piktów, oraz w czasie scalenia Królestwa Piktów z Królestwem Dalriady, Piktowie w zasadzie mówili już w języku gaelickim. Forsyth (współczesny pisarz angielski) spekuluje, że czas dwujęzyczności Piktów mógł trwać kilka pokoleń na peryferiach Królestwa Piktów. Język szkocki gaelicki, w przeciwieństwie do irlandzkiego (oraz staroirlandzkiego), posiada duży zasób brytańskich zapożyczeń. Używa systemu czasownikowego wzorowanego na tej samej zasadzie co język walijski.
Teoria języka nieindoeuropejskiego.
W 1892 roku John Rhys zaproponował, że język piktyjski był językiem nieindoeuropejskim. Jego opinia opierała się jedynie na niezrozumiałych inskrypcjach pisma ogamicznego znajdujących się na terenach dawnego Królestwa Piktów. Podobną tezę głosił Heinrich Zimmer, który twierdził, że rzekomo egzotyczne zwyczaje Piktów (tj. tatuowanie się oraz matrylinia) wskazują na to, że język ten był nieindoeuropejski. Teoria, że piktyjski był językiem nieindoeuropejskim była utrzymywana do XX wieku. 
Zmodyfikowana wersja tej teorii została przedstawiona przez Kennetha Jacksona, który w 1955 roku szczegółowo zbadał ten język. Jackson
zaproponował, że istniały dwa języki piktyjskie: 
Hipoteza Jacksona została wpisana w ówczesny pogląd, że brytońska elita, znana jako Broch- builders (pol. budowniczy brochów) przesiedliła się z południa Brytanii na terytorium Piktów i tym samym zdominowała pra-celtycką większość. Jackson użył tej tezy aby pogodzić zauważone trudności w tłumaczeniu pisma ogamicznego z podpartymi dowodami na to, że piktyjski jest p-celtycki. To pozwoliło mu uznać język ogamiczny jako z natury nieczytelny.
Model Jacsona był uznawany za obowiązujący pogląd przez II połowę XX wieku. Wraz z poszerzającą się wiedzą na temat archeologii późnej epoki
żelaza, jego teza była stopniowo podważana. Dzięki lepszemu zrozumieniu tajemniczego pisma ogamicznego, wiele inskrypcji zostało uznane jako celtyckie. Pomimo tego, w 2012 Eric P. Hamp sklasyfikował język piktyjski jako nieindoeuropejski.
Obalone teorie.
Tradycyjne opisy źródła (obecnie odrzucone) podawały, że Piktowie przesiedlili się do Szkocji ze Scytii – regionu, który obejmuje Europę wschodnią oraz centralną Azję. Buchanan, szukając p-celtyckiego scytyjskiego kandydata na przodka języka piktyjskiego, wybrał Kotynów (mówiący w języku galijskim) – plemię z regionu współczesnej Słowacji, które przedstawił jako Gothuni. Teza ta była omylnie zrozumiana przez Roberta Sibbalda w 1710 roku, który utożsamił Gothuni z germańskimi Gotami. W 1789 roku John Pinkerton stwierdził, że język piktyjski był poprzednikiem nowoszkockiego. Jego argumenty były często chaotyczne, dziwne, oraz często motywowane jego własnymi poglądem, że Piktowie byli „gorsi” od innych ludzi. Teoria, która mówiła, że język piktyjski był językiem germańskim nie jest już uważana za wiarygodną.

</doc>
<doc id="75502" url="https://pl.wikipedia.org/wiki?curid=75502" title="Weto">
Weto

Weto (także "veto", z – „nie pozwalam”) – prawo wyrażenia sprzeciwu wobec dowolnej decyzji, przyznawane na przestrzeni dziejów rozmaitym organom władzy, pozwalające na odrzucenie w całości (tzw. weto absolutne), lub wstrzymanie (tzw. weto zawieszające) jakiegoś aktu prawnego. Istnieje jeszcze weto ludowe, które polega na odrzuceniu uchwalonej przez parlament ustawy w drodze referendum.
Zazwyczaj rozróżnia się dwa rodzaje weto:
Weto w obecnym polskim porządku konstytucyjnym.
Zgodnie z Konstytucją RP z 1997 Prezydentowi RP przysługuje prawo konstruktywnej odmowy podpisania ustawy wobec ustaw uchwalonych przez Sejm RP. Sejm może weto Prezydenta RP odrzucić większością kwalifikowaną 3/5 głosów w obecności minimum połowy ustawowej liczby posłów. 
Prawo weta nie obejmuje ustawy budżetowej i ustawy zmieniającej Konstytucję.
Historia weta w Polsce.
Konstytucja marcowa nie przewidywała możliwości odmowy podpisania ustawy przez Prezydenta RP (prawo veta zawieszającego na 30 dni miał natomiast Senat). Uprawnienie głowy państwa do odrzucenia ustawy było wymienione w Konstytucji kwietniowej. Sprzeciw Prezydenta RP mógł zostać odrzucony ustawową większością posłów i senatorów. W myśl Konstytucji PRL Przewodniczący Rady Państwa wraz z Sekretarzem nie miał prawa weta. Prawo to przyznano nowelą kwietniową Prezydentowi PRL (od 31 grudnia 1989 roku na mocy noweli grudniowej Prezydentowi RP). Prerogatywa ta występowała także w Małej Konstytucji. Te dwa ostatnie akty konstytucyjne pozwalały na obalenie weta prezydenckiego większością co najmniej 2/3 posłów. Jednakże w okresie obowiązywania Małej Konstytucji weto w stosunku do rozporządzenia z mocą ustawy miało charakter absolutny.
W Polsce od XVII wieku rozwinęło się także "liberum veto".

</doc>
<doc id="75506" url="https://pl.wikipedia.org/wiki?curid=75506" title="Ukemi">
Ukemi

Ukemi - pady w judo (techniki w aikido).
Poprawne wykonywanie padów ma na celu ochronę ćwiczących przed kontuzjami związanymi z różnego rodzaju upadkami.
Pad do przodu z przewrotem przez bark. Pozycja wyjściowa: wykrok jedną nogą w przód. Należy ułożyć ciało w łuk zaczynający się małym palcem ręki biegnącym przez ramię, bark do przeciwległego biodra. Początkujący wykonują ten pad splatając palce obu rąk w taki sposób aby ramiona tworzyły koło.
Pad do przodu, tzw. pad wysoki, wykonywany podobnie do Zempo Kaiten Ukemi z tą różnicą, że pad wykonywany jest bez podparcia rąk na macie (obrót ciała następuje w powietrzu), ponieważ ręka na której rzucany mógłby się oprzeć często zablokowana jest przez wykonującego technikę. W aikido pad wysoki wykonywany jest np. przez rzucanego (uke) w technice kotegaeshi.
Pad do przodu bez przewrotu. Z pozycji stojącej skaczemy tak aby upaść w przód na przedramiona i rozstawione nogi, palce nóg wbijamy w matę. 
Pad na bok (opis będzie dotyczył tylko prawej strony). 
Z pozycji stojącej robimy wymach prawą nogą w lewo-przód z jednoczesnym przysiadem na nodze lewej. Wykonujemy kołyskę na prawym boku z uderzeniem wyprostowanej prawej ręki o podłoże blisko ciała. Druga ręka spoczywa swobodnie na pasie. 
Pad w tył na plecy, możliwe dwie wersje - z przewrotem w tył i bez przewrotu.
Pozycja wyjściowa: przysiad z ramionami skrzyżowanymi na klatce piersiowej. 
Z pozycji wyjściowej wykonujemy kołyskę na plecach z jednoczesnym uderzeniem wyprostowanych rąk blisko ciała w matę i wyprostem nóg do przodu. 
Podczas wykonywania padu pamiętamy o przyciągnięciu brody do klatki piersiowej aby głową nie uderzać o podłoże. Wyprostowanie nóg w przód ma na celu stworzenie przeciwwagi dla tułowia dzięki czemu następuje dotatkowe unoszenie głowy.
Przewrót w przód. Zaliczany do padów przewrót wykonujemy tak samo jak Zempo Kitaten Ukemi, z tą różnicą, że kończymy go w pozycji stojącej na wyprostowanych nogach. Przy wykonaniu tej techniki w Judo nie wolno krzyżować nóg.

</doc>
<doc id="75507" url="https://pl.wikipedia.org/wiki?curid=75507" title="Bradykardia">
Bradykardia

Bradykardia () – stan, kiedy częstość akcji serca wynosi poniżej 60 razy na minutę (według Konturka). Leczenia wymaga tylko bradykardia objawowa, tzn. powodująca np. omdlenia, utraty przytomności itp. Bradykardia może prowadzić do asystolii.
Wytrenowani atleci lub młode, zdrowe osoby mogą również mieć wolny spoczynkowy rytm serca, np. zawodowy kolarz Miguel Induráin, którego spoczynkowe tętno wynosiło 29 uderzeń na minutę.
Bradykardia fizjologiczna:
Bradykardia patologiczna:
W blokach przewodzenia akcja serca jest zazwyczaj niemiarowa. Bradykardia może towarzyszyć również migotaniu przedsionków. Bradykardia nie jest chorobą, tylko jednym z objawów choroby serca.
Wśród stanów patologicznych powodujących bradykardię można wymienić:
Bradykardię u pacjentów w ciężkim stanie leczy się podając 0,5 mg atropiny dożylnie (dawkę można powtarzać do dawki całkowitej 3 mg).

</doc>
<doc id="75508" url="https://pl.wikipedia.org/wiki?curid=75508" title="Hipotensja">
Hipotensja

Hipotensja (niedociśnienie), również hipotonia – obniżenie ciśnienia tętniczego poniżej 100 mm Hg ciśnienia skurczowego lub 60 mm Hg ciśnienia rozkurczowego. Problem dotyczy około 15% społeczeństwa.
Rodzaje.
Niedociśnienie pierwotne.
Jest to najczęstsza postać: 
Niedociśnienie ortostatyczne.
W tym przypadku niedociśnienie powstaje w wyniku zaburzeń regulacji ciśnienia przy gwałtownym wstawaniu lub długim staniu. Krew gromadzi się poniżej serca, co zmniejsza ilość tłoczonej przez nie krwi. Hipotonię ortostatyczną można rozpoznać wtedy, gdy zmiana pozycji ciała z leżącej na stojącą powoduje spadek ciśnienia skurczowego o przynajmniej 20 mm Hg lub ciśnienia rozkurczowego o przynajmniej 10 mm Hg w ciągu 3-minutowego testu pionizacyjnego.
Hipotonia ortostatyczna jest działaniem niepożądanym wielu leków, szczególnie tych, które są stosowane w terapii nadciśnienia tętniczego. Jest najczęstszą przyczyną omdleń u osób z nadciśnieniem. Odsetek ten jest większy u cierpiących na choroby krążenia i cukrzycę. Zwiększa ryzyko zgonu u chorych w starszym wieku.
Niedociśnienie wtórne.
Jest to niedociśnienie występujące jako powikłanie:
Postępowanie.
Farmakologiczne.
Leczenie farmakologiczne stosuje się w przypadku niedociśnienia ortostatycznego i pierwotnego, gdy postępowanie niefarmakologiczne nie przynosi zadowalających rezultatów. 
Leczenie rozpoczyna się od podawania fludrokortyzonu – glikokortykosteroidu zatrzymującego sód.
W drugim rzędzie podaje się leki zwężające naczynia:
Można zastosować również następujące substancje:

</doc>
<doc id="75511" url="https://pl.wikipedia.org/wiki?curid=75511" title="Instantyzacja">
Instantyzacja

Instantyzacja – proces doprowadzenia rozdrobnionego lub wręcz sproszkowanego koncentratu produktu spożywczego do takiego stanu, w którym można go łatwo, a przede wszystkim szybko rozprowadzić lub rozpuścić w wodzie w celu bezpośredniego spożycia lub natychmiastowego wykonania na nim kolejnych czynności przygotowawczych (np. gotowanie). Jest to proces mający zapobiec utrudnieniom podczas mieszania z wodą, takim jak: niejednorodna konsystencja, zbijanie się w grudy itp., jak również eliminujący takie fazy jak: nasiąkanie, pęcznienie, hydroliza itp.
Instantyzacja polega na przetworzeniu danej żywności do produktu końcowego, a następnie całkowitym usunięciu wody w taki sposób, aby ziarna (lub inne formy końcowa) miały strukturę umożliwiającą natychmiastowe przyjęcie wody z powrotem.
Metody instantyzacji

</doc>
<doc id="75512" url="https://pl.wikipedia.org/wiki?curid=75512" title="Ignacy Czuma">
Ignacy Czuma

Ignacy Czuma (ur. 22 października 1891 w Niepołomicach, zm. 18 kwietnia 1963 w Lublinie) – polski polityk i prawnik.
Życiorys.
Syn Franciszka i Katarzyny z d. Biernat. Po ukończeniu gimnazjum w Bochni rozpoczął studia na Wydziale Prawa Uniwersytetu Jagiellońskiego w Krakowie. W latach 1914–1915 służył w armii austro-węgierskiej. Od 1915 do 1919 przebywał w niewoli rosyjskiej. Od 1920 w Wojsku Polskim w stopniu plutonowego podchorążego. W 1920 wznowił studia na UJ, które ukończył w 1922 ze stopniem doktora. Tam też w 1925 habilitował się. W 1927 otrzymał tytuł profesora nadzwyczajnego, a w 1930 profesora zwyczajnego prawa i skarbowości. W latach 1926–1928 był dziekanem Wydziału Prawa i Nauk Społeczno-Ekonomicznych KUL, a w latach 1938–1939 prorektorem. 
W 1930 został wybrany na posła na Sejm II RP z listy BBWR (jako przedstawiciel Stronnictwa Katolicko-Ludowego). Był jednym z autorów konstytucji kwietniowej. Uczestniczył w pracach wielu organizacji katolickich. Był założycielem i długoletnim prezesem Polskiego Towarzystwa Ekonomicznego w Lublinie, a także prezesem Ligi Antybolszewickiej oraz prezesem Polskiego Związku Zachodniego na województwa lubelskie i wołyńskie (1938–1939).
W listopadzie 1939 został aresztowany przez gestapo, i przez 6 miesięcy więziony na Zamku Lubelskim w ramach Sonderaktion Lublin. Uwolniony za haracz w 1940, wyjechał do Niepołomic, gdzie prowadził tajne nauczanie.
W 1949 otrzymał od Piusa XII tytuł szambelana papieskiego. W latach 1950–1953 więziony przez władze Polski Ludowej za związki z organizacją Wolność i Niezawisłość. Po zwolnieniu wrócił do pracy na uczelnię, szybko jednak odszedł na emeryturę. Był autorem wielu prac naukowych z zakresu skarbowości, metodologii filozofii i problematyki ustrojowej.
Życie prywatne.
Był bratem generała brygady WP Waleriana Czumy, mężem Lubow Szujskiej oraz ojcem 10-ga dzieci, w tym: Jerzego (1918–2004), Huberta (1930–2019), Łukasza (1935–2012), Andrzeja (ur. 1938) i Benedykta (ur. 1941).

</doc>
<doc id="75514" url="https://pl.wikipedia.org/wiki?curid=75514" title="Andrzej Czuma">
Andrzej Czuma

Andrzej Bobola Czuma (ur. 7 grudnia 1938 w Lublinie) – polski polityk, prawnik, działacz opozycji antykomunistycznej i więzień polityczny w PRL, a następnie działacz polonijny. Poseł na Sejm V i VI kadencji, w 2009 minister sprawiedliwości i prokurator generalny.
Życiorys.
Wykształcenie i działalność w okresie PRL.
Ukończył Niższe Seminarium Duchowne w Lublinie w 1955. Absolwent prawa na Uniwersytecie Warszawskim (1963).
Współzałożyciel niepodległościowej i antykomunistycznej organizacji Ruch. Uwięziony przez władze PRL w czerwcu 1970 i skazany na karę 7 lat pozbawienia wolności za próbę obalenia ustroju socjalistycznego siłą. Współzałożyciel i rzecznik Ruchu Obrony Praw Człowieka i Obywatela oraz redaktor pisma „Opinia”. W marcu 1980 uwięziony na 3 miesiące za zorganizowanie obchodów Święta Niepodległości pod Grobem Nieznanego Żołnierza w Warszawie w dniu 11 listopada 1979. Wyrok wydał sędzia Andrzej Kryże.
Po sierpniu 1980 był doradcą „Solidarności” w Regionie Śląsko-Dąbrowskim oraz redaktorem i wydawcą „Wiadomości Katowickich”. Więziony od 12 grudnia 1981 do 23 grudnia 1982 w obozie internowania na Białołęce, w Jaworzu, a następnie w Darłówku. Od 1986 na emigracji w Chicago (USA), gdzie przez pierwsze dwa lata pracował jako malarz i robotnik. Od 1988 prowadził własny program radiowy emitowany w aglomeracji chicagowskiej przez stację WNVR 1030, a następnie WPNA 1490. W 1997 jeden z inicjatorów budowy Pomnika Katyńskiego w Warszawie.
Działalność w okresie III RP.
W 2005 wystartował w wyborach parlamentarnych jako kandydat Platformy Obywatelskiej do Sejmu w okręgu warszawskim, jednak nie uzyskał mandatu. Posłem V kadencji Sejmu RP został po wygaśnięciu mandatu Hanny Gronkiewicz-Waltz, wybranej na stanowisko prezydenta Warszawy. Ślubowanie poselskie złożył 12 grudnia 2006. W wyborach parlamentarnych w 2007 po raz drugi został posłem, otrzymując 4344 głosy. Od 7 lutego 2008 do 23 stycznia 2009 był przewodniczącym sejmowej komisji śledczej ds. nielegalnego wywierania wpływu przez członków Rady Ministrów, Komendanta Głównego Policji, Szefa Centralnego Biura Antykorupcyjnego oraz Szefa Agencji Bezpieczeństwa Wewnętrznego, na funkcjonariuszy Policji, Centralnego Biura Antykorupcyjnego oraz Agencji Bezpieczeństwa Wewnętrznego, prokuratorów i osoby pełniące funkcje w organach wymiaru sprawiedliwości.
23 stycznia 2009 został powołany przez prezydenta Lecha Kaczyńskiego na urzędy ministra sprawiedliwości i prokuratora generalnego w pierwszym rządzie Donalda Tuska. 7 października 2009 podał się do dymisji, a 13 października Prezydent Lech Kaczyński odwołał go ze składu Rady Ministrów i zajmowanego urzędu. Następnie ponownie wszedł w skład tzw. komisji śledczej ds. nacisków i 10 listopada 2009 po raz drugi został jej przewodniczącym.
W wyborach w 2011 nie odnowił mandatu poselskiego. W 2012 został doradcą ministra sprawiedliwości Jarosława Gowina.
Odznaczenia.
Odznaczony Krzyżem Oficerskim Orderu Odrodzenia Polski przez prezydenta RP na uchodźstwie Kazimierza Sabbata (1989) oraz Krzyżem Komandorskim z Gwiazdą tego orderu przez prezydenta RP Lecha Kaczyńskiego (2006). W 2015 został przez prezydenta RP Andrzeja Dudę odznaczony Krzyżem Wolności i Solidarności.
Życie prywatne.
Jest synem Ignacego Czumy, bratankiem Waleriana Czumy, bratem Benedykta, Huberta, Jerzego i Łukasza. Ojciec Krzysztofa Czumy, działacza samorządowego, a także dziennikarki Beaty Czumy.

</doc>
<doc id="75516" url="https://pl.wikipedia.org/wiki?curid=75516" title="Ruch Obrony Praw Człowieka i Obywatela">
Ruch Obrony Praw Człowieka i Obywatela

Ruch Obrony Praw Człowieka i Obywatela (ROPCiO) – polska centroprawicowa organizacja antykomunistyczna i niepodległościowa, powołana 25 marca 1977.
Geneza.
We wrześniu 1975 roku, pod wpływem podpisania Aktu Końcowego KBWE w Helsinkach, na zebraniu Konwentu (uczestniczyli: Leszek Moczulski, Romuald Szeremietiew i Andrzej Szomański) podjęto decyzję o rozpoczęciu prac nad powołaniem jawnej organizacji, mającej na celu obronę praw człowieka w PRL. Miał to być etap na drodze do stworzenia jawnej, niepodległościowej partii politycznej.
Na przełomie 1975 i 1976 na spotkaniu, w którym uczestniczyli Andrzej Czuma, Maciej Grzywaczewski, L. Moczulski i Adam Wojciechowski, zapadła decyzja o utworzeniu tajnego Nurtu Niepodległościowego (NN). Przyjęto też radykalną deklarację programową „U progu”, która służyła integracji środowiska niepodległościowego (jego wstępną wersję opracowali: Aleksander Hall, Piotr Dyk i Grzegorz Grzelak).
Latem 1976 roku L. Moczulski opracował program minimum, tzw. "„Program 44"".
Wczesną jesienią 1976 roku na zebraniu NN w Warszawie nieformalnie wybrane zostało kierownictwo NN zwane Rombem (A. Czuma, Jan Dworak, M. Grzywaczewski i L. Moczulski).
Kolejnym etapem zacieśniania współpracy środowisk niepodległościowych było pismo "U progu", wydawane od października 1976 roku.
W grudniu 1976 roku L. Moczulski opracował kolejny tekst, "„Memoriał”", który był skierowany do władz PRL.
W październiku 1976 roku Aniela Steinsbergowa, Jan Olszewski i Józef Rybicki rozważali powołanie Komitetu Obrony Praw Człowieka, który działałby na rzecz realizacji zasad Deklaracji Praw Człowieka, utrzymując kontakt z organizacjami tego typu z zagranicy. Projekt zakładał utworzenie organizacji o składzie i celach szerszych niż KOR, jednak z włączeniem jego członków. Od stycznia 1977 roku Andrzej Czuma, Leszek Moczulski, Adam Wojciechowski i Emil Morgiewicz prowadzili rozmowy z przedstawicielami KOR – Jackiem Kuroniem, Janem Józefem Lipskim, Antonim Macierewiczem i Piotrem Naimskim.
Rozmowy te załamały się 25 marca 1977 roku.
Działalność.
Pierwszy oficjalny dokument Ruchu, "Apel do społeczeństwa polskiego," podpisało 18 osób: gen. Mieczysław Boruta-Spiechowicz, Andrzej Czuma, Karol Głogowski, Kazimierz Janusz, Stefan Kaczorowski, Leszek Moczulski, Marek Myszkiewicz-Niesiołowski, Antoni Pajdak, ks. Bohdan Papiernik, Zbigniew Sekulski, Zbigniew Siemiński, Bogumił Studziński, Piotr Typiak, o. Ludwik Wiśniewski OP, Adam Wojciechowski, Andrzej Woźnicki, ks. Jan Zieja, Wojciech Ziembiński. Cztery z wymienionych wyżej osób były równocześnie członkami KOR. Dwie z nich – ks. Zieja i Antoni Pajdak – później wycofały swoje podpisy. Współzałożycielem organizacji był także cichociemny Marian Gołębiewski.
26 marca 1977 roku podpisany "Apel" złożono w kancelarii prymasa Polski. Tego samego dnia, na konferencji prasowej w mieszkaniu A. Pajdaka, L. Moczulski poinformował dziennikarzy o utworzeniu ROPCiO. W konferencji brali udział także E. Morgiewicz, A. Wojciechowski i W. Ziembiński.
Ruch nie był stowarzyszeniem, nie posiadał statutu, władz ani członkostwa. O uczestnictwie w nim decydowało samookreślenie. Na jego czele stali dwaj rzecznicy: Andrzej Czuma i Leszek Moczulski. Taka formuła ułatwiała działanie, utrudniała represje, ale także umożliwiała łatwą infiltrację Ruchu przez agentów nasyłanych przez Służbę Bezpieczeństwa PRL.
Liczebność ROPCiO w chwili jego powstania szacuje się na 80-120 osób. Były to głównie osoby należące do tajnego Nurtu Niepodległościowego.
Deklarowanym celem ROPCiO było wymuszenie na władzach PRL przestrzegania ratyfikowanych przez Radę Państwa PRL na początku marca 1977 roku Międzynarodowych Paktów Praw Człowieka i Obywatela.
Jedną z form działania ROPCiO były oficjalne dokumenty – apele, deklaracje, listy otwarte itp (np. "Deklaracja o wolności słowa", "List otwarty do Sejmu PRL w sprawie wolności sumienia i wyznania", "List otwarty do Sejmu, Rady Państwa PRL i Rady Ministrów PRL dotyczący przestrzegania w Polsce postanowień KBWE"). Były one drukowane w dużych nakładach i rozprowadzane wśród społeczeństwa.
ROPCiO wydawał „Opinię” – pierwszy nielegalny periodyk w PRL z jawnie podanymi nazwiskami i adresem redakcji. Organizatorami jego sieci kolportażu byli: cichociemny Marian Gołebiewski oraz Piotr Krawczyk. Z czasem ROPCiO inicjował wydawanie wielu innych pism podziemnych („Aspekt”, "Bratniak", "Droga", "Gazeta Polska", „Gospodarz”, "Interpelacje", "Kronika Lubelska", "Opinia Krakowska", "Ruch Związkowy", "Rzeczpospolita", "Uczeń Polski", "Wiadomości Naukowe", "Wolne słowo").
Uczestnicy ROPCiO zakładali punkty konsultacyjno-informacyjne w swoich prywatnych mieszkaniach. W początkach 1978 roku było ich 12 (powstały kolejno: w Łodzi, Warszawie, w Poznaniu, w Katowicach, w Przemyślu, w Bydgoszczy, w Lublinie, w Szczecinie, w Krakowie, w Gdańsku, we Wrocławiu, w Zamościu). Udzielały one pomocy osobom prześladowanym przez instytucje państwowe, organizowały akcje informacyjne i polityczne.
Była to struktura niezależna od władz, która – po raz pierwszy od lat 40. – rzeczywiście ogarniała cały kraj.
Formą działania ROPCiO były też kluby swobodnej dyskusji, w ramach których odbywały się wykłady na tematy historyczne i polityczne. W kwietniu 1978 było ich 7 (powstały kolejno: w Lublinie, w Gdańsku, w Łodzi, w Szczecinie, w Poznaniu, we Wrocławiu, w Warszawie).
ROPCiO inspirowało lub wspierało tworzenie innych niezależnych od władz organizacji. Z inicjatywy działaczy ROPCiO powstał w Katowicach Komitet Założycielski Wolnych Związków Zawodowych. Uczestnicy krakowskiego ROPCiO powołali na wiosnę 1978 roku Instytut Katyński.
W połowie 1978 roku liczbę uczestników ROPCiO szacuje się już na ok. 200-250 osób.
Stosunki między ROPCiO a KOR (potem KSS KOR) były napięte, co było wynikiem m.in. działań SB. W szczególności członkowie KOR sugerowali, że Ruch może być prowokacją Służby Bezpieczeństwa. Tajne służby PRL podejmowały też działania mające na celu dezintegrację wewnątrz ROPCiO.
Narastający konflikt A.Czuma – L.Moczulski doprowadził do samorozwiązania NN na zebraniu 25 maja 1978 roku.
W czasie III Spotkania Ogólnopolskiego uczestników ROPCiO (10 czerwca 1978 roku w Zalesiu Górnym) zapoczątkowany został rozłam w ROPCiO. A. Czuma doprowadził do usunięcia L. Moczulskiego z redakcji "Opinii".
Konflikt w Ruchu zahamował jego rozwój.
We wrześniu 1978 roku część gdańskich, warszawskich, krakowskich i łódzkich działaczy ROPCiO utworzyła Zespoły Inicjatywy Obywatelskiej.
11 listopada 1978 roku uczestnicy ROPCiO (z obu odłamów) zorganizowali pierwsze od lat 40. niezależne od władz publiczne obchody Święta Niepodległości. Po mszach świętych w katedrach kilkutysięczne pochody przeszły ulicami Warszawy, Krakowa i Gdańska. Służby porządkowe nie interweniowały.
Rozłam w ROPCiO przypieczętowały zorganizowane oddzielnie w Warszawie IV Spotkanie Ogólnopolskie ROPCiO zwolenników A. Czumy (9 i 10 grudnia 1978 r.) oraz V Spotkanie Ogólnopolskie zwolenników L. Moczulskiego (10 grudnia 1978 r.)
W czerwcu 1979 środowisko ROPCiO w Krakowie wspólnie z Akcją na rzecz Niepodległości zorganizowało na Błoniach „akcję balonową”: gdy Jan Paweł II pojawił przy ołtarzu, dwa balony meteorologiczne z papieskim herbem i z wizerunkiem orła w koronie majestatycznie uniosły się w górę. Był to najbardziej widoczny przejaw działalności opozycji w czasie 2. podróży apostolskiej Jana Pawła II.
W 1979 roku z grupy A. Czumy wyodrębnił się Komitet Porozumienia na rzecz Samostanowienia Narodu. Powstała też autonomiczna grupa, która założyła wydawnictwo Biblioteka Historyczna i Literacka. Pozostała część skupiona wokół Andrzeja Czumy nawiązała współpracę z KSS KOR.
W 1979 roku z ZInO wyłoniły się trzy organizacje: Konfederację Polski Niepodległej, Ruch Młodej Polski i Ruch Wolnych Demokratów. Dwie pierwsze okazały się najbardziej trwałym dziedzictwem ROPCiO.
11 listopada 1979 roku ROPCiO (grupa A. Czumy) wraz z KSS KOR, a także KPN zorganizowali w Warszawie obchody rocznicy odzyskania niepodległości przez II RP. Wcześniej SB zatrzymała prewencyjnie część działaczy (w tym Leszka Moczulskiego). Za kierowanie kilkutysięczną manifestacją trzej uczestnicy ROPCiO (Andrzej Czuma, Jan Janowski i Wojciech Ziembiński) oraz Bronisław Komorowski skazani zostali przez Sąd Rejonowy w Warszawie pod przewodnictwem sędziego Andrzeja Kryżego na karę aresztu zasadniczego w wymiarze odpowiednio: trzech miesięcy i miesiąca. W maju 2009 r. sąd Apelacyjny w Warszawie przyznał A. Czumie 25 tys. złotych zadośćuczynienia i odszkodowania za to aresztowanie (sam pokrzywdzony domagał się 700 tys. zł).
Mniejsze manifestacje odbyły się 11 listopada 1979 roku w Gdańsku (organizowane przez RMP), w Krakowie (współorganizowane przez KPN i SKS) oraz w Lublinie.
W grudniu 1979 roku RMP oraz WZZ zorganizowali kilkutysięczną manifestację upamiętniającą 9 rocznicę Grudnia 1970 roku.
W styczniu 1980 roku odbyło się VI Spotkanie Ogólnopolskie ROPCiO (grupa A. Czumy). Spotkanie było odbiciem głębokiego kryzysu wewnętrznego tego środowiska.
W okresie od Sierpnia 1980 roku do 13 grudnia 1981 roku głównym przejawem działalności ROPCiO (grupa A. Czumy) było wydawanie pism "Opinia" oraz "Gospodarz".

</doc>
<doc id="75517" url="https://pl.wikipedia.org/wiki?curid=75517" title="Henryk Giełdzik">
Henryk Giełdzik

Henryk Giełdzik (ur. 12 kwietnia 1906 w Duisburgu w Niemczech, zm. 11 października 1981 w Gdyni) – inżynier, pionier polskiego okrętownictwa, współprojektant pierwszego polskiego statku pełnomorskiego SS Olza, główny projektant „Sołdka”.
Życiorys.
Po zakończeniu I wojny światowej i odzyskaniu przez Polskę niepodległości rodzina Giełdzików wróciła do kraju i osiedliła się w Ostrowie Wielkopolskim. Tu Henryk Giełdzik uczęszczał do Gimnazjum Męskiego i tu poznał swoją przyszłą żonę, Pelagię z Banachów, z którą pobrał się w roku 1935.
W roku 1927 zdał maturę i przeniósł się do Wolnego Miasta Gdańska, by rozpocząć naukę na nowo powstałym Wydziale Okrętowym tutejszej Politechniki. Była to wizjonerska decyzja, ponieważ w owym czasie Polska nie posiadała ani jednej stoczni budującej statki. Podczas studiów działał w polskim środowisku studenckim Wolnego Miasta Gdańska. Należał do Polskiej Korporacji Akademickiej "Rosevia" przy Politechnice Gdańskiej. Gdy w roku 1934 kończył Politechnikę, właśnie tworzyły się zaczątki polskiego przemysłu stoczniowego – w Polsce było zapotrzebowanie na "siedmiu" inżynierów kadłubowców. Henryk Giełdzik początkowo pracował w Warsztatach Portowych Marynarki Wojennej, następnie w Urzędzie Morskim i w Stoczni Gdyńskiej, później rozpoczął pracę jako starszy konstruktor w Stoczni Gdańskiej, następnie został kierownikiem stoczniowego biura konstrukcyjnego, by w końcu zostać dyrektorem ds. technicznych. W roku 1937 był współorganizatorem, a następnie członkiem zarządu pierwszej polskiej organizacji zrzeszającej okrętowców – Stowarzyszenia Polskich Inżynierów Budowy Okrętów. Pod kierownictwem inż. Giełdzika powstały projekty pierwszych polskich konstrukcji okrętowych: statku inspekcyjnego rybołówstwa „Birkut”, pogłębiarki dla Wisły, pierwszego kutra śledziowego. Kilkanaście miesięcy przed wybuchem II wojny światowej rozpoczął pracę nad najważniejszym dziełem przedwojennego polskiego przemysłu stoczniowego – miał to być pierwszy statek pełnomorski SS Olza, przeznaczony dla Żeglugi Polskiej S.A. w Gdyni. Pierwotny projekt dostarczyli Anglicy, a Henryk Giełdzik dokonał w porozumieniu z armatorem znacznych zmian w projekcie. Statek został zbudowany na pochylni, ale wojna uniemożliwiła jego zwodowanie.
Wojnę Henryk Giełdzik spędził z rodziną w Toruniu, gdzie pracował w warsztatach mechanicznych jako księgowy. Był w tym czasie członkiem tajnej organizacji „ALFA”, której celem było przygotowanie do budowy podstaw marynarki w kraju po zakończeniu wojny. W kwietniu 1945 wrócił na Wybrzeże i został członkiem Morskiej Grupy Operacyjnej mającej za zadanie uruchomienie przemysłu okrętowego. Zamieszkał w Gdańsku Oliwie, a w latach 70. przeniósł się do Gdyni. W lipcu 1945 rozpoczęło działalność Zjednoczenie Stoczni Polskich, do kierowanie którym inż. Giełdzik wszedł wraz z inż. Urbanowiczem. Otrzymał nominację na dyrektora stoczni nr 3 (późniejszej Stoczni Północnej). Już na przełomie lat 1945/46 zespół konstruktorów pod jego kierownictwem pracował nad projektami statków. Zespół ten przygotował projekt generalny pierwszego pełnomorskiego rudowęglowca polskiej konstrukcji, a ze względu na szczupłą kadrę konstruktorską wykonanie dokumentacji warsztatowej zlecił francuskiej stoczni Augustin Normand w Hawr. Otrzymaną dokumentację przetłumaczyło i dostosowało do możliwości wykonawczych Stoczni Gdańskiej Centralne Biuro Konstrukcji Okrętowych, jednak prace budowlane rozpoczęto wcześniej, na bazie samego projektu generalnego. Budowa była realizowana pod kierownictwem mgr inż. Jerzego Doerffera. Statkowi nadano imię „Sołdek” na część Stanisława Sołdka – trasera szczególnie zasłużonego w trasowaniu elementów kadłuba. Na bazie tego projektu Stocznia Gdańska zbudowała całą serię statków, pod kierownictwem już innych projektantów. Obecnie statek-muzeum zacumowany jest przy brzegu Ołowianki, naprzeciwko gdańskiego Żurawia.
Henryk Giełdzik, szykanowany przez komunistyczne władze za niezależność poglądów i nieskłonność do kompromisów, był zmuszony wielokrotnie zmieniać pracę. Od początku lat 50. pracował m.in. na stanowiskach kierowniczych w Przedsiębiorstwie Robót Czerpalnych i Podwodnych w Gdańsku, w Biurze Projektów Budownictwa Morskiego, był konsultantem Polskiego Rejestru Statków, pływał na promie kolejowym „Kopernik”, później na statkach Polskiej Marynarki Handlowej. W końcu, w roku 1959 otrzymał prestiżową pracę polskiego przedstawiciela i inspektora francuskiego towarzystwa klasyfikacyjnego "Bureau Veritas", którego biuro prowadził w Gdyni aż do przejścia na emeryturę w roku 1975.
Przez władze PRL uhonorowany Złotą Odznaką „Zasłużony Pracownik Morza”. Człowiek, który na wiele lat przed „Polskim Sierpniem” przepowiadał załamanie się systemu socjalistycznej utopii, zmarł po krótkiej, ciężkiej chorobie, na kilka tygodni przed wprowadzeniem stanu wojennego.

</doc>
<doc id="75518" url="https://pl.wikipedia.org/wiki?curid=75518" title="Algorytmy mutex">
Algorytmy mutex



</doc>
<doc id="75519" url="https://pl.wikipedia.org/wiki?curid=75519" title="Wagenburg">
Wagenburg

Wagenburg, Muzeum Wozowni Cesarskiej w Wiedniu – położone w jednym z bocznych pawilonów pałacu Schönbrunn muzeum mające w swojej kolekcji wszystkie środki transportu używane na dworze cesarskim od XVII w. do końca panowania Habsburgów.
Zbiory Muzeum obejmują przeszło 5 000 eksponatów, w tym wiele z oryginalnymi rozwiązaniami technicznymi i zdobieniami; szczególnie ważnymi eksponatami są:

</doc>
<doc id="75521" url="https://pl.wikipedia.org/wiki?curid=75521" title="Central Intelligence Group">
Central Intelligence Group

Central Intelligence Group (CIG) "Grupa Centrali Wywiadu" – agencja wywiadowcza Stanów Zjednoczonych działająca w latach 1946 – 1947, kiedy to została przemianowana na CIA.
Bezpośrednia poprzedniczka "Centralnej Agencji Wywiadowczej" CIA, utworzona na mocy rozporządzenia prezydenta Harry'ego Trumana z 22 stycznia 1946 roku. Działała pod egidą powstałej tego samego dnia "Agencji Bezpieczeństwa Narodowego" (National Security Agency – NSA). 18 września 1947 roku przekształcona w Centralną Agencję Wywiadowczą CIA.

</doc>
<doc id="75522" url="https://pl.wikipedia.org/wiki?curid=75522" title="The Dells">
The Dells

The Dells – amerykańska grupa rhythmandbluesowa powstała w 1952. W 2002 grupa obchodziła jubileusz 50-lecia istnienia. To postawiło The Dells na szczycie listy najdłużej istniejących zespołów muzyki popularnej. Grupa należała do najwspanialszych zespołów wokalnych swego gatunku, a w złożoności harmonicznej ustaliła niedościgniony wzór dla dziesiątek popowych i jazzowych zespołów tego typu.
Grupę założyło pięciu czarnoskórych śpiewaków: Fuches, Allison, Junior, McGill i Barksdale. Na krótko dołączył do nich brat Mickeya McGilla – Lucius. W wyniku poważnego wypadku samochodowego, któremu uległ McGill w 1958, grupa dotychczas intensywnie koncertująca, zmuszona została do zawieszenia działalności na dwa lata. Gdy się reaktywowała, postanowił nie wracać do niej Funches, zaangażowany już w inna grupę The Flamingos. Zastąpił go John E. Carter. Była to jedyna zmiana personalna w pięćdziesięcioletniej działalności zespołu.
Do największych przebojów zespołu należały "Oh What a Nite, Oh, What a Night, Stay in My Corner" i wiele innych.
W 2004 grupa The Dells została wprowadzona do "Rock and Roll Hall of Fame".
W grupie występowali:
Dyskografia Jaksona Brown:

</doc>
<doc id="75524" url="https://pl.wikipedia.org/wiki?curid=75524" title="Vancouver">
Vancouver

Vancouver – miasto w zachodniej Kanadzie, w prowincji Kolumbia Brytyjska, przy ujściu rzeki Fraser do cieśniny Strait of Georgia (Ocean Spokojny).
Miasto ma 603,5 tys. mieszkańców (spis 2011) i jest ósmym co do wielkości miastem Kanady. Zespół miejski ("Greater Vancouver Regional District") ma ponad 2,3 mln mieszkańców (spis 2011) i jest trzecim co do wielkości zespołem miejskim Kanady, po Toronto i Montrealu.
Vancouver rozwinęło się jako miasto spośród wielu innych małych przystani, baz wielorybników i osad drwali zachodniego wybrzeża Kanady. Zadecydowało o tym dogodne położenie portu i poprowadzenie linii kolejowej. Również współcześnie port jest najważniejszym miejscem i sercem całej aglomeracji. Choć miasto nie jest stolicą Kolumbii Brytyjskiej, swoje siedziby ma w nim wiele biur administracji prowincji. W lutym 2010 było gospodarzem XXI Zimowych Igrzysk Olimpijskich.
Metropolia.
Miasto jest trzecią pod względem liczby mieszkańców aglomeracją Kanady; ważniejsze pozostałe miejscowości to:
Łącznie mieszka tu prawie 50% ludności prowincji Kolumbii Brytyjskiej. Gęstość zaludnienia aglomeracji wynosi 735,3 os./km² (spis 2006).
Geografia.
Vancouver leży na pacyficznym, zachodnim wybrzeżu Kanady, w południowo-zachodniej części kraju. Jest to największa aglomeracja prowincji Kolumbia Brytyjska. Powstanie miasto zawdzięcza istnieniu dogodnego, naturalnego portu, jakim jest ujście rzeki Fraser do cieśniny Strait of Georgia. To jedno z niewielu tego typu miejsc na trudno dostępnym, górzystym wybrzeżu zachodnim. Miasto, z trzech stron otoczone wodą, sąsiaduje ze stromymi stokami gór wznoszących się ponad 1500 m n.p.m.
Klimat.
Vancouver ma dość łagodny jak na kanadyjskie warunki klimat. Średnia temperatura stycznia wynosi +3 °C, a lipca +18 °C. Miasto otrzymuje w ciągu roku 1250 mm opadów, z czego większość przypada na okres zimy. Charakterystycznym zjawiskiem pogodowym są gęste, długo utrzymujące się mgły.
Historia.
Pierwszą osadą w okolicy był Fort Langley, założony w 1827. Pierwszym ośrodkiem miejskim – New Westminster, założony w 1859. Początki europejskiego osadnictwa w okolicach dzisiejszego Vancouver przypadają na lata 70. XIX w., kiedy powstała tu niewielka osada Granville. Bodźcem do jej dynamicznego rozwoju była budowa w 1885 r. linii kolejowej Canadian Pacific Railway, która prowadząc pełną kaskad i przeszkód doliną rzeki Fraser, umożliwiała dowóz towarów z ogromnego obszaru kanadyjskiego zachodniego wybrzeża i połączyła Vancouver z odległym Montrealem. Prawa miejskie otrzymał 6 kwietnia 1886. Miało służyć jako główny port Kanady na wybrzeżu Pacyfiku, dzięki ulokowaniu na zachodnim końcu Kolei Transkanadyjskiej. William Cornelius Van Horn dał pomysł nazwania miasta na cześć George Vancouvera, brytyjskiego odkrywcy i badacza otaczającego miasto regionu, który eksplorował w końcu XVIII w.
Koniec XIX w. i początek XX w. to okres najszybszego wzrostu liczby mieszkańców, stało się stutysięcznym miastem już w 1911 r. Drugim okresem dynamicznego wzrostu liczby ludności były lata 30. XX w. Wtedy zwiększyła się ona trzykrotnie. Wzrost demograficzny Vancouver nie był jednak ciągły. Największy spadek liczby mieszkańców zanotowano na początku II wojny światowej.
W 1986 roku z okazji setnej rocznicy istnienia miasta odbyła się wystawa Expo '86.
W dniach 12–28 lutego 2010 miasto było gospodarzem Zimowych Igrzysk Olimpijskich.
Demografia.
Obecnie w Vancouver notuje się systematyczny przyrost liczby mieszańców. Pomiędzy 1996 a 2001 r. liczba mieszkańców wzrosła o 31 tys., czyli średnio o ok. 6 tys. rocznie. Wzrost ten zawdzięcza przede wszystkim napływowi imigrantów, przybywających zarówno z Kanady, jak i z zagranicy. Dużą ich część stanowią przyjezdni z krajów azjatyckich. Ludność chińskiego pochodzenia miasta stanowiła znaczącą część jego mieszkańców. Jednymi z pierwszych obywateli metropolii byli Chińczycy pracujący przy budowie kolei transkanadyjskiej.
Gęstość zaludnienia jest jedną z najwyższych na całym kontynencie. W 2003 r. wynosiła 4956 osób/km kw. Obecnie – 4758 osoby/km kw.
W 2012 r. aglomeracja Vancouver liczyła 1,8 mln ludności i była trzecim pod względem wielkości populacji miastem w Kanadzie.
Języki.
Liczba mieszkańców Vancouver wynosi 603 502. Język angielski jest językiem ojczystym dla 51,7%, kantoński dla 10,9%, mandaryński dla 4,1%, tagalog dla 3,2%, pendżabski dla 2,6%, wietnamski dla 1,8%, hiszpański dla 1,8%, francuski dla 1,5%, koreański dla 1,4%, japoński dla 1,2%, niemiecki dla 1,1%, perski dla 1,1% mieszkańców (2011).
Gospodarka.
Vancouver jest jednym z najważniejszych ośrodków przemysłowych Kanady. Rozwija się przede wszystkim przemysł drzewny i papierniczy, dla którego zapleczem są rozległe lasy zachodniego wybrzeża. Ponadto kwitnie przemysł spożywczy (m.in. mięsny i młynarski), stoczniowy, metalowy, poligraficzny, odzieżowy i materiałów budowlanych. Dzięki ogromnym zasobom surowców energetycznych, odkrytych w zachodniej Kanadzie, rozwijać się może przemysł chemiczny, rafineryjny (transport ropy naftowej z północy Kanady) i hutnictwo miedzi. W ostatnich latach Vancouver stał się kanadyjskim centrum informatycznym i biotechnologicznym, co jest wynikiem promowania rozwoju nowoczesnych gałęzi gospodarki. Coraz intensywniej działa też tutejszy przemysł filmowy, a Vancouver jest kreowane na kanadyjskie Hollywood.
Obecność dobrze rozwiniętego przemysłu ściąga do miasta kapitał krajowy i zagraniczny. Do jego obsługi swoje siedziby mają tu liczne kanadyjskie i zagraniczne banki i firmy ubezpieczeniowe. Ważne miejsce zajmują firmy eksploatujące lasy i wydobywające surowce mineralne.
Port.
Port dał nie tylko początek miastu, ale zawsze stanowił o jego bogactwie. Początkowo wywożono z niego głównie kanadyjskie zboże, drewno, papier i celulozę. Później znaczącym towarem stały się sole potasowe, odkryte w prowincji Saskatchewan. Sole i nawozy sztuczne wywozi się głównie do USA. Na liście dominujących towarów w porcie Vancouver znajduje się siarka, pozyskiwana w procesie odsiarczania paliw kopalnych. Vancouver jest największym portem wywozowym tego surowca, podobnie jak węgla kamiennego (do 22 mln t rocznie), którego bogate złoża odkryte zostały na zachodnim wybrzeżu. Obecnie we wszystkich terminalach portu przeładowuje się blisko 70 mln t towarów rocznie. Najwięcej statków odpływa stąd do Japonii, Chin i USA. Ponadto u wrót rzeki Fraser działa duży port rzeczny, obsługujący barki i przeładowujący spławiane rzeką drewno.
Transport.
Poza dwiema transkontynentalnymi liniami kolejowymi, w tym jedną wybudowaną jeszcze w XIX w., do miasta prowadzi również transkontynentalna autostrada ("Trans-Canada Highway"), o długości 7,3 tys. km – jedyna droga tej rangi dochodząca do pacyficznych portów Kanady. W ruchu pasażerskim ważną rolę odgrywają połączenia promowe z wyspą Vancouver, metro ("Vancouver Sky Train") oraz port lotniczy. Miasto jest stacją końcową transkontynentalnej Kolei Transkanadyjskiej.
Architektura.
Z uwagi na ograniczoną przestrzeń w Vancouver wciśniętym pomiędzy wybrzeże, rzekę i góry, planuje się wykorzystanie każdej wolnej przestrzeni, niezajętej przez instalacje przemysłowe. Coraz popularniejszy staje się model budynku, w którym dolne piętra zajmują sklepy i biura, a wyższe pomieszczenia mieszkalne. Takie budynki, spełniające najnowocześniejsze standardy, powstały m.in. przy ulicy Broadway i 4. Alei.
W związku z nową polityką urbanistyczną w ostatnich 20 latach zmienił się obraz centrum metropolii. Zostało ono całkowicie zamerykanizowane za sprawą budowy licznych drapaczy chmur. W 2003 r. w metropolii znajdowały się aż 562 budynki mające więcej niż 12 kondygnacji. Żaden budynek w Vancouver nie przekracza pewnych standardów wysokości (najwyższy z nich to 150-metrowy One Wall Center, wybudowany w 2001 r.). Wynika to z polityki władz miejskich, dbających o to, aby nie został zakłócony wizerunek miasta, doskonale wkomponowanego w panoramę gór widocznych na horyzoncie.
Wolno stojące domy jednorodzinne budowane są zazwyczaj na powtórnie zagospodarowanych terenach przemysłowych, mieszkalnych i handlowych. Ich ceny przekraczają jednak znacznie ceny mieszkań w wieżowcach.
W Vancouver znajduje się osiem znaczących mostów, nie licząc dwóch wiszących mostów: Capilano Suspension Bridge i Lynn Canyon. Trzy mosty są przerzucone przez rzekę Fraser, która jest południowa granicą Vancouver. Trzy kolejne są przerzucone nad False Creek i łączą centrum Vancouver z pozostałą częścią miasta. Dwa leżą nad zatoką Burrard Inlet i łączą Vancouver z jego północna częścią.
Edukacja.
Ważny ośrodek naukowy – działają liczne szkoły wyższe, instytuty naukowo-badawcze i uniwersytety:
Atrakcje turystyczne.
W Vancouver znajduje się 180 parków. Najsłynniejszy to Park Stanleya. Zajmuje on skrajnie zachodnią część półwyspu, na którym leży Vancouver. Jest to zarówno ostoja dzikiej przyrody, jak i ulubione miejsce rozrywki i rekreacji mieszkańców. Tu też można podziwiać najpiękniejsze w Kanadzie zachody słońca. Inną atrakcją jest bogata kolekcja totemów. Sztuka tworzenia tych mistycznych rzeźb była szeroko rozpowszechniona wśród Indian zachodniego wybrzeża Ameryki.
Chiński ogród znajduje się w Chinatown i nazywa Dr Sun Yat Sen Classical Garden. Jest to pierwszy autentyczny klasyczny ogród chiński zbudowany poza Chinami i reprezentuje styl dynastii Ming.
W Vancouver znajdują się liczne muzea: Muzeum Antropologii na Uniwersytecie Kolumbii Brytyjsjkiej, Galeria Sztuki Vancouveru, założona w 1931 r., Muzeum Morskie, Muzeum Vancouver i planetarium, przed którym stoi ciekawa fontanna w kształcie kraba. W mieście i okolicach znajduje się wiele obiektów sportowych, w tym lodowiska, hale sportowe i wyciągi narciarskie.
Co roku nad zatoką English Bay w Vancouver odbywa się pokaz fajerwerków, w którym biorą udział cztery państwa z całego świata. W 2009 r. były to: Kanada, Wielka Brytania, Chiny i RPA.
W 1955 roku otwarto do dziś działający park rozrywki – Playland Vancouver.
Miasta partnerskie.
Miasta partnerskie Vancouver:

</doc>
<doc id="75528" url="https://pl.wikipedia.org/wiki?curid=75528" title="Grupa operacyjna">
Grupa operacyjna

Grupa Operacyjna (GO)
Polskie grupy operacyjne.
w latach 1918–1922
w latach 1938–1939
Samodzielne związki operacyjne przewidziane w planie organizacji wojskowej Polskich Sił Zbrojnych; należały w większości do grupy odwodów Naczelnego Wodza; składały się przeważnie z 2–3 dywizji piechoty, 1–4 dywizjonów artylerii, pododdziałów saperskich, łączności i służb; nie miały w zasadzie rozwiniętych dowództw i sztabów; rejony koncentracji i gotowości do działań osiągnąć miały po wybuchu wojny.
Samodzielne Grupy Operacyjne
Grupy Operacyjne Kawalerii
Grupy Operacyjne
w latach 1946–1947

</doc>
<doc id="75529" url="https://pl.wikipedia.org/wiki?curid=75529" title="Sestos">
Sestos

Sestos (gr. Sēstós) – starożytne warowne miasto greckie na wschodnim brzegu Chersonezu Trackiego nad europejskim brzegiem Hellespontu, w miejscu największego przewężenia cieśniny, leżące naprzeciwko Abydos. Było doskonałym miejscem umożliwiającym kontrolę statków przepływających przez Hellespont. Przez V i IV w. p.n.e. było bazą morską Aten, które dzięki niej mogły zapewnić bezpieczeństwo dostaw zboża z basenu Morza Czarnego.
Początkowo terytorium było kontrolowane przez Traków. Miasto zostało założone przez kolonistów z Lesbos pod koniec VII w. p.n.e., ok. 600 p.n.e. Pod koniec VI w. p.n.e., ok. 512 p.n.e., zajęte przez króla perskiego Dariusza. Podczas inwazji Persji na Grecję w 480 p.n.e. armia perska przekroczyła Hellespont z użyciem dwóch mostów pontonowych przerzuconych w pobliżu Sestos i zajęła cały półwysep. Po wygranych przez Greków bitwach pod Plartejami i Mykale siły Hellenów oblegały i zdobyły miasto, a następnie wyzwoliły region spod perskiego panowania. Ok. 478 p.n.e. do miasta wkroczyły wojska ateńskie, które stało się główną bazą morską Aten w tym regionie oraz członkiem Ateńskiego Związku Morskiego.
Sestos było ważnym punktem strategicznym w czasie wojny peloponeskiej, ponieważ umożliwiało kontrolę wód Hellespontu. Było to bardzo istotne dla Aten, które były uzależnione od transportu zboża szlakiem wiodącym przez cieśninę. Po klęsce Aten, kontrolę nad miastem przejęła Sparta. Powróciło ponownie pod kontrolę Aten w 365 p.n.e. W 338 p.n.e. Ateny oddały region Filipowi II Macedońskiemu, a w 334 p.n.e. Aleksander Wielki zajął miasto, skąd rozpoczął kampanię przeciwko Persji. W epoce hellenistycznej wielokrotnie zmieniało przynależność polityczną. W 190 p.n.e. zdobyte przez Rzymian i utraciło znaczenie strategiczne. W 188 p.n.e. Rzym przekazał miasto Królestwu Pergammonu, powróciło do Republiki Rzymskiej w 133 p.n.e. Przekształcono obszar półwyspu w ager "publicus", czyli terytorium zarządzane przez państwo, natomiast w czasach Oktawiana Augusta stało się własnością cesarską.

</doc>
<doc id="75531" url="https://pl.wikipedia.org/wiki?curid=75531" title="Cyranka zwyczajna">
Cyranka zwyczajna

Cyranka zwyczajna, cyranka ("Spatula querquedula") – gatunek wędrownego ptaka wodnego średniej wielkości, z rodziny kaczkowatych (Anatidae). Mimo wielkiego zasięgu występowania nie wyróżnia się podgatunków.
Występowanie.
Zamieszkuje niemal całą Eurazję: Europę poza północną częścią Półwyspu Skandynawskiego i Półwyspem Iberyjskim, a w Azji pasem po Pacyfik i Japonię. Przeloty w marcu–kwietniu i sierpniu–październiku. Wędrowne ptaki europejskie zimują w basenie Morza Śródziemnego, środkowej i wschodniej Afryce, gdzie docierają na półkulę południową. Populacje azjatyckie zimują w Azji Południowej i Południowo-Wschodniej, docierając aż do Nowej Gwinei.
W Polsce bardzo nieliczny ptak lęgowy niżu (rozmieszczony nierównomiernie, lokalnie może być liczny). Głównym obszarem lęgowym są Kotlina Biebrzańska oraz bagienna dolina Narwi.
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody cyranka nieprzerwanie od 1988 roku klasyfikowana jest jako gatunek najmniejszej troski (LC – "Least Concern"). Według szacunków organizacji Wetlands International, liczebność światowej populacji w 2015 roku wynosiła około 2,6–2,8 miliona osobników. Globalny trend liczebności populacji uznawany jest za spadkowy.
Na terenie Polski gatunek ten jest objęty ścisłą ochroną gatunkową, wymaga ochrony czynnej. Na "Czerwonej liście ptaków Polski" cyranka sklasyfikowana została jako gatunek narażony (VU). W latach 2013–2018 liczebność krajowej populacji lęgowej szacowano na 1000–3000 par. Trend liczebności populacji krajowej uznawany jest za spadkowy.

</doc>
<doc id="75539" url="https://pl.wikipedia.org/wiki?curid=75539" title="Cyraneczka zwyczajna">
Cyraneczka zwyczajna

Cyraneczka zwyczajna, cyraneczka ("Anas crecca") – gatunek średniego, wędrownego ptaka wodnego z rodziny kaczkowatych (Anatidae). Przeloty w marcu–kwietniu i sierpniu–październiku.
Systematyka.
Wyróżniono dwa podgatunki "A. crecca":
Podgatunek "nimia", do którego proponowano zaliczyć populację z Aleutów, został zsynonimizowany z podgatunkiem nominatywnym. 
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody (IUCN) został zaliczony do kategorii LC (najmniejszej troski). IUCN od 2020 roku uznaje cyraneczkę karolińską za osobny gatunek i również zalicza go do kategorii najmniejszej troski. Liczebność światowej populacji cyraneczki zwyczajnej ("A. crecca crecca") szacuje się na około 2,8 miliona dorosłych osobników, a cyraneczki karolińskiej ("A. crecca carolinensis") na około 3,9 miliona dorosłych osobników.
W Polsce gatunek łowny od 1 września do 31 grudnia. W latach 2013–2018 liczbę par lęgowych na terenie kraju szacowano na 1300–1700. Ze względu na niewielką liczebność polskiej populacji lęgowej cyraneczki oraz potwierdzony spadek liczebności populacji lęgowych w Finlandii i Rosji (zimujących m.in. w Polsce i stanowiących tu zapewne główny przedmiot polowań), Polski Komitet Krajowy Międzynarodowej Unii Ochrony Przyrody (IUCN) w maju 2019 r. przyjął uchwałę wzywającą do objęcia jej ścisłą ochroną gatunkową.

</doc>
<doc id="75540" url="https://pl.wikipedia.org/wiki?curid=75540" title="Koherencja fal">
Koherencja fal

Koherencja fal (z łac. "cohaerentia": spójność, spoistość, łączność), spójność fal – właściwość kilku fal wiązana pierwotnie ze zjawiskiem interferencji fal. Uznawano, że fale są spójne, jeśli w wyniku superpozycji fal składowych powstawał stały w czasie obraz interferencyjny. Gdy opracowano metody generowania i detekcji fal o bardzo krótkim czasie trwania, problem spójności zaczęto rozpatrywać jako problem statystyczny.
W ujęciu tradycyjnym spójność to miara stałości różnicy faz dwóch fal (zgodność fazowa). Gdy rozpatrywana jest dla dwóch punktów przestrzeni, jest to koherencja przestrzenna, którą można przedstawić w postaci funkcji:
Gdy dotyczy określonego punktu, a analizowana jest zmienność w czasie, wówczas mówi się o koherencji czasowej, którą można przedstawić w postaci funkcji:
Spójność czasowa.
Spójność czasowa określa zdolność do interferencji dwóch promieni światła wychodzących z tego samego punktu źródła światła, w różnych momentach. Promienie te nie muszą być zgodne w fazie, ale ich faza musi się zmieniać w przewidywalny (niechaotyczny) sposób. Jeżeli źródło emituje z jednego punktu falę spójną (o regularnie zmieniającej się fazie) przez czas formula_3 to czas ten nazywa się czasem spójności. Wynosi on zazwyczaj ok. 10−9 s. Spójność czasowa umożliwia np. interferencję w cienkich warstwach.
Spójność przestrzenna.
Spójność przestrzenna jest wielkością charakteryzującą zgodność między fazami fal emitowanych z różnych punktów rozciągłego źródła światła, w danym momencie czasu. W przypadku większości źródeł światła obszar spójności przestrzennej nie przekracza rozmiarów pojedynczego atomu.
Zgodność fazowa jest warunkiem koniecznym, ale niewystarczającym do interferencji.
Zgodność tę łatwo jest uzyskać dla fal o stosunkowo dużych długościach (fale dźwiękowe, radiowe, mikrofale). Przy małych długościach fali, gdy zaczyna ujawniać się jej kwantowa natura (dotyczy to głównie fal elektromagnetycznych), fala jest zazwyczaj strumieniem niespójnych kwantów.

</doc>
<doc id="75542" url="https://pl.wikipedia.org/wiki?curid=75542" title="Bajkałówka">
Bajkałówka

Bajkałówka, cyraneczka bajkalska, cyranka bajkalska ("Sibirionetta formosa") – gatunek średniej wielkości wędrownego ptaka wodnego z rodziny kaczkowatych (Anatidae).
Systematyka.
Jedyny przedstawiciel rodzaju "Sibirionetta". Nie wyróżnia się podgatunków.
Występowanie.
Ptak ten zamieszkuje środkową i wschodnią Syberię oraz wybrzeża Bajkału. Zimuje głównie w Japonii, Korei Południowej i Chinach, rzadko na Tajwanie i w Hongkongu. Sporadycznie pojawia się w Europie oraz Ameryce Północnej.
W Polsce odnotowano bajkałówkę dwa razy w 2021 roku – od stycznia do marca przebywała na stawach Jamnik w Dolinie Baryczy (woj. dolnośląskie), a 20 marca obserwowano ją w Popowie Kościelnym (woj. mazowieckie). W 2022 roku Komisja Faunistyczna Sekcji Ornitologicznej Polskiego Towarzystwa Zoologicznego wciągnęła bajkałówkę na "Listę polskiej awifauny". Wcześniejszą obserwację z maja 2019 roku z Redy (woj. pomorskie) uznano za pojaw nienaturalny (E w klasyfikacji AERC).
Status.
W Czerwonej księdze gatunków zagrożonych Międzynarodowej Unii Ochrony Przyrody bajkałówka od 2011 roku uznawana jest za gatunek najmniejszej troski (LC, "Least Concern"); wcześniej, od 1994 roku klasyfikowano ją jako gatunek narażony (VU, "Vulnerable"). Trend liczebności populacji uznawany jest za wzrostowy.

</doc>
<doc id="75543" url="https://pl.wikipedia.org/wiki?curid=75543" title="IL-12">
IL-12



</doc>
<doc id="75547" url="https://pl.wikipedia.org/wiki?curid=75547" title="Interleukina 12">
Interleukina 12

Interleukina 12, IL-12 – jedna z cytokin należących do grupy interleukin. Cząsteczka interleukiny 12 jest heterodimerem o masie cząsteczkowej ok. 75 kDa (masy podjednostek wynoszą 35 kDa i 40 kDa). Jej źródłem są fagocyty, komórki dendrytyczne i inne komórki prezentujące antygen, w tym limfocyty B. Synteza IL-12 zachodzi pod wpływem różnych patogenów w sposób niezależny od limfocytow T, jak i zależny od tych komórek.
Główne efekty wywierane przez IL-12 to:

</doc>
<doc id="75551" url="https://pl.wikipedia.org/wiki?curid=75551" title="Neal Fredericks">
Neal Fredericks

Neal Leslie Fredericks (24 lipca 1969, Newport Beach, Kalifornia – 14 sierpnia 2004, Florida Keys) – amerykański operator filmowy, pracujący głównie przy produkcjach niezależnych. Był kamerzystą przy kręceniu zdjęć do serialu "Gun" w 1997 roku (producentem serialu i reżyserem jednego z odcinków był Robert Altman, a jedną z głównych ról zagrał James Gandolfini), pracował też jako asystent operatora. Jako główny operator zasłynął zdjęciami do niskobudżetowego horroru "The Blair Witch Project" z roku 1999. Zdjęcia w tym filmie były kręcone "z pierwszej ręki", dzięki czemu uzyskano większy realizm, a sam film sprawia wrażenie filmu dokumentalnego a nie horroru.
Fredericks zginął w wypadku lotniczym podczas kręcenia zdjęć do niezależnej produkcji "Cross Bones" na Florydzie.

</doc>
<doc id="75552" url="https://pl.wikipedia.org/wiki?curid=75552" title="Kłochtun">
Kłochtun



</doc>
<doc id="75553" url="https://pl.wikipedia.org/wiki?curid=75553" title="Ladynowie">
Ladynowie

Ladynowie – jedna z grup etnicznych zaliczana do Retoromanów. Zamieszkują Tyrol Południowy: Górną Adygę i Dolomity, Dolinę Badii, Autonomiczną Prowincję Bolzano, emigranci też w USA. Liczbę Ladynów szacuje się na 30–35 tys. osób.
Ladynów wywodzi się od starożytnych mieszkańców tego terenu – Retów.
Posługują się językiem ladyńskim, należącym (obok romansz i friulskiego) do grupy języków retoromańskich. Ladynowie mieszkają w czterech dolinach otaczających masyw Sella: Val Badia, Val Gherdëina (; ), Val di Fassa, Val Livinalongo, a także w dolinie Ampezzo. Ich głównym centrum kulturalnym jest miejscowość Corvara – znany ośrodek turystyki i narciarstwa alpejskiego. Język ladyński jest oficjalnie uznawany przez władze i nauczany w szkołach. Istnieje też Telewizja Ladyńska, nadająca w języku ladyńskim programy poświęcone sprawom lokalnym.
Ladynowie (we Włoszech) posiadają szkolnictwo na poziomie podstawowym.

</doc>
<doc id="75555" url="https://pl.wikipedia.org/wiki?curid=75555" title="Cyranka modroskrzydła">
Cyranka modroskrzydła

Cyranka modroskrzydła ("Spatula discors") – gatunek średniej wielkości ptaka wodnego z rodziny kaczkowatych (Anatidae), występujący w Ameryce. Nie jest zagrożony wyginięciem.
Systematyka.
Jest to gatunek monotypowy. Proponowano wydzielić populację ze wschodu zasięgu do podgatunku "orphna", ale nie jest on obecnie uznawany.
Występowanie.
Zamieszkuje północną część Ameryki Północnej. Zimuje w obu Amerykach na południe od linii Kalifornia – Karolina Północna osiągając Chile i Argentynę. Często pojawia się na Antylach i Bahamach, sporadycznie na Galapagos, Grenlandii, Aleutach, Hawajach oraz w Europie i Afryce Północnej. W Polsce pojawia się wyjątkowo – do 2012 roku stwierdzono ją zaledwie 4 razy.
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody cyranka modroskrzydła nieprzerwanie od 1988 roku klasyfikowana jest jako gatunek najmniejszej troski (LC – "Least Concern"). Liczebność światowej populacji fluktuuje w przedziale 2,8–7,4 miliona osobników w zależności od warunków hydrologicznych – susze powodują spadki liczebności populacji. W USA jest to ptak łowny. Globalny trend liczebności populacji uznawany jest za lekko spadkowy.
W Polsce podlega ścisłej ochronie gatunkowej.

</doc>
<doc id="75556" url="https://pl.wikipedia.org/wiki?curid=75556" title="Józef Grzesiak (harcmistrz)">
Józef Grzesiak (harcmistrz)

Józef Andrzej Grzesiak, ps. „Czarny” (ur. 11 listopada 1900 w Krakowie, zm. 18 września 1975 w Gdańsku) – instruktor harcerski w stopniu harcmistrza, żołnierz Armii Krajowej, działacz niepodległościowy.
Młodość.
Urodził się 11 listopada 1900 roku na przedmieściu Krakowa zwanym Czarną Wsią. Jego ojciec był pracownikiem komunalnym, natomiast matka zajmowała się domem. Ojciec był zwolennikiem wychowywania twardą ręką, za to matka była kobietą bardzo łagodną i dobroduszną. Wkrótce po urodzeniu Grzesiakowie przenoszą się do Śródmieścia na ul. Józefa Szujskiego 3. Tam Józef ukończył szkołę podstawową i średnią przemysłową szkołę wydziałową, a następnie roczny kurs buchalterii. Pomimo skromnego wykształcenia nabył wiedzę oraz umiejętność swobodnego kontaktu z ludźmi z różnych sfer społecznych.
Skauting i harcerstwo.
Rok 1913 był przełomowy w życiu Józefa Grzesiaka. W tym właśnie roku w parku Jordana przy błoniach krakowskich przyglądał się bliżej skautom – jakaś wyborowa drużyna zjawiła się i przez kilka dni ćwiczyła musztrę i śpiew. Dopiero później dowiedział się Józek, że była to drużyna przygotowująca się na Zlot skautów w Birmingham (Anglia) pod komendą dwóch polskich skautmistrzów: Michała Affanasowicza i Andrzeja Małkowskiego, tak skauting spodobał się młodemu "Czarnemu" że wraz z kilkoma kolegami postanowili założyć zastęp. W tym samym roku Józek zgłosił się z całym zastępem, który zabrał do siedziby skautowej na przystani wioślarskiej „Sokoła”. I oto w rozkazie datowanym na dzień 27 listopada 1913 zostali wcieleni do 2 Krakowskiej Drużyny Skautowej im. gen. H. Dąbrowskiego, do plutonu prowadzonego przez Mariana Luzara – późniejszego Naczelnego Kapelana ZHP.
Kolejnym bardzo ważnym wydarzeniem dla młodego skauta było złożenie przyrzeczenia w rocznicę Konstytucji 3 Maja podczas zbiórki wszystkich drużyn krakowskich pod kopcem Kościuszki. Przyrzeczenie odbierał Zygmunt Wyrobek, Józek miał wówczas 14 lat. Był zastępowym zastępu, który przeobraził się z „Dzikiego” w zastęp „Czarnych Wilków”. Odtąd określenie „Czarny” będzie przez całe życie towarzyszyć Grzesiakowi i jego drużynie. „Czarny” z wielkim młodzieńczym zapałem realizuje się w skautingu kończąc w wieku 14 lat kurs niższego szczebla, wakacyjny kurs młodszych szarż w parku majątku Bujwidów koło Dobczyc, który był przeznaczony dla chłopców mających 16 lat. Nagle, przed końcem kursu, nagłówki gazet poinformowały o zamachu na arcyksięcia w Sarajewie. Wybuchła I wojna światowa, skauci wykonują wiele służb pomocniczych.
Udział w wydarzeniach odzyskania niepodległości.
W dniu 5 listopada 1916 proklamowane jest utworzenie „samodzielnego” państwa polskiego, młodzież krakowska, wśród niej Józek postanawia wstąpić do Legionów. Mimo oporów rodziców szesnastoletni „Czarny” wraz z grupą rekrutów, w której też byli inni starsi chłopcy z plutonu Czarnych Wilków, zostaje wysłany do Zambrowa na przeszkolenie. Rozpoczyna służbę w 1 pułku Legionów dowodzonym przez płk. Edwarda Rydza-Śmigłego, gdzie dostaje przydział do 6 kompanii (por. Młodziankowski) w batalionie kpt. Lisa-Kuli. Jednak intensywność ćwiczeń wojskowych i ciężkie warunki spowodowały przeforsowanie młodego organizmu i badania lekarskie wykazały konieczność zwolnienia go ze służby.
Rozwój harcerstwa krakowskiego.
Grzesiak po powrocie do Krakowa koncentruje się na organizowaniu Pomocniczych Służb Wojskowych, jego zastęp rozrasta się do plutonu, a on sam w 1917 zostaje mianowany na funkcję plutonowego. W krótkim okresie pluton jest już tak silny, że może wydzielić kilku starszych skautów do organizowania nowej drużyny (7 KDS). Młodzi chłopcy angażują się w wydarzenia polityczne tamtego okresu, nie przeszkadza to jednak pracy skautowej.
17 lutego 1918 miejscowy komendant harcerstwa krakowskiego – Jerzy Grodyński przemianowuje pluton „Czarnych Wilków” na 13 Krakowską Drużynę Skautową (na prośbę harcerzy; według kolejności powinna mieć numer 8 i żółty kolor), wyznaczając jej drużynowym Józefa Grzesiaka. Jednym z nowych zarządzeń nowego drużynowego było wprowadzenie czarnych chust i odpowiedniego przymiotnika w nazwie „Czarna Trzynastka”. Pod koniec października starsi skauci z Trzynastki biorą czynny udział w rozbrajaniu żołnierzy austriackich, w wyniku, których zdobyli 24 karabiny. Umieścili je na honorowym miejscu w harcówce, która mieściła się w izbie mieszkania Grzesiaków na ulicy Szujskiego 3 i była zwana „Marnym widokiem”.
30 października uczestniczą przy zajmowaniu odwachu austriackiego garnizonu i oflagowaniu go polskimi flagami – Kraków jest wolny. Wiosną 1919 pluton złożony ze starszych druhów tworzy z inicjatywy Grzesiaka Harcerski Oddział Lotny Straży Obywatelskiej.
„Czarna Trzynastka” staje się jedną z najprężniejszych w środowisku krakowskim. Dwa wyczyny określają aktywność drużyny: pierwszy to chwalebny udział w wystawie osiągnięć skautowych w Krakowie – Trzynastka prezentuje zbudowaną przez siebie sześciometrową łódź oraz kilkanaście prac z zakresu pionierki obozowej, drugi to udział w pomiarach melioracyjnych na Kujawach, praca bardzo odpowiedzialna. Trzynastkę widać wszędzie, harcerze zamiast kapeluszy skautowych noszą rogatywki z czarnym otokiem. Komendant krakowskich drużyn harcerskich – Leopold Węgrzynowicz – napisał „13 Krakowska Drużyna była najbardziej wzorową z krakowskich drużyn harcerskich. Doskonała organizacja, dyscyplina, zrozumienie obowiązków harcerza i ochotne ich spełnianie, serdeczne współżycie druhów i miły, zdrowy humor były tej dzielnej drużyny...” Liczni członkowie „Czarnej Trzynastki”, jak i sam „Czarny” bardzo zaangażowani byli we wszystkie wydarzenia, które miały miejsce w odradzającej się Polsce, począwszy od roku 1914, poprzez odzyskanie niepodległości w roku 1918, do okresu wojny bolszewickiej z roku 1920. Drużyna trwała i umacniała się kadrowo.
Wojna 1920 roku.
Wydarzenia roku dwudziestego zmieniły w pewnym sensie bieg historii harcerskiej „Czarnego”.
Józef Grzesiak tworzy Oddział Szturmowy Czarnej Trzynastki w sile 21 druhów, którego dewizą było: "„Zwyciężyć, nie zginąć”". Władze harcerskie powierzają „Czarnemu” zorganizowanie Oddziału Ochotniczego z harcerzy krakowskich. Krakowski Oddział zostaje skierowany do Wileńskiego batalionu harcerskiego dowodzonego przez braci Romualda i Tadeusza Kawalców, do którego dołączają w Łochowie ok. 70 km na NE od Warszawy. Organizacja batalionu przebiegała w czasie odwrotu wojsk polskich, Grzesiak wykazał się w utrzymaniu zwartości oddziału i dobrego morale. 14 sierpnia batalion zostaje włączony w skład 201 pułku ochotniczego, pod koniec sierpnia bierze udział w zdobywaniu Grodna. Józef Grzesiak zostaje ranny; za umiejętne dowodzenie w szturmie na pozycje wroga zostaje odznaczony Krzyżem Walecznych. Wraca na front, nowej wojny polsko-litewskiej. Po rozejmie uczestniczy w walkach na Wileńszczyźnie „zbuntowanej” Dywizji Litewsko-Białoruskiej gen. Lucjana Żeligowskiego, zostaje odznaczony po raz drugi Krzyżem Walecznych.
Okres wileński.
Starsi harcerze z Krakowskiej „Czarnej Trzynastki”, którzy latem 1920 wyruszyli pod wodzą „Czarnego” na wojnę i weszli w skład Wileńskiego ochotniczego baonu harcerskiego, swój wojenny szlak zakończyli w Wilnie i powrócili do Krakowa. Grzesiak postanowił pozostać tam, założyć rodzinę i dalej realizować się w ruchu harcerskim. 30 czerwca 1921 żeni się z Marią Bobrowicz – sanitariuszką z tego samego oddziału ochotniczego. W latach 1921–1922 uczęszcza na wojskowe kursy maturalne i zdaje maturę. Pełni służbę w Związku Bezpieczeństwa Kraju. Pomimo założenia rodziny i pracy nadal udzielał się w ZHP. Zaopiekował się 3 Wileńską Drużyną Harcerzy, którą wkrótce przemianował na Czarną Trzynastkę Wileńską Drużynę Harcerzy im. Zawiszy Czarnego. Drużyna szybko rozrastała się, a Grzesiak zdobywał uznanie wśród nowych harcerskich przełożonych. Harcerze dużo wędrowali, organizowali obozy stałe i wędrowne, również specjalistyczne. W 1927 roku „Czarny” został komendantem Chorągwi Wileńskiej, ale nadal prowadził drużynę. Na Międzynarodowym Zlocie Skautów w Anglii w 1929 kierował obozem, w skład którego wchodziły delegacje harcerzy z chorągwi krakowskiej, poznańskiej, pomorskiej i gdańskiej. „Czarny” i jego harcerze byli na wielu międzynarodowych zlotach skautowych, m.in. w Pradze, na Węgrzech, w Holandii. W Wileńskiej Czarnej Trzynastce powstała Gromada Włóczęgów, do której należeli najstarsi z harcerzy. Byli protoplastami ruchu starszoharcerskiego (dorosłych harcerzy). W połowie lat trzydziestych wileński dziennik „Słowo” wydawał dodatek harcerski redagowany przez trzynastaków.
Okres okupacji niemieckiej.
Po wybuchu II wojny światowej na polecenie władz wojskowych Józef Grzesiak „Czarny” organizował i szkolił Wileński Harcerski batalion ochotniczy, który został rozwiązany 17 września na skutek wkroczenia na teren Polski wojsk sowieckich. Czarna Trzynastka przeszła do konspiracji, tworząc Związek Bojowników Niepodległości. W czasie okupacji niemieckiej wraz z wileńskimi Szarymi Szeregami weszli w skład AK. Grzesiak został komendantem garnizonu AK jednej z dzielnic Wilna, a jednocześnie komendantem miejscowej chorągwi Szarych Szeregów. Używał pseudonimu „Kmita”. Po akcji „Ostra Brama” i wyzwoleniu Wilna Grzesiakowi udało się uniknąć aresztowania i wywiezienia do obozu w Kałudze, gdzie znalazły się tysiące żołnierzy Armii Krajowej z Wileńszczyzny. Był aktywny w walce zbrojnej i tak samo pełen zapału jak przed laty.
Niewola sowiecka.
Nadszedł okres „wyzwolenia” przez Armię Czerwoną, Grzesiak był poszukiwany przez NKWD jako członek i dowódca oddziału Armii Krajowej. W pierwszej połowie kwietnia, po trzech tygodniach więzienia w Wilnie, został przewieziony do Moskwy. Po powrocie do Wilna, w tym samym miesiącu, został skazany przez sąd wojskowy na 10 lat obozów pracy i 5 lat pozbawienia praw obywatelskich (z art. 58 p. 1 i 11 kodeksu karnego ZSRR) – za zdradę państwa radzieckiego, mimo że nie był nigdy obywatelem tego kraju. Dnia 25 października 1945 zbiorowym transportem został wywieziony do Workuty. Nie wiedział, że tam znajduje się już jego druga żona Klementyna, którą poślubił po śmierci Marii. O przeżyciach z Workuty dowiadujemy się z listów pisanych do syna Józefa „Ziutka”: "„Nadchodzi dzień 19 marzec tak dla nas miły. Oby los pozwolił nam w następnym roku być znowu razem. Wierzę, że tak będzie, jednak może być inaczej i dlatego piszę mój testament: 1. C.T. niech będzie wierna hasłom widniejącym na sztandarze i niech nadal służy Prawdzie, Pięknu, Dobru. 2. Ty, Ziuk, ukończ wyższe studia i zakładaj ognisko rodzinne. 3. Stach, Marycha, Stefek niech zaopiekują się Klemą tak, aby jej niczego nie brakowało. 4. Marycha, Tomek, Roman, Danka i inni niech załatwiają sprawy moich kolegów, aby nie byli pokrzywdzeni.”"
Powrót z łagrów.
W dniu 11 grudnia 1955 roku „Czarny” wrócił do Polski po prawie dziesięciu latach pobytu w obozach pracy przymusowej w Workucie. Wracał schorowany, zmizerniały, lecz nie złamany, pełen wiary i nadziei na lepszą przyszłość. Żona Klementyna mieszkała w Oliwie, północnej dzielnicy Gdańska. Na Wybrzeżu osiedliło się sporo Wilnian, również kilku Trzynastaków. „Czarny” zamieszkał z żoną i rozpoczął pracę w „Desie”. Bardziej skomplikowany był powrót ojca do syna. Ziutek był aresztowany przez Urząd Bezpieczeństwa w roku 1948 za działalność konspiracyjną i jako więzień skierowany do pracy w kopalni węgla na Śląsku do Knurowa.
Polski październik w harcerstwie.
Wrócił do Gdańska 6 maja 1956 „Czarny” osiedliwszy się w nowym miejscu żywo interesował się harcerstwem, jednak wiadomo było, iż wszystko było podporządkowane ówczesnej ideologii, również istniejąca Organizacja Harcerska ZMP była uzależniona i zdominowana przez ówczesne władze partyjne. Wydarzenia 1956 roku, tzw. odwilż, stworzyły warunki do odrodzenia harcerstwa. W grudniu 1956, w wyniku kompromisu zawartego na tzw. „Zjeździe Łódzkim”, Aleksander Kamiński zostaje Przewodniczącym Naczelnej Rady Harcerskiej ZHP, a „Czarny” jej członkiem. Ponadto jako członek Głównej Kwatery ZHP Józef Grzesiak z wielką energią pracuje przy odbudowie harcerstwa, wizytuje wiele obozów.
Uczestniczy w obchodach jubileuszu 40-lecia powstania Czarnej Trzynastki Krakowskiej. W dniu 15 czerwca 1958 wręcza phm. Stanisławowi Turczy sztandar szczepu. Działa w tym samym stylu co przed wojną, co też nie podoba się niektórym działaczom partyjnym.
... całym życiem.
Jednak sytuacja euforii nie trwała długo, kończył się „polski październik”, kierownictwo PZPR przestawiło ster. W 1958 nastąpiła wyraźna zmiana stanowiska „decydentów” ZHP. Józef Grzesiak odosobniony w Radzie Naczelnej wycofał się z jej prac. Również później odwołany został z funkcji komendanta Chorągwi Gdańskiej ZHP. 25 listopada 1960, nie widząc możliwości dalszej pracy w strukturach ZHP, zwrócił się o zwolnienie z organizacji. Harcerstwem interesował się nadal. Czytywał czasopisma i wydawnictwa harcerskie, zgłaszał swoje uwagi. A nade wszystko utrzymywał kontakty z Trzynastakami, których los rzucił po całym świecie. Czynne życie „Czarnego” skończyło się w 1972 roku, kiedy poważnie zachorował na niewydolność układu krążenia. Długoletnie leczenie nie przywróciło zdrowia. Coraz krótsze były spacery, wyjścia z domu. Prawie codziennie odwiedzała chorego harcerka dr hm. Maria Hrabowska. Troskliwą pielęgniarką była żona. Odszedł na Wieczną Wartę 18 września 1975 roku. Na pogrzeb przyjechali Trzynastacy z całej Polski, nad grobem „Czarnego” pochylił się sztandar Czarnej Trzynastki Krakowskiej (obecny pomimo zakazu wydanego przez Komendę Chorągwi Krakowskiej ZHP).
Co roku 18 września na gdańskim Cmentarzu Srebrzysko przy grobie hm. Józefa Grzesiaka (rejon IV, taras II, rząd 4, grób 21/22) spotykają się „trzynastacy”. Przychodzą, aby uczcić pamięć swojego druha, wodza, przyjaciela.
Patron.
Józef Andrzej Grzesiak jest bohaterem licznych jednostek harcerskich, m.in. 13 Górskiej Drużyny Harcerskiej „Delta” wchodzącej w skład szczepu „Górskie Bractwo”, 13 Gorzowskiej Drużyny Starszoharcerskiej „Czarne Szeregi”, 7 Męskiej Drużyny Harcerskiej „Kamczatka”, 43 Krakowskiej Drużyny Harcerzy Altowianie, wchodzącej w skład drużyn ZHR XXI Szczepu Słowiki, 262 Krakowskiej Drużyny Starszoharcerskiej „Czarne Wilki”, wchodzącej w skład drużyn ZHP Szczepu „Kolorowy”, I Środowiskowego Szczepu Harcerskiego „Matecznik”, 13 DH „Czarne Wilki” w Szczecinku (13 Czarny Szczep im. Zawiszy Czarnego Szczecinek), 13 Radomszczańskiej Drużyny Wędrowniczej „Czarna Trzynastka” (13 Czarny Szczep im. Zawiszy Czarnego), 1 Mieleckiej Drużyny Harcerzy „HADEM”, 7 Częstochowskiej Drużyny Starszoharcerskiej „Craft” oraz Szczepu Drużyn Czarna Trzynastka w Brzegu, 10 Bydgoskiej Drużyny Harcerzy „Zjawa” z ZHR, 30 Drużyny Harcerek „Orlęta” w Zielonej Górze ZHR, 89 Gdańskiej Drużyny Harcerzy „Wędrowcy” ZHR, 13DH „Czarni” w Bolesławcu, 92 Gdańskiej Drużyny Harcerskiej "Czarne Klony" oraz 13 Wileńskiej Drużyny Harcerzy „Czarna Trzynastka”.

</doc>
<doc id="75558" url="https://pl.wikipedia.org/wiki?curid=75558" title="Blok wschodni">
Blok wschodni

Blok wschodni (blok komunistyczny, blok sowiecki, blok socjalistyczny, państwa socjalistyczne, kraje komunistyczne, Ostblok, demoludy) – potoczne określenie grupy komunistycznych państw Europy Środkowej i Wschodniej, Azji Wschodniej i Azji Południowo-Wschodniej pod dominacją Związku Socjalistycznych Republik Radzieckich w okresie zimnej wojny (1947–1991).
W Europie termin „blok wschodni” obejmował ZSRR i jego państwa satelickie w Układzie Warszawskim i Radzie Wzajemnej Pomocy Gospodarczej (RWPG); w Azji obejmował Socjalistyczną Republikę Wietnamu, Laotańską Republikę Ludowo-Demokratyczną i Ludową Republikę Kampuczy, Koreańską Republikę Ludowo-Demokratyczną, Chińską Republikę Ludową (przed chińsko-sowieckim rozłamem w 1961 roku), od 1961 roku blok komunistyczny obejmował również Republikę Kuby.
Władzę w bloku wschodnim obejmowali komuniści w wyniku interwencji z zewnątrz, sfałszowania wyborów i zamachu stanu. Ustrój polityczny krajów bloku wschodniego był zazwyczaj przez nie oficjalnie określany jako: „socjalizm” („państwo socjalistyczne”), „demokracja ludowa”, później też jako „realny socjalizm”.
Historia.
Pierwszym państwem, w którym ideologia komunistyczna była oficjalną ideologią państwową, a sposobem sprawowania władzy dyktatura proletariatu, była powstała w wyniku przewrotu bolszewickiego (rewolucji październikowej), po krwawej wojnie domowej lat 1918–1921, Rosyjska Federacyjna Socjalistyczna Republika Radziecka (Rosyjska FSRR). 30 grudnia 1922 Rosyjska FSRR i utworzone przez bolszewików w czasie wojny domowej marionetkowe: Ukraińska Socjalistyczna Republika Radziecka, Białoruska Socjalistyczna Republika Radziecka oraz Zakaukaska Federacyjna Socjalistyczna Republika Radziecka (w skład której wchodziły Gruzińska SRR, Armeńska SRR, Azerbejdżańska SRR) połączone zostały w Związek Socjalistycznych Republik Radzieckich. W 1936 rozwiązano Zakaukaską FSRR, z której wydzielono Armeńską SRR, Azerbejdżańską SRR, i Gruzińską SRR.
W 1924 roku powstała Mołdawska Autonomiczna Socjalistyczna Republika Radziecka.
W 1918 roku Turkiestan Zachodni przekształcono w Turkiestańską Autonomiczną Socjalistyczną Republikę Radziecką. W 1924 Turkiestańską ASRR przekształcono w republiki: Turkmeńską SRR, Uzbecką SRR, Tadżycką ASRR. W 1936 roku status republiki otrzymała Kazachska oraz Kirgiska SRR.
W marcu 1940 ZSRR po agresji na Finlandię uzyskał Karelię. Karelię przekształcono w Karelo-Fińską SRR, która istniała do 1956 roku. W czerwcu 1940 ZSRR okupował, a następnie w sierpniu 1940 anektował kraje bałtyckie, tworząc z nich kolejne republiki radzieckie: Litewską SRR, Łotewską SRR i Estońską SRR. Po dwudziestoczterogodzinnym ultimatum wystosowanym (w konsekwencji ustaleń paktu Ribbentrop-Mołotow) 26 czerwca 1940 wobec rządu Rumunii z żądaniem natychmiastowego opuszczenia terytorium północnej Bukowiny i Besarabii przez wojsko i władze rumuńskie, opuszczone terytorium okupowała po przeprowadzonej w dniach 28 czerwca-3 lipca 1940 ewakuacji rumuńskiej Armia Czerwona, a następnie 2 sierpnia anektował je ZSRR w formie Mołdawskiej SRR ze stolicą w Kiszyniowie. W konsekwencji II wojny światowej ZSRR zdobył też wschodnią część terytorium Polski, czechosłowacką Ruś Zakarpacką (uzyskaną traktatem z Czechosłowacją w 1945) i północną część Prus Wschodnich, przekształconą w obwód kaliningradzki – eksklawę Rosyjskiej Federacyjnej SRR.
Podczas II wojny światowej Armia Czerwona zajęła szereg państw Europy Środkowej i Wschodniej, co usankcjonowała konferencja jałtańska. W tych państwach przy zachowaniu fasady demokracji parlamentarnej i systemu wielopartyjnego faktyczną władzę oddano partiom komunistycznym i dokonały się w nich następnie podobne jak w ZSRR przekształcenia ustrojowe. Państwa satelickie takie jak NRD, PRL, Czechosłowacja, Węgry, Bułgaria i Rumunia, znajdowały się pod kontrolą ZSRR, ich armie były podporządkowane Moskwie (od 1955 za pośrednictwem struktury Układu Warszawskiego), ZSRR decydował o ich polityce zagranicznej i zasadniczych kierunkach polityki gospodarczej (scentralizowana państwowa gospodarka nakazowo-rozdzielcza z kluczową rolą przemysłu ciężkiego-zbrojeniowego, kolektywizacja rolnictwa). W większości z nich stacjonowała Armia Radziecka, a granice z Europą Zachodnią były pilnie strzeżone. Zewnętrzne granice terenów kontrolowanych przez ZSRR nazwano „żelazną kurtyną”. Termin ten pochodzi z przemówienia Winstona Churchilla wygłoszonego w Fulton w marcu 1946 roku. Przemówienie Churchilla, wzywające Stany Zjednoczone do przeciwstawienia się polityce Józefa Stalina jest uznawane za początek zimnej wojny. Niezależność od Moskwy zachowała Jugosławia i Albania – w tych krajach komuniści doszli do władzy bez pomocy Armii Czerwonej.
„Rewolucja ludowo-demokratyczna” została wyeksportowana także w inne części świata. Już od 1924 istniała podporządkowana ZSRR Mongolska Republika Ludowa. W 1949 proklamowano Chińską Republikę Ludową. Inne azjatyckie państwa socjalistyczne to Korea Północna (od 1948) i Wietnam Północny (od 1945). Na półkuli zachodniej rewolucja kubańska w 1959 zaprowadziła na Kubie komunizm.
Koniec lat 80. to rozpad bloku socjalistycznego. Byłe państwa realnego socjalizmu zerwały z dawnym ustrojem i przeprowadziły reformy zmierzające do demokratyzacji i zmiany gospodarki centralnie-planowanej na wolnorynkową (zob. Jesień Ludów). W latach 90. ZSRR, Czechosłowacja i Jugosławia rozpadły się, zaś Niemiecka Republika Demokratyczna i Republika Federalna Niemiec połączyły. Większość państw europejskich skierowała swoją politykę na współpracę z UE i NATO. Władza komunistyczna utrzymała się w Chinach, Wietnamie, Laosie, Korei Północnej oraz na Kubie.
Demoludy.
Potoczne określenie państw "bloku wschodniego". Zazwyczaj nie zaliczano do tej grupy Jugosławii, która pod rządami Josipa Broz-Tity nie współpracowała z ZSRR (kryzys jugosłowiański). Niekiedy wyłączano z tej grupy także Chińską Republikę Ludową i Albanię, skonfliktowane z breżniewowskim ZSRR i przywódcami KPZR (rozłam radziecko-chiński, rozłam radziecko-albański).
Pojęcie „demoludy” odnosiło się do krajów satelickich wobec ZSRR – „wypaczone demokracje”. Nie jest zasadne używanie tego pojęcia w stosunku do byłych republik radzieckich, gdyż wtedy stanowiły one część ZSRR.

</doc>
<doc id="75559" url="https://pl.wikipedia.org/wiki?curid=75559" title="Czynnik stymulujący tworzenie kolonii granulocytów i makrofagów">
Czynnik stymulujący tworzenie kolonii granulocytów i makrofagów

Czynnik stymulujący tworzenie kolonii granulocytów i makrofagów, GM-CSF (od ang. "granulocyte-macrophage colony-stimulating factor") – cytokina wpływająca na krwiotworzenie, a ściślej hematopoezę.
Czynnik ten pobudza rozwój komórek należących do linii granulocytarnej i makrofagowej, zwiększa właściwości fagocytarne, wytwarzanie innych cytokin i ekspresję niektórych cząsteczek powierzchniowych na dojrzałych komórkach granulocytów i makrofagów. Działając na komórki NK, GM-CSF wzmaga ich cytotoksyczność. Wydzielanie GM-CSF jest istotne podczas infekcji, gdyż powoduje zwiększenie liczby granulocytów, zwłaszcza neutrofilów.

</doc>
<doc id="75560" url="https://pl.wikipedia.org/wiki?curid=75560" title="GM-CSF">
GM-CSF



</doc>
<doc id="75561" url="https://pl.wikipedia.org/wiki?curid=75561" title="21 Pułk Ułanów Nadwiślańskich">
21 Pułk Ułanów Nadwiślańskich

21 Pułk Ułanów Nadwiślańskich (21 puł) – oddział kawalerii Wojska Polskiego.
Pułk został sformowany w lipcu 1920, w Starej Wsi jako 11 pułk konnych strzelców granicznych, później przemianowany na 21 pułk Ułanów Nadwiślańskich.
W okresie międzywojennym stacjonował w garnizonie Równe na Wołyniu, a szwadron zapasowy w Łucku.
Powstanie i organizacja pułku.
W 1920 roku powstało szereg nowych polskich jednostek wojskowych. W celu zasilenia wyczerpanych walczących armii, została powołana do życia Armia Ochotnicza. Miała ona odegrać dwojaką rolę: materialną – przez uzupełnienie istniejących już jednostek bądź to przez zorganizowanie nowych oraz moralną przez wprowadzenie do wojska ludzi świeżych, pełnych zapału i wiary w zwycięstwo. Naczelny Wódz wydał rozkaz formowania kilku nowych jednostek, a wśród nich 11 pułk konnych strzelców granicznych przemianowany następnie na 21 pułk ułanów. Strzelcy graniczni posiadali wówczas dwie szkoły podoficerskie, które przez dziewięć miesięcy szkoliły młodych podoficerów. Zasilili oni później dziesięć pułków strzelców granicznych. Jedna ze szkół znajdowała się w Ciechanowie, a druga w Starej Wsi pod Warszawą. Dzięki staraniom oficerów popartych przez dowódcę strzelców granicznych płk. Bronisława Zaniewskiego, minister spraw wojskowych zezwolił na sformowanie z obydwu szkół podoficerskich pułku kawalerii. 24 lipca przybyli do Starej Wsi absolwenci szkoły z Ciechanowa pod dowództwem mjr. Bohdana Dąbrowskiego, który jednocześnie został wyznaczony na dowódcę pułku. Pomimo szybkiego tempa w jakim pracowano nad sformowaniem jednostki, nie zdołano do dnia 27 lipca jej sformować. W dniu 28 lipca do dalszego jej formowania zostaje wyznaczony płk Aleksander Kunicki i otrzymuje on rozkaz nakazujący sformowanie pułku do 1 sierpnia 1920 roku. Przyjeżdża do Starej Wsi 29 lipca i natychmiast rozpoczyna dalszą pracę nad organizowaniem pułku. Warunki i posiadany materiał zarówno ludzki, jak i koński mógł niejednego zniechęcić do pracy, ale płk Kunicki wytrwał i pracując dzień i noc w wyznaczonym dniu zameldował o sformowaniu pułku i jego gotowości marszowej. Do sformowania poszczególnych szwadronów dowództwo pułku zakwaterowano w Starej Wsi, 1 szwadron w Rudni, 2 szwadron w Gadówce, 3 szwadron w Sępochowie, 4 szwadron w Człekówce i pluton ckm-ów w Chrosnej.
Kadra oficerska składała się z oficerów legionów i byłej armii rosyjskiej, podoficerska z byłych armii zaborczych oraz wychowanków szkół podoficerskich strzelców granicznych, a szeregowcy wcieleni zostali z pułków strzelców granicznych. Byli wśród nich również uczniowie szkół podoficerskich. Uzbrojenie pułku składało się z karabinków produkcji francuskiej, szable i lance były niemieckie i francuskie. Każdy ze szwadronów posiadał na wyposażeniu cztery rkm-y „Chauchat”, a pluton karabinów maszynowych dwa „Maximy” na wozach. Umundurowanie składało się z płaszczy (przeważnie amerykańskich), furażerki oraz butów w większości trzewików piechoty. Siodła dla koni były kanadyjskie, meksykańskie, austriackie i niemieckie. Większość koni nie chodziła pod siodłem, a tylko część z nich była ze szkół podoficerskich strzelców granicznych. W skład pułku wchodziły cztery szwadrony liniowe, pluton ckm-ów i pluton telefoniczny, a każdy szwadron liniowy z trzech plutonów, które z kolei składały się z trzech sekcji liniowych i jednej ręcznych karabinów maszynowych. Z dniem 1 sierpnia pułk organizując się w dalszym ciągu, rozpoczął ćwiczenia. 5 sierpnia do Starej Wsi przyjechał na inspekcję inspektor kawalerii gen. por. Kawecki, który bardzo dobrze ocenił pułk. Z dniem 7 sierpnia pułk zostaje oddany do dyspozycji wojskowego gubernatora Warszawy i dostaje również rozkaz dowódcy Okręgu Generalnego Warszawa o wymarszu w dniu 8 sierpnia.
Działania zbrojne.
Na przedmościu warszawskim.
O godz. 7 rano dnia 8 sierpnia, pułk po wysłuchaniu mszy świętej przemaszerował ze Starej Wsi do Starej Miłosny pod Warszawą, a 10 sierpnia przechodzi do Wawra. Wydziela 1 szwadron do dyspozycji gen. Palewicza, który jest dowódcą odcinka „Świder”. Szwadron ma patrolować lasy wzdłuż rzeki Świder na odcinku Otwock, Karczew, Otwock Wielki do Wisły. Patrole kawalerii sowieckiej dochodziły już do Wisły. 12 sierpnia pułk przemaszerował z Wawra do Nieporętu, gdzie dołącza do niego pierwszy szwadron. W tym samym dniu 1 Armia Polska osiągnęła podczas odwrotu umocnienia przedmościa Warszawy, przebiegające po linii rzeki Rządzy i ujścia Świdra. Od 13 sierpnia idące w ślad za nią dywizje sowieckie zaatakowały stolicę na północnym odcinku przedmościa, który broniła 11 DP. 46 pułk tej dywizji zostaje po południu odrzucony do tyłu i do Radzymina wkraczają oddziały sowieckie. Po przemarszu 11 pułku do Nieporętu, dowódca pułku dostaje rozkaz wysłania patroli w kierunku na Radzymin i fort Beniaminów. Ma, to na celu nawiązanie łączności między 46 a 48 pp. W ciągu nocy patrole wykonały swoje zadanie. 14 sierpnia pułk przemaszerował do Kałuszyna, przechodząc tam pod rozkazy dowódcy odcinka „Zegrze” płk. Małachowskiego.
5 Armia gen. Sikorskiego w dniu 14 sierpnia rozpoczęła przeciwnatarcie, które zostało miejscami uwieńczone sukcesem. W tym samym dniu, pułk po przemarszu do Kałuszyna dostał od dowódcy odcinka „Zegrze” rozkaz zajęcia odcinka na rzece Narwi od folwarku Dębe do Orzechowa oraz nawiązania i utrzymania łączności między 5 Armią a oddziałami VII Brygady Rezerwowej. Miał również prowadzić rozpoznanie na północnym brzegu Narwi. Zajął wyznaczony odcinek pomiędzy VII brygadą a 69 pp. Do częściowego wykonania powierzonego zadania, dowódca pułku wysłał 15 sierpnia podjazd w sile pierwszego szwadronu dowodzonego przez por. Podgórskiego. Podjazd miał sprawdzić, czy wsie Stanisławów i Nuna są obsadzone przez nieprzyjaciela. Okazało się, że znajdują się tam sowieckie wojska, a na dodatek rozpoznał ich rozmieszczenie. Uderzenie na wsie bez wsparcia artyleryjskiego i karabinów maszynowych nie było możliwe. Dowódca pułku dostaje w tym dniu rozkaz od dowódcy odcinka na przeprowadzenie wspólnie z VII brygadą ataku na Stanisławów. Nocą z 15 na 16 sierpnia szwadrony 2 i 4 dowodzone przez rtm. Obertyńskiego przechodzą przez most na Narwi i wykorzystując ciemności podchodzą niepostrzeżenie do wsi. Brygada rezerwowa rozpoczyna działanie, a ubezpieczenie przednie dywizjonu zostaje ostrzelane. Drugi szwadron zostaje spieszony i rozpoczyna natarcie, a czwarty szwadron ma zabezpieczyć skrzydła 2 szwadronu obchodząc wieś od strony zachodniej. Pułki piechoty już wcześniej rozpoczęły zadania i wycofywały się, więc szwadrony zmuszone zostały do opuszczenia wsi i wycofania się w stronę folwarku Dębe. Cofnęły się jako ostatnie na południową stronę Narwi, ostrzeliwane przez sowiecką artylerię i karabiny maszynowe. Nie poniosły przy tym żadnych strat. 
W dniu 16 sierpnia pułk zostaje zmieniony na swoim odcinku frontu przez 6 Pułk Strzelców Granicznych i dostaje rozkaz przegrupowania się do Warszawy. Tam ma się załadować na transport kolejowy i przejechać do Płocka, w którym ma być do dyspozycji dowódcy przedmościa gen. Karnickiego. 17 sierpnia zostaje pułk załadowany na transport i tego samego dnia przejeżdża do Kutna, a dalej forsownym całonocnym marszem przemieszcza się pod Płock. Zakwaterował się w Dobrzykowie. Po zameldowaniu się u dowódcy grupy w Płocku, dowódca pułku otrzymuje rozkaz przeprawienia się konno przez Wisłę. Dalej ma obejść Rosjan od północnego wschodu i wyprzeć ich spod Płocka oraz współdziałać w ofensywie wspólnie z 2 Brygadą Jazdy. Płk Kunicki wiedząc, że ułani i konie są wyczerpane szybkim marszem i nie będą w stanie przepłynąć wpław rzeki, zwołuje odprawę, na której decyduje się na wykonanie przejścia rzeki przez most pod Wyszogrodem. 
Kontrofensywa polska posuwała się szybko naprzód. Armie sowieckie wycofywały się zdemoralizowane tracąc olbrzymie ilości jeńców i sprzętu. Korpus Gaja zapędził się w kierunku na Toruń i Włocławek. Utracił łączność z pozostałymi sowieckimi oddziałami, ponieważ nie był przygotowany na tak szybki odwrót. Naciskany przez polskie oddziały cofał się wzdłuż granicy Prus Wschodnich. Musiał krwawo się przebijać, żeby wydostać się z matni. 20 sierpnia pułk wykonując postawione przed, nim zadania, przechodzi Wisłę pod Wyszogrodem i forsownym marszem idzie na północ w pościgu za oddziałami Gaja. 21 sierpnia dochodzi do styczności z kawalerią sowiecką i pułk staczając z, nim potyczki chce doprowadzić do walki całym oddziałem. 22 sierpnia maszeruje przez Ostrzykowo – Zagrubkę – Bicisk i zatrzymuje się na nocleg w rejonie Łęg i wsi Psary, a 23 sierpnia depcząc nieprzyjacielowi po piętach przemaszerował przez Szumanie-Jeżowo-Sierpc-Łukomie oczyszczając teren od zdemoralizowanych i zdezorganizowanych oddziałów sowieckich. Tego samego dnia nawiązuje łączność z 2 Brygadą Jazdy, wchodząc w jej skład. Gaj ze swoim korpusem zostaje przyparty do granic Prus Wschodnich i nie mogąc wydostać się z matni, przechodzi pod Kolnem granicę pruską. Pułk 26 sierpnia otrzymuje rozkaz ściągnięcia podjazdów i ubezpieczeń i przemaszerowania pod Ciechanów. Udaje się tam z całą 2 brygadą celem uzupełnienia braków w ludziach i koniach.
Postój pułku w odwodzie.
28 sierpnia pułk staje we wsi Targonie i Regimin znajdujących się na północ od Ciechanowa. Czas postoju zostaje poświęcony na uzupełnienie wyszkolenia i braków w sprzęcie. 2 września gen. Kostecki przegląda pułk, udzielając jego dowódcy pochwały za jego wygląd i wyszkolenie. 3 września do pułku zostaje przywieziony proporzec mający służyć tymczasowo jako sztandar. Został on ufundowany przez grono pań i sympatyków pułku. Inicjatorem tego był dowódca strzelców granicznych płk Zaniewski. Postój w Ciechanowie został przerwany nocą 6 na 7 września. Ogłoszony został alarm przez dowództwo 2 brygady. Z wiadomości otrzymanych przez brygadę wynikało, że dwa pułki sowieckiej kawalerii przedostały się przez granicę Prus Wschodnich i maszerują wzdłuż granicy na tyły oddziałów polskich. Dowódca pułku wysyła 1 i 2 szwadron oraz pluton karabinów maszynowych nakazując, im dokładne sprawdzenie obszaru Janowa i Chorzeli, a także ścigania i zniszczenia oddziałów nieprzyjaciela. Podjazdy sprawdziły teren pasa nadgranicznego wzdłuż rzeki Orzyc, ale sowietów nie napotkały. Wyłapały tylko wystraszonych i wygłodniałych Rosjan ukrywających się w lasach. 13 września po odprawionej przez biskupa polowego Galla mszy, odbył się przegląd i defilada 2 brygady. Przeglądu dokonał jej nowy dowódca płk Strzemiński. Brygada za parę dni miała wyruszyć na front. W dniu 17 września do pułku nadeszła wiadomość informująca, że obecny dowódca płk Kunicki ma przekazać obowiązki dla rtm. Obertyńskiego i odejść do dyspozycji Ministerstwa Spraw Wojskowych. Wymarsz dla pułku został wstrzymany i nakazany przemarsz do Pruszkowa pod Warszawą. Tym samym nadzieje pułku na ściganie wroga zostały rozwiane.
20 września przemaszerował pułk pod Pruszków i zakwaterował się po okolicznych wsiach. 25 września powraca do pułku płk Kunicki i obejmuje dowodzenie, nim. Tego samego dnia przychodzi wiadomość o natychmiastowym załadowaniu się na transport kolejowy i przegrupowaniu na front pod Grodno.
Działania pułku na Wileńszczyźnie.
Po porażce pod Warszawą sowieckie armie zebrały się nad Niemnem, a ich dowództwo planowało rozpocząć nową ofensywę na Warszawę. Naczelny Wódz uprzedził, jednak sowietów i 22 września sam przechodzi do ofensywy. Obchodzi wroga od północy na Lidę. Rozegrała się wówczas bitwa pod nazwą „Bitwa nad Niemnem”, w której sowieci ponieśli ostateczną klęskę, a polskie armie przeszły do pościgu. Niestety, ale na lewym skrzydle oddziałów polskich, które ścigały nieprzyjaciela pozostały sprzymierzone z, nim wojska litewskie. Zmusiło to Polaków do wydzielenia w kierunku północnym oddziałów osłonowych. 27 września 21 pułk zostaje rozładowany z transportu na stacji Sokółka pod Grodnem, wchodząc w skład 3 Brygady Jazdy pod dowództwem płk. Feliksa Dziewickiego. Dostaje rozkaz szybkiego marszu na północ. Maszeruje przez Odelsk, Indurę, Grodno, Jeziory, Łokna, Ostrynę, Nowy Dwór, Prudziany i Chodziłonie, dochodząc 30 września do Raduni. Od Rudzian wysyła patrole na północ wielkiego kompleksu lasów, w których ukrywały się drobne oddziały sowieckie i partyzanci litewscy. Napadali oni na przejeżdżające tamtędy polskie tabory. Dochodząc do Radunia pułk napotyka nieoczekiwanie sowiecką baterię stojącą na rynku. Dzięki przytomności umysłu płk. Kunickiego jadącego na czele pułku, wpada ze szwadronem na baterię, zagarniając armaty. Sowieccy artylerzyści uciekają z końmi korzystając z ciemności. Pułk organizuje tam postój ubezpieczony. 5 października otrzymuje rozkaz zajęcia Ejszyszek, w których znajdowali się Litwini. Zadanie, to otrzymał dowódca 4 szwadronu por. Komarnicki. Maszerując ze swym szwadronem w stronę miejscowości, zostaje niespodziewanie ostrzelany z karabinów maszynowych od strony Ejszyszek i lasu znajdującego się na południe od folwarku Hornostaiszki. Cofa się szwadronem za wzgórze, obchodząc las od strony południowo-wschodniej. Zmusza tym samym Litwinów do wycofania się z lasu do Hornostaiszek. Por. Komarnicki spiesza trzy plutony obchodząc z nimi Ejszyszki od wschodu i ostrzeliwuje lewe skrzydło litewskie. Litwini widząc zagrożenie, zabierają rannych i wycofują się w kierunku na Juryzdykę i Montwiliszki, a pluton Litwinów zajmujący miejscowość Hornostaiszki wycofuje się pospiesznie na północny brzeg rzeki Hornostajki do wsi Podworańce, a dalej do Montwiliszek. 
Po zajęciu Ejszyszek pozostaje w niej, ubezpieczając się placówkami. W tym samym dniu zostaje ranny ppor. Józef Rybka, który po przewiezieniu do szpitala w Lidzie umiera. 6 października pułk otrzymuje rozkaz do dalszego marszu na północ w stronę Wilna. Szwadrony 3 i 4 zostały wysłane z zadaniem oczyszczenia okolicy. Przepędzają z łatwością Litwinów, a jedynie pod wsią Bołondzie i Półstokami zmuszeni byli stoczyć walkę z Litwinami. Tego samego dnia przemaszerowały przez odcinek pułku wileńskie oddziały ochotnicze. Kierowały się przez Ejszyki i Półstoki w stronę Wilna. Okazało się później, że ich przemarsz miał związek z samorzutnym działaniem dywizji litewsko-białoruskiej dowodzonej przez gen. Lucjana Żeligowskiego. Dowódca pułku pomimo nalegań oficerów nie zgodził się na marsz pułku z oddziałami wileńskimi, ponieważ otrzymał rozkaz zabraniający mu tego. 8 października Żeligowski zajmuje Wilno i tworzy z Wileńszczyzny czasowo niezależna od Polski Litwę Środkową.
14 października pułk przemaszerował do obszaru Podboża z zadaniem obserwacji Litwinów i zabezpieczenia linii kolejowej Grodno-Wilno oraz dróg prowadzących w stronę Wilna. Zadanie pułku było bardzo trudne. Do wykonania zadania dowódca postanowił rozmieścić 1 szwadron w Rudnikach celem utrzymania kontaktu z oddziałami ochotniczymi oraz patrolowania w kierunku na Zegarynko – Pirciupie – Olkieniki, wzdłuż rzeki Mereczanki. 2 i 4 szwadron stają w Bujwidach z zadaniem patrolowania obszaru Tełańce, Kursze, Poselcze i Olkieniki, wzdłuż rzeki Solcy. Dowództwo wraz z oddziałem sztabowym i 3 szwadronem zatrzymały się w Podbożu. Okoliczne lasy roiły się od partyzantów litewskich, więc zadanie było trudniejsze. Znali oni ścieżki i przejścia przez mokre lasy, a sami nieuchwytni dokuczali pułkowi. Nie było dnia, żeby żołnierz lub koń nie był ranny. W tym samym dniu 1 szwadron i pluton karabinów maszynowych nawiązały łączność z 201 pp w Zegarynce.
Zadanie komplikowało się, ponieważ wyżsi przełożeni zabraniali pułkowi prowadzić działania zaczepne w stosunku do wojsk litewskich i partyzantów. W razie napadu mógł się tylko bronić, nie atakować. W związku z ostrzeliwaniem przez partyzantów patroli pułkowych, które przez, to nie mogły dojść do Olkienik, dowódca pułku za wiedzą dowódcy brygady postanowił wykonać wypad na nich. W porozumieniu z dowódcą batalionu 201 pp i obietnicy współdziałania na Olkieniki, wypad wyznaczono na noc z 15 na 16 października. Plan działania był następujący: pierwszy szwadron z dwoma karabinami maszynowymi, idąc z Zegarynka przez Marcele, Pirciupie, Dargurze, Czyżuny, ma o świcie nacierać na Olkieniki od północnej strony. Dwie kompanie 201 pułku jadą podwodami z ubezpieczeniem przez Stare Marcele, a dalej drogą na południe do bagna Szoki i na południowy zachód do Olkienik. Gdyby maszerujące oddziały spotkały po drodze Litwinów, to miały się z nimi rozprawić po cichu, by nie zaalarmować wroga, a w razie spotkania silniejszego nieprzyjaciela miały się wspierać. Wymarsz oddziałów nastąpił zgodnie z planem po północy z zachodniego skraju wsi Zegarynko.
Marsz leśnymi drogami odbywał się bardzo powoli, ponieważ noc była niezwykle ciemna. Na czele straży przedniej pierwszego szwadronu znajdował się z plutonem pchor. Tadeusz Plackowski. Obawiając się pobłądzenia w lesie, wziął na przewodnika Litwina ze wsi Stare Marcele. Marsz odbywał się stępa albo pieszo, więc posuwali się bardzo powoli. We wsi Dargurze dowiedzieli się, że przed dwoma godzinami pluton piechoty litewskiej wyjechał podwodami w kierunku Czyżun. Kiedy straż przednia dochodziła do tej miejscowości, Litwini oddali do niej kilka strzałów i wycofali się do Olkienik. Przez ten incydent marsz szwadronu został zauważony i minęła umówiona godzina natarcia razem z piechotą, więc pchor. Plackowski nie czekając na dalsze rozkazy, wjeżdża do miasta na karkach uciekających Litwinów. Zostaje tam ostrzelany z karabinów maszynowych i obrzucony granatami. Pluton spiesza się i wycofuje między zabudowania. Nadbiegają zaalarmowani strzałami piechurzy litewscy, którzy obchodzą pluton z boku odcinając ułanom drogę odwrotu do koni. Sytuacja staje się bardzo niebezpieczna, a Plackowski otoczony z plutonem walczy na dwie strony. Na całe szczęście z przeciwnej strony nadjeżdża z plutonem pchor. Henryk Stabiński, który został wysłany na pomoc przez dowódcę 1 szwadronu por. Podgórskiego.
Litwini wzięci w ogień krzyżowy poddają się. Dalej, jednak trwa walka uliczna. Po chwili nadchodzi por. Podgórski z resztą spieszonego szwadronu i jednym karabinem maszynowym. Litwini zostają całkowicie wyparci z miasta wycofując się w stronę Puszkarni. Zadanie zostało wykonane, a Olkieniki opanowane. Wzięto do niewoli trzydziestu kilku żołnierzy litewskich oraz zdobyto tabor kompanijny z żywnością i amunicją oraz kilkadziesiąt karabinów. Kompanie 201 pułku nadeszły już po zdobyciu miejscowości. Po wykonaniu tego zadania, 1 szwadron powraca do Rudnik. Następuje kilkudniowa przerwa w napadach na tabory z furażem, ale po pewnym czasie następuje nowy okres napadów. Miejscowa ludność ściśle współpracowała z partyzantami, obierając następującą taktykę. Podczas przyjazdu polskich strzelców do wsi po siano, owies i prowiant, chłopi rozmyślnie przeciągali załadowanie wozów do zmroku. Wracające wozy były za wsią ostrzeliwane przez partyzantów, zmuszając konwojujących do obrony. Chłopi powożący podwodami rozbiegali się, konie ponosiły i strzelcy wracali z niczym do pułku. Ze względu na taką sytuację, zaczęto wysyłać tabory po prowiant pod silnym konwojem. 22 października na miejsce pierwszego szwadronu przyjeżdża do Rudnik drugi szwadron dowodzony przez ppor. Wacława Wróblewskiego.
Litwini znowu zaczęli niepokoić pułk, więc postanowiono zorganizować drugi wypad na miasto. 23 października zostaje przeprowadzony wypad przez 2 szwadron dowodzony przez ppor. Wróblewskiego. Otrzymuje do pomocy dwa karabiny maszynowe. Marsz odbywał się, podobnie jak poprzedni, tylko w przeciągu dnia. Wpadający do miasta od strony wschodniej i północnej szwadron, zaskoczył Litwinów, którzy po krótkiej walce wycofali się z Olkienik w stronę Puszkarni. Ściga ich konno pchor. Władysław Suchecki i po krótkiej walce zostają również wypędzeni z Puszkarni. Pluton zostaje spieszony i naciera dalej na Litwinów cofających się w kierunku wsi Wójtowo. W dalszym ciągu atakowani Litwini opuszczają i tę miejscowość, wycofując się na zachodnią stronę toru kolejowego Grodno-Wilno. Zbyt oddalony ze swym plutonem Suchecki, wycofuje się do Olkienik. Wypad nie przyniósł wielkich zdobyczy, ale zabezpieczył pułk przez kilka dni od napadów Litwinów. 13 listopada pułk zostaje zmieniony przez 214 pułk kawalerii, a sam wycofany z okolic Podboża, przechodzi do Raduni.
Przemianowanie pułku.
W październiku 1920 roku wiele pułków zostaje rozformowanych po spełnieniu swych zadań. Miał się do nich zaliczać również 11 pułk strzelców granicznych, jednak dalsze istnienie zawdzięcza dodatniej opinii. Płk Kunicki długo starał się o przemianowanie pułku na pułk ułański. Jego prośby zostały poparte przez dowódcę III Brygady Jazdy płk Dziewickiego oraz dowódcę 3 Armii. 20 października pułk przemianowano na 21 pułk ułanów.
Pułk w okresie pokoju.
Podczas postoju w Raduni, pułk otrzymuje rozkaz od dowódcy 3 Armii o zajęciu kordonu od Sol przez Oszmianę, Woronów, Ejszyszki, Orany, Marcinkańce do Grodna. Do jego zadań należało patrolowanie litewskiej linii demarkacyjnej wzdłuż wymienionych miejscowości. Patrolowanie miał rozpocząć po zawieszeniu broni między Litwinami a wojskami gen. Żeligowskiego z dniem 21 listopada. Skończyły się działania bojowe pułku, a rozpoczęła wyczerpująca i żmudna służba kordonowa. 13 listopada pułk przechodzi pod rozkazy dowódcy 2 Armii gen Rydza-Śmigłego. Do wykonania nowego zadania, dowódca pułku rozmieszcza szwadron 2 w Oszmianie z zadaniem patrolowania linii od Sol do Woronowa. 1 szwadron staje w Podworańcach patrolując od Woronowa do stacji Orany, a 4 szwadron staje w Marcinkańcach patrolując od stacji Orany do Grodna. Dowództwo z 4 szwadronem i plutonem karabinów maszynowych oraz plutonem łączności stają w Woronowie. Służba szwadronów polegała na wysyłaniu co sześć godzin patroli składających się z dwóch ułanów, w dwóch przeciwnych kierunkach. Na stykach szwadronowych odcinków rozmieszczone były punkty kontrolne oraz stajnie dla koni. Bardzo ostra i wczesna zima oraz wyczerpująca praca bardzo ujemnie wpływała na stan zdrowia koni, które zaczęły chorować. Do choroby dochodziło jeszcze złe odżywianie i warunki zakwaterowania. W dniu 15 stycznia 1921 roku, pułk zakończył służbę kordonową, a szwadrony powracają z wyznaczonych rejonów patrolowania i zostają zakwaterowane w obszarze Woronowa.
Po ściągnięciu wszystkich szwadronów do Woronowa, dowódca pułku przeprowadza ćwiczenia i uzupełnia braki jakie powstały podczas wykonywania pracy kordonowej. Pułk dostaje w tym czasie uzupełnienia; 25 października otrzymuje bezinteresownie od likwidującego się 4 pułku strzelców granicznych instrumenty muzyczne; 14 listopada ppor. Józef Węgier przyprowadza oficera, podchorążego, 141 szeregowych i 153 konie z 3 psg; 19 grudnia ppor. Stanisław Dergiman przyprowadza oficera z urzędnikiem wojskowym oraz 41 szeregowych z 23 końmi z 5 psg; 10 stycznia 1921 roku ppor. Edward Czyrsznic przyprowadza oficera, 134 szeregowych, 119 koni oraz 13 trębaczy z instrumentami z 4 psg i 14 stycznia przychodzi z 6 psg, 30 szeregowych z końmi. Płk Kunicki podczas reorganizacji dobierał w szwadronach konie według maści po 150 koni w każdym szwadronie. Organizował również szwadron techniczny pod dowództwem por. Kazimierza Pawłowskiego. Mając na miejscu cały pułk, dowódca wraz z naczelnym lekarzem weterynarii rtm. Grymińskim dokonał ewidencji koni, ponieważ do tej pory takiej w pułku nie było. Kapelan pułku ksiądz Walerian Kwiatkowski otworzył świetlicę, w której rozpoczął działalność kulturalno-oświatową, zwalczając tym analfabetyzm w pułku. W ten oto sposób pułk wykorzystał wydajnie czas postoju w Woronowie.
2 marca 1921 roku, pułk otrzymuje rozkaz do przegrupowania się w okolice Baranowicz i zakwaterowania w obszarze Mir-Horodziej. 9 marca maszeruje przez Lidę-Nowogródek i zatrzymuje się w Turcu. Wchodziłam w skład V Brygady Jazdy dowodzonej przez płk. Stanisława Sochaczewskiego. Był to pierwszy postój pułku w warunkach pokojowych i rozlokowany po wsiach mógł rozpocząć normalne szkolenie. W marcu otwarta zostaje pułkowa szkoła podoficerska pod dowództwem ppor. Tadeusza Plackowskiego i w tym samym czasie do pułku przybywają majorowie Jerzy Rytlewski i Bronisław Orzanowski. Dowódca brygady przeprowadza szereg ćwiczeń całej brygady na błoniach pod Obryną. Organizowana jest również nauka pływania przez Niemen. Żona ppor. Świderskiego, p. Maria, obejmuje kierownictwo pracy kulturalno-oświatowej wypowiadając walkę analfabetyzmowi. Dzięki jej zaangażowaniu i pracy, po kilku tygodniach nie było w pułku analfabetów. Od czasu sformowania pułku, życie towarzyskie w Turcu zaliczyć należy do najlepszego okresu. Adiutant pułku por. Stanisław Broczyński dla uprzyjemnienia wolnych chwil, zorganizował teatr amatorski. Występowali w, nim podoficerowie i ich żony. Organizowano przedstawienia połączone z zabawami tanecznymi. 22 kwietnia, pułk otrzymuje nowy proporzec od płk. Bronisława Zaniewskiego, który zostaje uroczyście wręczony pułkowi 23 kwietnia. Zrobiono go z atłasu, oblamowany srebrnymi frędzlami w kształcie prostokąta. Prawa strona jest amarantowa z wyhaftowanym pośrodku orłem Zygmuntowskim, a lewa strona ma pośrodku namalowany wizerunek Matki Boskiej Częstochowskiej. Na uroczystość poświęcenia i wręczenia proporca licznie przybyli mieszkańcy Turca i okoliczne ziemiaństwo. Uroczystość poprzedzono mszą świętą, którą odprawił ksiądz kapelan Dziadek.
Pierwsze święto od czasu sformowania, pułk obchodził 19 czerwca 1921 roku. W przeddzień święta płk Kunicki, chcąc zrobić pułkowi niespodziankę, zarządził ćwiczenia, które zakończyły się wieczorem nad jeziorem Świteź. Tabory z potrzebnymi przedmiotami do budowy ołtarza polowego wysłane zostały oddzielnie. Po zebraniu się pułku nad jeziorem, zarządzono biwakowanie. Wybudowano szałasy dla ludzi i koni. 19 czerwca odegrana została pobudka przez trębaczy pułku, a o godz. 9.0 została odprawiona msza święta przed ołtarzem polowym. Odprawił ją ksiądz dziekan Bukraba z Nowogródka, który przemawiając do ułanów, podkreślił wysokie znaczenie opiekunki pułku. Następnie zabrał głos dowódca pułku, streszczając w skrócie dzieje pułku. Na uroczystość przyjechali włościanie z okolicznych wsi oraz dużo ziemian z okolicy Nowogródka. W godzinach popołudniowych odbywały się zawody i popisy przygotowane przez szwadrony. Po zawodach odbyły się tańce, które trwały do późnej nocy. Następnego dnia pułk przemaszerował do Turca, gdzie w dalszym ciągu kontynuował prace nad szkoleniem i wychowaniem żołnierzy. Miejscowa ludność składająca się w większości z Białorusinów, w początkowym okresie odnosiła się do ułanów niechętnie, ale po pięciu miesiącach pobytu pułku serdecznie. 14 lipca pułk otrzymuje rozkaz przemieszczenia się do Horodzieja i okolicznych wsi. 19 lipca pułk wizytuje z ramienia Ministerstwa Spraw Wojskowych gen Żaba, wraz z płk armii francuskiej Bourer. W pierwszych dniach września przychodzi rozkaz nakazujący przejście pułkowi do stałego garnizonu do Równego, chociaż pułk był przygotowany do przezimowania w Horodzieju. Zbudowane zostały przez szwadrony koszary i stajnie.
10 września 1921 roku pułk zostaje transportem kolejowym przewieziony z Horodzieja do Równego. Po przyjeździe okazuje się, że nie ma tam miejsca na rozlokowanie jednostki, więc zostaje zmuszony rozkwaterować pododdziały w Zdołbunowie, Kwasiłowie i Ostrogu. Pierwszy, drugi, szwadron techniczny i dowództwo, 4 października przemaszerowały do Równego, a pozostałe szwadrony dopiero w styczniu 1922 roku.
W marcu 1921 roku płk Kunicki wnioskuje do ministra spraw wojskowych o zatwierdzenie nazwy pułku „21 pułk Ułanów Nadwiślańskich”. Motywował swoją prośbę miejscem formowania pułku (Stara Wieś), regionem, z którego pochodzili ułani oraz tradycjami i wzorowaniu się na pułkach ułanów Legii Nadwiślańskiej. Nazwa nie została oficjalnie zatwierdzona, ale pułk używa jej od 1921 dzięki wyżej przytoczonym motywom. W dniu pierwszego święta pułku każdy z pododdziałów obrał sobie patrona, którego dzień świętował: 1 szwadron – św. Jadwigę (15 października); 2 szwadron – św. Stanisława (8 maja); 3 szwadron – św. Aleksandra (26 lutego); 4 szwadron – św. Antoniego Padewskiego (13 czerwca); szwadron karabinów maszynowych – św. Michała Archanioła (29 września); szwadron techniczny – św. Kazimierza – (4 marca) i pluton trębaczy – św. Jerzego (23 kwietnia).
Pułk w kampanii wrześniowej.
W 1939 w ramach działań Wołyńskiej Brygady Kawalerii walczył pod Mokrą (1 września), Ostrowami (2 września). W walkach tych pułk utracił 85% stanu osobowego. Następnie bił się pod Cyrusową Wolą (8 września) i po tej walce praktycznie przestał istnieć. Resztki pułku przebiły się do Warszawy (19 września), gdzie walczyły do kapitulacji stolicy.
Za kampanię wrześniową 1939 pułk został odznaczony Krzyżem Srebrnym Orderu Virtuti Militari.
Symbole pułkowe.
Sztandar.
Ziemianie Wołynia ofiarowali pułkowi sztandar w czerwcu 1924 roku. Na prawej stronie sztandaru znajduje się pośrodku orzeł Zygmuntowski, a na czterech rogach cyfra „"21"”. Strona lewa ma pośrodku wieniec laurowy z napisem „"Honor i Ojczyzna"”, a na rogach napisy: „"Od Polaków ziemi wołyńskiej 18.9 1923"” (jest to data zorganizowania komitetu sztandarowego); wizerunek Matki Boskiej Nieustającej Pomocy i napis „"Pod twą nieustającą pomocą"”; herb ziemi wołyńskiej „"3 lipca 1920 11 p. strz. gr. 30 października 1920 21 p. uł. Nadwiśl."” (jest to data powstania pułku i data przemianowania na pułk ułański). Poświęcenie i wręczenie sztandaru odbyło się 15 czerwca 1924 roku na polach pod Równem. Biskup polowy Aleksander Gall odprawił mszę św. po której przewodniczący komitetu sztandarowego dr Karol Baliński wręcza go dowódcy korpusu nr. II gen. dyw. Janowi Romerowi (występował on w zastępstwie nieobecnego na uroczystości Prezydenta Rzeczypospolitej), który wręcza sztandar dowódcy pułku płk Władysławowi Rozlau. Po uroczystości odbyła się defilada konna całej brygady. Do dziś nieznany jest los sztandaru pułkowego, który został ukryty we wrześniu 1939 w Hrubieszowie lub w jego okolicach.
Odznaka pamiątkowa.
Odznaka zatwierdzona bez ogłoszenia w Dz. Rozk. MSWojsk. Posiada kształt krzyża maltańskiego, którego ramiona pokryte są emalią w barwie turkusowej z żółto-białymi paskami pośrodku. W środku krzyża na okrągłej tarczy srebrne godło wz. 1927, otoczone złotym wieńcem laurowym. Między ramionami krzyża promienie z wpisanymi na przemian numerem i inicjałem pułku 21 U. Dwuczęściowa - oficerska, wykonana w srebrze, emaliowana, mocowana dwoma nitami. Wymiary: 40 x 40 mm. Wykonanie: Wiktor Gontarczyk - Warszawa
Nadwiślańscy ułani.
Żołnierze 21 pułku ułanów - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="75565" url="https://pl.wikipedia.org/wiki?curid=75565" title="Kock">
Kock

Kock – miasto w województwie lubelskim, w powiecie lubartowskim, siedziba gminy miejsko-wiejskiej Kock. Leży u ujścia Czarnej do Tyśmienicy na wysokości ok. 150 m n.p.m. na wysoczyźnie morenowej prawego zbocza Pradoliny Wieprza przy granicy Równiny Łukowskiej. Według danych GUS z 31 grudnia 2019 r. Kock liczył 3273 mieszkańców.
Prywatne miasto szlacheckie lokowane w 1417 roku, Kocko położone było w drugiej połowie XVI wieku w ziemi łukowskiej w województwie lubelskim. W latach 1952–1954 Kock był siedzibą gminy Białobrzegi. W latach 1975–1998 miasto administracyjnie należało do starego woj. lubelskiego.
Miasto położone jest w historycznej Małopolsce, w ziemi łukowskiej.
W Kocku ma siedzibę rzymskokatolicka parafia Wniebowzięcia Najświętszej Maryi Panny.
Nazwa miasta.
Pojawia się w notatkach z 1258 roku jako "Cocsk". W XV wieku używana jest nazwa "Kocsko" ("Koczsko" w 1427 roku). W 1787 roku nazwa miasta zostaje zapisana jako "Kocko". Od XIX wieku używa się formy dzisiejszej. Nazwa została utworzona od rdzenia "kot-" lub "koc-", przy pomocy przyrostka "-ьsko". Taki sam rdzeń istnieje także w nazwie Kociewie. Istnieją dwie hipotezy dotyczące pochodzenia nazwy:
Nazwę miasta można też tłumaczyć, podobnie jak nazwę Kociewie, jako pochodzącą od słowa "kočevьe" oznaczającego ‘koczowisko, miejsce koczowania’, czyli, w dawnym znaczeniu, ‘miejsce przesiedlenia, uprowadzenia (np. cudzych poddanych)’
Historia.
Najstarsze ślady pierwszego osadnictwa w okolicy datowane są na 5000 lat p.n.e., odnaleziono także późniejsze ślady różnych kultur. Pierwszą stałą osadę na terenie obecnego Kocka datuje się na X wiek. W roku 1417 król Władysław II Jagiełło, przychylając się do prośby biskupa płockiego Jakuba, wydał przywilej lokacyjny dla Kocka jako wsi dziedzicznej. Ten przywilej potwierdził syn Jagiełły – Władysław Warneńczyk w 1443 roku w Budzie. W 1518 roku miasto zostało własnością hetmana wielkiego koronnego i wojewody sandomierskiego – Mikołaja Firleja z Dąbrowicy. Rodzina Firlejów rządziła Kockiem aż do 2 połowy wieku XVII. Za ich rządów miasteczko stało się znanym ośrodkiem reformacyjnym. Około 1750 roku Kock stał się własnością księżnej Anny Jabłonowskiej z Sapiehów, która przysłużyła się miastu, dokonując jego gruntownej przebudowy, m.in. przez wyznaczenie rynku. Ufundowała ratusz, kościół i pałac według projektu Szymona Bogumiła Zuga. Usiłowała zaprowadzić różne reformy gospodarcze w swoich włościach, co jednak zakończyło się bankructwem. Po jej śmierci Kock przejęli wierzyciele – bankierzy warszawscy. Znaną postacią społeczności żydowskiej Kocka był cadyk Mendel Morgenstern, twórca tzw. chasydyzmu kockiego (lata 1834–1859). W tym okresie do Kocka schodziły się liczne żydowskie pielgrzymki. W wieku XIX ludność brała czynny udział w powstaniach narodowych, za co miejscowość od roku 1870 została pozbawiona praw miejskich. Odzyskała je dopiero w 1915 roku.
W pobliżu miasta rozegrały się liczne bitwy:
Po I wojnie światowej miasto nie rozwijało się zbyt intensywnie. W roku 1927 w mieście wybuchł wielki pożar, w wyniku którego spłonęła wschodnia część miasta. Dużą część mieszkańców miasta stanowiła ludność żydowska.
W kampanii wrześniowej w okolicach Kocka działała Samodzielna Grupa Operacyjna „Polesie” pod dowództwem gen. Franciszka Kleeberga, a pod samym miastem stoczona została ostatnia bitwa tej kampanii. Starcie SGO Polesie z niemieckimi 13. DP Zmot. i 29. DP Zmot. nastąpiło w dniach 2–6 października 1939 roku. Okupacja przyniosła masową deportację żydowskich mieszkańców do obozów zagłady (głównie do Treblinki).
W Kocku i w jego najbliższych okolicach działał ruch oporu. Żołnierze Armii Krajowej przeprowadzili w czasie trwania okupacji niemieckiej wiele akcji dywersyjno-sabotażowych. Wyzwolenie miasta nastąpiło 22 lipca 1944 roku, kiedy to batalion 27 Wołyńskiej Dywizji AK pod dowództwem por. K. Filipowicza wkroczył do miasta.
29 stycznia 1945 r. 12 Polowy Ruchomy Szpital Chirurgiczny rozpoczął przegrupowanie z Kąkolewnicy do Kocka, gdzie przeszedł chrzest bojowy podczas rozwinięcia jednostki. W Kocku szpital stacjonował do 2 lutego 1945 r. Zadaniem szpitala było medyczne zabezpieczenie marszu 9 Dywizji Piechoty, następnie 7 Dywizji Piechoty 2 Armii WP.
Wobec licznych prób sowietyzacji Kocka, 1 maja 1945 roku, oddział Mariana Bernaciaka „Orlika” zajął miasto i doprowadził do zlikwidowania niektórych członków PPR.
Ludność żydowska w Kocku.
Żydzi w Kocku przed II wojną światową byli ważną społecznością Kocka, mimo iż zamieszkali w miasteczku dopiero od XVII w. Stworzyli silną społeczność i ważny ośrodek polskiego chasydyzmu. Działał tutaj między innymi cadyk Menachem Mendel Morgenstern (1787-1859) – założyciel kockiej dynastii chasydów. Większość życia spędził w małej izbie, obok swojego domu modlitw. Przez specjalne okienko podawano mu pożywienie. Wysłuchiwał przez nie modlitw. Do dziś w miasteczku stoi dom zw. „Rabinówką”, ongiś należący do prawnuka wielkiego rabina z Kocka. Przed wojną istniała tutaj również jesziwa powstała w 1913 r. W 1927 roku mieszkało w Kocku 2529 Żydów (68% ludności miasta). Działały żydowskie organizacje społeczne, silne wpływy miał Bund. Ostatnim przed wojną rabinem był Josef Morgenstern (od 1924 r., od 1929 r. także cadyk).
Społeczność Żydów kockich została zniszczona w okresie okupacji niemieckiej i Holokaustu. 9 września 1939 roku, podczas nalotu na miasto, zginął cadyk Józef Morgenstern. W 1941 r. w Kocku powstało zamknięte getto, do którego deportowano Żydów z Lubartowa, Suwałk, Serocka, Nowego Dworu i Radzynia Podlaskiego. W październiku 1942 r. mieszkańcy getta zostali wywiezieni do Treblinki (ok. 3000), a pozostałych przeniesiono do getta w Parczewie.
Do dzisiaj oprócz domu rabina zachował się kirkut, położony za miastem, a na nim – w miejscu zniszczonego przez Niemców ohelu cadyka – betonowy grobowiec ze szczątkami najwybitniejszych chasydów kockich. Można też zobaczyć kilka charakterystycznych macew zrobionych z głazów narzutowych.
1 stycznia 1958 miasto wyłączono z powiatu łukowskiego i włączono do powiatu radzyńskiego w województwie lubelskim.
Współczesność.
Obecnie Kock jest niewielkim ośrodkiem usługowym i edukacyjnym, działającym na rzecz rolniczej okolicy. W mieście zlokalizowane są drobne zakłady z branży stolarskiej, metalowej i przetwórstwa rolno-spożywczego. W okolicy znajdują się stawy hodowlane.
W 2007 r. powstało centrum handlowe "Galeria Kocka".
Demografia.
Według danych z 2010 miasto zamieszkiwało 3619 mieszkańców.
Komunikacja.
W mieście krzyżują się drogi krajowe nr 19 (Rzeszów – Lublin – Białystok – Kuźnica) oraz nr 48 (Kock – Dęblin – Białobrzegi – Tomaszów Mazowiecki). Kock posiada połączenia autobusowe z Lublinem, Lubartowem, Radzyniem Podlaskim, Białą Podlaską i Łukowem oraz rzadsze z Warszawą, Białymstokiem, Rzeszowem, Rykami i innymi miastami. Komunikację zapewniają zarówno przedsiębiorstwa PKS, jak i przewoźnicy prywatni.
Najbliższa stacja kolejowa znajduje się w Lubartowie (linia kolejowa nr 30 z Łukowa do Lublina Północnego).
Berek Joselewicz.
Grób Joselewicza znajduje się przy drodze wiodącej w kierunku wsi Białobrzegi. Istnieje legenda mówiąca, że po śmierci pułkownika jego ciało zostało ułożone na wozie zaprzężonym w dwa woły. Zwierzęta te wywiozły ciało za miasto i zatrzymały się przed Białobrzegami. W tym właśnie miejscu został pochowany Berek Joselewicz. Na jego cześć usypano na grobie kopiec, na którego szczycie umieszczono obelisk. Napis na głazie brzmi:

</doc>
<doc id="75569" url="https://pl.wikipedia.org/wiki?curid=75569" title="Ramón Verea">
Ramón Verea

Ramón Verea (ur. 11 grudnia 1833 w La Estrada, Pontevedra, zm. 6 lutego 1899 w Buenos Aires) - hiszpański wynalazca, twórca pierwszego na świecie kalkulatora. 
Ramon Verea żył w XIX wieku, do 21 roku życia mieszkał na Kubie, a potem w Nowym Jorku. W 1878 skonstruował kalkulator mnożący liczby bezpośrednio, a nie przez wielokrotne sumowanie. Zrobiona ze stali maszyna ważyła ok. 23 kg.
Verea twierdził później, że wymyślił maszynę nie po to, aby sprzedawać ją czy wprowadzić ją do użytku, lecz by pokazać, że również Latynosi mogą być wynalazcami, a nie tylko Amerykanie. 

</doc>
<doc id="75570" url="https://pl.wikipedia.org/wiki?curid=75570" title="Rożeniec zwyczajny">
Rożeniec zwyczajny

Rożeniec zwyczajny, rożeniec ("Anas acuta") – gatunek dużego, wędrownego ptaka wodnego z rodziny kaczkowatych (Anatidae). Mimo wielkiego zasięgu występowania nie wyróżnia się podgatunków.
Występowanie.
Zamieszkuje północne i środkowe części Eurazji i Ameryki Północnej. Przeloty w marcu–kwietniu i wrześniu–listopadzie. Zimuje w południowej i zachodniej Europie, Afryce Północnej i Wschodniej oraz w pasie na południe od Sahary, na Bliskim Wschodzie, w południowej i południowo-wschodniej Azji oraz w południowej części Ameryki Północnej, w Ameryce Środkowej i północno-zachodniej części Ameryki Południowej. W Dolinie Nilu stanowią najliczniejszy gatunek ptaków zimujących.
W Polsce skrajnie nielicznie gniazduje na niżu, nieliczny na przelotach, również nieliczne osobniki zimują (głównie na zachodzie kraju). Jeszcze w XIX wieku rożeniec występował na znacznej części obecnych ziem polskich. Od 2007 roku lęgi stwierdzane są już tylko w dolinach Biebrzy i Warty (stan w roku 2020).
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody rożeniec nieprzerwanie od 1988 roku klasyfikowany jest jako gatunek najmniejszej troski (LC – "Least Concern"). Liczebność światowej populacji w 2015 roku, według szacunków organizacji Wetlands International, wynosiła 7,1–7,2 miliona osobników (czyli około 4,7–4,8 miliona osobników dorosłych). Globalny trend liczebności populacji uznawany jest za spadkowy.
W Polsce objęty ochroną gatunkową ścisłą, wymaga ochrony czynnej. Na "Czerwonej liście ptaków Polski" rożeniec sklasyfikowany został jako gatunek krytycznie zagrożony (CR). W latach 2013–2018 liczebność krajowej populacji lęgowej szacowano na 0–15 par, zaś populacji zimującej na co najmniej 10–70 osobników.

</doc>
<doc id="75574" url="https://pl.wikipedia.org/wiki?curid=75574" title="Siemion Ignatjew">
Siemion Ignatjew

Siemion Dienisowicz Ignatjew (ros. Семён Денисович Игна́тьев, ur. 14 września 1904 we wsi Karliwka w guberni chersońskiej, zm. 27 listopada 1983 w Moskwie) – wysoki funkcjonariusz radzieckiej służby bezpieczeństwa i wywiadu, szef Ministerstwa Bezpieczeństwa Państwowego (MGB) w latach 1951 - 1953.
1914-1919 pracował w fabryce bawełny w Termezie, od 1919 w Komsomole, od I do XII 1920 w Armii Czerwonej. XII 1920 - IX 1921 pomocnik kierownika Oddziału Propagandy Wydziału Politycznego Bucharskiej Grupy Wojsk Frontu Turkiestańskiego, 1922-1923 zastępca kierownika Wydziału Organizacyjnego KC Komunistycznego Związku Młodzieży Turkiestanu, od 1923 przedstawiciel KC KZM Turkiestanu w Środkowoazjatyckim Biurze Centralnej Rady Związków Zawodowych, później zajmował kierownicze stanowiska w radach związków zawodowych w republikach środkowoazjatyckich. Od 1926 w WKP(b). 1935-1937 pomocnik kierownika Wydziału Przemysłu KC WKP(b), 1937-1938 p.o. I sekretarza, a 1938-1943 I sekretarz Buriacko-Mongolskiego Obwodowego Komitetu WKP(b), 21 III 1939 - 5 X 1952 członek Centralnej Komisji Rewizyjnej WKP(b), II 1943 - IV 1946 I sekretarz Baszkirskiego Obwodowego Komitetu WKP(b), IV - VIII 1946 w KC WKP(b), 2 VIII 1946 - 27 II 1947 zastępca naczelnika Wydziału ds. Weryfikacji Organów Partyjnych KC WKP(b), VIII 1946 - III 1947 członek kolegium redakcyjnego pisma "Życie Partii", od 1946 członek Rady ds. Kołchozów przy Radzie Ministrów ZSRR. 7 III 1947 - 16 III 1948 sekretarz KC KP(b)B ds. gospodarki rolnej, 16 III 1948 - 15 II 1949 II sekretarz KC KP(b)B, 28 I - 28 III 1949 sekretarz Środkowoazjatyckiego Biura KC WKP(b), 28 III 1949 - 30 XII 1950 pełnomocnik KC WKP(b) w Uzbeckiej SRR. 30 XII 1950 - 16 II 1952 kierownik Wydziału Partyjnych, Związkowych i Komsomolskich Organów KC WKP(b). Od 9 VIII 1952 do 5 III 1953 minister bezpieczeństwa państwowego ZSRR. 23 V 1952 - 11 III 1953 p.o. kierownika Zarządu Ochrony MGB ZSRR. 14 X 1952 - 28 IV 1953 i ponownie 7 VII 1953 - 17 X 1961 członek KC KPZR. 16 X 1952 - 5 III 1953 członek Prezydium KC KPZR, 5 III - 6 IV 1953 sekretarz KC KPZR. XII 1953 - 14 VI 1957 ponownie I sekretarz obwodowego komitetu partyjnego w Baszkirii, 6 VI 1957 - 28 X 1960 I sekretarz Tatarskiego Komitetu Obwodowego KPZR, potem na emeryturze.

</doc>
<doc id="75576" url="https://pl.wikipedia.org/wiki?curid=75576" title="Brenner">
Brenner

Brenner (wł. "Passo del Brennero", niem. "Brennerpass") – jedna z najważniejszych alpejskich przełęczy na granicy Austrii i Włoch, położona na wysokości 1374 m n.p.m. Oddziela Alpy Zillertalskie od Alp Sztubajskich w Alpach Centralnych.
Ze względu na stosunkowo małą wysokość n.p.m. przez Brenner prowadzi najdogodniejsza linia tranzytowa stanowiąca połączenie Niemiec przez Austrię z Włochami – austriacka autostrada A13 i włoska autostrada A22, obie będące częścią trasy europejskiej E45.
Przejście przez Brenner znane było już w starożytności. Wykorzystywano je licznie w średniowieczu. W drugiej połowie XIX wieku przez Brenner poprowadzono linię kolejową. Ze względu na dogodność połączenia nie wymagała ona budowy tunelu. Obecnie przez Brenner przechodzi droga regionalna oraz autostrada łącząca Innsbruck z Weroną. Na przełęczy znajduje się stacja kolejowa, a po jej południowej, włoskiej stronie, niewielka graniczna wioska Brennero, rozbudowana w czasach Mussoliniego do obsługi posterunków granicznych i celnych.

</doc>
<doc id="75579" url="https://pl.wikipedia.org/wiki?curid=75579" title="Punkt procentowy">
Punkt procentowy

Punkt procentowy (w skrócie p.p.) – jednostka różnicy między wartościami jednej wielkości a drugiej wielkości, podanymi w procentach. Na przykład wzrost wielkości z 20% do 30% jest równy 10 punktom procentowym.
Punkt procentowy jest często mylony z rzeczywistą zmianą procentową (rozumianą jako procentowa zmiana wartości: wartość końcowa minus wartość początkowa) w odniesieniu do wartości początkowej. Nieodróżnianie procentów od punktów procentowych jest powszechnym błędem, powielanym i utrwalanym także w mediach, które pogłębiają nieporozumienia związane z tymi pojęciami.
Przykłady.
Przykład 1: "Bezrobocie spadło w tym miesiącu o 3%". Informacja jest mało precyzyjna, ale można podejrzewać, że chodzi o stopę bezrobocia. Wiadomo, że stopa ta na początku miesiąca wynosiła 7%. Spadek o 3% nie znaczy, że nowa wartość wynosi 4%, lecz 7% − (3% × 7%) = 6,79%. Spadek z 7% do 4% byłby wprawdzie równy 3 punktom procentowym, ale zarazem ok. 43% wartości bezrobocia na początku miesiąca.
Przykład 2: Bank podniósł stopę oprocentowania kredytu z 10% do 11%, w takim razie podniósł o 1 punkt procentowy, ale zmiana ta oznacza 10% wzrost tej stopy, jeżeli za bazę przyjąć jej wartość przed podniesieniem.
Przykład 3: Suma możliwych do zdobycia punktów na egzaminie wynosi 150 pkt, a zaliczenie można uzyskać od 50% ogółu punktów. Wynik wynosi 71 punktów, co daje ok. 47,3%. Prowadzący zajęcia przyznaje dodatkowo, za pełną frekwencję na zajęciach, „pięcioprocentowy bonus”. Rozważmy dwa przypadki:

</doc>
<doc id="75580" url="https://pl.wikipedia.org/wiki?curid=75580" title="Kari Fornjotsson">
Kari Fornjotsson

Kari Fornjotsson (ur. 185, zm. 275) – legendarny władca Kvenlandii leżącej na terenie dzisiejszej Finlandii. Jego okres panowania zgodnie z przekazami ustnymi to lata 210–275. Zgodnie z legendą był on synem Kaleva. Jednym z synów Kariego Fornjotssona miał być urodzony w 210 roku Frosti Karasson.

</doc>
<doc id="75583" url="https://pl.wikipedia.org/wiki?curid=75583" title="Polska flaga">
Polska flaga



</doc>
<doc id="75588" url="https://pl.wikipedia.org/wiki?curid=75588" title="Tyrol Południowy">
Tyrol Południowy

Tyrol Południowy albo Górna Adyga (niem. "Südtirol", wł. "Alto Adige") – historyczna część Tyrolu położona na południe od głównej grani Alp, zamieszkana przez ludność tyrolską, włoską i ladyńską. Najważniejszym miastem, a zarazem stolicą prowincji, jest Bolzano.
Historia.
Do 1919 roku Tyrol Południowy stanowił część austriackiego kraju koronnego Tyrol. Na mocy traktatu pokojowego w Saint-Germain został wcielony do Włoch wraz z Trydentem jako region Trydent-Górna Adyga.
Po dojściu Mussoliniego do władzy we Włoszech nastąpiła przymusowa italianizacja niemieckojęzycznej części Tyrolu Południowego, powodując głęboki konflikt polityczny i narodowościowy. Zabroniono używania języka niemieckiego, zmieniano oryginalne nazwy miejscowości i obiektów topograficznych na włoskie, rozwiązano administracyjnie niemieckojęzyczne organizacje kulturalne i zagarnięto ich majątek. Dochodziło nawet do ustalanych drogą administracyjną zmian oryginalnych nazwisk rodowitych mieszkańców na włoskie. Czynny opór rdzennej ludności spowodował surowe represje władz. Miejscowych urzędników i nauczycieli zwalniano, zatrudniając ludzi z innych rejonów Włoch, co spowodowało w 1925 roku powstanie podziemnego, niemieckojęzycznego szkolnictwa. Rozpoczęto wielką rozbudowę stolicy prowincji, Bozen, które miało stać się nowym, włoskim Bolzano – w mieście osiedlono tysiące włoskich robotników.
W 1939 roku, w wyniku umowy Hitlera z Mussolinim, miejscowa ludność niemieckojęzyczna stanęła przed opcją wyboru między emigracją do Rzeszy i pozostaniem na miejscu, godząc się w ten sposób z italianizacją. Wybór ten spowodował głębokie podziały wśród społeczeństwa i zapaść gospodarczą, gdyż ponad 80% Tyrolczyków zdecydowało się na emigrację, zyskując później opinię nazistów (wybuch wojny sprawił jednak, że z emigracji skorzystało stosunkowo niewiele osób). Z kolei ci, którzy pozostali, byli piętnowani przez Niemców jako zdrajcy. Pełna wymiana ludności i italianizacja nie powiodła się jednak, a po zakończeniu wojny większość emigrantów powróciła do Południowego Tyrolu.
Problem statusu niemieckojęzycznej ludności Tyrolu Południowego stał się przyczyną długotrwałego konfliktu austriacko-włoskiego, a miejscowa ludność uciekała się nawet do ataków terrorystycznych na przedstawicieli państwa włoskiego oraz włoskiej infrastruktury – niszczono linie wysokiego napięcia, koszary, pomniki, dworce kolejowe. Ich apogeum nastąpiło w 1961 roku – podczas jednej nocy zniszczono 37 masztów wysokiego napięcia, a w wyniku opóźnionego wybuchu jednego z zapalników zginął włoski robotnik. Członkowie organizacji terrorystycznych stanęli przed sądem, ale jednocześnie włoscy politycy przystąpili do sformułowania pakietu autonomicznego. Zatwierdzony w 1972 roku „Statut Autonomiczny Prowincji Bozen”, zwany Pakietem, gwarantujący równouprawnienie języków niemieckiego i włoskiego w całej prowincji, dwujęzyczność (względnie trójjęzyczność z językiem ladyńskim) napisów w miejscach publicznych, nauczanie w szkołach w języku niemieckim, tworzenie niemieckojęzycznych organizacji kulturalnych, rozwiązał w znacznym stopniu narodowościowe i polityczne problemy Południowego Tyrolu. Do tej pory jednak kontrowersje budzą sztuczne, włoskie nazwy wielu miejscowości z czasów faszystowskich oraz tzw. Pomnik Zwycięstwa w Bozen, gloryfikujący Mussoliniego i jego politykę.
Obecnie ze względu na duży ruch turystyczny oraz wysoko rozwinięty poziom rolnictwa (głównie sadownictwo i uprawa winnej latorośli) Tyrol Południowy jest jedną z najbogatszych części Włoch. Wraz z prowincją Trydent (ze stolicą w Trydencie) tworzy region Trydent-Górna Adyga (niem. "Trentino-Südtirol", wł. "Trentino-Alto Adige").

</doc>
<doc id="75594" url="https://pl.wikipedia.org/wiki?curid=75594" title="GB">
GB



</doc>
<doc id="75599" url="https://pl.wikipedia.org/wiki?curid=75599" title="Mieszko lubuski">
Mieszko lubuski

Mieszko lubuski (ur. pomiędzy 1223 a 1227, zm. 1242) – książę lubuski 1241-1242.
Mieszko był drugim pod względem starszeństwa synem księcia śląskiego Henryka II Pobożnego i królewny czeskiej Anny. Kiedy dnia 9 kwietnia 1241 roku Henryk II poniósł śmierć w bitwie pod Legnicą Mieszko był już w wieku w którym uznano go za pełnoletniego (a więc miał minimum czternaście lat). Kronikarz wielkopolski wymieniając synów Henryka II Pobożnego określa księcia przydomkiem "Lubuski" – istnieje więc duże prawdopodobieństwo, że właśnie ta ziemia stanowiła dzielnicę Henrykowica wydzieloną mu przez najstarszego Bolesława II Rogatkę. Miała być to dzielnica tymczasowa do momentu dorośnięcia do wieku sprawnego do sprawowania rządów pozostałych braci. Mieszko nie dożył jednak tej chwili, gdyż zmarł najpewniej w 1242 roku. Książę lubuski nie miał dzieci i nigdy się nie ożenił. Spoczął w kościele św. Piotra w Lubuszu.

</doc>
<doc id="75600" url="https://pl.wikipedia.org/wiki?curid=75600" title="Płaskonos zwyczajny">
Płaskonos zwyczajny

Płaskonos zwyczajny, płaskonos ("Spatula clypeata") – gatunek średniej wielkości wędrownego ptaka wodnego z rodziny kaczkowatych (Anatidae). Mimo wielkiego zasięgu występowania nie wyróżnia się podgatunków. Nie jest zagrożony wyginięciem.
Występowanie.
Zamieszkuje Eurazję poza północnymi skrajami i basenem Morza Śródziemnego oraz Amerykę Północną (Kanada, USA łącznie z Alaską). Przeloty w marcu – kwietniu i sierpniu – listopadzie. Zimuje w zachodniej i południowej Europie nad Morzem Śródziemnym, północnej, wschodniej i środkowej Afryce oraz na jej atlantyckich wybrzeżach, na Bliskim Wschodzie, w południowej, południowo-wschodniej i wschodniej Azji, w południowej części Ameryki Północnej, w Ameryce Środkowej oraz w północnej części Ameryki Południowej. Populacje zachodnioeuropejskie są osiadłe lub koczownicze.
W Polsce bardzo nielicznie, lokalnie nielicznie, gnieździ się na całym niżu. Największe skupiska występują w dolinie Biebrzy. Na przelotach średnio liczny; coraz częściej zimuje, zwłaszcza na zachodzie kraju.
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody płaskonos nieprzerwanie od 1988 roku klasyfikowany jest jako gatunek najmniejszej troski (LC – "Least Concern"). Liczebność światowej populacji, według szacunków organizacji Wetlands International z 2015 roku, mieści się w przedziale 6,5–7,0 miliona osobników (czyli około 4,3–4,7 miliona osobników dorosłych). Globalny trend liczebności populacji uznawany jest za spadkowy, choć niektóre populacje rosną lub ich status nie jest znany.
W Polsce objęty ochroną gatunkową ścisłą, wymaga ochrony czynnej. Na "Czerwonej liście ptaków Polski" płaskonos sklasyfikowany został jako gatunek narażony (VU). W latach 2013–2018 liczebność krajowej populacji lęgowej szacowano na 400–1000 par, trend liczebności jest silnie spadkowy.

</doc>
<doc id="75601" url="https://pl.wikipedia.org/wiki?curid=75601" title="Dodge">
Dodge

Dodge – amerykański producent samochodów osobowych, vanów, samochodów sportowych, SUV-ów, pickupów i muscle carów z siedzibą w Auburn Hills działający od 1913 roku. Wchodzi w skład międzynarodowego koncernu Stellantis.
Historia.
Początki.
Przedsiębiorstwo pod firmą Dodge Brothers Bicycle &amp; Machine Factory, założone pod koniec XIX wieku przez braci Dodge: Johna Francisa i Horace Elgina, produkowało rowery oraz części maszyn. W 1901 r. fabrykę przeniesiono do Detroit w Michigan, gdzie powstawało centrum rodzącego się amerykańskiego przemysłu motoryzacyjnego. Fabryka rozpoczęła produkcję wysokiej jakości łożysk, a jej głównym klientem była firma motoryzacyjna Oldsmobile. W 1902 r. Dodge podpisał kontrakt z Fordem na dostawę silników i innych elementów do modelu Ford T.
Począwszy od 1914 Dodge rozpoczął produkcję własnego samochodu, wzorowanego na modelu Ford T, znacznie lepiej wyposażonego i droższego. Model ten stał się popularny wśród amerykańskiej klasy średniej. Od tego momentu marka Dodge zaczęła być szerzej znana. W okresie I wojny światowej Dodge podpisał kontrakt z armią na dostawę ciężarówek. Po zakończeniu wojny kontynuowano ich produkcję jako pojazdy cywilne. W 1925 r. Dodge Brothers Company została zakupiona przez Dillon, Read and Co. za rekordową jak na owe czasy sumę 146 milionów dolarów. W trzy lata później 31 lipca 1928 Chrysler zakupił przedsiębiorstwo. Dodge stał się znaną i popularną marką w całej Ameryce.
Chrysler i DaimlerChrysler.
W koncernie Chryslera Dodge pozycjonowany był w drugiej połowie XX wieku jako marka pomiędzy mniej prestiżowym Plymouthem, a Chryslerem. Oferta modelowa tej firmy pozostawała ściśle zintegrowana z innymi konstrukcjami ówczesnego koncernu Chrysler, co przejawiało się licznymi przypadkami tzw. badge engineering. Na przełomie lat 70. i 80. gamę Dodge zasiliły nie tylko odpowiedniki Plymouthów i Chryslerów, ale i Mitsubishi, które pozostawało w tamtym czasie w silnym sojuszu z amerykańskimi partnerami w ramach spółki Diamond-Star Motors.
Do końca XX wieku oferta Dodge'a zachowywała zróżnicowany charakter - znajdowały się w niej zarówno samochody o bardziej budżetowym i przystępnym charakterze jak Colt czy Spirit, jak i pojazdy większe oraz topowe, o sportowym charakterze. Początek XXI wieku, który zbiegł się z powstaniem nowego sojuszu DaimlerChrysler, przyniósł obszerną modernizację gamy modelowej. Premiera pierwszego od lat współczesnego Dodge'a Chargera była początkiem powrotu firmy do oferowania klasycznych, sportowych samochodów, co uzupełnił debiut nowego Challengera w 2007 roku. W międzyczasie, Dodge rozpoczął także globalną ekspansję za pomocą kompaktowego Calibera, który trafił do oficjalnej sprzedaży także w Europie i odniósł tam duży sukces. Ambitne plany rozwoju oferty wyrażał także duży nacisk na prezentacje prototypów, które w późnych latach dwutysięcznych debiutowały rokrocznie i zwiastować miały produkcyjne odpowiedniki.
FCA i Stellantis.
Powstanie na początku drugiej dekady XXI wieku nowego koncernu Fiat Chrysler Automobiles przyniosło zmierzch pozycji rynkowej Dodge'a. W 2011 firmę wycofano z rynku europejskiego, a w kolejnych latach gamę modelową stopniowo okrajano z kolejnych pojazdów bez prezentowania nowych konstrukcji w zamian. Producent położył za to nacisk na rozwój kolejnych wersji specjalnych modeli Charger i Challenger oraz flagowego SUV-a Durango. Z końcem drugiej dekady XXI wieku wycofano się z Australii i Ameryki Południowej, ograniczając zasięg rynkowy do Stanów Zjednoczonych, Kanady i Meksyku. Z kolei po wycofaniu produkowanego przez 13 lat crossovera Journey w 2020 roku, gama Dodge'a przyjęła rekordowo małe rozmiary i ograniczyła się do 3 samochodów.
Nowym otwarciem dla zmarginalizowanej jak nigdy przedtem amerykańskiej firmy okazało się powstanie w 2021 roku nowego koncernu Stellantis po fuzji FCA i PSA. Przewodzony odtąd przez Carlosa Tavaresa konglomerat zapowiedział politykę modernizacji oferty modelowej wszystkich z podległych marek, stawiając przy tym nacisk na elektryfikację oferty. Pierwsze rezultaty przyszły w sierpniu 2022, kiedy to Dodge zaprezentował pierwszy od 10 lat nowy model samochodu w postaci kompaktowego SUV-a Hornet powstałego we współpracy z Alfa Romeo. Dzień później przedstawiono też pierwszy od 13 lat prototyp w postaci zapowiedzi pierwszego elektrycznego muscle cara firmy - Dodge Charger Daytona SRT Concept.
Dodge w Meksyku.
W porównaniu do innych rynków w Ameryce Północnej, Dodge zachował na przestrzeni lat w Meksyku dużą autonomię pod względem kształtowania oferty modelowej. Początkowo rozbieżności względem Stanów Zjednoczonych, podobnie jak w przypadku Kanady, przejawiały się oferowaniem wybranych modeli marki jako Chrysler – jak chociażby sedana Dynasty. W 1998 roku Dodge opracował kolejny model z przeznaczeniem wyłącznie na rynek meksykański – trzecią generację SUV-a Ramcharger.
Pod koniec lat 90. XX wieku meksykański oddział Dodge zawarł współpracę z południowokoreańskim Hyundaiem w celu uzupełnienia lokalnej oferty o miejskie samochody mogące konkurować z konstrukcjami General Motors, Forda i Volkswagena. W ten sposób do sprzedaży trafił model Verna będący bliźniakiem Hyundaia Accenta i mały model Atos oferowany pod znaczkiem Hyundaia, ale w salonach Dodge. W pierwszej połowie drugiej dekady XXI wieku współpraca z Hyundaiem została zakończona, a lokalne modele Attitude i Neon pochodzą odpowiednio z oferty Mitsubishi i Fiata, będąc jedynymi konstrukcjami specyficznymi tylko dla oferty Dodge w Meksyku.
Dodge w Ameryce Południowej.
Na przestrzeni lat Dodge rozwinął także swoją obecność na wielu rynkach Ameryki Południowej, zajmując się w większości importem północnoamerykańskich modeli, z czasem dywersyfikując lokalne portfolia o modele regionalne. W Brazylii był to np. model Polara powstały w ramach współpracy z brytyjskim Rootes, a w Argentynie ten sam model, tyle że oferowany jako Dodge 1800. W 1981 roku Dodge wycofał się z Argentyny, sprzedając swoje lokalne operacje niemieckiemu Volkswagenowi. W Brazylii z kolei marka zachowała marginalną pozycję rynkową, montując i importując różne modele z rynku Ameryki Północnej. Amerykańska firma opuściła ten rynek w 2020 roku po tym jak zakończyła tam sprzedaż ostatniego modelu, crossovera Journey.
Dużą autonomię zachował oddział marki w Wenezueli. W latach 2002–2009, w ramach współpracy z południowokoreańskim Hyundaiem oferowano model Brisa będący lokalną odmianą modeli Accent i Getz, w ostatnim etapie funkcjonowania Dodge'a w tym regionie jedynym modelem był miejski sedan Forza będący importowanym z Brazylii Fiatem Siena.
Dodge w Australii.
Wraz z intensywnym rozwojem australijskiego oddziału marki Chrysler, w latach 60. XX wieku zdecydowano się wprowadzić do sprzedaży w tym regionie także markę Dodge. Początkowo ofertę oparto wyłącznie na budowanym lokalnie modelu Phoenix, a w 1965 roku ofertę uzupełniła także bliźniacza odmiana modelu Valiant Utility o nazwie Utility. Pełniła ona funkcję tańszej i bardziej użytkowej odmiany. Wraz z zakończeniem jej produkcji w 1975 roku, Dodge opuścił Australię.
Marka powróciła krótkotrwale w 2006 roku, wprowadzając do sprzedaży model Caliber. Z czasem portfolio poszerzono m.in. o model Nitro i Avenger, a ostatnim oferowanym pojazdem został crossover Journey. Wraz z wycofaniem go ze sprzedaży w 2016 roku, Dodge wycofał się z rynku australijskiego.

</doc>
<doc id="75602" url="https://pl.wikipedia.org/wiki?curid=75602" title="Sean Astin">
Sean Astin

Sean Patrick Astin (ur. 25 lutego 1971 w Santa Monica) – amerykański aktor i reżyser.
Życiorys.
Urodził się w Santa Monica w stanie Kalifornia. Wychowywał się w aktorskiej rodzinie Patty Duke i Johna Astina, chociaż jego biologicznym ojcem był Michael Tell. Jego młodszy brat Mackenzie Astin (ur. 1973) został także aktorem. Miał trzech przyrodnich braci: Davida, Allena i Toma. Jego biologiczny ojciec to Żyd aszkenazyjski, a matka miała pochodzenie irlandzkie i niemieckie.
Już jako 9-latek zagrał u boku matki swoją pierwszą rolę w filmie "Please Don’t Hit Me, Mom", a w 1985 główną rolę jako Mikey Walsh w filmie Stevena Spielberga "Goonies".
W lipcu 1992 ożenił się z Christine Harrell, byłą Miss Nastolatek stanu Indiana, z którą ma trzy córki: Alexandrę (ur. 27 listopada 1996), Elizabeth (ur. 6 sierpnia 2002) i Isabellę (ur. 22 lipca 2005). Jego żona i trzy córki zostały ochrzczone w kościele luterańskim.
W 1994 wyreżyserował i wyprodukował film krótkometrażowy "Kangaroo Court", za który otrzymał nominację do Oscara. Sławę przyniosła mu jednak dopiero rola dzielnego hobbita Sama w filmowej superprodukcji "Władca Pierścieni".
W 2017 roku zagrał Boba Newby'ego w drugiej serii "Stranger Things".

</doc>
<doc id="75604" url="https://pl.wikipedia.org/wiki?curid=75604" title="1953 w filmie">
1953 w filmie



</doc>
<doc id="75607" url="https://pl.wikipedia.org/wiki?curid=75607" title="Liptowskie Mury">
Liptowskie Mury

Liptowskie Mury (słow. "Liptovské múry") – część głównej grani Tatr od Wrót Chałubińskiego (albo jak jest podawane w niektórych źródłach od Szpiglasowego Wierchu) do Gładkiej Przełęczy (czasem tylko do Czarnej Ławki). W starszych źródłach można spotkać się także z dłuższym odcinkiem: od Cubryny do Świnicy. Nazwa dotyczy odcinka oddzielającego Podhale od Liptowa, od którego wzięto jej nazwę. Wprowadzona została przez Stanisława Staszica i nie ma potwierdzenia, że była wcześniej używana przez górali. Zbocza Liptowskich Murów opadają w kierunku Doliny Pięciu Stawów Polskich (po stronie polskiej) oraz należących do systemu Doliny Koprowej ("Kôprová dolina") Doliny Piarżystej ("Piargová dolina"), stanowiącej górne piętro Doliny Ciemnosmreczyńskiej ("Temnosmrečinská dolina"), oraz Dolinki Kobylej ("Kobylia dolinka") po stronie słowackiej.
Przebieg grani od Szpiglasowego Wierchu w kierunku północno-zachodnim (z Doliny Pięciu Stawów Polskich licząc od strony lewej):
W latach trzydziestych XX wieku projektowano poprowadzenie drogi z Morskiego Oka przez Szpiglasową Przełęcz, granią Liptowskich Murów, przez Świnicę do Kasprowego Wierchu. Pomysłodawcą był wiceminister komunikacji – Aleksander Bobkowski. Pomysł został oprotestowany. Zrealizowano jedynie (w 1937) krótki odcinek na Szpiglasową Przełęcz, budując szeroką ścieżkę zwaną często „ceprostradą”.
Pierwsze przejścia:

</doc>
<doc id="75608" url="https://pl.wikipedia.org/wiki?curid=75608" title="Gładki Wierch">
Gładki Wierch

Gładki Wierch (, , ) – jeden z najniższych (2065 m) szczytów głównej grani Tatr w obszarze Tatr Wysokich, jednocześnie zwornik dla odchodzących od grani w kierunku południowo-zachodnim Liptowskich Kop, od których jest oddzielony przełęczą Zawory (na terytorium Słowacji). Leży pomiędzy Gładką Kotelnicą w grani Kotelnicy i Walentkowym Wierchem w grani głównej.
Gładki Wierch od Walentkowego Wierchu oddzielony jest Gładką Przełęczą, z której prowadzi wygodne wejście na szczyt (droga jest zamknięta). Z kolei od Gładkiej Kotelnicy szczyt oddziela przełęcz Gładka Ławka. Odcinek grani między Gładką Ławką a Czarną Ławką to Kotelnica. Gładki Wierch wznosi się nad trzema dolinami: Doliną Pięciu Stawów Polskich, Doliną Kobylą i Doliną Wierchcichą. Z każdej z dolin jest łatwo dostępny. Najbardziej strome są jego stoki północno-wschodnie, jednak nie jest to ściana. Na szczycie jest tektoniczne pęknięcie.
Nazwa szczytu pochodzi od Gładkiego – północnych, opadających do dna Doliny Pięciu Stawów Polskich trawiastych zboczy.
Drogi prowadzące na szczyt były od dawna znane pasterzom. Nie sposób określić daty i nazwiska zdobywcy. Najstarsze odnotowane wejścia turystyczne:
W latach 1929–1930 na szczycie znajdowała się zimowa stacja badawcza meteorologów z Uniwersytetu Jagiellońskiego.

</doc>
<doc id="75609" url="https://pl.wikipedia.org/wiki?curid=75609" title="Gładka Przełęcz">
Gładka Przełęcz

Gładka Przełęcz (, , ) – jedna z najniższych (1993 m) przełęczy w grani głównej Tatr Wysokich. Oddziela Gładki Wierch od Walentkowego Wierchu. Jej nazwa pochodzi od leżącego poniżej przełęczy (od strony Doliny Pięciu Stawów Polskich) mało stromego i trawiastego zbocza Gładkie. Zbocze południowe, opadające do Wierchcichej Doliny jest również trawiaste, nieco tylko bardziej strome. Obydwa są łatwe do przejścia, z tego też powodu przełęcz ta stanowi wygodne i łatwe połączenie Doliny Pięciu Stawów Polskich z Doliną Wierchcichą. Na przełomie XIX i XX wieku była często wykorzystywana przez turystów
Pierwsze odnotowane przejście turystyczne z Doliny Cichej do Doliny Pięciu Stawów Polskich – Albrecht von Sydow z przewodnikiem w 1827 r.; zimą – Julia Zembatowa i Józef Lesiecki 9 lub 10 stycznia 1910 r. W 1889 r. przez Gładką Przełęcz Towarzystwo Tatrzańskie poprowadziło szlak z Doliny Pięciu Stawów Polskich do Doliny Cichej ("Tichá dolina"). Używany był w czasie II wojny światowej przez kurierów i uciekinierów. Obecnie szlak po stronie polskiej jest zamknięty (nadal widoczna jest wyraźna ścieżka). Znakowany szlak turystyczny pozostał tylko po stronie Słowacji (przez Dolinę Cichą i przełęcz Zawory).
Gładka Przełęcz jest też przejściem używanym przez zwierzęta: niedźwiedzie, rysie i jelenie.
Szlaki turystyczne.
Czasy przejścia podane na podstawie mapy.

</doc>
<doc id="75610" url="https://pl.wikipedia.org/wiki?curid=75610" title="Dworzec Tatrzański">
Dworzec Tatrzański

Dworzec Tatrzański (Dwór Tatrzański, kasyno Towarzystwa Tatrzańskiego) – budynek znajdujący się w Zakopanem przy ulicy Krupówki 12. Pełnił funkcję pierwszego zakopiańskiego domu kultury. Nigdy nie był dworcem kolejowym, stacja kolejowa w Zakopanem znajduje się w zupełnie innej części miasta.
Historia.
Inicjatorem powstania Dworca Tatrzańskiego był Walery Eljasz, który 2 grudnia 1874 roku na nadzwyczajnym Walnym Zgromadzeniu Towarzystwa Tatrzańskiego w Krakowie wystąpił z wnioskiem o zakup gruntu dla zbudowania domu dla Towarzystwa Tatrzańskiego w Zakopanem. Dworzec ten miał przejąć rolę kasyna mieszczącego się do tego czasu w domu Jana Krzeptowskiego przy Krupówkach, gdzie TT miało swoją letnią siedzibę. Kasyno to łączyło w sobie funkcję biblioteki, czytelni, sali odczytowo-zebraniowej oraz koncertowo-teatralnej. Imprezy, które odbywały się w kasynie, i ich duże zainteresowanie i powodzenie, skłoniły właśnie Eljasza do złożenia wniosku o budowę nowego budynku dla TT.
Budowę rozpoczęto w 1880 roku na gruntach zakupionych przez TT przy Krupówkach. Projektantem budynku był Karol Zaremba. Budowę ukończono w 1881 r. Drewniany budynek został uroczyście otwarty 30 lipca 1882 r. W latach 1892–94 budynek powiększono do 28 pokoi i 2 sal. W gmachu ulokowano biura TT, czytelnię i bibliotekę, pomieszczenia hotelowe, salę balową, w której odbywały się liczne imprezy: odczyty, koncerty, przedstawienia teatralne, zabawy. Dworzec Tatrzański stał się głównym centrum kulturalnym Zakopanego. Występowali m.in. Mieczysław Karłowicz, Helena Modrzejewska, Ignacy Jan Paderewski, Henryk Sienkiewicz.
W dniu 26 stycznia 1900 r. w trakcie trwania „balu ludowego”, na którym bawiła się służba z zakopiańskich pensjonatów, budynek doszczętnie spłonął (pożar spowodowany wybuchem lampy naftowej). Spaliła się m.in. cała biblioteka TT oraz mapa Tatr wykonana w płaskorzeźbie. Po tym zdarzeniu długo dyskutowano w gronie TT czy budynek powinien być odbudowany. Niektórzy z członków TT zwracali uwagę na zbyt szczupły budżet Towarzystwa, który winien być przeznaczany przede wszystkim na inwestycje w samych Tatrach.
Dopiero w 1902 r. TT zdecydowało się odbudować Dworzec Tatrzański. Otwarcie nowego, murowanego budynku miało miejsce 1 lipca 1903 r. (według projektu Wandalina Beringera, który zaprojektował go w stylu zakopiańskim). Jednakże Dworzec Tatrzański jako ośrodek kultury podupadł. Jego rolę przejął wybudowany w 1901 roku hotel „Morskie Oko”, w którego sali teatralno-balowej odbywała się większość imprez kulturalnych Zakopanego. W samym Dworcu Tatrzańskim w latach 1914–1939 działała restauracja z werandą (weranda została rozebrana w czasie II wojny światowej). Stała się ona ulubionym miejscem spotkań artystów i taterników. W sali konferencyjnej Dworca odbywały się walne zebrania m.in. TT, PTT oraz TOPR (od pierwszego zebrania w 1909 roku poczynając).
Po II wojnie światowej gmach stał się siedzibą Oddziału Tatrzańskiego PTTK oraz (do 1986) Grupy Tatrzańskiej GOPR, do 1990 r. działał tu Klub Turysty.
W 1992 r. pożar ponownie zniszczył część budynku, odbudowany rok później nadal jest siedzibą Oddziału Tatrzańskiego PTTK. Pozostałe pomieszczenia przeznaczono m.in. na Biuro Usług Turystycznych PTTK oraz klub-restauracje „Dworzec Tatrzański”. W latach 2012-2013 przeprowadzono rewitalizacje całego budynku na koszt Oddziału Tatrzańskiego PTTK w Zakopanem. Zarządcą oraz właścicielem budynku jest Oddział Tatrzański PTTK

</doc>
<doc id="75611" url="https://pl.wikipedia.org/wiki?curid=75611" title="BNC">
BNC

BNC (ang. "Bayonet Neill-Concelman") – złącze koncentryczne wielkiej częstotliwości przeznaczone do przesyłania sygnałów małej mocy. Złącze posiada zapięcie bagnetowe, umożliwiające szybkie łączenie i rozłączenie. Złącza BNC występują w dwóch wersjach: 50- i 75-omowej.

</doc>
<doc id="75612" url="https://pl.wikipedia.org/wiki?curid=75612" title="Special Operations Executive">
Special Operations Executive

Zarząd (Kierownictwo) Operacji Specjalnych (ang. "Special Operations Executive", SOE) – brytyjska tajna agencja rządowa, której zadaniem było m.in. prowadzenie wojny nieregularnej, tj. dywersji, sabotażu, operacji specjalnych, koordynacja działań politycznych i propagandowych, wspomaganie ruchu oporu w okupowanych przez państwa Osi krajach Europy oraz prowadzenie działań także na Bliskim i Dalekim Wschodzie w czasie II wojny światowej.
25 maja 1940 szef Imperialnego Sztabu Generalnego (ang. "Chief of the Imperial General Staff") przedstawił brytyjskiemu rządowi memoriał, postulujący m.in. ataki na cele gospodarcze, osłabianie morale Niemców oraz wywołanie powstania w krajach okupowanych przez Niemców. Do realizacji takich celów potrzebna była specjalna organizacja
SOE utworzono decyzją Winstona Churchilla 19 lipca 1940 roku, jej zadania definiowała tzw. Karta SOE, uchwalona przez brytyjski Gabinet Wojenny 22 lipca 1940 r. Dokument ten do dzisiaj jest tajny. Nadzór nad SOE sprawował minister wojny ekonomicznej Hugh Dalton. SOE nie była w pełni samodzielna – uzależniona była operacyjnie od brytyjskiego lotnictwa i marynarki, materiałowo od ministerstwa wojny, politycznie od ministerstwa spraw zagranicznych, strategicznie podlegała Komitetowi Szefów Sztabu Imperialnego.
SOE współpracowało z Royal Navy, z jednostką wyposażoną w mały zespół okrętów nawodnych i podwodnych, które używane były np. do przerzucania agentów i sprzętu do krajów okupowanych takich jak Francja, Norwegia, Włochy, Jugosławia i Grecja. SOE korzystało także z usług RAF, samolotów z 138 i 161 dywizjonów bombowych RAF. SOE ściśle współpracowało również z utworzonym w czerwcu 1942 roku Biurem Służb Strategicznych (OSS – Office of Strategic Services), amerykańską agencją wywiadowczą działającą w czasie II wojny światowej na terenie okupowanej Europy i nie tylko, lecz często z takiej współpracy wynikały nieporozumienia i spory między obiema służbami, tak samo było w przypadku współpracy SOE z MI6.
Centrala SOE mieściła się w Londynie, początkowo zajmowała trzy piętra St. Ermin’s Hotel, następnie przeniosła się do budynku przy Baker Street nr 64 pod nazwą "Union Trading Company". Special Operations Executive powstało w wyniku połączenia działających od czerwca 1940 roku Departamentu – MI R, Ministerstwa Wojny Sekcji D (sabotaż), części SIS/MI6 oraz zespołu ministerstwa spraw zagranicznych ds. propagandy . SOE miało swoje placówki w głównych miastach Europy i Afryki, jak m.in. Sztokholm, Lizbona, Madryt, Bari, Algier. Gdy hitlerowcy rozpoczęli bombardowania Londynu, komórki SOE ulokowano na terenie majątków ziemskich w Szkocji: w Grendon, Poundon, Dunbar, Bister, miały kryptonimy: Stations 53-A, 53-B, 53-C, 53-D.
Agenci SOE byli szkoleni w ośrodkach w Anglii oraz na zachodnim wybrzeżu Szkocji, gdzie uczono ich m.in. walki wręcz, posługiwania się różnego rodzaju bronią, wspinaczki, skakania ze spadochronem, zdobywania informacji, jak zachować się podczas przesłuchań, jak przeprowadzać akcje dywersyjne itd.
Organizacja.
Struktura organizacyjna.
Kierownictwo SOE składało się z 16 osobowej Rady: dyrektorów i ich zastępców, doradców i asystentów reprezentujących wszystkie służby i regiony. Wewnątrz SOE funkcjonowały trzy zarządy: dyrektor finansowy, zarząd ds. łączności, zarząd ds. badań, rozwoju, zaopatrzenia. Ponadto SOE miało pięciu dyrektorów terytorialnych, odpowiadających za podległe im obszary: londyński, obszar Francji, Holandii, Belgii, obszar Morza śródziemnego, Kair, Bliski Wschód, obszar Bałkanów oraz obszar "MN", tj. Polska i Czechosłowacja.
Ponadto SOE dzieliła się na trzy piony: SO-1 (propaganda), SO-2 (operacje) oraz SO-3 (planowanie). W 1941 z SOE wyodrębniono SO-1, oraz SO-2, tworząc oddzielne Kierownictwo Wojny Politycznej ("Political Warfare Executive").
Sekcje narodowe.
Sztabowi Regionalnemu SOE w Londynie, odpowiadającemu za działania na terytorium Europy, podlegały sekcje narodowe: francuska RF – współpracowała z ruchem oporu „Wolna Francja” (Francais Libres) generała de Gaulle, francuska F – współpracowała z pozostałymi francuskimi środowiskami niepodległościowymi, polska EU/P – wspierała działania Akcji Kontynentalnej w środowiskach Polonii, głównie we Francji, Belgii, Holandii i Luksemburgu, m.in. potajemnie przerzuciła do Wielkiej Brytanii ok. 1,5 tys. zdemobilizowanych żołnierzy polskich, z których utworzono polskie jednostki w Wielkiej Brytanii, sekcja X – działała na półwyspie iberyjskim, sekcja DF – specjalizująca się w przerzucaniu i organizowaniu powrotów agentów, kurierów i innych osób, holenderska N, belgijska T, norweska NOR, duńska DAN.
Sztabowi Regionalnemu SOE w Kairze, odpowiadającemu ponadto za Bliski i Daleki Wschód, podlegały sekcje: grecka GR, jugosłowiańska JUG, albańska ALB, włoska WŁ, rumuńska, węgierska, bułgarska D – utworzona w 1943, polska, czeska Force-139 – od połowy 1943.
Działalność wszystkich sekcji SOE objęta była najwyższą klauzulą tajności. Nie znały się wzajemnie, nie wiedziały o swoim istnieniu, pracowały według własnych metod. Współpracowały m.in. z wywiadem SIS oraz innymi agendami brytyjskiego Gabinetu Wojennego Premiera.
Polskie wzorce.
Dyrektor SOE ds. operacyjnych i szkoleniowych Colin Gubbins (późniejszy szef operacyjny) "posłużył się Polską jako wzorcem w kwestii rodzaju i zakresu działań ruchu oporu, jaki chciałby wywołać w Europie. Jak się jednak wkrótce przekonał, Polska była jednak jedyna w swoim rodzaju w swojej woli do stawiania oporu i buntowania się. Krótko po wojnie Gubbins oświadczył słuchaczom, że o ile w Europie Zachodniej szok, jakim była niemiecka okupacja, oszołomił ludzi, o tyle "duch Polaków, zahartowanych przez wieki ucisku, pozostał niezłomny"""."
Polacy – jako jedyni – mieli swoją łączność, własne szyfry, sprzęt swojej konstrukcji, sami rekrutowali cichociemnych – którzy nie byli agentami SOE, lecz żołnierzami AK. Mieli też swój wywiad (także podlegał Oddziałowi VI SNW), który był jedynym wywiadem alianckim działającym w Polsce. Mieli też własne siatki agentów wywiadu, którzy działali w wielu krajach świata. „Polską specjalnością” – czyli terenami gdzie nie funkcjonowały inne siatki wywiadowcze aliantów – były: Polska, Niemcy, Zaolzie, Austria, okupowana część ZSRR, także Afryka Północna. W 2004 oraz w 2005 opublikowano obszerne ustalenia Polsko-Brytyjskiej Komisji Historycznej pt.”Polsko – brytyjska współpraca wywiadowcza podczas II wojny światowej” "(wyd. Naczelna Dyrekcja Archiwów Państwowych, Warszawa 2004, 2005 oraz ". W 2005 roku brytyjski rząd oficjalnie potwierdził, że ok. połowa tajnych raportów dla aliantów z okupowanej Europy pochodziła od Polaków…
Zorganizowany przy współpracy SOE oraz Oddziału VI Sztabu Naczelnego Wodza pierwszy zrzut cichociemnych do okupowanej Polski (operacja „Adolphus”, 15/16 lutego 1941) był także pierwszym zrzutem alianckich żołnierzy na teren Europy okupowanej przez Niemców. Instrukcje oraz techniki zrzutów zostały w większości przygotowane przez Polaków. Także Polacy jako jedni z pierwszych zastosowali placówki odbiorcze przy zrzutach dywersyjnych. Z polskich doświadczeń korzystało później SOE przy organizowaniu zrzutów do innych krajów.
Polacy wydatnie wsparli swoimi umiejętnościami proces szkolenia agentów SOE, m.in. por. Jerzy Górecki z Wojskowego Ośrodka Spadochronowego w Bydgoszczy został pierwszym komendantem utworzonej przez brytyjski RAF w Ringway pod Manchesterem Szkoły Treningu Spadochronowego (eng. Parachute Training School); większość jej instruktorów stanowili polscy spadochroniarze z WOS. Polacy wsparli także rozwój sprzętu specjalnego: byli twórcami zapalników czasowych, zasobników towarowych, radiostacji typu AP ("polish spy radio") konstrukcji inż. Tadeusza Heftmana oraz urządzeń do szybkiej telegrafii. Siatki SOE w północno-zachodniej Europie działały w oparciu o tamtejszą Polonię. 17 polskich skoczków, agentów SOE zrzucono do Europy (poza Polskę), do Albanii, Francji, Grecji, Jugosławii oraz północnych Włoch. Jedną z najsłynniejszych agentek SOE była Krystyna Skarbek – Giżycka, która m.in. pomogła w ustaleniu daty ataku Niemiec na ZSRR.
Warto zauważyć, że specjalnie dla realizacji celów Akcji Kontynentalnej utworzono w SOE sekcję mniejszości polskich EU/P, której zadaniem było wspieranie polskich działań konspiracyjnych w środowiskach polonijnych Europy, Skandynawii oraz Ameryki Południowej. Chociaż w większości były to działania polityczno - wywiadowcze, organizowano także pojedyncze akcje sabotażono dywersyjne, m.in. zrzucając w Europie ok. dwudziestu spadochroniarzy - dywersantów i radiotelegrafistów. 
Działalność.
Kontekst polityczny.
SOE nie była całkowicie samodzielna, jako agenda brytyjskiego rządu musiała respektować jego polityczne decyzje. Od początku istnienia była skonfliktowana z brytyjskim Foreign Office, które zwłaszcza po przyłączeniu się ZSRR do koalicji aliantów zabiegało o jego przychylność. Niewiele pomogła ugoda z maja 1942, zobowiązująca SOE do uzyskiwania zgody FO na operacje mogące mieć charakter polityczny. Brytyjscy dygnitarze usadowieni w FO sympatyzowali ze Stalinem, stale zabiegali o to, aby nie przeszkadzać w realizacji jego planów. Interesy Polski nie miały prawie żadnego znaczenia, a Anglicy dopiero wiele lat po wojnie przekonali się, jak bardzo byli naiwni.
Polska sekcja.
W SOE uruchomiono jako jedną z pierwszych, zaraz po francuskiej, sekcję polską. Kierował nią początkowo Bicham Sweet Escott, a następnie przedwojenny rezydent brytyjskiego wywiadu w Polsce kpt. Harold Perkins. Głównym jej zadaniem było utrzymywanie łączności między Polakami a zainteresowanymi władzami angielskimi. Polska sekcja SOE współdziałała z Oddziałem VI (Specjalnym) sztabu Naczelnego Wodza. Jako jedyna z sekcji narodowych miała dużą autonomię. Tylko Polacy samodzielnie wyszukiwali emisariuszy, kurierów i skoczków – cichociemnych, którzy po skoku podlegali kierownictwu AK (w innych sekcjach agenci podlegali SOE). Polacy mieli własną sieć łączności, własne szyfry (do połowy 1944 nieznane Brytyjczykom), stanowili większość kadry instruktorskiej w ośrodkach szkoleniowych SOE szkolących cichociemnych. Polski wybitny konstruktor, inż. Tadeusz Heftman skonstruował rewelacyjną radiostację dalekiego zasięgu, której produkcją na potrzeby SOE, a także Cichociemnych zajęły się Polskie Wojskowe Warsztaty Radiowe (Polish Wireless Research Unit) w Stanmore pod Londynem. Ze wszystkich narodowości, które przebywały wówczas na wyspie, tylko Polacy zachowali prawo do własnego kodu w łączności radiowej (szyfry), swoją sieć radiową, brak kontroli przesyłek, a nawet otrzymali bazy, ułatwienia treningowe i samoloty. Mieli własną służbę ekspedycji i odbioru zrzutów. Anglicy też nie nadzorowali działalności przyszłych "zrzutków" - cichociemnych, nie znając ich nazwisk, a nawet pseudonimów.
"Ingerencja SOE w sprawy polskie kończyła się na kontakcie z Oddziałem VI, który był tym samym pośrednikiem w kontaktach z Naczelnym Wodzem. Mimo swobody Polaków w tym zakresie, jednak trzeba było się liczyć również z pewną zależnością. A mianowicie Oddział VI, który miał organizować loty oraz pomoc materialną i pieniężną dla Polski, musiał współpracować w tym względzie z Anglikami, z SOE”".
Cichociemni nie byli agentami SOE, choć szkolili się w większości w brytyjskich ośrodkach oraz byli przerzucani do okupowanej Polski w sporej mierze dzięki pomocy Brytyjczyków. Agentami SOE byli natomiast polscy spadochroniarze, zrzuceni w okresie od czerwca 1942 do kwietnia 1945 do Europy (poza Polskę), tj. do Albanii, Francji, Grecji, Jugosławii oraz północnych Włoch.
Jedną z polskich agentek SOE była Krystyna Skarbek ps. Christine Granville, działająca m.in. w Kairze, a potem w południowej Francji, która m.in. pomogła w ustaleniu daty ataku Niemiec na ZSRR. Po przegranej wojnie obronnej Polski zaangażowała się w pomoc w przerzucanie polskich żołnierzy na Zachód przez Węgry, gdzie przebywała. Przedostała się pod przybraną tożsamością do Warszawy, skąd udało się jej powrócić. Intensywna działalność w Europie Środkowej nie uszła uwadze służb nazistowskich, stąd musiała ewakuować się na Bliski Wschód, gdzie trwała w „zamrożeniu” – polscy funkcjonariusze utrudniali jej dalszą służbę, posądzając o kontakty z Niemcami podczas ww. ewakuacji. W późniejszym czasie doceniono jej doświadczenie i z sukcesami służyła we Francji.
W grudniu 1944 roku została zrzucona na teren Polski misja wojskowa „Freston”. W jej skład wchodzili brytyjscy oficerowie oraz cichociemny kpt. Antoni Pospieszalski, występujący (pod nazwiskiem żony) jako Cpt. Anthony Currie. Członkowie misji mieli zadanie sondować nastroje polskiego podziemia i pełnić rolę obserwatorów podczas spotkań oddziałów Armii Krajowej z Armią Czerwoną. Misja zakończyła się niepowodzeniem, jej uczestnicy zostali aresztowani przez NKWD. Wg portalu elitadywersji.org cała pomoc zaopatrzeniowa SOE dla Armii Krajowej zmieściłaby się w jednym pociągu towarowym. Całe wsparcie finansowe Brytyjczyków dla Polski stanowiło zaledwie ok. 2/3 dziennych wydatków Wielkiej Brytanii na wojnę.
Współpraca z NKWD.
Po agresji Niemiec na ZSRR, SOE nawiązało kontakty z NKWD, we wrześniu 1941 podpisano umowę o współpracy. NKWD miało zaprzestać działań w państwach Wspólnoty Brytyjskiej, Arabii Saudyjskiej, Egipcie, Iraku, Jemenie oraz Syrii. SOE miała pomóc w zrzucaniu rosyjskich agentów do państw okupowanej Europy – wszystkich nie należących do ZSRR albo Wspólnoty Brytyjskiej. Potem zasady współpracy skorygowano – sowieccy agenci mieli działać w okupowanych krajach Europy Zachodniej za zgodą ich emigracyjnych rządów. Zrzucono kilkudziesięciu sowieckich agentów, w kilku ich zrzutach uczestniczyły także polskie załogi samolotów oddanych do dyspozycji SOE.
Oficerem łącznikowym SOE w Moskwie został dawny tajny agent brytyjski w Rosji brygadier George Hill, jego odpowiednikiem w Londynie płk Iwan Cziczajew. Według wysokiej rangi agenta SOE (późniejszego szefa sowieckiego oddziału SOE) L. H. Manderstam’a "George Hill był potrójnym agentem, dostarczał informacji Anglikom, Rosjanom i Niemcom." Warto podkreślić, że "w tych latach brytyjskie Foregin Office nie miało ani jednego dyplomaty obznajmionego ze sprawami sowieckimi czy choć mówiącego po rosyjsku i informacje o Wielkim Aliancie czerpało ze sprawozdań sporządzanych przez Dział Badań FO (Research Department) obsadzony przez kryptokomunistów..."
Sekcja holenderska.
Zaniedbanie podstawowych procedur bezpieczeństwa, w szczególności lekceważenie tzw. kodów bezpieczeństwa (potwierdzających że radiotelegrafista nie nadaje depeszy pod kontrolą Niemców), spowodowało spektakularną klęskę SOE w Holandii. 
Od marca 1942 do grudnia 1943, wskutek działań niemieckiego kontrwywiadu Abwehry, prowadzonych pod kryptonimem Der Englandspiel (Angielska Gra), Niemcy przejęli całkowita kontrolę nad siatką SOE w Holandii. Kontrolowali 30 placówek odbierających zrzuty oraz 14 radiostacji utrzymujących łączność z SOE. Przechwycili 54 holenderskich agentów SOE, 47 zamordowali w obozie koncentracyjnym KL Mauthausen. Przechwycili ponadto wysyłane do Holandii pieniądze dla wsparcia ruchu oporu (pół miliona holenderskich guldenów), setki ton materiałów wybuchowych i sprzętu wojskowego. Niemieckie myśliwce zestrzeliły aż 12 samolotów RAF wracających po zrzucie znad Holandii. 
Pod koniec 1942 zespół dywersyjny Abwehry przeprowadził nawet, dla uwiarygodnienia działań przed SOE, kilka inscenizowanych eksplozji na holenderskich liniach kolejowych. Było o nich głośno w holenderskiej prasie, ale w rzeczywistości nie wyrządziły żadnych szkód. Inną z inscenizowanych akcji "dywersyjnych", przeprowadzonych przez niemiecką Abwehrę było wysadzenie na podejściu do portu w Rotterdamie barki rzekomo przewożącej części do niemieckich samolotów. W rzeczywistości zespół dywersyjny Abwehry wysadził starą barkę załadowaną samolotowym złomem. 
Największym sukcesem niemieckiej operacji "Angielska Gra" było aresztowanie byłego premiera tego kraju Koos'a Vorrink'a oraz ok. 150 najważniejszych przedstawicieli holenderskiego ruchu oporu. 
Przeprowadzone cztery lata po wojnie dochodzenie w sprawie "Angielskiej Gry" nie wyjaśniło przyczyn katastrofy SOE w Holandii - większość archiwów holenderskiej sekcji "N" miał zniszczyć pożar, który wybuchł na początku 1946 roku... Zdaniem holenderskiej komisji dochodzeniowej sukces niemieckiej Abwehry był skutkiem ""pomyłek wynikających z błędnej oceny sytuacji". Brytyjski historyk M.R.D.Foot ocenił, że "Prawda jest o wiele bardziej prozaiczna - agenci stali się ofiarami solidnej roboty policyjnej po stronie niemieckiej, wspieranej przez (...) niekompetencję w Londynie"".
Zamach na Reinharda Heydricha.
W ośrodku SOE w Szkocji szkolono m.in. dwóch komandosów czechosłowackich – Josefa Gabčika i Jana Kubiša – którzy po zrzuceniu na spadochronach do okupowanej Czechosłowacji, 27 maja 1942 roku dokonali udanego (choć z opóźnieniem) zamachu na Reinharda Heydricha (Operacja Anthropoid), Kierownika RSHA i ówczesnego Protektora Czech i Moraw, który zmarł w wyniku sepsy 4 czerwca 1942 roku. Za ten wyczyn Czechosłowaków współdziałających z SOE (przeprowadzony prawdopodobnie aby chronić korzystnego dla Brytyjczyków Wilhelma Canarisa przed rozpoznawczą działalnością R.Heydricha), zapłaciło życiem tysiące Czechów.
Rozwiązanie.
W maju 1944 roku z Kierownictwem Operacji Specjalnych współdziałało ok. 10 tys. mężczyzn i 3 tys. kobiet. Wiadomo, że w czasie II wojny światowej SOE przerzuciło do Francji ok. 1800 agentów i 10 tys. ton zaopatrzenia, broni i materiałów wybuchowych dla oddziałów ruchu oporu. Pełna ocena działalności SOE nie jest możliwa, gdyż dotychczas nie odtajniono wszystkich dokumentów. SOE zostało rozwiązane w styczniu 1946 roku, personel i części struktury SOE zostały przyłączone do Secret Intelligence Service.
W maju 1944 r. z SOE współpracowało ok. 10 tys. mężczyzn oraz 3 tys. kobiet. Do krajów okupowanych przerzucono ok. 1,8 tys. agentów oraz 10 tys. ton sprzętu. Do Polski wysłano łącznie 316 Cichociemnych oraz 28 kurierów (jeden CC oraz jeden kurier skoczyli dwukrotnie), Węgra – radiotelegrafistę oraz 4 Anglików (operacja Freston). Ponadto zrzucono 670 ton zaopatrzenia, z czego odebrano 443 tony. W tym samym czasie SOE zdecydowało o zrzuceniu do Jugosławii 76117 ton zaopatrzenia, do Francji 10485 ton, a do Grecji 5796 ton. Dokumenty zawierające dane o działaniach SOE otrzymały klauzulę 75 albo 100 lat tajności.

</doc>
<doc id="75613" url="https://pl.wikipedia.org/wiki?curid=75613" title="Helmut Kohl">
Helmut Kohl

Helmut Josef Michael Kohl (ur. 3 kwietnia 1930 w Ludwigshafen am Rhein, zm. 16 czerwca 2017 tamże) – niemiecki polityk. Związany z CDU, w latach 1969–1976 premier rządu Nadrenii-Palatynatu, 1982–1998 kanclerz Republiki Federalnej Niemiec. Kształtował proces zjednoczenia Niemiec i znacząco wpłynął na proces jednoczenia się Europy.
Przez byłych prezydentów USA George’a H.W. Busha i Billa Clintona został opisany jako „największy europejski przywódca drugiej połowy XX wieku”.
Życiorys.
Dzieciństwo i młodość.
Urodził się w 1930 w Ludwigshafen jako trzecie dziecko pochodzącego z Greußenheim urzędnika skarbowego Hansa Kohla (1887–1975) i jego żony Cäcilie Schnur (1890–1979). Była to mieszczańsko-konserwatywna rodzina, wzrastająca w wierze rzymskokatolickiej. Starszy brat Helmuta poległ podczas II wojny światowej. Sam Kohl został pod koniec wojny powołany do Wehrmachtu jako pomocnik, ale nie musiał już walczyć.
Dorastał w dzielnicy Friesenheim w Ludwigshafen am Rhein, przy Hohenzollernstraße. Uczęszczał do szkoły podstawowej "Ruprechtschule", a następnie do "Max-Planck-Gymnasium", obydwie mieściły się we Friesenheim. W 1950 rozpoczął studia prawnicze we Frankfurcie nad Menem. W 1951 przeniósł się na uniwersytet w Heidelbergu z przedmiotami głównymi: historią i naukami politycznymi.
Po zakończeniu studiów w 1956 objął stanowisko pracownika naukowego w Instytucie Alfreda Webera przy Uniwersytecie Heidelberg. W 1958 doktoryzował się na podstawie pracy pt. "Polityczny rozwój Palatynatu i odradzanie się partii politycznych po 1945 r." Później został asystentem dyrekcji w odlewni w Ludwigshafen, a w 1959 referentem w "Verband der Chemischen Industrie" w Ludwigshafen.
Kariera polityczna.
Jako uczeń wstąpił w 1946 do CDU, a następnie został współzałożycielem "Młodej Unii" w swoim mieście rodzinnym Ludwigshafen (1947). Działalność polityczną kontynuował również podczas studiów. W 1953 został członkiem kierowniczego (sprawującego obowiązki) zarządu CDU w Nadrenii-Palatynacie, a w 1954 zastępcą przewodniczącego Młodej Unii w Nadrenii-Palatynacie. Od 1955 członek zarządu krajowego CDU w Nadrenii-Palatynacie. Od 1956 deputowany do landtagu. Od 1959 przewodniczący powiatowych struktur CDU w Ludwigshafen, 1960–1969 był szefem klubu radnych w Radzie Miejskiej Ludwigshafen, od 1963 szefem frakcji w Landtagu Nadrenii-Palatynatu, od marca 1966 do września 1974 przewodniczącym CDU w Nadrenii-Palatynacie, od 1966 również członek zarządu federalnego CDU, a od 1969 zastępca przewodniczącego.
Premier landu.
Gdy w 1966 został wybrany na przewodniczącego krajowego CDU w Nadrenii-Palatynacie, wyznaczono go również na następcę Petera Altmeiera na stanowisku premiera. Wprawdzie po następnych wyborach do Landtagu premierem został ponownie Altmeier, jednak 19 maja 1969 zastąpił go Kohl. Ważnymi decyzjami podjętymi w czasie urzędowania Kohla była reforma terytorialna oraz powołanie Uniwersytetu Trier-Keiserslautern (obecnie: "Universität Trier", "Technische Universität Kaiserslautern"). W 1971 bez powodzenia kandydował na stanowisko federalnego przewodniczącego CDU, przegrał z Rainerem Barzelem. W 1973, rok po nieudanym wotum nieufności, zgłoszonym przez Rainera Barzela, dla urzędującego kanclerza Willy’ego Brandta, udało się Kohlowi zastąpić Barzela na stanowisku przewodniczącego CDU i utrzymać tę funkcję przez 25 lat, aż do 7 listopada 1998.
Lider opozycji.
Podczas wyborów do Bundestagu w 1976 Kohl po raz pierwszy wystąpił jako kandydat swojej partii na kanclerza. CDU/CSU nieznacznie straciła bezwzględną większość, uzyskując 48,6% głosów. Był to do tej pory drugi najwyższy wynik CDU/CSU w jej historii. Po wyborach Kohl zrezygnował ze stanowiska premiera (Nadrenii-Palatynatu) i został szefem frakcji CDU/CSU w niemieckim Bundestagu w Bonn. 2 grudnia 1976 jego następcą na stanowisku premiera został Bernhard Vogel. Po przegranych wyborach CSU podjęła tzw. "Uchwałę kreutherską dot. podziału" ("Kreuther Trennungsbeschluss") w celu rozwiązania wspólnej frakcji z CDU. Kohlowi jednak udało się, przy sprzeciwie przewodniczącego CSU Franza Josefa Straußa, przeforsować dalsze jej istnienie. W zamian za to, podczas wyborów do Bundestagu w 1980, musiał zrezygnować na rzecz Straußa z kandydowania na urząd kanclerski. Gdy Strauß po przegranych wyborach jednak pozostał premierem w Bawarii, Kohl w dalszym ciągu był przywódcą opozycji.
Kanclerz federalny.
Po zerwaniu 17 września 1982 socjalliberalnej koalicji kanclerza Helmuta Schmidta istniały znaczące różnice zdań w kwestii prowadzenia polityki gospodarczej RFN (powodem był m.in. dokument strategiczny FDP, opracowany przez Ottona Grafa Lambsdorffa, a zawierający neoliberalne stanowisko w sprawie reformy rynku pracy) – 20 września 1982 FDP i CDU/CSU rozpoczęły rozmowy koalicyjne.
Kohl został nominowany na urząd kanclerski i 1 października 1982 dzięki pierwszemu udanemu w historii Bundestagu konstruktywnemu wotum nieufności dla kanclerza Helmuta Schmidta został wybrany szóstym kanclerzem federalnym. Ministrem spraw zagranicznych pozostał, jak w dotychczasowej koalicji socjalliberalnej, Hans-Dietrich Genscher. Zmiana koalicjanta była w samym FDP kwestią sporną, gdyż FDP szła do wyborów w 1980 pod hasłami wejścia w koalicją z SPD, podnoszono brak materialnej legitymacji. Formalnie jednak krok ten był zgodny z konstytucją. Ponadto fotel kanclerza dla Kohla nie wynikał wprost z wyborów. Aby rozwiać wszelkie wątpliwości, Kohl zastosował skrajnie kontrowersyjną procedurę: pod pozorem rozkładu koalicji z powodu owego budżetu, który został uchwalony kilka tygodni wcześniej, zgłosił wniosek o wotum zaufania. Podczas rozstrzygnięcia 17 grudnia 1982 posłowie koalicji rządzącej wstrzymali się zgodnie z ustaleniami od głosu i w efekcie końcowym parlament odmówił rządowi poparcia. Prezydent federalny Karl Carstens – po dłuższym wahaniu – rozwiązał w styczniu 1983 na wniosek Kohla Bundestag, a na 6 marca 1983 zostały rozpisane przyspieszone wybory. Przeciwko temu postępowaniu niektórzy posłowie złożyli skargę do Federalnego Trybunału Konstytucyjnego. Ten jednak zdecydował, że Bundestag został rozwiązany zgodnie z konstytucją.
W wyborach do Bundestagu, 6 marca 1983, koalicja CDU/CSU i FDP została ponownie wybrana z procentowym zyskiem dla CDU/CSU (48,8%, +4,3%) i znaczącą stratą dla FDP (7,0%, –3,6%). Helmut Kohl, który między 1976 a 1998 kandydował na urząd kanclerski sześć razy, uzyskał swój najlepszy wynik wyborczy (i drugi w historii Republiki Federalnej). Kandydatem socjaldemokratów był były federalny minister sprawiedliwości i nadburmistrz Monachium Hans-Jochen Vogel.
Kohl w pierwszych latach swojego urzędowania przeforsował, przy sprzeciwie ruchu pacyfistycznego, przyjętą jeszcze pod rządami Schmidta rezolucję NATO o dozbrojeniu.
22 września 1984 Kohl spotkał się z prezydentem Francji François Mitterrandem w miejscu bitwy pod Verdun, aby wspólnie złożyć hołd pamięci poległych podczas obu wojen światowych. Zdjęcie ich długiego uścisku dłoni stało się symbolem niemiecko-francuskiego pojednania. Kohlowi i Mitterrandowi przypisywano w późniejszych latach bardzo bliskie kontakty. Przygotowali takie wspólne projekty jak Eurokorpus i stację telewizyjną Arte. Również postępy w europejskim zjednoczeniu jak w przypadku Traktatu z Maastricht, a później przy wprowadzanie waluty euro, zostały przypisane istotnie bliskiej niemiecko-francuskiej współpracy.
W październiku 1984 Kohl przyjął w Bonn „Honorową Odznakę Związku Wypędzonych”.
W toku afery „Flick”, dotyczącej nielegalnych darowizn koncernu Flick na rzecz niemieckich polityków, obciążono Kohla na podstawie wpisów w księdze kasowej pt. „wg Kohl”. W komisji śledczej Bundestagu oraz mogunckiego Landtagu Kohl poświadczył nieprawdę w odniesieniu do swojej wiedzy nt. celu "Staatsbürgerliche Vereinigung" jako instytucji zbierającej darowizny i po doniesieniu Otto Schilly’ego ledwie uniknął postępowania karnego w sprawie poświadczenia nieprawdy. Partyjny kolega Kohla, Heiner Geißler, bronił go później słynnym stwierdzeniem, że miał on pewnie "blackout".
Jako pierwszy federalny kanclerz pokolenia powojennego przemawiający przed Knesetem 24 stycznia 1984 użył wobec Izraelczyków stwierdzenia pochodzącego od Güntera Gausa o „łasce późnego urodzenia” ("Gnade der späten Geburt").
5 maja 1985 Kohl wraz z prezydentem USA Ronaldem Reaganem złożył wieniec w Bitburgu na tamtejszym cmentarzu żołnierskim. Zostało to ostro skrytykowane przez część niemieckiego i amerykańskiego społeczeństwa, gdyż pochowani są tam również członkowie Waffen-SS.
Po wyborach do Bundestagu w 1987 Kohl pozostał na stanowisku. Kontrkandydatem SPD był premier Nadrenii Północnej-Westfalii Johannes Rau.
Po zarysowaniu się możliwości upadku NRD i obaleniu 9 listopada 1989 Muru Berlińskiego, Kohl przedłożył Bundestagowi 28 listopada 1989 „Dziesięć punktów programowych dot. przezwyciężenia podziału Niemiec i Europy”, który nie był wcześniej uzgodniony z koalicjantem, ani z zachodnimi partnerami. Już 18 maja 1990 został podpisany z NRD układ państwowy o unii monetarnej, gospodarczej i społecznej. Wbrew oporowi prezesa Bundesbanku Karla Otto Pöhla Kohl przeforsował kurs wymiany marki wschodniej na markę niemiecką, jeśli chodzi o wynagrodzenia, pobory, czynsze i renty, w stosunku 1:1. Okazało się to później silnym obciążeniem dla przedsiębiorstw nowych krajów związkowych. Razem z ministrem spraw zagranicznych Hans-Dietrichem Genscherem uzyskał podczas tzw. rozmów 2+4 z siłami zwycięskimi II wojny światowej, ich przyzwolenie na zjednoczenie Niemiec w formie Układu 2+4 i włączenie nowych Niemiec do NATO. Niemieckie zjednoczenie odbiło się pozytywnie na późniejszej karierze Kohla jako kanclerza, która bez tego mogłaby nie trwać tak długo. Kohlowi w 1989 z trudem udało się odeprzeć na zjeździe partii w Bremie próbę wewnętrznego puczu przeciwników zebranych wokół Heinera Geißlera, Rity Süssmuth i Lothara Spätha.
17 stycznia 1991 został wybrany po raz trzeci po tym, jak w wyborach do Bundestagu w 1990 wygrał z premierem Saary i ówczesnym kandydatem SPD na urząd kanclerza Oskarem Lafontainem. Tym samym został pierwszym kanclerzem zjednoczonych Niemiec.
Po nieznacznie wygranych wyborach do Bundestagu w 1994 Kohla ponownie wybrano kanclerzem; tym razem wygrał on z premierem Nadrenii-Palatynatu Rudolfem Scharpingiem z SPD. Następne lata ukształtowane zostały raczej sukcesami w polityce zagranicznej (Frankfurt nad Menem jako siedziba nowo powstałego EBC, wprowadzenie euro). W 1995 Kohl, jako pierwszy zachodni polityk po protestach na placu Tian’anmen, złożył wizytę w chińskiej bazie wojskowej (odwiedził wtedy 196 Dywizję Piechoty w Tianjinie), co spotkało się z protestami organizacji broniących praw człowieka. W polityce wewnętrznej odznaczała się stagnacja, spowodowana zdominowaniem przez SPD Bundesratu, a co za tym idzie ograniczonym polem działania rządu federalnego, co skończyło się przegranymi w 1998 wyborami.
Wygrała je SPD, które wystawiło jako kandydata na kanclerza ówczesnego premiera Dolnej Saksonii Gerharda Schrödera. Skutkiem tego koalicja chrześcijańsko-liberalna została zastąpiona koalicją socjalno-zieloną (niem. "Rot-Grün", dosł. czerwono-zieloną), a Kohl został 26 października zdymisjonowany przez prezydenta RFN Romana Herzoga.
Dalsze życie.
W wyborach do Bundestagu w 2002 Kohl nie ubiegał się już o mandat.
Jego postawa budziła kontrowersje z powodu złamania "Ustawy o partiach" w związku z aferą łapówkarską w CDU.
4 marca 2004, prawie sześć lat po zakończeniu urzędowania, przedstawił pierwszą część swoich wspomnień pt. "Wspomnienia, 1930–1982". Zawierają one wspomnienia życiowe i obejmują lata od 1930 do początku pierwszej kadencji w 1982. Część druga ukazała się 3 listopada 2005 i obejmuje pierwszą część jego rządów (1982–1990).
Stan zdrowia najdłużej urzędującego kanclerza w powojennej historii Niemiec pogorszył się po upadku w 2008. Poruszał się od tego czasu na wózku inwalidzkim. Zmarł 16 czerwca 2017 w swoim domu w Ludwigshafen. 1 lipca 2017 w Parlamencie Europejskim przy wystawionej trumnie byłego kanclerza w obecności władz Europy i krajów Europy odbyły się uroczystości pogrzebowe. Po tych uroczystościach trumnę z ciałem Helmuta Kohla przetransportowano śmigłowcem do Ludwigshafen i stąd statkiem odpłynęła do Spiry. W tym mieście po mszy w katedrze jego ciało spoczęło na miejscowym cmentarzu.
Posiadał tytuły doktora honoris causa Katolickiego Uniwersytetu Lubelskiego nadany w roku 1989 i Papieskiego Wydziału Teologicznego we Wrocławiu nadany w roku 2000. W 2010 został honorowym obywatelem Gdańska.
Życie prywatne.
W 1960 roku poślubił sekretarkę, specjalistkę w dziedzinie języków obcych, Hannelore Renner (1933–2001), którą znał od 1948. Mieli dwóch synów. Mieszkał w Berlinie oraz Ludwigshafen (w dzielnicy Oggersheim).
5 lipca 2001 w wieku 68 lat jego żona Hannelore odebrała sobie życie. Od lat cierpiała na fotoalergię (uczulenie na słońce). 8 maja 2008 ożenił się po raz drugi z Maike Richter.

</doc>
<doc id="75618" url="https://pl.wikipedia.org/wiki?curid=75618" title="Cztery cnoty główne">
Cztery cnoty główne



</doc>
<doc id="75620" url="https://pl.wikipedia.org/wiki?curid=75620" title="Albert Ball">
Albert Ball

Albert Ball (ur. 14 sierpnia 1896 w Nottingham, zm. 7 maja 1917 w Annœullin) – brytyjski pilot myśliwski, jeden z czołowych brytyjskich asów okresu I wojny światowej. Odniósł 44 zwycięstwa powietrzne.
Życiorys.
Albert Ball urodził się w Nottingham w Anglii. Wkrótce po wybuchu wojny wstąpił do armii brytyjskiej. Służył początkowo w pułku piechoty Sherwood Foresters, uzyskując stopień podporucznika (2nd Lt), lecz następnie ukończył na własną rękę kurs pilotażu i w październiku 1915 uzyskał przeniesienie do lotnictwa brytyjskiego Royal Flying Corps (RFC). Początkowo latał w 13. dywizjonie na dwumiejscowych samolotach obserwacyjnych B.E.2c. Wykonywał loty rozpoznawcze, korygujące ogień artylerii, a także misje polegające na zrzucaniu spadochroniarzy na terytorium wroga.
W 1916 roku Ball został przeniesiony do 11. Dywizjonu, stając się pilotem myśliwskim. 16 maja 1916 zestrzelił pierwszy samolot niemiecki. Wkrótce zamienił samolot na nowoczesny wówczas myśliwiec Nieuport 17, na którym odniósł większość swoich zwycięstw. 29 maja zestrzelił swój drugi i trzeci samolot. W tym okresie zaczęła się bitwa nad Sommą, cechująca się znacznym nasileniem operacji lotniczych obu stron. Ball szybko wyspecjalizował się w samotnym polowaniu na formacje niemieckich lekkich bombowców. Wykorzystując karabin maszynowy Lewis, mocowany na górnym płacie na zaczepie Fostera, umożliwiającym podniesienie go lufą do góry w celu zmiany magazynka, Ball stosował często zaskakującą taktykę, przelatując pod samolotem wroga i ostrzeliwując go z małej odległości z uniesionego karabinu. Do końca lipca 1916 uzyskał łącznie 7 zwycięstw. W sierpniu i wrześniu zestrzelił aż 24 niemieckie samoloty. Kilkakrotnie zestrzelił po dwa lub trzy samoloty jednego dnia, często atakując przeważające liczebnie formacje. Od końca sierpnia latał w 60. Dywizjonie RFC, w tym okresie też został awansowany na kapitana. W październiku został wycofany z frontu do Anglii do szkolenia pilotów. Z wynikiem 31 zwycięstw (według innych źródeł 30) był wówczas na krótko nawet czołowym asem myśliwskim świata. Stał się pierwszym brytyjskim asem, który zdobył szeroką sławę w prasie. Ball mimo to był nietowarzyskim samotnikiem, silnie zaangażowanym religijnie, zajmującym się w chwilach pomiędzy lotami uprawianiem ogródka lub obsługą swojego samolotu.
Na początku 1917 Ball ponownie powrócił na front, w składzie 56. Dywizjonu RFC. Latał głównie na nowym typie myśliwca S.E.5a, początkowo go jednak nie lubił i wciąż wykonywał samotne patrole także na Nieuporcie. Od 23 kwietnia do 6 maja uzyskał kolejne 13 zwycięstw, w tym także nad myśliwcami wroga, głównie Albatros D.III.
Albert Ball zginął 7 maja 1917; okoliczności jego śmierci nie są jednak ustalone. Tego dnia jego dywizjon wdał się walkę z niemiecką eskadrą Jasta 11. Walka przebiegała wieczorem, w trudnych warunkach atmosferycznych, w chmurach. Niemiecki oficer, por. Hailer widział z ziemi, jak samolot Balla wyleciał z chmury odwrócony do góry kołami i z niedziałającym śmigłem, a następnie uderzył w ziemię koło Annœullin we Francji, na terytorium okupowanym przez Niemcy. Niemcy oficjalnie przypisali zestrzelenie Balla Lotharowi von Richthofen, który wówczas zaczynał karierę myśliwską i również został podczas tej walki zestrzelony, lecz zdołał awaryjnie wylądować. Bardziej prawdopodobną wersją jest jednak, że Ball po ewentualnym zestrzeleniu von Richthofena, stracił orientację w chmurze i rozbił się. Nieliczne źródła podają mało prawdopodobną wersję, że Ball miał zostać zestrzelony ogniem z ziemi (z wieży kościelnej).
Albert Ball uzyskał łącznie 44 zwycięstwa powietrzne (w tym 1 balon), będąc czołowym asem angielskiego lotnictwa w chwili śmierci. Pod względem liczby zwycięstw, był czwartym spośród angielskich asów I wojny światowej (nie licząc pilotów kanadyjskich i południowoafrykańskich).
Albert Ball został pochowany z honorami wojskowymi na cmentarzu wojskowym w Annœullin, w sekcji niemieckiej (jako jedyny lotnik brytyjski). Aż do dnia dzisiejszego jego grób jest utrzymywany przez krewnych Cecille Deloffre, która jako dziewczynka znalazła wrak samolotu Balla na polu uprawnym.

</doc>
<doc id="75621" url="https://pl.wikipedia.org/wiki?curid=75621" title="Batalion „Zośka”">
Batalion „Zośka”

Batalion „Zośka” – batalion Armii Krajowej (AK) biorący udział w powstaniu warszawskim, składający się przede wszystkim z członków Szarych Szeregów, konspiracyjnego Związku Harcerstwa Polskiego; dowódcą batalionu był Ryszard Białous „Jerzy”.
Sformowanie batalionu.
Batalion, utworzony pod koniec sierpnia 1943, przyjął nazwę „Zośka” dla upamiętnienia postaci dowódcy warszawskich Grup Szturmowych Tadeusza Zawadzkiego „Zośki” (poległego w akcji na posterunek graniczny w Sieczychach).
Przez pewien czas w składzie osobowym batalionu „Zośka” podawano jako jego 3 kompanię, wydzieloną już od 1 sierpnia 1943, jednostkę specjalną „Agat” („Pegaz” – „Parasol”) ze względu na jej podległość po linii harcerskiej Głównej Kwaterze Szarych Szeregów. Tuż przed powstaniem uzupełniono batalion do pełnego stanu 3 kompanii (ok. 366 osób).
Batalion w olbrzymiej większości składał się z podchorążych. Żołnierze batalionu „Zośka” brali udział w akcjach dywersyjno-sabotażowych, m.in. mających na celu niszczenie kolejowego transportu Wehrmachtu zaopatrującego front wschodni.
Powstanie warszawskie.
W powstaniu warszawskim batalion „Zośka” walczył w zgrupowaniu AK „Radosław” na Woli i Starym Mieście, skąd kompania „Rudy”, dowodzona przez Andrzeja Romockiego „Morro”, jako jedyna spośród załogi staromiejskiej przebiła się do Śródmieścia przez placówki niemieckie w Ogrodzie Saskim. W czasie walk na Górnym Czerniakowie i Mokotowie batalion „Zośka” został połączony z równie zdziesiątkowanym batalionem „Parasol”.
Po zdobyciu 2 sierpnia 1944 w rejonie ul. Okopowej dwóch niemieckich czołgów PzKpfw V Panther w składzie batalionu utworzono pluton pancerny pod dowództwem Wacława Micuty ps. "Wacek".
Kompania „Rudy” została uznana przez dowództwo AK za najlepszą spośród 40 tysięcznej załogi żołnierzy walczących w powstaniu warszawskim, m.in. w brawurowym ataku zdobywając warszawski obóz koncentracyjny. Za walki w powstaniu warszawskim Naczelny Wódz odznaczył batalion „Zośka” Krzyżem Srebrnym Orderu Wojennego Virtuti Militari (V kl.).
Po 1945.
W latach 1944–1956 członków batalionu „Zośka” dotknęły prześladowania systemu komunistycznego. Początkowo uwięzionych zostało kilku z nich z powodu ich indywidualnej działalności w latach powojennych. W drugiej fali aresztowań w specjalnie zorganizowanej akcji zatrzymano trzydziestodwuosobową grupę byłych zośkowców i oskarżono ich o działalność konspiracyjną zmierzającą do obalenia ustroju komunistycznego w Polsce.
Utworzoną w 1943 po akcji pod Arsenałem kwaterą na Cmentarzu Wojskowym na Powązkach, znaną obecnie jako Kwatera Harcerskiego batalionu Armii Krajowej „Zośka” (A–20), w której pochowano wielu żołnierzy służących w tym oddziale, opiekuje się utworzony w 1988 z inicjatywy Władysława Findeisena Społeczny Komitet Opieki nad Grobami Poległych Żołnierzy Batalionu „Zośka”.
Tradycje batalionu „Zośka” kontynuuje Jednostka Wojskowa Komandosów z Lublińca.

</doc>
<doc id="75622" url="https://pl.wikipedia.org/wiki?curid=75622" title="Papua-Nowa Gwinea">
Papua-Nowa Gwinea

Papua-Nowa Gwinea (, Niezależne Państwo Papui-Nowej Gwinei – ) – po Australii, drugie co do wielkości państwo w Oceanii, leży w Melanezji, położone w większości na wyspie Nowa Gwinea. Papua-Nowa Gwinea graniczy z Indonezją (820 km). Powierzchnia państwa wynosi 462,8 tys. km². W 2017 roku w Papui-Nowej Gwinei mieszkało 6 909 701 osób. Statusem urzędowym objęte są języki: angielski, tok pisin, hiri motu. Stolicą państwa jest Port Moresby. Walutą jest kina. Papua-Nowa Gwinea uzyskała niepodległość 16 września 1975 roku.
Papua-Nowa Gwinea jest członkiem: Azjatyckiego Banku Rozwoju, Banku Światowego, Forum Wysp Pacyfiku, Międzynarodowej Organizacji Pracy, Międzynarodowego Funduszu Walutowego, Organizacji Narodów Zjednoczonych, Światowej Organizacji Handlu i Współpracy Ekonomicznej Azji i Pacyfiku.
Geografia.
Papua-Nowa Gwinea położona jest we wschodniej części Nowej Gwinei oraz na sąsiednich archipelagach (przede wszystkim Archipelagu Bismarcka i Wyspach Salomona). Rzeźba wysp jest silnie rozczłonkowana.
Centralną część Nowej Gwinei, na której znajduje się Papua-Nowa Gwinea, zajmują Góry Centralne – łańcuch górski ciągnący się przez całą wyspę. Najwyższym szczytem jest Góra Wilhelma (4509 m) leżąca w Górach Bismarcka, jednego z pasm Gór Centralnych.
Do Gór Centralnych od południowego zachodu przylega płaska, rozległa i miejscami silnie zabagniona nizina. Bagna na nizinach są jednymi z największych na świecie. Wyspy przy północnym wybrzeżu Nowej Gwinei oraz Nowa Brytania leżą na obszarze sejsmicznym. W Papui-Nowej Gwinei znajduje się 18 aktywnych wulkanów (m.in. na wyspach: Long, Karkar, Manam). W Papui-Nowej Gwinei często występują trzęsienia ziemi. Sieć rzeczna w Papui-Nowej Gwinei jest dobrze rozwinięta. Najdłuższymi rzekami są: Sepik, Ramu, Fly, Purari.
Na Papui-Nowej Gwinei występuje klimat równikowy (wilgotny, w górach podrównikowy wilgotny). Średnia temperatura dobowa na nizinach wynosi ok. 26 °C, a na terenach górzystych (2500–3000 m) mniej niż 10 °C. Roczna suma opadów waha się od 1500 do 7500 mm. Od grudnia do marca występuje pora bardziej wilgotna, która wiąże się z monsunem północno-zachodnim. Mniej wilgotna pora występuje od maja do października. Na wysokości 2500–3000 m występują ciągłe opady drobnego deszczu (niekiedy gradu).
W Papui-Nowej Gwinei występują lasy równikowe, a na wysokości 1500–3000 m lasy górskie. Zarośla i łąki wysokogórskie znajdują się pod górną granicą lasu na Nowej Gwinei. Na niskich brzegach morskich oraz przy ujściach rzek znajdują się namorzyny. W dorzeczu rzeki Fly występuje sawanna z akacjami i eukaliptusami. Lesistość wynosi 63%.
Wzdłuż wybrzeży występują rafy koralowe.
Podział administracyjny.
Papua-Nowa Gwinea dzieli się na 18 prowincji, jeden region autonomiczny oraz jeden dystrykt stołeczny.
Historia.
Europejczycy pojawili się na terenach dzisiejszej Papui-Nowej Gwinei w XVI w. W 1884 roku wyspy ogłoszono protektoratami Niemiec (część północna – Nowa Gwinea Niemiecka) i Wielkiej Brytanii (część południowa – Nowa Gwinea Brytyjska). W 1906 roku Australia objęła administrację w brytyjskiej części (nazwanej Terytorium Papui), a w 1914 roku, po wybuchu I wojny światowej, również w niemieckiej. W 1942 roku wyspy zajęła Japonia. We wrześniu 1945 roku alianci wyparli ostatnie wojska japońskie z wysp. W 1946 roku Terytorium Nowej Gwinei ogłoszono terytorium powierniczym Organizacji Narodów Zjednoczonych, którym administrowała Australia. W 1949 roku Australia połączyła obie części w jednolite związkowe terytorium zamorskie o nazwie Papua-Nowa Gwinea. W 1951 roku rozpoczęto przekazywanie lokalnym organom zarządzanie sprawami wewnętrznymi. Powołano Radę Ustawodawczą, którą w 1964 roku zastąpiono wybieraną przez mieszkańców wysp Izbą Zgromadzeń. W grudniu 1973 roku Papua-Nowa Gwinea uzyskała pełną autonomię wewnętrzną, a 16 września 1975 roku ogłosiła niepodległość, przyjęła konstytucję oraz została członkiem Organizacji Narodów Zjednoczonych i brytyjskiej Wspólnoty Narodów.
Pierwszym premierem Papui-Nowej Gwinei został Michael Somare, który był także głównym inicjatorem niepodległości. W 1980 roku urząd premiera objął Julius Chan. W latach 80. występował konflikt z sąsiednią Indonezją przez masowy napływ Papuasów z indonezyjskiej części Nowej Gwinei. Pod koniec lat 80. pojawiły się dążenia separatystyczne na Wyspie Bougainville’a. Po wprowadzeniu stanu wyjątkowego w 1989 roku na wyspie wybuchła wojna domowa. W wyniku wojny zginęło ok. 20 tys. osób, a gospodarka Papui-Nowej Gwinei znacznie ucierpiała (m.in. po zamknięciu kopalni miedzi w Panguna). W 1997 roku funkcję gubernatora generalnego objął Silas Atopare. Po zawieszeniu broni w 1998 roku powołano przejściowy organ administracji wyspy – Ludowy Kongres Bougainville. W 2001 roku Ludowy Kongres Bougainville wynegocjował z rządem stopniowe zwiększanie autonomii wyspy oraz przeprowadzenie do 2020 roku referendum niepodległościowego. W 2002 roku premierem ponownie został Michael Somare, a w 2004 roku funkcję gubernatora generalnego objął Paulias Matane.
Ustrój polityczny.
Zgodnie z konstytucją z 1975 roku (nowelizowaną w 1998) Papua-Nowa Gwinea jest konstytucyjną monarchią parlamentarną. Głową państwa jest monarcha brytyjski (aktualnie Karol III) reprezentowany przez gubernatora generalnego. Gubernator jest mianowany na wniosek Parlamentu, przy czym monarcha może odrzucić kandydaturę Władza ustawodawcza należy do jednoizbowego Parlamentu Narodowego, który jest wybierany na pięcioletnią kadencję. 89 deputowanych wybiera się w wyborach powszechnych, a 20 w regionalnych. Władzę wykonawczą stanowią Gubernator oraz Rada Wykonawcza składająca się z Premiera i Ministrów. Premierem Gubernator mianuje osobę desygnowaną przez Parlament Narodowy .
Ważniejsze partie polityczne: Sojusz Narodowy, Partia Jedności Papui-Nowej Gwinei, Ludowy Ruch Demokratyczny, Ludowa Partia Postępu, Ludowa Partia Czynu.
Demografia.
Papuasi stanowią 84% ogółu ludności, a Melanezyjczycy – 15%. Papua-Nowa Gwinea jest krajem charakteryzującym się ogromną różnorodnością językową. Pośród prawie siedmiu milionów mieszkańców rozróżnia się 851 języków. Autochtoniczne języki kraju rozpatruje się w ramach dwóch grup: austronezyjskiej i papuaskiej (nieaustronezyjskiej). Silnie zróżnicowane języki papuaskie stanowią większość języków używanych w kraju, natomiast obszar języków austronezyjskich koncentruje się na terenach nadmorskich. Przyrost naturalny w 2017 roku wyniósł 2,37%. Ludność jest rozmieszczona nierównomiernie. Najgęściej zaludnione są doliny na wysokości 1200–2000 m na Nowej Gwinei oraz półwysep Gazelle. Strefy pomiędzy 700 m a 1200 m oraz obszary powyżej 2500 m nie są zamieszkane. W 2017 roku przeciętna długość życia wyniosła 67,3 lat (65,1 dla mężczyzn, 69,7 dla kobiet). 64,2% mieszkańców potrafi czytać i pisać. Główne miasta to: na Nowej Gwinei Port Moresby, Lae, Madang, Wewak, Goroka, Mount Hagen, na Nowej Brytanii Rabaul, na wyspie Bougainville’a Arawa.
Religia.
Kraj deklaruje się jako chrześcijański, z czego większość stanowią protestanci.
Struktura religijna kraju według Spisu Powszechnego w 2011 roku:
Gospodarka.
Papua-Nowa Gwinea jest krajem rolniczo-surowcowym. Barierami gospodarczymi są: niski poziom wykształcenia społeczeństwa, brak wykwalifikowanej siły roboczej i kapitału oraz słabo rozwinięta infrastruktura. Programy gospodarcze, które obejmują rozwój górnictwa, leśnictwa i hydroenergetyki finansuje się z pomocy zagranicznej (głównie od Australii). Produkt krajowy brutto na osobę wyniósł w 2016 roku 3700 USD. Przemysł wytwarza 42,8% PKB, usługi 35,7%, rolnictwo 21,5%.
Papua-Nowa Gwinea wydobywa złoto (ze złoża Ok Tedi) w Górach Gwiazd, srebro, rudy miedzi. W 1992 roku rozpoczęto wydobywanie niewielkich ilości ropy naftowej i gazu ziemnego. Rozwinął się przemysł olejarski, cukrowy, mięsny, drzewny, odzieżowy, papierniczy.
85% ludności czynnej zawodowo pracuje w rolnictwie. W prymitywnych warunkach uprawia się taro, jams, bataty i maniok. W Papui-Nowej Gwinei znajdują się także plantacje kawowca, palmy kokosowej i palmy olejowej, trzciny cukrowej, kauczukowca, herbaty, złocienia dalmatyńskiego. W 1990 roku wprowadzono uprawy ryżu. Hoduje się bydło, trzodę chlewną i drób. Poławia się ryby (głównie tuńczyka) i krewetki.
W Papui-Nowej Gwinei znajduje się ponad 580 lotnisk i pasów startowych. Międzynarodowy port lotniczy znajduje się w Port Moresby. Rozwinięta jest żegluga kabotażowa. Głównym portem morskim jest Lae. Długość dróg kołowych wynosi 19,6 tys. km (686 km ma utwardzoną nawierzchnię). Linii kolejowych nie ma, jednak funkcjonowały w przeszłości.
Wartość eksportu w 2016 roku wyniosła 9,224 mld USD, a importu – 2,077 mld USD. Papua-Nowa Gwinea eksportuje głównie złoto, ropę naftową, rudy miedzi i jej koncentratów, kawę, koprę, kakao, drewno i olej, a importuje żywność i żywe zwierzęta, maszyny i sprzęt transportowy, paliwa, wyroby przemysłowe. Głównymi partnerami handlowymi są: Australia, Singapur, Japonia i Chiny.
Emisja gazów cieplarnianych.
Emisja równoważnika dwutlenku węgla z Papui-Nowej-Gwinei wyniosła w 1990 roku 3,858 Mt, z czego 2,307 Mt stanowił dwutlenek węgla. W przeliczeniu na mieszkańca emisja wyniosła wówczas 0,535 t dwutlenku węgla, a w przeliczeniu na 1000 dolarów PKB 225 kg. Następnie emisje nieregularnie rosły, osiągając maksymalne wartości w 2013. Wzrost emisji wynikał głównie z jej zwiększenia przez transport. z kolei maksymalna emisja metanu wystąpiła w 2008. W 2018 emisja dwutlenku węgla pochodzenia kopalnego wyniosła 3,920 Mt, a w przeliczeniu na mieszkańca 0,466 t i w przeliczeniu na 1000 dolarów PKB 119 kg. Udział emisji metanu i dwutlenku węgla przez większość okresu był podobny. Na trzecim miejscu jest podtlenek azotu.

</doc>
<doc id="75623" url="https://pl.wikipedia.org/wiki?curid=75623" title="Adam Wiśniewski">
Adam Wiśniewski



</doc>
<doc id="75632" url="https://pl.wikipedia.org/wiki?curid=75632" title="Elijah Wood">
Elijah Wood

Elijah Jordan Wood (ur. 28 stycznia 1981 w Cedar Rapids) – amerykański aktor, producent i DJ.
Życiorys.
Wczesne lata.
Urodził się w Cedar Rapids w stanie Iowa w rodzinie katolickiej jako drugie z trojga dzieci Debbie (z domu Krause) i Warrena Wooda, którzy wspólnie zaopatrywali delikatesy. Ma starszego brata Zachariasza i młodszą siostrę Hannah. W wieku siedmiu lat uczęszczał na lekcje gry na fortepianie w swoim rodzinnym mieście, a także występował jako model. W szkole podstawowej wziął udział w przedstawieniu "Dźwięki muzyki" i zagrał tytułową postać w inscenizacji "Czarnoksiężnik z Krainy Oz". Był także chórzystą w produkcji "See How They Run". Jego rodzice sprzedali delikatesy w 1989, a rodzina, bez ojca, przeprowadziła się do Los Angeles, aby Wood kontynuował karierę aktorską. Jego rodzice rozwiedli się, gdy miał 15 lat.
Kariera.
W 1989 wziął udział w dorocznym konkursie organizowanym przez International Modeling and Talent Association w Los Angeles, gdzie został odkryty. Po występie w teledysku Pauli Abdul „Forever Your Girl” (1989) w reżyserii Davida Finchera, jako ośmiolatek pojawił się w niewielkiej roli w przygodowej komedii fantastycznonaukowej Roberta Zemeckisa "Powrót do przyszłości II" ("Back to the Future Part II", 1989). Mając dziewięć lat zagrał główną rolę Luke’a Winfielda - świadka morderstwa ojca z rąk zabójcy z ładunkiem w telewizyjnym dreszczowcu psychologicznym CBS "Dziecko w mroku" ("Child in the Night", 1990) z JoBeth Williams. Znalazł się też w obsadzie dramatu sensacyjnego Mike’a Figgisa "Wydział wewnętrzny" ("Infernal Affairs", 1990) z Richardem Gere i Andym Garcíą.
Doceniony przez krytyków, szybko zaczął otrzymywać kolejne propozycje ról pierwszoplanowych. Jako wnuk głównych bohaterów Michael Kaye w dramacie Barry’ego Levinsona "Avalon" (1990) i za rolę 10-etniego Willarda Younga w dramacie "Raj odzyskany" ("Paradise", 1991) z Donem Johnsonem i Melanie Griffith był nominowany do Nagrody Młodego Artysty dla najlepszego młodego aktora w filmie fabularnym. Na planie dramatu fantastycznonaukowego Steve’a Minera "Wiecznie młody" ("Forever Young", 1992) partnerował Melowi Gibsonowi i Jamie Lee Curtis. Rola Mike’a w dramacie fantasy Richarda Donnera "Marzyciele, czyli potęga wyobraźni" ("Radio Flyer", 1992) z Tomem Hanksem przyniosła mu Nagrodę Młodego Artysty. Jako 12-letni Mark Evans w dreszczowcu psychologicznym Iana McEwana "Synalek" ("The Good Son", 1993) z Macaulayem Culkinem został uhonorowany Nagrodą Saturna w kategorii najlepszy młody aktor.
Światową sławę przyniosła mu jednak dopiero rola hobbita Frodo Bagginsa w filmowej superprodukcji "Władca Pierścieni".
Życie prywatne.
W 2018 związał się z Mette-Marie Kongsved.

</doc>
<doc id="75633" url="https://pl.wikipedia.org/wiki?curid=75633" title="Reaktor atomowy">
Reaktor atomowy



</doc>
<doc id="75634" url="https://pl.wikipedia.org/wiki?curid=75634" title="Prince">
Prince

Prince, właśc. Prince Rogers Nelson (ur. 7 czerwca 1958 w Minneapolis, zm. 21 kwietnia 2016 w Chanhassen) – amerykański muzyk, piosenkarz, kompozytor i autor tekstów, przedstawiciel wielu stylów, w tym R&amp;B, funk, jazz, soul, rock, disco i pop.
Należał do najbardziej nowatorskich i ekscentrycznych postaci na amerykańskiej scenie popowej i rockowej. Nazywany „Księciem Popu”, wpłynął znacząco na rozwój muzyki rozrywkowej i był jedną z głównych postaci sceny muzycznej, zwłaszcza w latach 90. XX wieku. Był postrzegany jako jedna z najbardziej kontrowersyjnych postaci sceny muzycznej. Jego zachowanie na scenie i ubiór początkowo były uważane za obsceniczne. Uznawany przez prasę także za symbol seksu i artystę, który ukształtował swoją karierę, często walcząc z przyjętymi praktykami muzycznymi. Był uważany za wirtuoza gitary elektrycznej, grał także na instrumentach klawiszowych i perkusyjnych.
Od swojego debiutu w 1978 wydał ponad 40 albumów, które szacunkowo rozeszły się w ponad 100 mln egzemplarzy na świecie. Za sprzedaż albumów w USA otrzymał jedną diamentową płytę, jedną poczwórnie platynową, sześć podwójnie platynowych, siedem platynowych i osiem złotych. Do jego największych przebojów należą: „Little Red Corvette”, „When Doves Cry”, „Let’s Go Crazy”, „Purple Rain”, „Raspberry Beret”, „Kiss”, „U Got the Look”, „Batdance”, „Cream” i „The Most Beautiful Girl in the World”.
Poza działalnością solową współpracował także z innymi artystami. Występował na scenie m.in. z Eryką Badu, Alicią Keys czy Stevie’em Wonderem. Był producentem albumu "Like a Prayer" (1989) Madonny oraz współpracował przy tworzeniu płyty Kate Bush pt. "The Red Shoes" (1993). W swoich repertuarach utwory autorstwa Prince’a mieli m.in. Tom Jones oraz Sinéad O’Connor („Nothing Compares 2 U”).
Zdobył siedem nagród Grammy, a w 2004 został włączony do Galerii Sław Rock&amp;Rolla. Zajmował się także produkcją muzyczną i aranżacją swoich utworów.
Wczesne lata.
Urodził się w Minneapolis, w stanie Minnesota, w rodzinie z Luizjany. jako syn Mattie Shaw, piosenkarki jazzowej i pracownika opieki społecznej, oraz Johna L. Nelsona (zm. w sierpniu 2001), autora tekstów piosenek i pianisty. Jego matka była Amerykanką włoskiego pochodzenia, a ojciec czarnoskórym muzykiem jazzowym, grającym na fortepianie w trio The Prince Rogers Band. Prince miał siostrę Tikę Evene oraz przyrodnie rodzeństwo: brata, Duana Nelsona i siostrę Sharon.
Zafascynowany jednym z koncertów ojca, na który wybrał się z matką, gdy miał sześć lat, także postanowił związać życie z muzyką. Podjął samodzielną naukę gry na fortepianie, a w wieku siedmiu lat skomponował swój pierwszy utwór – „Funkmachine”. Ojciec miał pewien wpływ na przyszłą twórczość Prince’a, który w swoich piosenkach wykorzystywał używane przez niego sekwencje akordów, a w kilku utworach Amerykańskie Stowarzyszenie Kompozytorów, Autorów i Wydawców uznaje go za ich współautora. Jednocześnie ojciec nadużywał przemocy fizycznej wobec syna, co ten potwierdził m.in. w dokumencie "Purpurowy deszcz" oraz piosence „Papa”.
Rodzice Prince’a rozwiedli się w 1968, a jego matka wkrótce ponownie wyszła za mąż. Niespokojne relacje Prince’a z ojczymem, Haywardem Bakerem, doprowadziły do ucieczki chłopaka z domu. Pomieszkiwał u ojca, później u ciotki, Olivii Nelson, ostatecznie wprowadził się do szkolnego przyjaciela, Andrégo Andersona. Uczył się w gimnazjum Bryanta i liceum Centrum High. W tym okresie był prześladowany przez rówieśników ze względu na charakterystyczny sposób ubierania się oraz nieśmiałość.
Kariera.
Początki.
Prince był samoukiem: w młodości samodzielnie opanował grę na fortepianie, gitarze i perkusji. Wraz z André Andersonem i Charlesem Smithem w wieku 14 lat założył zespół Grand Central, przemianowym później na Grand Central Corporation, a następnie na Champagne. Brali udział w sesji nagraniowej w studiu Moonsound Chrisa Moona, który wkrótce zaproponował Prince’owi solową współpracę, obejmującą skomponowanie melodii do jego tekstów. W 1976, nagrawszy pierwsze muzyczne demo, odrzucił ofertę nowojorskiej wytwórni Tiffany Entertainment, która zaproponowała mu przeniesienie na firmę praw do jego pierwszych autorskich piosenek – „Baby”, „Soft &amp; Wet”, „Love Is Forever” i „Aces”.
Po powrocie do Minneapolis nawiązał współpracę z Owenem Husneyem z The Ad Company, który wkrótce powołał do życia firmę American Artists Inc, zajmującą się opieką artystyczną nad Prince’em. W grudniu 1976 rozpoczął nagrania kolejnego, solowego demo w studiu Sound 80. Ponadto do 1978 pracował jako muzyk sesyjny z zespołem 94 East, którego nie był jednak oficjalnym członkiem.
Lata 1977–1979.
W czerwcu 1977 podpisał kontrakt z Warner Bros., a trzy miesiące później rozpoczął nagrania debiutanckiej płyty w studiu Sound 80 w Minneapolis oraz Record Plant w Sausalito. 7 kwietnia 1978 wydał album pt. "For You", na który sam skomponował, zaaranżował i wyprodukował właściwie cały materiał, mimo że do nagrania użyto 23 instrumentów. Pierwszy singiel, „Soft &amp; Wet”, który wydał 7 czerwca 1978, trafił na 12. miejsce Hot R&amp;B/Hip-Hop Songs i został po latach wykorzystany w scenie dreszczowca M. Nighta Shyamalana "Niezniszczalny" (2000) z Robin Wright i Bruce’em Willisem. Sam album dotarł do 21. miejsca billoardowej listy "Top R&amp;B/Hip-Hop Albums". W ramach promocji albumu Prince odbył krótką trasę promocyjną po Karolinie Północnej.
Latem 1978 skompletował swój zespół koncertowy, z którym zadebiutował na scenie 5 stycznia 1979 w Capri Theater w Minneapolis. W tym okresie nowym menedżerem Prince’a został Steve Fargnoli. Od kwietnia do maja pracował w studiu Alpha Studio w Los Angeles nad materiałem na swój drugi album. Przy nagraniu płyty, zatytułowanej po prostu "Prince", pomógł mu dodatkowy zespół muzyków, co okazało się dobrym pomysłem zarówno pod względem muzycznym, jak i komercyjnym. Album ukazał się 19 października 1979 i dotarł do trzeciego miejsca listy "Top R&amp;B/Hip-Hop Albums". Za sprzedaż wydawnictwa uzyskał status platynowej płyty. Album promował dwoma singlami: „I Wanna Be Your Lover” i „Why You Wanna Treat Me So Bad?”, które stały się przebojami i były wysoko plasowane na listach przebojów. Jednocześnie pracował nad pobocznym projektem – rockowym zespołem The Rebels, jednak szybko zawiesił pracę ze względu na niezadowolenie z jakości nagranych dziewięciu piosenek. Wkrótce po wydaniu płyty "Prince" wyruszył w trasę koncertową, m.in. lutym 1980 występował jako support przed koncertami Ricka Jamesa w ramach jego trasy pt. „Fire It Up”.
Lata 1980–1984.
W październiku 1980 na rynek płytowy trafił trzeci album "Dirty Mind". Kompozycje okazały się mieszanką muzyki kreatywnej z rock and rollem, punkiem i ostrzejszymi rockowymi partiami gitarowymi, a teksty bywały kontrowersyjne, np. o seksie oralnym („Head”) czy romansie między rodzeństwem („Sister”). W ramach promocji płyty wyruszył w kolejną trasę, a podczas koncertów zaczął tworzyć bardzo zmysłowe show, stając się dla jednych symbolem seksu, a dla bardziej konserwatywnej publiczności – celem ataków. Ze względu na słabe zainteresowanie koncertami i płytą trasa została zawieszona, jednakże wkrótce ją wznowiono na skutek przychylnych recenzji prasowych. W lutym 1981 po raz pierwszy gościł w "Saturday Night Live", gdzie wykonał utwór „Partyup”. Wiosną tego samego roku rozpoczął pracę nad swoim kolejnym albumem oraz zagrał pierwsze koncerty w Europie – w Amsterdamie, Londynie i Paryżu. 14 października 1981 wydał album pt. "Controversy", z którego pochodził jego pierwszy światowy przebój o tym samym tytule. Po premierze płyty wyruszył w swoją kolejną trasę koncertową, którą poprzedził występami jako support na kilku koncertach The Rolling Stones w Los Angeles. Występy nie zdobyły przychylności publiczności, a na pierwszym z nich, ubrany w kobiecy strój, został nawet obrzucony śmieciami i zmuszony do zejścia ze sceny. W trakcie trasy kręcił film dokumentalny "The Second Coming", uwieczniający fragmenty koncertów, jednak ostatecznie zawiesił prace nad tym projektem.
Od marca do sierpnia 1982 pracował nad materiałem na kolejny album. Dwupłytowe wydawnictwo "1999" ukazało się 27 października 1982, a wśród piosenek znalazły się m.in. promowane w MTV utwory „1999” i „Little Red Corvette”, który dotarł do siódmego miejsca listy przebojów "Billboard Hot 100". Sam album osiągnął sukces komercyjny, docierając do czołówki listy bestsellerów w USA, gdzie ostatecznie pokrył się poczwórnie platynową płytą za sprzedaż w nakładzie przekraczającym 3 mln egzemplarzy. Prince promował album także podczas swojej kolejnej trasy koncertowej, a jego występy poprzedzały krótkie sety zespołów The Time i Vanity 6. 3 sierpnia 1983 zagrał wystąpił z zespołem na imprezie dobroczynnej dla Minneapolis Dance Theater Company, podczas której zebrano 23 tys. dol.. W tym okresie pracował także nad filmem, który był inspirowany jego własną biografią. "Purpurowy deszcz" w reż. Alberta Magnoliego ukazał się 27 lipca 1984, a Prince zagrał w nim główną rolę utalentowanego i wyobcowanego młodego muzyka Kida, rozpoczynającego swą estradową karierę w klubie muzycznym z formacją The Revolution. Film w zaledwie trzy dni po premierze przyniósł twórcom 7,3 mln dol. wpływów, ostatecznie zarobił na siebie 70 mln dol.. Prince za rolę w filmie NAACP Image Awards w kategorii „wybitny aktor pierwszoplanowy w filmie fabularnym”. Miesiąc przed premierą filmu wydał doń ścieżkę dźwiękową pt. "Purple Rain", który okazał się sukcesem sprzedażowym – rozszedł się w ponad 13 mln sztuk w USA, a także przez 24 tygodnie pozostawał na szczycie listy bestsellerów "Billboard 200". Przez wielu krytyków album "Purple Rain" był drugim najlepszym longplayem lat 80., tuż za płytą "Thriller" Michaela Jacksona. Prince za album "Purple Rain" otrzymał Oscara za najlepszą muzykę filmową i trzema American Music Awards w kategoriach: najpopularniejszy album popowy, najpopularniejszy „czarny” album i najpopularniejszy singiel („When Doves Cry”). Był także nominowany do Złotego Globu za najlepszą piosenkę („When Doves Cry”), ale też do Złotej Maliny za najgorszą piosenkę („Sex Shooter”). Wielką popularnością cieszył się także tytułowy singiel z płyty. Dzięki albumowi dołączył do grona największych gwiazd amerykańskiej muzyki rozrywkowej i stał się jedną z ikon lat 80. Sukces komercyjny w 1984 sprawił także, że Prince stał się pierwszym artystą od czasu grupy The Beatles, który w jednym roku dotarł do pierwszego miejsca listy sprzedaży płyt, singli i filmów. W ramach promocji albumu "Purple Rain" odbył ogólnokrajową trasę koncertową, która obejmowała 98 występów w ciągu pół roku. Jeden z koncertów został zarejestrowany i wydany w 1985 na kasecie pt. "Prince &amp; The Revolution: Live".
Lata 1985–1989.
W tym okresie odmówił udziału w nagraniu charytatywnego singla „We Are the World” Michaela Jacksona i Lionela Richiego, co spotkało się z ostrą krytyką mediów, mimo że Prince przekazał twórcom albumu pt. "USA for Africa" za darmo swój utwór, „4 the Tears in Your Eyes”. Również w 1985 założył własną wytwórnię muzyczną – Paisley Park Records. 22 kwietnia 1985, zaledwie dwa miesiące po zakończeniu trasy promującej płytę "Purple Rain", wydał album pt. "Around the World in a Day". Krążek jednak nie powtórzył sukcesu poprzedniego, głównie ze względu na fakt, że Prince długo odmawiał promowania go poprzez wydawanie singli i teledysków oraz reklamowania go w prasie. Mimo to album dotarł do pierwszego miejsca listy "Billboard 200", na której szczycie utrzymał się przez trzy tygodnie. Ze względu na słabe wyniki sprzedaży Prince zdecydował się na wydanie singla – „Raspberry Beret”. Po wydaniu albumu oświadczył, że zaprzestaje działalności koncertowej i wydawania teledysków, co związane było z dalszymi kontrowersjami dotyczącymi jego wyglądu i zachowania. W tym okresie pracował także nad kolejnym albumem i filmem. 5 lutego 1986 wydał singel „Kiss”, który stał się jego kolejnym międzynarodowym przebojem i dotarł m.in. do pierwszego miejsca na liście "Hot 100". Piosenką promował album "Parade", który wydał 31 marca i który osiągnął sukces komercyjny oraz zebrał przychylne recenzje. Jeszcze przed premierą płyty wyruszył w krótką trasę koncertową pod hasłem „Hit N Run”, obejmującą m.in. 10 występów w USA, 15 w krajach Europy i cztery w Japonii. Materiał z albumu stanowił jednocześnie ścieżkę dźwiękową do reżyserowanego przez Prince’a komediodramatu muzycznego "Zakazana miłość", w którym wystąpił w głównej roli jako żigolak Christopher Tracy. Produkcja, mająca premierę kinową 1 lipca 1986, okazała się komercyjną i artystyczną klapą, zebrała słabe recenzje krytyków oraz przyniosła twórcom pięć Złotych Malin za rok 1986, w tym trzy bezpośrednio dla Prince’a: dla najgorszego aktora, najgorszego reżysera i za najgorszą piosenkę („Love or Money”). Drugim singlem z albumu "Parade" został utwór „Girls &amp; Boys”.
Jeszcze w trakcie prac nad filmem i albumem "Parade" nagrał z zespołem The Revolution materiał na dwupłytowe wydawnictwo "Dream Factory", które jednak nigdy nie zostało wydane. Porzuciwszy projekt, zaczął pracę nad kolejnym albumem – "Camille", na którym planował zaprezentować swoje androgyniczne alter ego, jednak i ten materiał nigdy nie został opublikowany. Ostatecznie nagrał materiał na trzypłytowy album o roboczym tytule "Crystal Ball", który za sugestią wytwórni Warner skrócił do dwóch krążków i wydał jako "Sign o’ the Times". Na albumie znalazły się m.in. zmodyfikowane wersje kilku piosenek z sesji nagraniowych płyt "Dream Factory" i "Camille". Dwupłytowy album, wydany 30 marca 1987, zdobył przychylne recenzje krytyków i powszechnie uważany jest za najwybitniejsze dokonanie muzyka. Tytułowy singiel dotarł do trzeciego miejsca na liście przebojów "Hot 100", jednakże drugi – „If I Was Your Girlfriend” – już nie dorównał sukcesowi, plasując się zaledwie na 67. miejscu notowania. W maju 1987 koncertem w Szwecji rozpoczął serię 34 występów promocyjnych w Europie. Po zakończeniu tej części trasy w czerwcu 1987 odmówił zagrania koncertów w USA, twierdząc, że tamtejsza publiczność go nie docenia. Zamiast tego wydał film dokumentalny "Prince na estradzie", będący zapisem z kilku europejskich koncertów, na których zagrał utwory z płyty. Album promował m.in. singlem „U Got the Look”/„Housequake”, który dotarł do drugiego miejsca na liście "Hot 100".
Pod koniec roku nagrał album funkowy album "The Black Album", którego wydanie zostało jednak wstrzymane przez artystę na tydzień przed planowaną premierą 8 grudnia 1987. Na rynku krążyły jednak nielegalne kopie płyty. Niedługo później Prince zaczął pracę nad kolejnym albumem – "Lovesexy", który ukazał się 10 maja 1988. Płytę promował singlem „Alphabet St”, do którego naprędce zrealizował teledysk. Album poniósł porażkę komercyjną, rozchodząc się w zaledwie 750 tys. egzemplarzy i docierając do 11. miejsca na liście "Billboard 200". Lepiej poradził sobie w Europie, dochodząc do pierwszego miejsca na liście "UK Albums Chart". W ramach promocji płyty odbył kolejną, europejską trasę promocyjną, a podczas koncertów występował ze specjalnie przygotowaną scenografią wartą ponad 2 mln dol.. Po powrocie z Europy we wrześniu 1988 odbył trasę po USA, która cieszyła się jednak umiarkowanym zainteresowaniem publiczności. Na potrzeby widowisk przybrał pseudonim „Bob George”, którym chciał oddzielić swój poprzedni, kontrowersyjny wizerunek od nowego, bardziej uduchowionego. Również w 1988 otrzymał statuetkę Grammy za najlepsze wykonanie R&amp;B („Kiss”). Po powrocie z Japonii, gdzie odbył trasę koncertową z "Lovesexy", w lutym 1989 rozpoczął pracę nad muzyką do filmu Tima Burtona "Batman". Ścieżka dźwiękowa z filmu, wydana 20 czerwca 1989, tj. na trzy dni przed premierą filmu, zebrała chłodne recenzje, jednak osiągnęła sukces komercyjny, rozchodząc się w ponad 4 mln nakładzie i zajmując pierwsze miejsce na listach "Billboard 200" i "UK Albums Chart". Z promującym film singlem „Batdance” dotarł na szczyt listy "Hot 100", a za utwór „Partyman” – również pochodzący ze ścieżki dźwiękowej do "Batmana" – otrzymał nagrodę Amerykańskiego Stowarzyszenia Kompozytorów, Autorów i Wydawców oraz był nominowany do nagrody Grammy w kategorii Najlepsza piosenka napisana do filmu kinowego/telewizyjnego lub innych mediów wizualnych. Również w 1989 premierę miał album Madonny "Like a Prayer", na którym znalazł się wyprodukowany przez Prince’a duet z piosenkarką – „Love Song”.
Lata 90..
W czerwcu odbył trzymiesięczną trasę koncertową pt. „Nude”, obejmującą występy w krajach Europy (m.in. rekordowe 16 koncertów z rzędu na scenie Wembley Arena) oraz w Japonii. 21 sierpnia 1990 wydał album studyjny pt. "Graffiti Bridge", będący ścieżką dźwiękową reżyserowanego przez niego dramatu muzycznego o tym samym tytule, sequela "Purpurowego deszczu", nad którym pracował już od września 1987. Film miał ukazać się latem 1990, jednak jego premiera została przesunięta na 2 listopada tego samego roku. Produkcja już na pokazach próbnych zgarniała negatywne recenzje, podobnie jak ostateczna, zaktualizowana wersja filmu. Film przyniósł twórcom zaledwie 4,2 mln dol. zysku. Ścieżka dźwiękowa do produkcji cieszyła się przychylnymi recenzjami, ale okazała się sprzedażową klapą w USA, rozchodząc się w mniej niż 1 mln egzemplarzy, jednocześnie dotarła za to do pierwszego miejsca na liście "UK Albums Chart". I choć za piosenkę „Thieves in the Temple” Prince zdobył nagrodę Amerykańskiego Stowarzyszenia Kompozytorów, Autorów i Wydawców, był nominowany do Złote Maliny w trzech kategoriach: najgorszy aktor, najgorszy reżyser i najgorszy scenariusz.
Od początku 1991 pracował nad kolejnym albumem, który zwiastował teledyskiem do singla „Gett Off”. Płyta pt. "Diamonds and Pearls" ukazała się 1 października 1991 i choć został chłodno przyjęta przez recenzentów, osiągnęła ogromny sukces komercyjny, rozchodząc się w nakładzie ponad 6 mln egzemplarzy oraz zajmując trzecie miejsce na liście "Billboard 200" i drugie na "UK Albums Chart". Płytę promował na swojej kolejnej trasie koncertowej po Europie. 13 października 1992 wydał "Love Symbol Album", który nie powtórzył sukces poprzednika, ledwie przekraczając 1 mln sprzedanych egzemplarzy. Słabą popularnością cieszyły się także pierwsze dwa single promujące płytę – „Sexy MF” i „My Name Is Prince”, za to trzeci – „7” – dotarł do siódmego miejsca na liście "Hot 100". Sam album dotarł do pierwszego miejsca na liście "UK Albums Charts". W marcu 1993 Prince rozpoczął trasę koncertową po USA pod hasłem „Act 1”, a w lipcu wyruszył w europejską część trasy. Jeszcze w czerwcu rozpoczął nagrania filmu koncertowego "The Undertaker", którego premiera odbyła się pod koniec 1993. W drugiej połowie roku wystawił przedstawienie muzyczne "Glam Slam Ulysses", luźno inspirowane "Odyseją" Homera, które jednak zeszło z afisza już po dwóch tygodniach wskutek krytycznych opinii recenzentów. We wrześniu 1993 zagrał koncert w Bagley’s Warehouse, a cały występ został zarejestrowany i wydany w marcu 1995 na albumie DVD pt. "The Sacrifice of Victor".
Na początku lat 90. narastał jego konflikt z wytwórnią Warner Bros. W tym okresie coraz odważniej opowiadał na koncertach i w wywiadach o kulisach współpracy z firmą, z którą wiązał go wieloletni, niekorzystny finansowo kontrakt. Po tym, jak wytwórnia odmówiła artyście wydania albumu jego zespołu The New Power Generation pt. "Goldnigga", tłumacząc się brakiem przebojowości materiału, piosenkarz w ramach buntu wydał płytę pod szyldem swojej nowej firmy – New Power Generation Records (NPG Records). 7 czerwca 1993 ogłosił, że zmienił imię na niewymiawialny znak graficzny – O{+&gt;, nazywany czasem „symbolem miłości”. Prasa pisała o nim także The Artist Formerly Known as Prince (pl. Artysta dawniej znany jako Prince) – „TAFKAP”, on sam skrócił ten przydomek do „The Artist”. Wyrazem protestu Prince’a wobec polityki wyzysku prowadzonej przez wielkie wytwórnie płytowe były także okładki jego płyt oraz wystąpienia publiczne, na których pokazywał się w łańcuchach lub z napisem "slave" (niewolnik) na policzku, jak też krytyczne wobec nich słowa jego piosenek.
10 września 1993 wytwórnia Warner wydała box pt. "The Hits/The B-Sides", składający się z płyt zawierającymi największe przeboje Prince’a oraz piosenki ze stron B singli. 14 lutego 1994 Prince – jako O{+&gt; – wydał singiel „The Most Beautiful Girl in the World”, który osiągnął duży sukces komercyjny, rozchodząc się w ponad 700 tys. egzemplarzy oraz trafiając na trzecie miejsce na liście "Hot 100" oraz na pierwsze miejsce w notowaniu "UK Singles Chart". 20 lipca 1994 nakładem NPG Records wydał składankę przebojów pt. "1-800-NEW-FUNK", która jednak uzyskała przeciętne wyniki sprzedaży. Niespełna miesiąc później, 16 sierpnia premierę miał wydany przez Warner Bros. album "Come", który rozszedł się w nakładzie zaledwie 345 tys. egzemplarzy oraz dotarł do 15. miejsca na liście "Billboard 200", ale już do pierwszego miejsca na "UK Albums Chart". W listopadzie premierę miał "The Black Album", który Prince nagrał siedem lat wcześniej.
20 lutego 1995 odebrał nagrodę Brit dla najlepszego wykonawcy zagranicznego. Miesiąc później rozpoczął międzynarodową trasę koncertową pt. „Ultimate Live Experience”. 27 marca wydał pod szyldem NPG Records kolejny album The New Power Generation pt. "Exodus", na którym wystąpił jako wokalista i instrumentalista pod pseudonimem „Tora Tora”. Również w marcu wydał ścieżkę dźwiękową do komediodramatu Spike’a Lee "Dziewczyna nr 6" (1996), która jednak okazała się komercyjną klapą, rozchodząc się w nakładzie zaledwie 100 tys. egzemplarzy. 26 września premierę miał album pt. "The Gold Experience", który został nagrany dwa lata wcześniej. Wydawnictwo rozeszło się w nakładzie 500 tys. egzemplarzy i dotarło do szóstego miejsca na liście "Billboard 200". W styczniu 1996 zakończył trasę koncertową po Japonii. W lipcu nakładem Warner Bros. ukazał się jego kolejny album pt. "Chaos and Disorder", który zdobył raczej przychylne recenzje krytyków. Płytę promował singiel „Dinner with Dolores”, który dotarł do 36. miejsca na liście "UK Singles Chart". W listopadzie wydał własnym sumptem trzypłytowy album pt. "Emancipation", który został określony przez dziennikarzy jednym z najlepszych wydawnictw w dorobku Prince’a oraz rozszedł się w nakładzie 450 tys. egzemplarzy.
7 stycznia 1997 rozpoczął trasę koncertową pt. „Love 4 One Another Charities Tour”, obejmującą 21 występów w USA, z której część wpływów została przekazana na cele dobroczynne. Od lipca 1997 do stycznia 1998 odbył kolejną trasę – „Jam of the Year Tour”, na którą złożyło się 65 koncertów w USA. 13 września 1997 wyemitowany został odcinek programu "Muppets Tonight" z gościnnym udziałem Prince’a. Kilka miesięcy wcześniej, w maju 1997 za pośrednictwem dedykowanej strony internetowej i linii telefonicznej zbierał zamówienia na czteropłytowy album pt. "Crystal Ball", składający się z trzech krążków z archiwalnym materiałem (m.in. z "Dream Factory") oraz jednego z premierowymi piosenkami (pt. "The Truth"). Z powodu opóźnień w produkcji i dystrybucji pierwsze zamówione w przedsprzedaży egzemplarze albumu, wzbogacone o dodatkowy krążek pt. "Kamasutra", trafiły do słuchaczy dopiero 29 stycznia 1998. Miesiąc później czteropłytowe wydawnictwo trafiło do ogólnokrajowej sprzedaży. W czerwcu 1998 pod szyldem The New Power Generation wydał album pt. "Newpower Soul", uznany przez krytyków za jedną z najgorszych i najnudniejszych płyt w dorobku artysty. W ramach promocji albumu odbył trasę koncertową po USA i krajach Europy.
W grudniu 1998 wytwórnia Warner Bros. wydała – bez zgody Prince’a – reedycję jego singla „1999” z 1982. Artysta w odpowiedzi na praktykę firmy nagrał nową wersję piosenki i wydał ją 2 lutego 1999 w formie epki pt. "1999: The New Master". Minialbum okazał się jednak artystyczną i komercyjną klapą, zebrawszy średnie recenzje i docierając zaledwie do 150. miejsca na liście "Billboard 200". W maju podpisał kontrakt wydawniczy z wytwórnia Arista Records. Trzy miesiące później nakładem Warner Bros. premierę miał "The Vault… Old Friends 4 Sale", ostatni album wydany w ramach współpracy Prince’a z wytwórnią. On sam w listopadzie 1999 wydał kolejny album pt. "Rave Un2 the Joy Fantastic", który promował go singlem „The Greatest Romance Ever Sold”. Mimo że i ten album nie spotkał się z przychylnymi ocenami recenzentów, którzy opisywali materiał jako przestarzały, wydawnictwo dotarło do 18. miejsca na liście "Billboard 200". W ramach promocji albumu odbył kolejną trasę promocyjną po Europie, a w grudniu nagrał sylwestrowy materiał "Rave Un2 the Year 2000".
Lata 2000–2005.
Po wywiązaniu się ze zobowiązań wobec Warner Bros. od 2000 ponownie zaczął nagrywać jako Prince. Rozczarowany niepowodzeniem komercyjnym ostatniej płyty, za co oskarżał wytwórnię Arista, stworzył zremiksowaną wersję swojego albumu i wydał ją w kwietniu 2000 własnym sumptem jako "Rave In2 the Joy Fantastic". W listopadzie wyruszył w amerykańską trasę koncertową pod hasłem „Hit N Run”, której kontynuację inaugurował w kwietniu 2001. Pod koniec trasy wydał singiel „The Work Pt. 1”. W czerwcu 2001 odbył minitrasę „A Celebration”, obejmującą sześć koncertów w USA. W lipcu 2001 Warner Bros. wydał składankę jego przebojów "The Very Best of Prince". On sam wystąpił jako Guru w filmie telewizyjnym Hallmark Channel "Zaklęty książę" ("Prince Charming", 2001) wg baśni Braci Grimm. W listopadzie wydał album pt. "The Rainbow Children", który miesiąc wcześniej udostępnił fanom zrzeszonym w NPG Music Club. W ramach promocji albumu odbył międzynarodową trasę „One Nite Alone”, obejmującą 64 koncerty w USA, Kanadzie, Japonii i krajach Europy. W maju 2002 wydał album, również zatytułowany "One Nite Alone…", zawierający utwory zagrane niemal wyłącznie na fortepianie i udostępniony wyłącznie członkom NPG Music Club, a w grudniu na rynek trafiło trzypłytowe, pierwsze w jego karierze, wydawnictwo koncertowe pt. "One Nite Alone… Live!". W tym okresie pracował także nad albumami o roboczych tytułach: "The Dawn", "Madrid 2 Chicago", "High" , "Last December" i "Roundhouse Garden", poza tym planował wydanie siedmiopłytowego zestawu pt. "The Chocolate Invasion" oraz nakręcenie filmu "The Rainbow Children", jednak żaden z tych projektów nigdy nie został opublikowany.
W pierwszych dniach stycznia 2003 wydał cyfrowo dwa albumy jazzowe: "Xpectation" i "C-Note", które spotkały się z chłodnym przyjęciem wśród słuchaczy. W maju premierę miała jego kolejna płyta instrumentalna pt. "N.E.W.S.", która uznawana jest za najlepszy jazzowy album w dorobku Prince’a. Pod koniec roku odbył krótką trasę objazdową pt. "World Tour 2003/2004", obejmującą koncert w Hongkongu, pięć w Australii i dwa na Hawajach. Na początku 2004 wyruszył w trasę koncertową pt. "Musicology Live 2004ever", którą promował swój kolejny album. Trasa początkowo miała obejmować jedynie 26 koncertów, ostatecznie rozrosła się do 96 występów w USA, a Prince zarobił na niej ponad 87 mln dol.. Poza tym 8 lutego wystąpił z Beyoncé na otwarciu 46. ceremonii wręczenia nagród Grammy, na której zaśpiewali fragmenty jego przebojów oraz piosenkę artystki „Crazy in Love”. W marcu wydał cyfrowo album studyjny pt. "Musicology", który miesiąc później ukazał się w sklepach dzięki dystrybucji wytwórni Columbia Records. Album osiągnął sukces komercyjny, uzyskując certyfikat podwójnie platynowej płyty za sprzedaż w USA oraz docierając do trzeciego miejsca na listach "Billboard 200" w USA, gdzie sprzedano 191 tys. egzemplarzy płyty w pierwszym tygodniu po premierze, i "UK Albums Chart". Również w 2004 wydał cyfrowo także dwie składanki: "The Chocolate Invasion" i "The Slaughterhouse", został wprowadzony do Rock and Roll Hall of Fame oraz otrzymał kilka nagród muzycznych, m.in. tytuł Mistrza Funku Roku od magazynu „GQ” i nagrodę za najlepsze wykorzystanie technologii od „Billboardu”. W 2005 ograniczył działalność artystyczną do zagrania kilku prywatnych koncertów w swoim domu w Los Angeles i wydania singla charytatywnego „S.S.T.”/„Brand New Orleans”, z którego zyski przekazał organizacjom dobroczynnym pomagającym ofiarom huraganu Katrina.
Lata 2006–2010.
W 2006 przy wsparciu wytwórni Universal wydał album pt. "3121", z którym dotarł do pierwszego miejsca listy "Billboard 200". Płytę promował singlem „Te amo corazón” oraz występami w programach telewizyjnych, m.in. na gali rozdania Brit Awards 2006. Album uzyskał głównie pozytywne recenzje oraz osiągnął duży sukces komercyjny, debiutując na pierwszym miejscu na liście "Billboard 200" z wynikiem 183 tys. sprzedanych egzemplarzy płyt w pierwszym tygodniu po premierze. Również w 2006 premierę miała piosenka „Song of the Heart”, którą napisał na potrzeby ścieżki dźwiękowej do filmu animowanego "". Utwór przyniósł mu Złoty Glob za najlepszą piosenkę. Oprócz tego 12 czerwca 2006 otrzymał Webby Award za całokształt dokonań. W sezonie 2006–2007 odbył serię koncertów pod hasłem „3121 Jazz Cuisine” w Las Vegas. 2 lutego 2007 wystąpił w przerwie meczu Super Bowl XLI, prezentując 12-minutową mieszankę swoich przebojów; minikoncert zebrał wiele pochwalnych recenzji. W lipcu wypuścił na rynek linię perfum 3121 oraz wydał album pt. "Planet Earth", który ukazał się jako bezpłatny dodatek do niedzielnego wydania brytyjskiego dziennika „Mail on Monday”. W ramach promocji płyty zagrał cieszącą się dużym zainteresowaniem serię 21 koncertów pod hasłem „21 Nights in London” w hali O2 Arena w Londynie. 8 listopada wypuścił cyfrowo utwór „PFUnk” (później przemianowany na „F.U.N.K.”, będący jego odpowiedzią na zawarcie się fanowskiej koalicji „Prince Fans United”, która sprzeciwiała się działaniom artysty wobec prób blokowania wszelkiej działalności jego wielbicieli w sieci, w tym m.in. udostępniania amatorskich zdjęć i nagrań z jego koncertów na forach i dedykowanych muzykowi stronach intetnetowych. W grudniu 2007 podobno zagrał koncert na prywatnym przyjęciu urodzinowym przedsiębiorcy Jeffreya Soffera, za co miał zainkasować 2 mln dol..
W pierwszych miesiącach 2008 występował gościnnie wraz z zespołem Blind Boys Of Alabama i grał kameralne koncerty w klubach „77” i „The Green Door”. 25 kwietnia 2008 w programie "Tonight Show with Jay Leno" zaśpiewał premierowy utwór „Turn Me Loose”, a dzień później zagrał koncert na Coachella Valley Music and Arts Festival, za co miał zarobić 4,8 mln dol.. We wrześniu premierę miała książka pt. "21 Nights", która dokumentowała trasę w O2 Arenie na zdjęciach autorstwa Randee St. Nicholas oraz zawierała dodatkową płytę pt. "Indigo Nights" z zarejestrowanymi występami Prince’a w sali IndigO2, które dawał po koncertach w O2 Arenie. 17 grudnia 2008 na antenie radia Indie 103 zaprezentował single „Crimson &amp; Clover”, „Colonized Mind” i „Wall of Berlin”, zapowiadającego premierę jego trzypłytowego zestawu – "LotusFlow3r/MPLSound/Elixer", który ukazał się na początku 2009 i był dystrybuowany w USA przez ogólnokrajową sieć sklepów Target. Album "Lotus Flow3r" zadebiutował na drugim miejscu na liście "Billboard 200". 24 marca 2009 otworzył nową stronę internetową lotusflow3r.com, którą promował najnowsze wydawnictwo. W ramach promocji albumu zagrał trzy koncerty w Live Nokia Center w Los Angeles, 18 lipca wystąpił na festiwalu "Montreux Jazz", 11 października zagrał dwa koncerty w "Grand Palais" w Paryżu, a 24 października wystąpił w swoim studiu Paisley Park w ramach akcji charytatywnej „Love 4 One Another”. W styczniu 2010 wypuścił utwór „Purple and Gold”, który napisał z myślą o drużynie Minnesota Vikings. Miesiąc później wypuścił utwór „Cause and Effect”, a jego premiera zbiegła się z zawarciem pozasądowej ugody z firmą Promoters MCD, która pozwała artystę za odwołanie koncertu na stadionie Dublin’s Croke Park na 10 dni przed wydarzeniem. W czerwcu wydał utwór „Hot Summer” oraz odebrał nagrodę za całokształt twórczości na gali Black Entertainment Television. Miesiąc później wydał album pt. "20Ten", który był dołączany jako darmowy dodatek do wybranych europejskich gazet. W ramach promocji płyty odbył minitrasę koncertową, obejmującą osiem występów w Europie.
Lata 2011–2019.
19 kwietnia 2018 niewydane wcześniej oryginalne nagranie „Nothing Compares 2 U” z 1984 zostało wydane jako singiel przez Warner Bros. Records.
Współpracownicy.
Najdłużej współpracował z grupami The Revolution oraz The New Power Generation (występującą także pod nazwą "NPG Orchestra"), ale także z solowymi artystami, takimi jak m.in.: Stevie Nicks, Madonna, Alicia Keys, Erykah Badu, Nikka Costa, George Clinton, Chaka Khan, Candy Dulfer, Larry Graham i Stevie Wonder.
Na początku lat 80. stworzył zespół The Time, którego wszystkie cztery płyty – "The Time" (1981), "What Time Is It?" (1982), "Ice Cream Castle" (1984) i "Pandemonium" (1990), weszły do notowań list przebojów. W 1982 na rynku zadebiutował jego kolejny zespół – girlsband Vanity 6, który po zmianach personalnych wynikających z odejścia Vanity został przemianowany w Apollonia 6. Tworząc utwory dla zespołów, posługiwał się pseudonimem Jamie Starr. W 1983 uformował zespół The Family, dla którego napisał m.in. utwór „Nothing Compares 2 U”, a dwa lata później – grupę The Flesh, która nagrała kilka piosenek, w tym m.in. „Junk Music”, wykorzystaną w ścieżce dźwiękowej do "Zakazanej miłości". Na przełomie 1986 i 1987 stworzył jazzowo-funkowy zespół Madhouse, który występował przed nim jako support na koncertach i który w 1986 wydał dwa albumy: "8" i "16". Wylansował także piosenkarkę Carmen Electrę.
W 1985 założył własną wytwórnię muzyczną – Paisley Park Records, którą w latach 90. przemianował na NPG Records (New Power Generation).
Prince pisał też piosenki dla innych artystów, takich jak m.in. Sheila E., Sheena Easton oraz grupy The Bangles. Covery piosenek Prince’a znalazły się w repertuarze m.in. Chaki Khan, Toma Jonesa, The Art of Noise, Sinéad O’Connor oraz Milesa Davisa.
Charakterystyka muzyczna i inspiracje.
W dzieciństwie był zafascynowany muzyką Jamesa Browna, poza tym – dzięki lokalnej rozgłośni radiowej KUXL – miał możliwość poznania twórczości białych wykonawców funkowych i soulowych. Na początku kariery często określany był mianem „następcy Steviego Wondera”. Tworzył pod inspiracją muzyki Jimiego Hendriksa. W latach 80. zafascynował się także jazzową twórczością Milesa Davisa.
Na pierwszym albumie "For You" umieścił piosenki głównie w stylu R&amp;B, nagrane z wykorzystaniem m.in. syntezatorów i zaśpiewane wysokimi dźwiękami. Na płycie "Prince" znalazło się więcej rockowych brzmień. Kolejne dwa albumy – "Dirty Mind" i "Controversy" – zawierały brzmienia nowofalowe i funkowe, a także ballady. Płyta "Purple Rain" zawierała nastrojowe ballady oraz szybkie utwory taneczne, a teksty piosenek były znacznie ugrzecznione w porównaniu z materiałem z poprzednich albumów. Albumem "Around the World in a Day" zwrócił się ku psychodelicznym brzmieniom i muzyce rockowej lat 60., a krytycy zauważali w utworach wyraźne inspiracje twórczością zespołu The Beatles, czemu sam Prince zaprzeczał. Na płycie "Parade" słychać wpływ inspiracji jazzem, ponadto podczas nagrywania albumu Prince zrezygnował z syntezatorów na rzecz dźwięków prawdziwej perkusji i instrumentów dętych. Od czasu pracy nad tym albumem komunikował się z pozostałymi twórcami wyłącznie mailowo, rezygnując ze spotkań z nimi w studiu nagrań. Płytę "Sign ’O’ the Times" zdominowały brzmienia funkowe. Wydawnictwem "The Black Album" włączył do swojej muzyki więcej elementów funku i R&amp;B. Piosenki z płyty "Lovesexy" miały charakter klubowy. Album "Diamonds and Pearls" został utrzymany w stylu R&amp;B-owo–popowym, zawierał także elementy reggae, hip-hopu, rocka, funku, jazzu i muzyki tanecznej. Na krążku "Emancipation" powrócił do muzyki R&amp;B oraz po raz pierwszy w karierze umieścił covery piosenek innych artystów (m.in. „One of Us” Joan Osbourne). Na epce "1999: The New Master" umieścił materiał dance’owo-hip-hopowy. Krążek "One Nite Alone…" zawiera piosenki w akustycznej, fortepianowej odsłonie. Na albumach "Musicology" i "3121" ponownie zaprezentował się w mieszance styli, od funku po rock i jazz. Brzmienia funk i disco oraz ballady umieścił także na kolejnej płycie – "Planet Earth". Na albumie "LotusFlow3r" zaprezentował materiał z instrumentalnym jazzem, a wydana w tym samym czasie płyta "MPLSound" zawierała piosenki utrzymane w stylu elektro-funk.
Życie prywatne.
Związki.
Spotykał się z piosenkarkami: Vanity, Susan Moonsie, Jill Jones i Susannah Melvoin, której – zgodnie z doniesieniami prasy – miał oświadczyć się w sierpniu 1985. W trakcie trwania związku z Melvoin miał romans z aktorką Kristin Scott Thomas, o której napisał utwór „Better with Time”. Na przełomie 1989 i 1990 spotykał się z aktorką Kim Basinger, która zaśpiewała w piosence „Scandalous” ze ścieżki dźwiękowej do "Batmana". 14 lutego 1996 poślubił Mayte Jannell Garcię, która w wieku 17 lat dołączyła do jego zespołu jako tancerka. Mieli syna Boya Gregory’ego (ur. 16 października 1996, zm. w październiku 1996 na zespół Pfeiffera). W maju 2000 małżeństwo zostało anulowane. 31 grudnia 2001 poślubił Manuelę Testolini. 24 maja 2006 złożyła wniosek o rozwód. W 2007 spotykał się z projektantką mody Chelsea Rodgers oraz siostrami-bliźniaczkami: Mayą i Nandy McClean, które były tancerkami w jego zespole.
Prasa często spekulowała wokół seksualnych upodobań i tożsamości Prince’a, który w swoich piosenkach prowokacyjnie śpiewał: „Nie jestem kobietą, nie jestem mężczyzną / Jestem czymś, czego nigdy nie zrozumiesz” („I’m not a woman, I’m not a man / I am something that you’ll never understand”).
Religia.
Deklarował się jako osoba "wierząca w Boga". Latem 1997 zainteresował się studiowaniem Biblii, do czego zachęcił go basista Larry Graham. W 2001 został Świadkiem Jehowy i uczestniczył w zebraniach w miejscowej Sali Królestwa. Od tego czasu jego płyty odróżniała przede wszystkim łagodniejsza warstwa tekstowa, w której dało się zauważyć odejście od typowego dla wcześniejszej twórczości języka ulicy.
Majątek.
W maju 1985 wykupił 200-akrową działkę w Chanhassen na przedmieściach Minneapolis, na której wybudował własny kompleks mieszkalny Paisley Park, zawierający m.in. cztery studia nagraniowe i dźwiękoszczelną halę o powierzchni ponad 1 tys. m2. Mieszkał tam do 2005, kiedy to przeprowadził się do Los Angeles, gdzie zamieszkał w wynajmowanej przez niego za 70 tys. dol. rezydencji o nazwie „3121”, co było nawiązaniem do tytułu jednego z jego albumów.
W wieku 27 lat stał się milionerem, a jego ówczesny majątek szacowano na 27 mln dol.. Na trasie koncertowej "Musicology Live 2004ever", trwającej od 27 marca do 11 września 2004, zarobił ponad 87 mln dol..
Śmierć.
Zmarł 21 kwietnia 2016 z powodu przedawkowania silnego środka przeciwbólowego o nazwie fentanyl w swojej posiadłości Paisley Park. 23 kwietnia 2016 jego ciało poddano kremacji w czasie uroczystego prywatnego pogrzebu w Paisley Park w Chanhassen w stanie Minnesota.
Dziedzictwo.
Cztery z albumów Prince’a ("Dirty Mind", "1999", "Purple Rain", "Sign o’ the Times") znalazły się na Liście 500 albumów wszech czasów według dwutygodnika „Rolling Stone”. Prezydent Stanów Zjednoczonych Barack Obama nazwał go „ikoną kreatywności”. Powiedział także, że: „on i jego żona dołączają się do milionów jego fanów z całego świata”..
Prince był inspiracją dla wielu innych wykonawców. Otwarcie o wpływie jego twórczości na zainteresowanie muzyką mówił m.in. Timbaland. Twórczością muzyka inspirowali się także The Neptunes i OutKast.
Dyskografia.
Na wielu płytach powtarza się informacja "Produced, arranged, composed and per4med by Prince" (na niektórych słowo „Prince” zastępuje "love symbol") uzupełniana czasem nazwą współpracującej grupy muzyków "...and The Revolution" (do ok. 1986) i "...with The New Power Generation".

</doc>
<doc id="75635" url="https://pl.wikipedia.org/wiki?curid=75635" title="Security Service">
Security Service

Security Service (lub MI5) – brytyjska Służba Bezpieczeństwa odpowiedzialna za ochronę kraju przed penetracją obcych służb wywiadowczych (kontrwywiad), walkę z terroryzmem, bezpieczeństwo wewnętrzne Wielkiej Brytanii oraz ochronę tajemnicy państwowej, utworzona w 1909 roku. Security Service początkowo działała pod kryptonimem "MO5".
Utworzenie Security Service.
Powołany w 1909 Komitet Obrony Imperium ("Committee of Imperial Defence" – "CID") otrzymał dwa zadania: zbadać naturę i rozmiary obcej działalności szpiegowskiej na terenach Wielkiej Brytanii oraz określenie kto i jak powinien jej przeciwdziałać.
W raporcie "CID" przedstawiona została propozycja utworzenia "Biura Tajnej Służby", co stało się 1 października 1909 roku. "Biuro Tajnej Służby" podzielono na dwa działy – krajowy i zagraniczny. Sekcja krajowa otrzymała desygnat "MO-5" ("Piąta Sekcja Wydziału Operacyjnego Sztabu Generalnego"), a sekcja zagraniczna SIS (MI6). Pod tym kryptonimem (MO5), działano do 1916 roku. W 1916 roku utworzono Zarząd Wywiadu Wojskowego – MO5 zostało przemianowane na MI5. Biurokratyczna zmiana niczym nie wpłynęła na status służby ani jej działania, MI5 nadal była komórką podległą Ministerstwu Wojny.
Pierwotne założenia.
Nowa służba intensywnie gromadziła dane na temat osób prowadzących działania wywrotowe i szpiegowskie na terenie Wielkiej Brytanii. Do I wojny światowej w kraju aresztowano 12 szpiegów niemieckich, a z ich zeznań wynikało, że na terenie kraju istnieje od dawna szeroko rozbudowana siatka szpiegowska, mająca za zadanie uaktywnić się w chwili wybuchu wojny. W przededniu wojny "MO5" (wcześniejsza nazwa MI5) zajmowało się głównie zwalczaniem ekstremistów irlandzkich wspólnie z policjantami ze Special Branch, kierowanej przez Patricka Quinna i Basila Thomsona (ta sekcja polityczna policji została utworzona w 1883 do zwalczania podziemia irlandzkiego – pierwotnie Irish Branch) i przeciwdziałaniem zamachom na bezpieczeństwo państwa. W 1911 roku przyjęto "Official Secret Act" – ustawę o tajemnicy państwowej.
Reorganizacja.
W 1916 roku sekcję wewnętrzną podporządkowano bezpośrednio Ministerstwu Wojny jako wydział MO5, którego nazwę zmieniono na MI5, po powołaniu do życia nowej struktury, jaką był Zarząd Wywiadu Wojskowego (MI). Podzielony był on na następujące grupy:
Okres międzywojenny.
W okresie międzywojennym podejmowano próby koordynacji działań Security Service i Secret Intelligence Service w celu przeciwstawienia się najgroźniejszemu przeciwnikowi tamtych czasów, jakim był wywiad ZSRR (INO i Razwiedupr).
W okresie międzywojennym Służba Bezpieczeństwa musiała się uporać nie tylko ze zwiększoną działalnością wywiadu radzieckiego (INO Czeka, OGPU i Razwiedywatielnoje Uprawlienije RKKA) oraz wzrostem wpływów NSDAP w Niemczech, ale również z ponownymi trudnościami stwarzanymi przez irlandzkich nacjonalistów. Secret Intelligence Service trzymał się z dala od Irlandii od 1919 roku, gdy grupa ich profesjonalnych pracowników została wymordowana przez IRA w dniu znanym jako „krwawa niedziela”. Krwawa niedziela wyrwała duży wpływ na Security Service i Secret Intelligence Service, od tego czasu obie służby bardzo niechętnie angażowały się w irlandzkie sprawy. Pod koniec lat trzydziestych było jednak jasne, że to nie Irlandia oraz IRA będą głównym zagrożeniem dla Wielkiej Brytanii, lecz rosnące ponownie w potęgę Niemcy, pod przywództwem Adolfa Hitlera.
II wojna światowa.
Po wybuchu II wojny światowej (1 września 1939 roku), MI5 utrzymał swój tajemniczy charakter i dyskretne metody pracy, choć pole działania i uprawnienia MI5 zwiększyły się niepomiernie. Kierownictwo Security Service, ówczesny szef MI5 gen. mjr sir "Vernon Kell", który prowadził MI5 od chwili utworzenia w 1909 roku, był zdecydowany powtórzyć sukces z 1914 roku i zlikwidować wszystkie siatki Abwehry w Wielkiej Brytanii za jednym zamachem. Był to ambitny plan, ale Kell miał do dyspozycji wszystkie narzędzia do jego realizacji. Podstawowym narzędziem była znowelizowana ustawa o rejestracji obcokrajowców, którą parlament uchwalił zaraz po I wojnie światowej, zastępując nią tymczasowe przepisy z 1914 roku. Nowy akt legislacyjny dawał urzędnikom imigracyjnym całkowita kontrolę nad wpuszczaniem przybyszów na terytorium Wielkiej Brytanii.
Jeszcze bardziej istotne znaczenie miał nałożony na cudzoziemców obowiązek rejestrowania się na policji oraz informowania jej o zmianie adresu. Dzięki temu przepisowi Vernon Kell mógł za pośrednictwem "Wydziału Specjalnego" Scotland Yardu aktualizować kartotekę MI5 i wiedział, gdzie przebywają osoby, które kontrwywiad podejrzewał o szpiegostwo.
W 1940 roku ze stanowiska szefa MI5 odszedł po trzydziestu latach służby gen. mjr sir Vernon Kell, a zastąpił go sir David Petrie, który piastował to stanowisko przez całą wojnę do 1946 roku. Pod jego zarządem MI5 stał się bardzo skuteczny, podczas wojny na obszarze Wielkiej Brytanii ujęto i stracono 16 szpiegów niemieckich oraz dwóch Hiszpanów działających na terenie Gibraltaru. Wielu innych agentów wywiadu wojskowego Abwehry, wywiadu i służby bezpieczeństwa SS, Sicherheitsdienst (SD), przerzuconych do Wielkiej Brytanii, przewerbowano i zmuszono do udziału w szeroko zakrojonych operacjach kontrwywiadu, np. operacji o kryptonimie „Bodyguard” mającej na celu dezinformację niemieckiego dowództwa co do miejsca inwazji na Europę. Schwytani przez MI5 agenci prowadzili grę przesyłając radiem wcześniej spreparowane odpowiednio meldunki.
Wiadomo tylko o jednym człowieku, który uniknął złapania lub przewerbowania przez angielski kontrwywiad. Był nim Jan Wilhelm. Co najmniej dwóch innych utrzymywało, że powiodła im się podobna sztuczka, lecz nie znaleziono na to potwierdzenia. Oczywiście w Wielkiej Brytanii działali agenci niemieccy, których tożsamość pozostaje tajemnicą dla MI5 do tej pory.
Siatka polska.
Pierwszym Polakiem, który podjął podwójną grę, był „Careless” – pilot zestrzelony nad Francją w 1940 roku. Po przedostaniu się do Wielkiej Brytanii, tam przejęty przez MI5, był przesłuchiwany i zgodził się na współpracę. Otrzymał pseudonim „Careless”, napisał pod kontrolą MI5 i wysłał list na adres skrzynki kontaktowej Abwehry, po czym dostał pełną zachęty odpowiedź. Abwehra poleciła mu zbierać informacje o brytyjskim lotnictwie, więc wymyślono dla niego pozorny przydział do baterii przeciwlotniczej. Wysyłane przez niego tajnopisy pełne były spreparowanych informacji o obronie przeciwlotniczej Anglii. W końcu 1943 roku Careless odmówił kontynuowania pracy z MI5.
Drugim Polakiem współpracującym z brytyjskim wywiadem i kontrwywiadem był kapitan dyplomowany, pilot Roman Czerniawski, któremu nadano pseudonim „Brutus”. Zorganizowana przez niego siatka szpiegowska we Francji „Interallie” (Czerniawski pracował wtedy jeszcze pod pseudonimem – Armand) pracowała bardzo intensywnie, Roman Czerniawski (ps. Armand) został aresztowany 18 listopada 1941 roku, w wyniku zdrady swojej kochanki i zarazem prawej ręki Mathildy Carre ps. La Chatte. Za darowanie własnego życia i swych współpracowników z siatki zgodził się na współpracę z Abwehrą. Po przybyciu do Londynu był intensywnie przesłuchiwany przez Secret Intelligence Service, czyli MI6 oraz szefa polskiego wywiadu w Anglii, płk. Stanisława Gano. O współpracy z Abwehrą nic nie powiedział oficerom MI6, dopiero na spotkaniu w restauracji z płk. Gano wyjawił, że współpracuje z wywiadem niemieckim.
Szef polskiego wywiadu przekazał Czerniawskiego MI6, a oni oddali go do dyspozycji Służby Bezpieczeństwa MI5, Wydziałowi B. Czerniawskiemu nadano ps. „Brutus” i rozpoczął on grę mającą na celu osłaniać tajemnicę operacji Overlord. Cała działalność "Brutusa" nie została jeszcze ujawniona, a dokumenty dotyczące Czerniawskiego i innych operacji polskiego wywiadu zostały zniszczone na rozkaz płk. Gano, który obawiał się, że materiały mogą wpaść w ręce Moskwy.
Kolejnym Polakiem, który słał Niemcom dezinformacyjne materiały, był nieznany z nazwiska agent działający pod pseudonimem „Rover”. Wiadomo o nim jedynie, że w przeszłości był marynarzem i zawodowym bokserem. Po kampanii wrześniowej dostał się do niemieckiej niewoli. Tam zainteresowała się nim Abwehra. Został zwerbowany i po przeszkoleniu został wysłany do Anglii. Tam dobrowolnie zgłosił się do MI 5 z propozycja współpracy. Mimo wielokrotnych prób nie udało mu się nawiązać współpracy z Niemcami – zbudowany przez niego nadajnik radiowy, zgodnie z niemiecką instrukcja, nie był na tyle mocny, by uzyskać skuteczną łączność. „Rover” (pseudonim nadany przez MI5) w 1944 roku powrócił do służby w polskiej Marynarce Wojennej. Po wyjeździe agenta, Niemcom udało się skontaktować z nadajnikiem „Rovera”, a Brytyjczycy wykorzystali ten fakt i poprzez podstawionych agentów rozpoczęli przekazywać informacje dezinformujące z zakresu brytyjskiej marynarki wojennej. Losy polskiego agenta po wojnie nie są znane.
Siatka szpiegowska Cambridge.
Przed II wojną światową i w trakcie jej trwania oraz kilka lat po, rząd Wielkiej Brytanii oraz jego służby wywiadowcze i kontrwywiadowcze były głęboko spenetrowane przez kilku kretów pracujących dla radzieckiego wywiadu NKWD, tzw. Siatka szpiegowska Cambridge, lub „piątkę z Cambridge” (Harold „Kim” Philby, Donald Maclean, Guy Burgess, Anthony Blunt i John Cairncross). Z czasem zajęli oni bardzo wysokie stanowiska w rządzie brytyjskim, m.in. w Ministerstwie Spraw Zagranicznych, w wywiadzie Secret Intelligence Service, inaczej MI6, oraz w służbie bezpieczeństwa MI5. Przez długie lata informowali oni swych radzieckich mocodawców o największych tajemnicach rządu brytyjskiego i służb specjalnych tego kraju.Ucieczki Donalda Macleana i Guya Burgessa do Związku Radzieckiego w 1951 roku (zostali ostrzeżeni przez Harolda „Kima” Philby’ego, który także uciekł do Związku Radzieckiego podczas pobytu w Libanie w 1963 roku) wstrząsnęły społeczeństwem i kołami wywiadowczymi w Wielkiej Brytanii.
MI5, obawiając się, że siatka szpiegowska może być większa, przeprowadziło w latach sześćdziesiątych wspólnie z MI6 szczegółowe śledztwo w tej sprawie. Zespół MI5 oraz MI6 badający tę sprawę nazwano „Komitetem Płynności”. W skład komitetu wchodzili m.in. funkcjonariusz „Wydziału D” służby bezpieczeństwa MI5 oraz funkcjonariusze sekcji kontrwywiadu Tajnej Służby Wywiadowczej SIS/MI6. Po zakończeniu śledztwa komitet ogłosił, że istnieją oznaki niemal ciągłej penetracji MI5 i MI6 od przynajmniej 1942 roku do 1962 roku. Członkowie komitetu podejrzewali, że nieujawnionymi kretami radzieckimi w MI5 byli Michael Hanley, wówczas kierownik wydziału w MI5 i Roger Hollis, dyrektor generalny MI5. Po przesłuchaniu obu sprawę zamknięto, a w 1981 roku zostali oni oczyszczeni po kolejnym śledztwie.
Odbudowa zaufania.
Po objęciu stanowiska dyrektora generalnego MI5 przez Martina F. Jonesa w 1965 roku najważniejszym jego zadaniem była odbudowa morale wśród pracowników agencji oraz wzajemnego zaufania ze współpracującymi z MI5 i MI6 służbami specjalnymi NATO, m.in. z Centralną Agencją Wywiadowczą (CIA), Federalnym Biurem Śledczym (FBI), z Niemiecką BND i BfV, oraz z francuskimi służbami specjalnymi, głównymi partnerami w cichej walce przeciwko wywiadom państw Układu Warszawskiego, głównie Związku Radzieckiego
George Blake.
Kolejną próbą dla obu agencji MI5 i MI6 była ucieczka z więzienia, a następnie do Związku Radzieckiego skazanego na 42 lata za szpiegostwo dla KGB George’a Blake’a – byłego pracownika MI6. Amerykanie podejrzewali, że pomogli mu w ucieczce radzieccy agenci działający nadal w brytyjskim wywiadzie.
Lata dziewięćdziesiąte.
16 lipca 1993 roku ukazała się wydana przez MI5 36-stronicowa broszura pt. "The Security Service", informująca o szczegółowej działalności MI5 i określająca jej charakter. Zawierała też schemat organizacyjny agencji oraz liczbę jej pracowników określoną na 2 tysiące.Broszura wymienia sześć punktów pola działalności MI5 w najbliższym czasie:
Zasoby materialne.
MI5 na walkę z terroryzmem poświęca ok. 70% swoich zasobów, z czego prawie 26% zostaje przeznaczone na zwalczanie zagrożeń bezpieczeństwa międzynarodowego, a ok. 44% na sprawy irlandzkie i inne problemy wewnętrzne.

</doc>
<doc id="75637" url="https://pl.wikipedia.org/wiki?curid=75637" title="Carlo Di Palma">
Carlo Di Palma

Carlo Di Palma (ur. 17 kwietnia 1925 w Rzymie, zm. 9 lipca 2004 tamże) – włoski operator filmowy.
Kariera.
Karierę filmową rozpoczął w latach 40. XX w. jako asystent operatora. W 1951 awansował do funkcji operatora kamery na planie włoskiego filmu "Achtung! Banditi!" Carla Lizzaniego. Od 1956 był już samodzielnym autorem zdjęć.
Międzynarodową sławę zdobył współpracując z Michelangelo Antonionim, z którym zrealizował m.in. "Czerwoną pustynię" (1964) i "Powiększenie" (1966). Za zdjęcia do tego ostatniego filmu był nominowany do nagrody Brytyjskiej Akademii Filmowej (BAFTA).
W 1983 przeniósł się z rodzinnych Włoch do USA, gdzie nawiązał stałą współpracę z Woody Allenem. Przez 11 lat - począwszy od filmu "Hannah i jej siostry" (1986), aż po "Przejrzeć Harry’ego" (1997) - Di Palma był autorem zdjęć do wszystkich dzieł tego amerykańskiego twórcy.
Zasiadał w jury konkursu głównego na 45. MFF w Cannes (1992).

</doc>
<doc id="75638" url="https://pl.wikipedia.org/wiki?curid=75638" title="ELISA (test immunoenzymatyczny)">
ELISA (test immunoenzymatyczny)

ELISA (ang. "enzyme-linked immunosorbent assay") – test immunoenzymatyczny lub immunoenzymosorpcyjny, jeden z najpowszechniej stosowanych testów w badaniach biomedycznych, zarówno naukowych, jak i diagnostycznych. Służy on do wykrycia określonych białek w badanym materiale z użyciem przeciwciał poliklonalnych lub monoklonalnych skoniugowanych z odpowiednim enzymem.
W podstawowej wersji testu ELISA pewna ilość antygenu unieruchomiona jest na powierzchni fazy stałej. Wykonanie testu rozpoczyna się od wprowadzenia materiału biologicznego (najczęściej surowicy lub osocza), w którym badana będzie obecność przeciwciał specyficznych dla unieruchomionego antygenu. Unieruchomiony antygen i specyficzne dla niego przeciwciała – o ile są obecne w materiale biologicznym – tworzą kompleks immunologiczny, dzięki któremu przeciwciało zostaje trwale związane z podłożem. Po przepłukaniu środowiska reakcji dodawany jest tak zwany koniugat, czyli przeciwciało (skierowane przeciw przeciwciałom ludzkim) połączone wiązaniem kowalencyjnym z enzymem. Po ponownym przepłukaniu środowiska reakcji i dodaniu odpowiedniego substratu enzym zawarty w koniugacie katalizuje reakcję, której produkt (najczęściej barwny) można ocenić ilościowo metodą spektrofotometryczną, służącą do pomiaru intensywności barwy. Poziom intensywności barwy, zależny od stężenia produktu reakcji enzymatycznej, jest proporcjonalny do stężenia przeciwciał w próbce. Równolegle do próbek badanych przeprowadza się analogiczne etapy reakcji dla surowic kalibracyjnych (tzw. kalibratorów), o znanym stężeniu badanego przeciwciała. Wyniki uzyskane dla kalibratorów pozwalają wykreślić krzywą kalibracyjną, stanowiącą wykres zależności intensywności barwy od stężenia przeciwciał w próbce. Z równania krzywej kalibracyjnej oblicza się stężenie przeciwciał w próbkach badanych. Należy jednak zdawać sobie sprawę z faktu, że przedstawiony powyżej opis działania metody jest silnie uproszczony i może podlegać wielu modyfikacjom, a najważniejsze z nich przedstawiono w dalszej części artykułu.
Test ELISA należy do szerszej grupy tak zwanych testów fazy stałej, ale nie jest pierwszym, który został wynaleziony, chociaż jest jednym z najczęściej stosowanych. Pierwszą metodą z tej grupy, w której stosuje się przeciwciała znakowane radioizotopem, jest test RIA, za wynalezienie którego Rosalyn Yalow otrzymała w 1977 roku Nagrodę Nobla.
Opłaszczanie i blokowanie fazy stałej.
Niezależnie od rodzaju przeprowadzanego badania, każdy test immunoenzymatyczny wymaga opłaszczenia fazy stałej przeciwciałem lub antygenem. Jako fazy stałej używa się zwykle płytek polistyrenowych lub pleksiglasowych ze studzienkami (dołkami), do których można dodawać niewielkie ilości roztworów. Każda studzienka pełni więc funkcję mikropróbówki, przy czym w testach ELISA używa się zwykle płytek 96-dołkowych. Oprócz płytek plastikowych możliwe jest także używanie innych materiałów, na przykład różnego rodzaju błon o ustalonym składzie chemicznym lub granulek materiału magnetycznego.
Opłaszczanie z reguły przeprowadza się przez dodanie do studzienki przeciwciała lub antygenu przeznaczonego do umieszczenia na fazie stałej. Całość jest następnie inkubowana przez określony czas, najpierw zwykle w temperaturze 37 °C, a potem 4 °C, choć możliwe są także inne metody, co zależy od przeprowadzanego badania. Temperatura jest jednym z najważniejszych czynników, nie może jednak przekroczyć 56 °C, gdyż w przypadku białek dojdzie do denaturacji. Istotne znaczenie może mieć także bufor, w którym zawieszony jest czynnik stosowany do opłaszczenia fazy stałej.
Po przeprowadzeniu opłaszczenia należy jeszcze zablokować miejsca niezajęte przez przeciwciało lub antygen. Dokonuje się tego za pomocą czynników blokujących, na przykład roztworu owoalbuminy lub odtłuszczonego mleka, co zapobiega nieselektywnemu przyłączaniu się białek do fazy stałej podczas następnych etapów testu, wymagających także inkubacji w określonych temperaturach.
Odmiany ELISA.
"Sandwich" ELISA – test podwójnego wiązania.
Ten rodzaj testu immunoenzymatycznego służy zwykle do określania stężenia danego białka (antygenu) w badanej próbce. Angielska nazwa tej metody – "sandwich ELISA", czyli „kanapkowa ELISA” – bierze się stąd, że antygen wiązany jest pomiędzy dwiema warstwami przeciwciał, co najlepiej można prześledzić, obserwując przebieg tej metody. Cyfry w nawiasach oznaczają numery zamieszczonych rysunków.
Pierwszym krokiem jest umieszczenie swoistego względem danego antygenu przeciwciała na fazie stałej, na przykład płytce. Po wypłukaniu przeciwciał, które nie związały się z płytką, można dodać badany materiał. Jak nietrudno zauważyć, jeśli w owym materiale znajduje się poszukiwane białko, będzie się ono łączyć z przeciwciałami związanymi z płytką. Widać tutaj, jak ważna jest swoistość przeciwciała, od niej bowiem zależy, czy dany antygen zostanie związany i czy nie nastąpi sfałszowanie testu w wyniku związania innych, podobnych białek.
Po dodaniu badanego materiału płytkę znowu się przepłukuje. Teoretycznie więc na płytce powinny pozostać jedynie przeciwciała – a jeżeli badany antygen był obecny, do niektórych przynajmniej przeciwciał powinien być przyłączony antygen.
W tej chwili antygen jest już wyodrębniony z mieszaniny, dzięki użyciu swoistego przeciwciała, jednak osoba przeprowadzająca badanie nie jest jeszcze w stanie stwierdzić, czy tak się rzeczywiście stało. W tym celu dodawane jest kolejne przeciwciało, tym razem wyznakowane enzymem. Przeciwciało to również jest specyficzne względem poszukiwanego antygenu, jednak rozpoznaje inny rejon cząsteczki białkowej – dzięki temu przeciwciało użyte do wychwycenia antygenu nie blokuje przeciwciała znakowanego enzymem. Po przepłukaniu uzyskujemy strukturę kanapki – antygen rzeczywiście znajduje się pomiędzy dwiema warstwami przeciwciał. Teraz można dodać już substrat dla enzymu związanego z przeciwciałem. Zwykle stosuje się związki, które w wyniku reakcji enzymatycznej przechodzą w barwny produkt. Taki test ELISA jest więc także metodą kolorymetryczną. Najczęściej stosowane enzymy to fosfataza alkaliczna (substrat: fosforan p-nitrofenolu), peroksydaza chrzanowa (substrat: tetrametylobenzydyna) oraz oksydaza glukozowa (substrat: kwas 5-aminosalicylowy). Stosując spektrofotometr, można więc precyzyjnie określić natężenie barwy po określonym czasie trwania reakcji, dzięki czemu można również określić stężenie antygenu w materiale użytym do badań.
Test ELISA bezpośredni i pośredni.
Gdy antygen po związaniu przez przeciwciała umieszczone na płytce był wykrywany przez kolejne przeciwciało, które związano ze znacznikiem (enzymem). Taką metodę wykrywania antygenu, tzn. wykrywanie go za pomocą jednego tylko przeciwciała, nazywamy bezpośrednim testem ELISA. Zaletą tej metody jest jej szybkość w porównaniu do przedstawionej dalej metody pośredniej. Warto jednak zauważyć, że test bezpośredni wymaga obecności "swoistego" przeciwciała, które dodatkowo musi być wyznakowane enzymem. Zatem do wykrycia innego antygenu trzeba przygotować kolejną porcję znakowanych swoistych przeciwciał, co jest kosztowne i nie zawsze możliwe do wykonania. Tych wad nie posiada test pośredni, jest on jednak bardziej pracochłonny.
W przypadku pośredniego testu ELISA przeciwciało monoklonalne rozpoznające swoiście antygen (przeciwciało pierwszorzędowe, ang. "primary antibody") nie jest znakowane. Znakowane jest natomiast przeciwciało drugorzędowe (ang. "secondary antibody") przyłączające się do przeciwciała pierwszorzędowego, rozpoznające dany izotyp (patrz: przeciwciało) immunoglobulin.
Jeżeli zatem do wykrycia antygenu używamy swoistego przeciwciała klasy IgG, to drugie przeciwciało musi rozpoznawać właśnie przeciwciała klasy IgG, niezależnie od tego, jaką wykazują one specyficzność. Zaletą tej metody jest to, że nie trzeba znakować specyficznych względem antygenu przeciwciał. Pozwala to na użycie różnych przeciwciał pierwszorzędowych, bez potrzeby dodatkowych manipulacji związanych z ich znakowaniem, po czym przeciwciała te mogą zostać wykryte za pomocą zawsze takich samych przeciwciał znakowanych. Poniższy rysunek pokazuje różnice między bezpośrednim (1) i pośrednim (2) testem ELISA (jest to już wynik końcowy, bez ukazywania kolejnych kroków):
Wykrywanie swoistych przeciwciał testem ELISA.
Wspomniany już test podwójnego wiązania służy do wykrywania danego antygenu za pomocą przeciwciał. Sytuację można jednak odwrócić i wykryć przeciwciało za pomocą danego antygenu, co ma duże znaczenie w diagnostyce (np. wykrywanie przeciwciał anty-HIV w przypadku badań na obecność tego wirusa w organizmie chorego). W odróżnieniu jednak od testu podwójnego wiązania, wykrywanie przeciwciał można wykonać jedynie testem pośrednim.
W celu wykrycia przeciwciał należy opłaszczyć fazę stałą antygenem (1), przeciwko któremu skierowane są poszukiwane przeciwciała. W przypadku zastosowań diagnostycznych dostępne są zwykle gotowe, opłaszczone antygenem płytki. Na tak przygotowane podłoże nanosi się surowicę pacjenta i po odpowiednim czasie inkubacji płytkę się przepłukuje. Jeżeli przeciwciała skierowane przeciwko antygenowi znajdowały się w surowicy, zwiążą się one z antygenem na płytce (2). Za pomocą drugiego przeciwciała lub innego wyznakowanego ligandu można nie tylko wykryć przeciwciała, ale nawet określić ich klasę (3,4), co może dostarczyć dodatkowych informacji o chorobie lub danych epidemiologicznych (np. obecność tylko przeciwciał IgM świadczy o tym, że chory przechodzi pierwsze w życiu zakażenie danym drobnoustrojem, zaś obecność IgG świadczy o kolejnym zakażeniu).
Kompetycyjny test ELISA.
W kompetycyjnych (rywalizacyjnych) testach ELISA (c-ELISA, z ang. "competitive ELISA") wykorzystuje się mieszankę znakowanego antygenu lub przeciwciała, które są dodawane do badanego materiału. Rozpatrzmy najpierw przypadek oznaczania stężenia przeciwciał w surowicy przeciwko danemu antygenowi. Podobnie jak w ELISA mierzących stężenie przeciwciał, faza stała jest opłaszczona odpowiednim antygenem. Jeśli na fazę stałą podziałamy teraz mieszanką badanej surowicy i specyficznego względem danego antygenu przeciwciała monoklonalnego wyznakowanego enzymem, to nastąpi współzawodnictwo pomiędzy przeciwciałami w surowicy a przeciwciałem znakowanym. Jak nietrudno zauważyć, w odróżnieniu od poprzednich metod natężenie reakcji enzymatycznej będzie odwrotnie proporcjonalne do stężenia przeciwciał w surowicy, gdyż im większe będzie ich stężenie, tym mniej znakowanego przeciwciała przyłączy się do antygenu umieszczonego na fazie stałej.
Stosowana jest również alternatywna metoda, w której faza stała jest opłaszczona przeciwciałem, natomiast rywalizacja o miejsca wiążące przeciwciał zachodzi między standaryzowanym, wyznakowanym antygenem, a antygenem zawartym w badanym materiale. Podobnie jak w wersji ze znakowanym przeciwciałem, także tutaj sygnał jest odwrotnie proporcjonalny do stężenia badanego antygenu.

</doc>
<doc id="75640" url="https://pl.wikipedia.org/wiki?curid=75640" title="Konstanty Plisowski">
Konstanty Plisowski

Konstanty Plisowski (ur. 8 czerwca 1890 w Nowosiółce, zm. wiosną 1940 w Charkowie) – generał brygady Wojska Polskiego, ofiara zbrodni katyńskiej.
Życiorys.
Urodził się w Nowosiółce, w ówczesnym powiecie bałckim guberni podolskiej, w rodzinie Karola i Marii Ambrożyny z Hołubów jako ich trzynaste dziecko. Pochodził ze szlacheckiej rodziny herbu Odrowąż. Absolwent Korpusu Kadetów w Odessie. W 1911 rozpoczął służbę w Armii Imperium Rosyjskiego. W czasie I wojny światowej walczył na froncie austriackim. Dowodził szwadronem w 12 Achtyrskim pułku huzarów. W kwietniu 1916 roku awansował na stopień sztabsrotmistrza.
W okresie od 23 stycznia do 2 marca 1918, na czele szwadronu złożonego z Polaków – żołnierzy 12 Dywizji Kawalerii, odbył 1400 kilometrowy marsz z Odessy do Twierdzy Bobrujsk. Tam objął dowództwo 4 szwadronu 3 pułku ułanów. 3 lipca 1918, po rozformowaniu pułku, razem z bratem Kazimierzem udał się na Kubań. Tam 8 września 1918 objął dowództwo dywizjonu 1 Dywizji Jazdy przy 4 Dywizji Strzelców Polskich. W trzeciej dekadzie stycznia 1919 w Odessie objął dowództwo pułku ułanów 1 Dywizji Jazdy. Oddział liczył 98 oficerów oraz 530 podoficerów i ułanów w czterech szwadronach liniowych, szwadronie karabinów maszynowych i plutonie łączności. 1 szwadron pułku walczył u boku wojsk francuskich, greckich i „białych” rosyjskich z bolszewikami w okolicach Odessy i pod Tyraspolem. W kwietniu siły koalicyjne opuściły Odessę, odchodząc do Besarabii w Rumunii. Polacy osłaniali odwrót sojuszników, a pułk ułanów przekroczył graniczny Dniestr jako ostatni. Po dwumiesięcznym pobycie w Besarabii 15 czerwca 1919 roku niedaleko Śniatynia pułk ułanów pod komendą Plisowskiego przekroczył granicę rumuńską i przybył do Polski.
Brał udział w wojnie polsko-ukraińskiej. 11 lipca 1919 roku dowodził szarżą pod Jazłowcem. 12 sierpnia jego oddział przemianowany został na 14 pułk Ułanów Jazłowieckich. 22 sierpnia 1919 roku Naczelny Wódz mianował go z dniem 1 sierpnia 1919 roku pułkownikiem „za wybitne czyny w czasie ostatnich akcji na froncie”. W wojnie 1920 dowodził 4. i 6 Brygadą Jazdy – jako pierwszy jej dowódca. W czasie swojej wieloletniej służby wojskowej zajmował szereg stanowisk dowódczych, sztabowych – będąc też wykładowcą i teoretykiem myśli wojskowej. 29 listopada 1927 roku został zwolniony ze stanowiska dowódcy 6 Samodzielnej Brygady Kawalerii w Stanisławowie i wyznaczony na stanowisko dowódcy 5 Samodzielnej Brygady Kawalerii w Krakowie.
1 stycznia 1929 Prezydent RP Ignacy Mościcki nadał mu stopień generała brygady ze starszeństwem z dniem 1 stycznia 1929 roku i 6. lokatą w korpusie generałów. 31 marca 1930 został zwolniony ze stanowiska dowódcy 5 Samodzielnej Brygady Kawalerii „z równoczesnym oddaniem do dyspozycji ministra spraw wojskowych i zachowaniem dotychczasowego dodatku służbowego”. Z dniem 31 grudnia 1930 został przeniesiony w stan spoczynku.
Dowodził obroną Twierdzy Brzeskiej w 1939. Po opuszczeniu twierdzy w nocy z 16 na 17 września, poprowadził swój oddział do zgrupowania Franciszka Kleeberga. Sam objął funkcję zastępcy Grupy Operacyjnej Kawalerii Władysława Andersa. W dniach 24-28 września dowodził Nowogródzką Brygadą Kawalerii, która przebijając się na południe, staczała walki tak z Niemcami, jak i Sowietami. 28 września dostał się do niewoli radzieckiej i wkrótce potem został odstawiony do obozu jenieckiego w Starobielsku. Figuruje na Liście straceń nr 2585. Pochowany został na Polskim Cmentarzu Wojennym w Charkowie. Jego grób symboliczny znajduje się na cmentarzu Powązki Wojskowe w Warszawie (kwatera B II 30-2-19). 
Rodzina.
Własnej rodziny nie założył. Jego młodszym bratem był Kazimierz Plisowski (1896-1963), pułkownik kawalerii Wojska Polskiego.
Upamiętnienie.
Konstanty Plisowski został uhonorowany inskrypcją na tablicy pamiątkowej ku czci 14 pułku ułanów jazłowieckich, ustanowionej w kościele św. Andrzeja Boboli w Londynie.
Decyzją Nr 38/MON Ministra Obrony Narodowej z 20 marca 1996 6 Brygada Kawalerii Pancernej otrzymała jego imię.
Postanowieniem nr 112-48-07 Prezydenta RP Lecha Kaczyńskiego z 5 października 2007 został awansowany pośmiertnie do stopnia generała dywizji. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="75641" url="https://pl.wikipedia.org/wiki?curid=75641" title="Henryk Minkiewicz">
Henryk Minkiewicz

Henryk Minkiewicz-Odrowąż (ur. 19 stycznia 1880 w Suwałkach, zm. 9 kwietnia 1940 w Katyniu) – generał dywizji Wojska Polskiego, dowódca Korpusu Ochrony Pogranicza, kawaler Orderu Virtuti Militari.
Życiorys.
Był synem Kazimierza, urzędnika skarbowego i Karoliny z Michałowskich oraz bratem Romualda. Ukończył gimnazjum w Mariampolu. Od 1898 studiował nauki przyrodnicze w Petersburgu. W tym czasie związał się z Polską Partią Socjalistyczną. W 1902 – porzuciwszy uczelnię petersburską – przeniósł się do Krakowa, gdzie przez rok studiował medycynę na Uniwersytecie Jagiellońskim, a następnie – malarstwo w Szkole Sztuk Pięknych, której również nie ukończył.
Po definitywnej rezygnacji ze studiów w 1904 poświęcił się działalności politycznej, był m.in. członkiem Centralnego Komitetu Robotniczego PPS oraz bliskim współpracownikiem Józefa Piłsudskiego. Działał w Organizacji Bojowej PPS PPS-FR, Związku Walki Czynnej i Związku Strzeleckim. W 1909 wraz Kazimierzem Pużakiem wykonał w Rzymie wyrok śmierci na policyjnym prowokatorze, Edmundzie Tarantowiczu. Po konflikcie z Józefem Piłsudskim, do którego doszło w 1912 (prawdopodobnie z powodu umniejszenia znaczenia oddziału zakopiańskiego „Strzelca”), został usunięty z ZS i ZWC.
Po wybuchu I wojny światowej wstąpił do Legionów Polskich, otrzymując stopień porucznika i funkcję dowódcy 1 kompanii 3 pułku piechoty kpt. Józefa Hallera. W trakcie służby awansował do stopnia podpułkownika i stanowiska dowódcy 3 pułku piechoty. 6 lipca 1916 w bitwie pod Kostiuchnówką został ranny i wzięty przez Rosjan do niewoli, z której po roku zbiegł.
W lipcu 1917 przystąpił do Polskiej Siły Zbrojnej. 13 sierpnia 1917 roku generał piechoty Hans Hartwig von Beseler mianował go pułkownikiem. Był dowódcą I Brygady Piechoty oraz komendantem Garnizonu Warszawa. W listopadzie 1918 kierował akcją rozbrajania oddziałów niemieckich oraz zajmowania ważnych obiektów przez żołnierzy PSZ. 29 listopada został mianowany zastępcą dowódcy Okręgu Wojskowego „Przemyśl”. 9 lutego 1919 objął dowództwo Okręgu Wojskowego Przemyśl oraz „Grup operujących na linii Chyrów–Przemyśl–Mościska”.
W latach 1918–1920 walczył na froncie wschodnim. Najpierw jako dowódca grup operacyjnych brał udział w walkach z Ukraińcami, a później – na czele 2 Dywizji Piechoty Legionów – walczył z Armią Czerwoną podczas wojny polsko-bolszewickiej. 1 maja 1920 roku został zatwierdzony z dniem 1 kwietnia 1920 roku w stopniu generała podporucznika, w grupie oficerów byłych Legionów Polskich. Uczestniczył w bitwie warszawskiej, będąc od 25 lipca 1920 zastępcą Wojskowego Gubernatora Warszawy i dowódcy 1 Armii, generała Franciszka Latinika.
8 lipca 1921 roku objął dowództwo 4 Dywizji Piechoty we Włocławku. 1 maja 1922 roku został mianowany zastępcą dowódcy Okręgu Korpusu Nr V w Krakowie. 3 maja 1922 roku został zweryfikowany w stopniu generała brygady ze starszeństwem z dniem 1 czerwca 1919 roku i 33. lokatą w korpusie generałów. 30 sierpnia 1923 roku został mianowany zastępcą dowódcy Okręgu Korpusu Nr I w Warszawie. Z dniem 1 września 1924 roku został zwolniony ze stanowiska zastępcy dowódcy OK I i oddany do dyspozycji ministra spraw wewnętrznych w charakterze dowódcy Korpusu Ochrony Pogranicza. 1 grudnia 1924 roku został awansowany na generała dywizji ze starszeństwem z dniem 15 sierpnia 1924 roku i 9. lokatą w korpusie generałów. 16 lutego 1925 roku prezydent RP Stanisław Wojciechowski mianował go dowódcą KOP.
8 maja 1929 roku został zwolniony ze stanowiska dowódcy Korpusu Ochrony Pogranicza. Zwolnienie nastąpiło na polecenie Józefa Piłsudskiego, pomimo dużych osiągnięć dowódczych i organizacyjnych. Po zwolnieniu ze stanowiska pozostawał w dyspozycji ministra spraw wojskowych. Zamieszkał w osadzie wojskowej Jamno w powiecie brzeskim. Z dniem 30 września 1934 roku został przeniesiony w stan spoczynku.
Po wybuchu II wojny światowej w 1939 i sowieckiej napaści na Polskę został aresztowany przez NKWD, pomimo zaawansowanego wieku i statusu oficera w stanie spoczynku, i osadzony w obozie w Kozielsku. Był najwyższym rangą jeńcem w obozie. Ponadto cieszył się dużym autorytetem, dzięki któremu stał się dla oficerów swego rodzaju arbitrem, będąc także doradcą i opiekunem młodszych stopniem kolegów, przez co zyskał ich uznanie i szacunek. W relacji ocalałego z losu jeńców Tadeusza Felsztyna, gen. Minkiewicz dążył do zażegnania wśród osadzonych w obozie wszelkich sporów zarówno natury codziennej, jak też dotyczącej przeszłości, stanu państwa polskiego oraz przyczyn klęski wrześniowej; ponadto zorganizował na terenie obozu sieć oficerów łącznikowych kontaktującą go z wszystkimi częściami Kozielska. Po rozpoczęciu rozładowania obozu w kwietniu 1940 i wobec różnych pogłosek o dalszym losie wywożonych generał wydał instrukcję do polskich żołnierzy, aby protestowali przeciw (rzekomemu) oddawaniu ich w ręce Niemców i przeciw przymusowemu przetrzymywaniu w ZSRR.
Z kilku ocalonych dzienników jeńców Kozielska jednoznacznie wynika, że generałowie Henryk Minkiewicz, Mieczysław Smorawiński i Bronisław Bohaterewicz oraz ok. 120 oficerów wyższych, w tym także Adam Solski, zostali wywiezieni z obozu 7 kwietnia 1940. Istnieje prawdopodobieństwo, iż jego egzekucja mogła nastąpić 9 kwietnia tego roku, jako że generał znajdował się na jednej liście wywózkowej wraz z Adamem Solskim, który prowadził pamiętnik z ostatnim wpisem tego dnia, relacjonującym przewiezienie do lasu i rewizję. Jego zwłok wśród pochowanych na Polskim Cmentarzu Wojennym w Katyniu nie zidentyfikowano, tak jak to było w przypadku generałów Bohaterewicza i Smorawińskiego.
Henryk Minkiewicz był żonaty ze starszą od niego o dwa lata Marią Markowską, poetką, zmarłą w 1939. Ich związek był bezdzietny.

</doc>
<doc id="75643" url="https://pl.wikipedia.org/wiki?curid=75643" title="Ogień">
Ogień

Ogień – suma obserwowalnych zjawisk towarzyszących fizyczno-chemicznemu procesowi spalania, a przede wszystkim:
Ogień nie jest plazmą, ma zbyt niską temperaturę, by nią być (niezależnie od spalanego materiału). Choć z fizyczno-chemicznego punktu widzenia nie stanowi "jednolitego zjawiska", ale "koincydencję różnych zjawisk", w kulturze utrwaliło się odbieranie ognia jako pojedynczego, spójnego bytu. W kulturze, literaturze, także w tradycyjnej filozofii i religii jest nazywany żywiołem, jednym z czterech, obok wody, powietrza i ziemi, elementów składowych świata. Ma rozległe znaczenie kulturowe i cywilizacyjne (omówione dalej).
Ogień w ujęciu fizyko-chemicznym.
Z fizyczno-chemicznego punktu widzenia ogień powstaje w wyniku gwałtownego procesu utleniania łatwopalnych gazów pochodzących z materiału palnego. Proces ten rozpoczyna się w momencie dostarczenia materiałowi palnemu wstępnego impulsu w postaci porcji energii (pochodzącej np. z płonącej zapałki bądź zapalniczki) i jest następnie podtrzymywany przez samoczynne uwalnianie się energii cieplnej.
Płomień jest to mieszanina świecących gazów i cząstek ciał stałych (np. sadza). Energia powstająca w procesie spalania, oprócz energii cieplnej, rozprasza się w postaci promieniowania elektromagnetycznego, w tym energii świetlnej, na którą składają się:
Większa część powstającego promieniowania to promieniowanie widzialne i podczerwone.
Ogień w kontekście cywilizacji technicznej.
Ogień to jedno z fundamentalnych odkryć okresu prehistorii. Początkowa umiejętność podtrzymywania ognia pochodzącego z zapłonów naturalnych została przez naszych przodków udoskonalona o umiejętność rozniecania ognia: kontrolowanego wywoływania zapłonu. Wywoływano to przez tarcie (np z wykorzystaniem tzw. łuku ogniowego), lub krzesanie iskier powstających przy uderzaniu o siebie dwóch krzemieni, ew. pirytu i krzemienia (później – stali i krzemienia). Umiejętność rozniecania ognia była doskonalona przez wszystkie epoki i także współcześnie obok sposobów znanych od stuleci (zapałki) lub dziesięcioleci (zapalniczki benzynowe czy gazowe) pojawiają się kolejne rozwiązania (np. piezoelektryczny iskrownik do zapalania płomienia kuchenki gazowej).
W całej historii cywilizacji, od prehistorii poprzez wszystkie epoki aż do dziś, ogień odegrał niezwykle ważną rolę jako źródło światła i ciepła. Dzięki obecności ognia w cywilizacji zmieniło się nie tylko bezpośrednio życie w każdym domu (stąd nazwanie go „ogniskiem domowym”), ale też powstały całe gałęzie gospodarki wykorzystujące ogień. Najważniejsze z nich to:
Ogień w kontekście kulturowym.
Według mitologii greckiej to Prometeusz wykradł bogom ogień i nauczył ludzi, jak go używać.
Heraklit z Efezu, któremu przypisuje się sformułowanie myśli, że "wszystko płynie" (gr. "τα πάντα ρει και ουδέν μένει"), za zasadę wszechrzeczy uznał właśnie ogień (choć nie należy tego rozumieć dosłownie, inaczej niż dla fizyków jońskich ogień jest dla Heraklita tylko symbolem "arche"): "Tego świata, jednego i tego samego świata wszechrzeczy, nie stworzył ni żaden z bogów, ani żaden z ludzi, lecz był on, jest i będzie wiecznie żyjącym ogniem zapalającym się według miary i według miary gasnącym". Heraklit twierdził, że symbolem zmienności, dynamiki, powstawania i ginięcia, konfliktu i walki jest wieczny ogień, który jako błyskawica stanowi przyczynę i rozumnie kieruje całością wszechrzeczy.
Ogień był też uważany za jeden z czterech żywiołów w klasycznej koncepcji Empedoklesa, rozwiniętej następnie przez Arystotelesa. Z kolei w Chinach ogień był jednym z pięciu żywiołów (obok wody, drewna, metalu i ziemi). Jest czczony w zaratusztrianizmie, w hiduizmie czczony jako Agni. W wierzeniach islamskich występują dżinny – demony i duchy powstałe z czystego ognia bez dymu, popularne w ludowej tradycji muzułmańskiej: bohaterem w jednej bardziej znanych opowieści "Księgi tysiąca i jednej nocy" jest Aladyn, który staje się właścicielem zaczarowanej lampy, zamieszkiwanej przez potężnego, spełniającego życzenia dżinna.
Ogień w różnych kulturach i epokach miał przypisane znaczenia symboliczne; był np. symbolem życia, energii witalnej, (lub po prostu – energii), pierwiastka męskiego. Ogień bywał też źródłem katastrof: pożarów, stąd – oprócz symboliki pozytywnej – bywa w różnych kulturach symbolem gwałtowności wzbudzającej grozę.

</doc>
<doc id="75646" url="https://pl.wikipedia.org/wiki?curid=75646" title="Agresja ZSRR na Polskę">
Agresja ZSRR na Polskę

Agresja ZSRR na Polskę – zbrojna napaść dokonana 17 września 1939 przez ZSRR (bez określonego w prawie międzynarodowym ) na Polskę, będącą od 1 września 1939 w stanie wojny z III Rzeszą, element działań wojennych kampanii wrześniowej – pierwszej kampanii II wojny światowej. W historiografii radzieckiej miała określenie „wyzwoleńczy pochód Armii Czerwonej” (), a w obecnej rosyjskiej – „polski pochód Armii Czerwonej” (польский поход Красной армии) lub „radziecka inwazja na Polskę” (советское вторжение в Польшу).
Jej skutkiem był tzw. IV rozbiór Polski.
Geneza działań.
Podpisany 19 lutego 1921 roku sojusz polsko-francuski w artykule II głosił, że w razie zagrożenia Polski wojną ze strony Rosji Sowieckiej lub w razie ataku na Polskę, Francja wystąpi na lądzie i morzu by zapewnić jej bezpieczeństwo od strony Niemiec, jak również pomoże w obronie przed Armią Czerwoną.
4 października 1938 kilka dni po podpisaniu traktatu monachijskiego, wiceminister spraw zagranicznych Związku Socjalistycznych Republik Radzieckich Władimir Potiomkin powiedział ambasadorowi francuskiemu w Moskwie Robertowi Coulondre: "Nie widzę dla nas innego wyjścia, aniżeli czwarty rozbiór Polski".
W kwietniu 1939 roku sztaby francuski i angielski ustaliły, że "los Polski będzie zależał nie od wyników początkowych zmagań, lecz od ostatecznego rezultatu wojny". W sierpniu 1939 roku w czasie pertraktacji w Moskwie francuscy sojusznicy zgadzali się na wkroczenie na terytorium II Rzeczypospolitej Armii Czerwonej.
Na mocy do paktu Ribbentrop-Mołotow z 23 sierpnia 1939 roku, ZSRR zobowiązał się do zbrojnego wystąpienia przeciw Polsce w sytuacji, gdyby III Rzesza znalazła się w stanie wojny z Polską, co było eufemistycznym określeniem przewidywanego jeszcze przed wybuchem II wojny światowej najazdu Niemiec na Polskę. 3 września 1939 roku Klimient Woroszyłow nakazał podwyższenie gotowości bojowej w okręgach, które miały wziąć udział w ataku oraz rozpoczęcie tajnej mobilizacji. Stalin zdecydował się na uderzenie, gdy wywiad doniósł o podjętej 12 września na brytyjsko-francuskiej konferencji w Abbeville decyzji o zaniechaniu podjęcia działań ofensywnych.
Pierwotny scenariusz agresji zakładał nie tylko podział państwa polskiego, ale też nie wykluczał ustanowienia na ziemiach pomiędzy Wisłą a Bugiem Polskiej Socjalistycznej Republiki Radzieckiej.
Sowiecka agresja rozpoczęła się bezzwłocznie po wejściu w życie w dniu 16 września, podpisanego dzień wcześniej w Moskwie, ostatecznego układu rozejmowego pomiędzy ZSRR a Japonią, kończącego walki radziecko-japońskie na pograniczu Mandżukuo i Mongolii – serię starć pomiędzy japońską Armią Kwantuńską a Armią Czerwoną rozpoczętych 15 maja 1939 roku, których kulminacyjnym momentem była rozpoczęta 20 sierpnia i zakończona 27 sierpnia zwycięstwem Armii Czerwonej bitwa nad Chałchin-Goł. Żelazną zasadą strategii Stalina było bowiem prowadzenie działań wojennych wyłącznie na jednym froncie.
Ambasador niemiecki w Moskwie Friedrich-Werner von der Schulenburg 16 września o godz. 18 przybył do siedziby Mołotowa, by domagać się, zgodnie z instrukcją Ribbentropa, natychmiastowego uderzenia Armii Czerwonej na Polskę. Była to jego kolejna od wybuchu wojny interwencja w tej sprawie. Schulenburg meldował:
"Mołotow oświadczył, że wystąpienie zbrojne Związku Sowieckiego nastąpi zaraz, być może nawet jutro (...) Stalin przyjął mnie o drugiej w nocy w obecności Mołotowa i Woroszyłowa i oświadczył, że Armia Czerwona przekroczy dziś rano o godzinie szóstej granicę sowiecką na całej długości od Połocka do Kamieńca Podolskiego. Dla uniknięcia nieporozumień prosił usilnie, aby lotnictwo niemieckie od dzisiaj nie przekraczało na wschód linii Białystok-Brześć-Lwów. Samoloty sowieckie rozpoczną już dzisiaj bombardowanie terenów na wschód od Lwowa"..
Oficjalny pretekst agresji był zawarty w przekazanej o godzinie 3:00 w nocy 17 września przez zastępcę komisarza ludowego spraw zagranicznych Potiomkina ambasadorowi Grzybowskiemu nocie dyplomatycznej: zamieszczono tam niezgodne z prawdą oświadczenie o rozpadzie państwa polskiego, ucieczce rządu polskiego, konieczności ochrony mienia i życia zamieszkujących wschodnie tereny polskie Ukraińców i Białorusinów oraz uwalnianiu ludu polskiego od wojny. W konsekwencji ZSRR uznał wszystkie układy zawarte uprzednio z Polską (w tym traktat ryski z 1921 roku i pakt o nieagresji z 1932 roku) za nieobowiązujące – zawarte z nieistniejącym państwem. Dlatego też odmawiano np. wziętym do niewoli polskim żołnierzom statusu jeńców wojennych.
Potiomkin przedstawił notę ambasadorowi RP w chwili rozpoczęcia działań wojennych przez Armię Czerwoną. Ambasador odmówił przyjęcia noty i zażądał wiz wyjazdowych dla dyplomatów polskich.
Władze ZSRR próbowały wbrew prawu międzynarodowemu (konwencja genewska dyplomatyczna) uniemożliwić opuszczenie kraju polskim dyplomatom i aresztować ich (stwierdzając utratę statusu dyplomatycznego). Polaków uratował dziekan korpusu dyplomatycznego w Moskwie, ambasador Rzeszy Schulenburg, osobiście wymuszając na rządzie ZSRR zgodę na wyjazd dyplomatów. Sowiecki ambasador w Polsce Nikołaj Szaronow wyjechał zaś z terenu RP (wraz z attaché wojskowym Pawłem Rybałko – późniejszym marszałkiem ZSRR) już 11 września pod pretekstem "nawiązania łączności z Moskwą" (Potiomkin odmówił ambasadorowi Grzybowskiemu prawa wyjazdu pierwotnie pod pretekstem konieczności powrotu do ZSRR dyplomatów sowieckich w Polsce, którzy od tygodnia znajdowali się już na terenie ZSRR). Konsul generalny RP w Kijowie Jerzy Matusiński wezwany 30 września przez władze sowieckie "zaginął" (po aresztowaniu został zamordowany przez NKWD).
Warto przy tym podkreślić, że legalny rząd II Rzeczypospolitej opuścił granice Polski dopiero późnym wieczorem 17 września, po otrzymaniu wiadomości o wkroczeniu Armii Czerwonej rankiem tego dnia i potwierdzonej informacji o zbliżaniu się sowieckiej kawalerii oddziałów pancernych do miejsca przebywania władz RP. Prezydent Ignacy Mościcki, w wydanym w Kosowie , określił jednoznacznie sowieckie działania wojskowe jako akt agresji.
Jeszcze w czasie wojny i po niej pojawiły się próby usprawiedliwienia agresji sowieckiej koniecznością ochrony terytorium ZSRR w przewidywaniu przyszłej napaści niemieckiej na ten kraj, jednak w świetle wyników obecnych badań historycznych próby te są pozbawione jakichkolwiek podstaw. W oficjalnej historiografii radzieckiej wydarzenia te przedstawiano jako wyzwoleńczy pochód na tereny zachodniej Ukrainy i zachodniej Białorusi. Z kolei w oficjalnej historiografii polskiej okresu PRL wydarzeń tych nie eksponowano, ewentualnie przedstawiano eufemistycznie jako pokojowe „wkroczenie” wojsk radzieckich w celu „ochrony” ludności na wschodnich terenach. Z punktu widzenia prawa międzynarodowego wejście Armii Czerwonej stanowiło agresję, łamiącą przy tym postanowienia polsko-sowieckiego układu o nieagresji i wyczerpującą definicję obowiązującej Polskę i ZSRR .
1 października 1939 roku Winston Churchill stwierdził w przemówieniu radiowym:
"To, że armie rosyjskie musiały stanąć na tej linii było jasne i niezbędne ze względu na niebezpieczeństwo grożące Rosji ze strony nazistowskich Niemiec. W każdym razie linia jest tam i został utworzony front wschodni, którego nazistowskie Niemcy nie ośmielą się napaść".
W ZSRR agresję usprawiedliwiano za pomocą ideologicznej retoryki o sprawiedliwości dziejowej wobec burżuazyjnego państwa polskiego i wymuszonego traktatu ryskiego oraz o wyzwoleniu uciskanych i rozdzielonych narodów. Obecnie w Polsce niektórzy politycy uważają agresję za IV rozbiór Polski, i to podjętą – tak jak niemiecka – bez wypowiedzenia wojny. Wszyscy są przy tym zgodni, że dla Stalina i jego współpracowników i generałów była to również osobista zemsta za klęskę najazdu na Polskę w sierpniu 1920 roku. 17 września ZSRR stał się faktycznie uczestnikiem II wojny światowej jako sojusznik III Rzeszy.
Stan wojny pomiędzy Rzecząpospolitą Polską a ZSRR.
Wskutek wkroczenia sił zbrojnych ZSRR na terytorium Polski oba państwa znalazły się w stanie wojny. Władze polskie kilkakrotnie stwierdzały, że kwalifikują działania ZSRR jako agresję: Prezydent RP Ignacy Mościcki w orędziu 17 września 1939 roku mówił o "najeździe" jednocześnie Niemiec i ZSRR, w nocie protestacyjnej rządu RP z 17 września 1939 roku, podpisanej przez prezesa rady Ministrów Felicjana Sławoj-Składkowskiego, w nocie rządu polskiego do rządów Wielkiej Brytanii i Francji w sprawie agresji ZSRR z 17 września 1939 roku, w rozkazie Naczelnego Wodza Edwarda Rydza-Śmigłego z 20 września 1939 roku. Protest rządu RP z 30 września 1939 roku przeciwko ustaleniom niemiecko-radzieckiego układu o granicy i przyjaźni z 28 września 1939 roku mówił o dwóch agresorach i walce przeciwko nim o wyzwolenie polskiego terytorium. W instrukcji przesłanej ambasadorowi Wacławowi Grzybowskiemu w Moskwie 17 września 1939, Józef Beck, aprobując działania ambasadora stwierdził: "Wojska nasze stawiły czynny opór inwazji sowieckiej".
Władysław Sikorski kilkakrotnie mówił o wojnie z ZSRR:
– 10 grudnia 1939: "Napaść potężnej, lecz tylko liczbą i przestrzenią Rosji, na mały i niezwykle dzielny naród finlandzki otwiera oczy wielu ludziom dobrej woli na imperializm sowiecki. Te dwa imperializmy" [III Rzesza i ZSRR] "są obecnie w cichej zmowie, działając w najściślejszym spisku. Tu leży główne źródło niebezpieczeństwa grożącego ludzkości. Koalicja jest materialnie i moralnie dość potężną, ażeby przez utrzymanie woli walki pokonać bez reszty tych wrogów."
– 1 marca 1940: "Polska polityka oficjalna była polityką pokojową. Zdradziła Rosja, idąc zbrojnie na pomoc Niemcom, uderzając nas w umówionym z nimi momencie nożem w plecy. Odtąd jesteśmy w stanie wojny z Sowietami na równi z Niemcami".
– 5 marca 1940: "Nie o wiele lepiej jest na terenach okupacji sowieckiej, gdzie stalinowskie braterstwo narodów okazało się wierutnym kłamstwem." (...) "Podobnie jak Trzecia Rzesza i bolszewicka Rosja nie dotrzymuje żadnych umów. Pośpieszyła się przypieczętować bezprawie i przeprowadziła siłą w kraju, który okupuje t. zw. wybory do zgromadzeń narodowych. Ich jedyną rolą było bierne, ślepe i posłuszne zatwierdzenie zaboru i zalegalizowanie grabieży." (...) "Wybije również wtedy godzina, wyzwalająca świat wraz z samymi Niemcami i Rosjanami od germanizmu hitlerowskiego i od bolszewizmu moskiewskiego".
Na posiedzeniu Rady Narodowej 16 kwietnia 1940 r. w Angers minister spraw zagranicznych August Zaleski powiedział:
"Jesteśmy w sytuacji dość dziwnej: Rząd poprzedni Rosji wojny nie wypowiedział i my de jure nie jesteśmy z nią w wojnie. Chociaż fakt, że wojska polskie w niektórych miejscach broniły się przeciwko Rosji i walczyły – ten fakt już w opiniowaniu niektórych prawników wystarcza jako dowód, że jesteśmy w stosunku do Rosji w wojnie." (...) "Z chwilą, kiedy Rząd obecny objął ten spadek, to ogłoszenie wojny naraziłoby nas na pewną śmieszność." (...) "Zadane było takie pytanie, dlaczego Polska nie zwróciła się do Ligi Narodów w sprawie zaatakowania nas przez Niemcy i Rosję. Oczywiście pytanie to powinno być skierowane do poprzedniego Rządu, bo kiedy my przyszliśmy do władzy, to było już na to za późno".
Następnie na tym samym posiedzeniu zastępca MSZ Zygmunt Graliński powiedział:
"We wszystkich naszych oświadczeniach stoimy na stanowisku, że mamy stan wojny pomiędzy Polską a ZSRR i te rzeczy stawiamy zupełnie wyraźnie, pomimo że zdajemy sobie sprawę, iż pomiędzy nami a aliantami istnieją jakby dwa oblicza w stosunku do Rosji i w stosunku do Niemiec. Jeżeli chodzi bowiem o Rosję – Polska znajduje się w stanie wojny, wtedy, kiedy w stanie neutralności w stosunku do Rosji znajduje się Anglia i Francja. Nie mamy w tej chwili możności wypowiedzieć wojny Rosji, po pierwsze, dlatego że stan działań wojennych obecnie nie istnieje, a po drugie, gdybyśmy to zrobili teraz, to tym samym uznalibyśmy moment ogłoszenia takiej deklaracji za moment zaczęcia stanu wojennego, kiedy w naszym rozumieniu nastąpił on 17 września".
21 sierpnia 1940 na posiedzeniu Izby Gmin na zapytanie George’a Hicksa o stosunki Polski i ZSRR podsekretarz stanu w Foreign Office Rab Butler oświadczył: "Istnieje najściślejsza współpraca pomiędzy Rządem Jego Królewskiej Mości i Rządem Polskim we wszystkich sprawach dotyczących prowadzenia wojny, włączając w to zagadnienia polityki zagranicznej. Od września ubiegłego roku Rząd Polski nie pozostawił Rządowi Jego Królewskiej Mości żadnej wątpliwości co do tego, że musi on uważać pogwałcenie przez Związek Sowiecki sowiecko-polskiego paktu o nieagresji jako stawiające go w stanie wojny ze Związkiem Sowieckim".
16 października 1940 na pytanie Edvarda Beneša czy Polska znajduje się w stanie wojny ze Związkiem Sowieckim, Sikorski oświadczył: "podpisaliśmy z nimi" [Sowietami] "pokój, a oni na nas napadli".
Napaść doprowadziła do masowych prześladowań narodowościowych na anektowanych przez ZSRR (w realizacji Paktu o granicach i przyjaźni pomiędzy III Rzeszą a ZSRR z 28 września 1939 roku i jego tajnego protokołu) terenach wschodnich II Rzeczypospolitej – aresztowań i osadzeń w obozach koncentracyjnych, egzekucji, morderstw i powszechnych deportacji.
Marszałek Edward Rydz-Śmigły wydał 17 września w Kołomyi tzw. „dyrektywę ogólną” treści:
"Sowiety wkroczyły. Nakazuję ogólne wycofanie na Rumunię i Węgry najkrótszymi drogami. Z bolszewikami nie walczyć, chyba w razie natarcia z ich strony lub próby rozbrojenia oddziałów. Zadanie Warszawy i miast, które miały się bronić przed Niemcami – bez zmian. Miasta do których podejdą bolszewicy, powinny z nimi pertraktować w sprawie wyjścia garnizonów do Węgier lub Rumunii".
Brak publicznego formalnego ogłoszenia przez Prezydenta i rząd RP faktu istnienia stanu wojny pomiędzy ZSRR a Polską i brak jednoznacznego rozkazu Naczelnego Wodza stawiania oporu najeźdźcy doprowadziły do dezorientacji. Bohaterem sowieckim stał się w tych tragicznych dla Polski dniach dowódca 29. Brygady Pancernej Armii Czerwonej kombryg Siemion Kriwoszein: "Jego oddziały w Brześciu nad Bugiem wzięły do niewoli 1030 polskich oficerów, 1220 podoficerów i 34 tys. szeregowych żołnierzy. Nie trzeba było żadnej bitwy. Na dworzec kolejowy w Brześciu w bałaganie odwrotu ku bezpiecznym granicom przybyło kilkadziesiąt polskich transportów wojskowych z żołnierzami i ze sprzętem. Wysiadali z wagonów wprost w sowieckie ręce jeszcze 25 września". Niejednokrotnie żołnierzy do niewoli brano podstępem – oficerowie Armii Czerwonej przedstawiali się jako sojusznicy w wojnie z Niemcami, czołgi sowieckie były udekorowane czerwonymi i polskimi flagami (m.in. w Zaleszczykach), zawierano z Polakami fikcyjne porozumienia o zgodzie na ewakuację, a następnie otaczano, rozbrajano i transportowano do obozów jenieckich. Wzięto do niewoli około 250 tysięcy żołnierzy i oficerów (w większości nie stawiających oporu), pośrednio doprowadziło to do zbrodni katyńskiej na kilkunastu tysiącach oficerów Wojska Polskiego.
Przetrzymywanie jeńców w obozach zwanych jenieckimi, podległych Zarządowi do Spraw Jeńców Wojennych NKWD, również dowodzi zaistnienia wojny. Obowiązujące wówczas „Postanowienie o jeńcach” Rady Komisarzy Ludowych i Centralnego Komitetu Wykonawczego z 19 marca 1931 r. stanowiło w artykule 1, że:
"Военнопленными признаются захваченные вооруженными силами Союза ССР: а) лица, принадлежащие к составу вооруженных сил государств, находящихся в состоянии войны с СССР" (za jeńców uznawane są pojmane przez siły zbrojne ZSRR: a) osoby należące do składu sił zbrojnych państw będących w stanie wojny z ZSRR).
Oświadczenie Mołotowa: "rząd sowiecki, który zachowywał dotąd neutralność, nie może pozostać dłużej neutralnym w obliczu tych faktów" było tożsame z rozpoczęciem wojny, choć bez użycia tej nazwy, jednak wagę tego oświadczenia alianci zlekceważyli.
Ostrzeżenia napływające z polskich ataszatów wojskowych w końcu sierpnia i na początku września 1939 o istnieniu tajnego porozumienia wojskowego pomiędzy III Rzeszą a ZSRR i przygotowaniach ZSRR do agresji na Polskę (tajna mobilizacja i koncentracja Armii Czerwonej nad granicą z Polską) oraz meldunek z 13 września o przecięciu zasieków po stronie sowieckiej na granicy z Polską, co oznaczało ostateczne przygotowania do inwazji, zostały zlekceważone przez Naczelnego Wodza.
Przygotowania do agresji.
Przygotowania do inwazji rozpoczęto pod koniec sierpnia 1939. Plan inwazji opracował szef Sztabu Generalnego Armii Czerwonej komandarm Borys Szaposznikow. 3 września Ludowy Komisarz Obrony Klimient Woroszyłow wydał dyrektywy oddziałom z Leningradzkiego, Kalininskiego, Białoruskiego, Kijowskiego, Moskiewskiego i Charkowskiego Okręgu Wojskowego nakazujące osiągnięcie gotowości bojowej, wstrzymujące zwolnienia do rezerwy i przerywające urlopy dowódców. 6 września rząd ZSRR zarządził mobilizację, a Woroszyłow nakazał rozpoczęcie wielkich ćwiczeń oddziałów ze zmobilizowanych 6 okręgów oraz Orłowskiego Okręgu Wojskowego, przewidziane Planem nr 22 „A”, będącego faktycznie planem działań przeciw Polsce.
8 września 1939 roku ludowy komisarz spraw wewnętrznych Ławrientij Beria wydał rozkaz, określający zadania specjalnych grup operacyjnych NKWD, które jako pierwsze miały wkroczyć na ziemie II Rzeczypospolitej. Prawdopodobnie jednocześnie została przygotowana z datą wydania 9 września dyrektywa nr 16633 ludowego komisarza obrony Klimienta Woroszyłowa oraz szefa Sztabu Generalnego Armii Czerwonej Borysa Szaposznikowa do Rady Wojennej Białoruskiego Specjalnego Okręgu Wojskowego (11 września został przekształcony we Front Białoruski) o rozpoczęciu w nocy 12/13 września 1939 roku ofensywy przeciwko Polsce – ostatecznie data wydania została zmieniona na 14 września, a moment ataku z nocy 12/13 września na świt 17 września. 9 września po południu Wiaczesław Mołotow poinformował niemieckiego ambasadora Friedricha-Wernera von der Schulenburga o rozpoczęciu przez Związek Socjalistycznych Republik Radzieckich działań zbrojnych w najbliższych dniach. Jednak 10 września zawiadomił, Schulenburga, że podawany termin ataku jest już nieaktualny. Przyznał, że strona radziecka została całkowicie zaskoczona szybkością ofensywy niemieckiej. Ujawnił w jaki sposób zamierza usprawiedliwić zajęcie wschodnich ziem II Rzeczypospolitej: "rząd sowiecki zamierza dalsze postępy wojsk niemieckich przyjąć jako powód do oświadczenia, że Polska rozpadła się, w następstwie czego Związek Sowiecki zmuszony był przyjść z pomocą Ukraińcom i Białorusinom «zagrożonym przez Niemców». Te argumenty pozwolą uzasadnić interwencję Związku Sowieckiego, jednocześnie umożliwi to uniknięcie zarzutu, że Związek Sowiecki występuje jako agresor".
Do 11 września jednostki pierwszego rzutu uzupełniły stany etatowe i tego dnia Woroszyłow wydał rozkaz koncentracji wojsk na wyznaczonych rejonach przygranicznych Radom Wojennym Białoruskiego i Kijowskiego Specjalnego Okręgu Wojskowego (przekształcone w dowództwa Frontów), jednak część jednostek osiągnęła te pozycje już 8 września. Do 13 września wyznaczone oddziały Armii Czerwonej znalazły się na pozycjach wyjściowych.
15 września Beria wydał rozkaz precyzujący zadania powołanych 8 września grup operacyjnych NKWD. 15 września Sztab Frontu Białoruskiego Armii Czerwonej wydał rozkaz bojowy nr 01, podpisany przez dowódcę frontu komandarma Michaiła Kowalowa oraz członka Rady Wojennej Frontu Piotra Smokaczowa, który mówił o obowiązku pomocy Białorusinom, Ukraińcom oraz ludności polskiej:
Pod koniec dnia 16 września do oddziałów zgromadzonych w strefie przygranicznej dotarła datowana na 14 września tajna dyrektywa Woroszyłowa i Szaposznikowa nr 16634 (analogiczna do ww. dyrektywy nr 16633) o treści: "Uderzać o świcie siedemnastego!"
W odezwie odczytanej żołnierzom przygotowującym się do ataku na Polskę Kowalow napisał m.in.:
Wojska pierwszego rzutu uformowane były w dwa fronty, w skład których wchodziło 8 armii:
Łącznie siły pierwszego rzutu obejmowały 21 dywizji piechoty, 13 dywizji kawalerii, 16 brygad pancernych i 2 brygady zmotoryzowane, w sumie 618 tys. żołnierzy, 4733 czołgów i 3298 samolotów. Jednostki te posiadały zatem m.in. prawie dwa razy więcej czołgów niż Wehrmacht w dniu 1 września 1939 i dwa razy tyle samolotów bojowych co Luftwaffe na froncie polskim.
Przebieg działań wojennych.
Operacje jednostek Armii Czerwonej.
Główne kierunki natarcia Frontu Białoruskiego objęły Wilno, Baranowicze – Wołkowysk – Grodno – Suwałki, Brześć nad Bugiem. Wilno, Grodno i Brześć zostały osiągnięte w dniach 20–22 września, Suwałki 24 września. Główne kierunki natarcia Frontu Ukraińskiego objęły Dubno – Łuck – Włodzimierz Wołyński – Chełm – Zamość – Lublin, Tarnopol – Lwów, Czortków – Stanisławów – Stryj – Sambor i Kołomyję. Pod Lwów jednostki sowieckie podeszły 19 września, Lublin osiągnęły 28 września. Jednostki Frontu Ukraińskiego dłużej brały udział w działaniach i zajmowały kolejne wyznaczone im obszary do początku października 1939. W awangardzie na kierunkach ataku Armii Czerwonej posuwały się na ogół jednostki pancerne. W pierwszej kolejności jednostki szybkie starały się dotrzeć do granic Rzeczypospolitej z Litwą, Węgrami i Rumunią, by uniemożliwić ewakuację jednostek Wojska Polskiego za granicę. Operacja została zaplanowana jako regularne działania wojenne z udziałem wojsk pancernych, lotnictwa (atakującego wojsko polskie z powietrza) i działań grup sabotażowo-dywersyjnych (Specnaz, OsNaz) przerzuconych lub zorganizowanych na terytorium Polski już w początku września 1939.
W dniach 18–19 września miała miejsce obrona Wilna przed nacierającymi wojskami sowieckimi. Z kolei w dniach 20–21 września trwały ciężkie walki o Grodno, gdzie na skutek zaciekłej obrony sowieckim czołgom nie udało się zdobyć miasta z marszu. Miasta broniły jedynie niewielkie oddziały garnizonu (większość w składzie 35 Dywizji Piechoty została kilka dni wcześniej przerzucona transportami kolejowymi dla obrony Lwowa przed Niemcami) i ochotnicy, w tym harcerze. Obrońcy butelkami z benzyną i ogniem działek przeciwpancernych zniszczyli kilkadziesiąt czołgów sowieckich. Agresor używał cywilów i jeńców jako "żywych tarcz" dla osłony natarcia czołgów.
Wkraczającym jednostkom Armii Czerwonej opór zbrojny stawiły związki taktyczne Korpusu Ochrony Pogranicza, Brygada Rezerwowa Kawalerii Wołkowysk i Samodzielna Grupa Operacyjna Polesie. W serii bitew na całym froncie, wojska polskie podjęły próbę opóźnienia marszu jednostek sowieckich. Przez trzy dni (17–20 września) trwała obrona przez KOP Rejonu Umocnionego Sarny. W nocnym boju pod Kodziowcami (21/22 września) 101 pułk ułanów odparł atak sowieckiego oddziału pancernego, niszcząc kilkanaście czołgów. W dniach 29–30 września jednostki KOP pod dowództwem gen. Wilhelma Orlika-Rückemanna rozbiły 52 Dywizję Strzelecką Armii Czerwonej w bitwie pod Szackiem. 1 października zmuszone były się rozproszyć po bitwie pod Wytycznem; niewielka część zdołała się przyłączyć do SGO Polesie. Przedzierająca się na zachód SGO „Polesie” gen. Franciszka Kleeberga 29–30 września stoczyła zwycięskie walki z oddziałami sowieckimi pod Jabłonią i Milanowem.
Walki żołnierza polskiego z Armią Czerwoną zostały upamiętnione na Grobie Nieznanego Żołnierza w Warszawie, napisem na jednej z tablic po 1990 roku – „OBRONA GRANICY WSCHODNIEJ RP 17 IX – 1 X 1939”.
W konsekwencji agresji sowieckiej nastąpiło spotkanie wojsk Armii Czerwonej z Wehrmachtem na terenie zaatakowanej Polski, po czym z części zajętych uprzednio obszarów Rzeczypospolitej Wehrmacht wycofał się do ustalonej wcześniej linii demarkacyjnej (z 23 sierpnia 1939) i oddał zajęty obszar wojskom sowieckim (Białystok, Kobryń, Brześć, Borysław, Drohobycz). W spektakularny sposób miało to miejsce pod Lwowem 20 września, gdy Niemcy oblegający to miasto wycofali się, wcześniej proponując obrońcom kapitulację.
Sam Lwów z silnym i dobrze uzbrojonym garnizonem został po krótkim oporze w dniu 22 września poddany Armii Czerwonej przez gen. Langnera na honorowych warunkach, natychmiast przez władze sowieckie złamanych. Oficerom gwarantowano w układzie kapitulacyjnym swobodny przemarsz na Węgry i do Rumunii – zostali jednak na granicy linii oddziałów Armii Czerwonej aresztowani, wywiezieni do obozu w Starobielsku i zamordowani wiosną 1940 r. w Charkowie. (por. Obrona Lwowa 1939). Wśród ofiar katyńskich znajdowali się oficerowie wzięci do niewoli w całym pasie natarcia Armii Czerwonej.
Walkę z Sowietami kontynuowały oddziały partyzanckie, np. nad Biebrzą utrzymały się one do lata 1941 – do wybuchu wojny niemiecko-sowieckiej.
Operacje jednostek NKWD i wywiadu Armii Czerwonej.
Wraz z oddziałami Specjalnych Okręgów Wojskowych Białoruskiego i Kijowskiego polską granicę przekroczyły grupy operacyjno-czekistowskie utworzone zgodnie z rozkazem NKWD ZSRR z 8 września 1939. W ich skład weszli oficerowie operacyjnych centralnych i terenowych organów NKWD oraz operacyjno-polityczni funkcjonariusze wojsk pogranicznych, wsparci dwoma batalionami wojsk Białoruskiego i Kijowskiego Okręgu Pogranicznego. W celu koordynacji działań grup operacyjno-czekistowskich z dowództwem wojskowym, oddelegowano na Ukrainę zastępcę ludowego komisarza spraw wewnętrznych Wsiewołoda Mierkułowa, a na Białoruś Wiktora Boczkowa, szefa Oddziału Specjalnego NKWD ZSRR.
Do zadań grup operacyjnych GUGB NKWD i Razdwiedupru (Zarządu Wywiadu Armii Czerwonej) należało rozbicie struktur administracji Rzeczypospolitej Polskiej na okupowanym terytorium Polski i zorganizowanie w ich miejsce organów władzy sowieckiej w postaci zarządów tymczasowych. Grupy operacyjne NKWD opanowywały w pierwszej kolejności newralgiczne węzły infrastruktury Rzeczypospolitej Polskiej. Zajmowały budynki urzędów państwowych, banki, drukarnie, redakcje gazet, konfiskowały papiery wartościowe i archiwa. Dokonywały aresztowań i zatrzymań na podstawie przygotowanych uprzednio list proskrypcyjnych i bieżących donosów przedwojennej i pozyskanej agentury sowieckiej, wykrywały i ewidencjonowały współpracowników i funkcjonariuszy, żołnierzy polskich służb specjalnych, funkcjonariuszy polskiej administracji, działaczy partii, ugrupowań politycznych i społecznych.
Zbrodnie wojenne.
Od momentu uderzenia na Polskę Armia Czerwona dokonywała wielu zbrodni wojennych, mordując jeńców i masakrując ludność cywilną. Ocenia się, że ich ofiarą padło ok. 2,5 tys. żołnierzy polskich i policjantów oraz kilkuset cywilów. Jednocześnie dowódcy Armii Czerwonej wzywali ludność cywilną do mordów i przemocy, dowódca Frontu Ukraińskiego Armii Czerwonej Siemion Timoszenko w jednej z rozpowszechnianych publicznie odezw napisał: "Bronią, kosami, widłami i siekierami bij swoich odwiecznych wrogów – polskich panów". Największe zbrodnie popełniono w Rohatynie, gdzie dokonano rzezi na żołnierzach polskich i ludności cywilnej, Grodnie, Nowogródku, Sarnach, i Tarnopolu oraz w Wołkowysku, Oszmianie, Świsłoczy, Mołodecznie i Kosowie Poleskim. W rejonie Sarn sowieci rozstrzelali całą wziętą do niewoli kompanię z Batalionu KOP „Sarny”, razem 280 żołnierzy i oficerów. Według niektórych relacji w Grodnie doszło do wiązania polskich jeńców i ciągnięcia ich czołgami po bruku. Do dramatycznych wydarzeń doszło także w Chodorowie, Złoczowie i Stryju. W pobliżu Wilna żołnierze Armii Czerwonej rozstrzeliwali wziętych do niewoli żołnierzy Wojska Polskiego. Mszcząc się za opór stawiany w Grodnie poddających się żołnierzy WP masowo rozstrzeliwano.
Nocą z 26 na 27 września Armia Czerwona wkroczyła do Niemirówka w Chełmskiem, gdzie przebywał oddział podchorążych. Zaskoczonych we śnie związano drutem i obrzucono granatami.
Przedstawiciele Armii Czerwonej łamali także postanowienia umów dotyczących złożenia broni, 22 września 1939 dowódca obrony Lwowa gen. Władysław Langner podpisał z dowództwem sowieckim kapitulację, przewidującą m.in. bezpieczny wymarsz żołnierzy Wojska Polskiego (w tym oficerów) i policji w kierunku granicy z Rumunią, po uprzednim złożeniu broni. Umowę tę strona sowiecka złamała aresztując wszystkich i wywożąc ich w głąb ZSRR. Oficerowie uczestniczący w obronie Lwowa byli przetrzymywani w obozie w Starobielsku, a następnie w przeważającej większości zostali zamordowani przez NKWD w Charkowie i pochowani w dołach śmierci w Piatichatkach. Lwowscy policjanci zostali wymordowani ogniem karabinów maszynowych na szosie prowadzącej na Winniki.
Żołnierze Armii Czerwonej z premedytacją zamordowali też pod Sopoćkiniami dowódcę Okręgu Korpusu Nr III w Grodnie gen. Józefa Olszynę-Wilczyńskiego oraz jego adiutanta. W tym ostatnim przypadku we współczesnej literaturze rosyjskiej (autorstwa głównie J. Muchina) podawane jest stwierdzenie, że generała Olszynę-Wilczyńskiego zabito w czasie ucieczki z bagażem samochodem osobowym po porzuceniu podległych mu walczących jeszcze oddziałów. Świadkami egzekucji generała i jego adiutanta strzałem w tył głowy była jego żona i kilkanaście towarzyszących jej osób. Faktycznie, jako dowódca okręgu korpusu generał Olszyna-Wilczyński pełnił jedynie funkcje administracyjne i nie dowodził jakimikolwiek oddziałami wojskowymi w czasie wojny.
W ślad za oddziałami Armii Czerwonej posuwały się wojska i oddziały specjalne NKWD, dokonujące natychmiast masowych aresztowań (lub egzekucji) elit lokalnych według przygotowanych uprzednio list proskrypcyjnych, przy pomocy lokalnej agentury komunistycznej i zorganizowanych bojówek (tzw. milicja ludowa).
Zakończenie działań wojennych i skutki.
22 września w Brześciu kombrig Siemion Kriwoszein i niemiecki generał Heinz Guderian odebrali wspólną defiladę oddziałów pancernych niemieckich i radzieckich (w związku z przekazaniem miasta Armii Czerwonej przez Wehrmacht). Wkrótce po tym 28 września ZSRR i III Rzesza podpisały tzw. Traktat o granicach i przyjaźni, zwany też drugim paktem Ribbentrop-Mołotow, przypieczętowujący podział Polski, korygujący wcześniejsze ustalenia nt. przebiegu granicy niemiecko-radzieckiej (patrz mapa z 28 września 1939 r.) oraz podziału stref wpływów w krajach bałtyckich. W tym ostatnim przypadku doprowadziło to niezwłocznie do wprowadzenia sowieckich baz wojskowych na terytorium tych państw z zachowaniem do czasu ich niezależności państwowej, a następnie w czerwcu 1940 r. do inwazji Armii Czerwonej na te kraje, ich formalnej aneksji przez ZSRR (sierpień 1940) i prześladowań ludności państw bałtyckich – m.in. po aneksji Litwy wysiedlono (w okresie czerwiec 1940 – czerwiec 1941) 25% ludności litewskiej – w oparciu o słynną ujawnioną później "instrukcję deportacyjną" Sierowa.
Armia Czerwona wzięła do niewoli 250 tysięcy żołnierzy, w tym około 18 tysięcy oficerów, ok. 7 tysięcy żołnierzy poległo lub zginęło po wzięciu do niewoli. W walkach zginęło około 3 tysięcy żołnierzy, ok. 10 tysięcy było rannych.
Dalszymi konsekwencjami agresji ZSRR na Polskę były masowe represje wobec Polaków i obywateli polskich przebywających na wschodnich terenach Rzeczypospolitej Polskiej, grabież polskiego majątku narodowego i dóbr prywatnych – w głąb ZSRR wywożono sprzęt produkcyjny i dokumentację z zakładów przemysłowych, lokomotywy, wagony, samochody oraz inwentarz żywy i martwy. Obrabowano polskie muzea, biblioteki oraz archiwa i prywatne zbiory dzieł sztuki. Mimo czterokrotnej różnicy w sile nabywczej rubla w stosunku do złotego polskiego (faktycznie rubel był zaś fikcyjnym pieniądzem komunistycznej gospodarki niedoboru), obie waluty zostały we wrześniu 1939 zrównane przez władze sowieckie w kursie wymiany – co spowodowało natychmiastowe zniknięcie wszystkich towarów z rynku (przy masowym ich wykupywaniu przez żołnierzy sowieckich i ukrywaniu reszty przez sprzedawców wobec bezwartościowości sowieckiej waluty). Zablokowanie wszystkich kont bankowych i kas oszczędnościowych spowodowało gwałtowną pauperyzację ogromnych grup ludności, upadek instytucji dobroczynnych, kulturalnych i naukowych. 12 grudnia 1939 r. nastąpiło oficjalne wycofanie z obiegu złotego i zastąpienie go rublem przy likwidacji oszczędności bankowych i braku wymiany walut. W konsekwencji złote polskie były szmuglowane celem wymiany do Generalnego Gubernatorstwa, gdzie były wymieniane na młynarki. Zlikwidowano także wiele kościołów trzech głównych wyznań (w większości katolickich), które zamieniano na magazyny, składy, kina lub ośrodki radzieckiej Ligi Bezbożników – organizacji powstałej w 1925, która atakowała ateistyczną propagandą wiarę w Boga i uczucia religijne różnych grup wyznaniowych. Zastosowano także deportacje innych grup etnicznych i represje w stosunku do ukraińskich i białoruskich działaczy narodowych. Ocenia się, że w latach 1939–1945 doszło, według różnych źródeł, do przymusowego wywiezienia od 550 tysięcy do 1,5 miliona obywateli polskich w głąb ZSRR.
Armia Czerwona wymordowała ogniem z karabinów maszynowych nieuzbrojonych kadetów ze Szkoły Oficerów Policji w Mostach Wielkich po zgromadzeniu kadetów na placu apelowym i odebraniu raportu od komendanta szkoły.
18 grudnia 1939 rząd RP na uchodźstwie uznał, że zaistniał "de facto" stan wojny pomiędzy Rzecząpospolitą Polską a Związkiem Radzieckim.
Recepcja.
Aneksja zdobytych w 1939 terenów wschodniej Polski świętowana była w ZSRR i jest nadal w niepodległej Białorusi jako „Zjednoczenie zachodniej Białorusi z Białoruską SRR”. Oficjalna nazwa napaści na Polskę brzmiała: „Kampania wyzwoleńcza Armii Czerwonej”. W 2021 roku Alaksandr Łukaszenka oficjalnie ustanowił Dzień Jedności Narodowej, jako święto państwowe Białorusi upamiętniające to wydarzenie.
23 września 2009 Sejm Rzeczypospolitej Polskiej przyjął przez aklamację "Uchwałę upamiętniającą agresję Związku Radzieckiego na Polskę 17 września 1939 r."
Upamiętnienie.
W rocznicę agresji ZSRR na Polskę, w 1988 rząd Rzeczypospolitej Polskiej na uchodźstwie (pierwszy rząd Edwarda Szczepanika) wydał oświadczenie w rocznicę najazdu wojsk sowieckich, a Rada Narodowa Rzeczypospolitej Polskiej VII kadencji wydała rezolucję w rocznicę napaści na Polskę przez Związek Sowiecki.
Walki żołnierza polskiego w obronie granicy wschodniej w II wojnie światowej zostały upamiętnione na Grobie Nieznanego Żołnierza w Warszawie napisem na jednej z tablic po 1990 r. „OBRONA GRANICY WSCHODNIEJ RP 17 IX – 1 X 1939”. Określenie „agresja ZSRR” lub „agresja sowiecka” jest powszechnie używane w polskiej historiografii, uzasadnił je np. Karol Karski w artykule „Agresja ZSRR na Polskę w 1939 roku. Aspekty prawnomiędzynarodowe”.

</doc>
<doc id="75647" url="https://pl.wikipedia.org/wiki?curid=75647" title="Ateński Związek Morski">
Ateński Związek Morski

Związek Morski, Związek Ateński lub Związek Delijski, właśc. Symmachia Ateńska (gr. "sym" "współ" i "machos" "walka") – sojusz zaczepno-obronny poleis starożytnej Grecji, którego hegemonem były Ateny.
Historia.
Związek powstał pod koniec wojen perskich około roku 478 p.n.e. głównie z państw obszaru Morza Egejskiego. Miał na celu obronę miast jońskich przed Persją. Po rozpoczęciu II wojny peloponeskiej (431–404 p.n.e.) przeciwnikiem sojuszu stała się Sparta.
Związek z czasem stał się podstawą ateńskiego imperium morskiego. Każdy członek był zobowiązany do płacenia corocznej składki ("foros") lub dostarczania okrętów w zamian za gwarancje bezpieczeństwa. Była ona przeznaczona na finansowanie kampanii wojennych związku. Z biegiem lat pieniądze te Ateny zaczęły przeznaczać na powiększenie swej potęgi militarnej.
Początkowo związkiem kierowała rada związkowa (Zgromadzenie Sprzymierzonych), której zebrania odbywały się na wyspie Delos, gdzie znajdował się również skarbiec związku. Później związek uległ całkowicie hegemonii Aten, które surowo karały członków usiłujących prowadzić własną politykę lub wystąpić ze związku. W roku 454 p.n.e. skarbiec został przeniesiony do Aten, i tę datę przyjmuje się jako datę przekształcenia się Związku w imperium ateńskie. W skład związku w połowie V wieku p.n.e. wchodziło około 200 członków.
Podczas wojny peloponeskiej coraz więcej członków związku buntowało się przeciwko hegemonii Aten. Całkowity rozpad związku nastąpił po przegranej Aten w wojnie peloponeskiej. 
Po zakończeniu wojny, kiedy rządy Sparty dały się mocno we znaki dawnym sojusznikom Aten, utworzono w roku 378 p.n.e. Drugi Ateński Związek Morski. Liczył on mniej członków niż pierwszy – około 70. Tym razem Ateny musiały zobowiązać się do rezygnacji z polityki imperialnej. Obowiązywała zasada nieingerencji w sprawy wewnętrzne, zaś kwestie sporne rozstrzygało Zgromadzenie Ogólne, złożone z przedstawicieli poleis członkowskich. 
Nieporozumienia w nowym związku i upadek potęgi Sparty spowodowały spadek jego znaczenia i umocnienie pozycji Macedonii, a w efekcie rozwiązanie związku.

</doc>
<doc id="75649" url="https://pl.wikipedia.org/wiki?curid=75649" title="Wieleń (powiat wolsztyński)">
Wieleń (powiat wolsztyński)

Wieleń – wieś w Polsce położona w województwie wielkopolskim, w powiecie wolsztyńskm, w gminie Przemęt nad Jeziorem Wieleńskim na obszarze Przemęckiego Parku Krajobrazowego, w połowie drogi pomiędzy Wolsztynem i Wschową (droga wojewódzka nr 305), na trasie szlaku cysterskiego.
Historia.
Pierwsza wzmianka o Wieleniu pochodzi z 1252. Pod koniec XIII wieku sprowadzeni do pobliskiego Kaszczoru cystersi wybudowali w Wieleniu, w miejscu, gdzie – jak głosi legenda – znajdowała się kiedyś pogańska świątynia, kościół pod wezwaniem Najświętszej Marii Panny i przenieśli się do niego w 1300. Z ich przybyciem wiąże się również rozwój kultu maryjnego w tej okolicy. Obecnie jest to kościół w stylu późnego baroku, pod wezwaniem Matki Boskiej z Dzieciątkiem – Ucieczki Grzeszników. W parku przy kościele znajduje się dworek – dawna siedziba majątku ziemskiego.
Wieś duchowna, własność opata cystersów w Przemęcie pod koniec XVI wieku leżała w powiecie kościańskim województwa poznańskiego. 
W okresie Wielkiego Księstwa Poznańskiego (1815-1848) miejscowość wzmiankowana jako Wieleń należała do wsi większych w ówczesnym powiecie babimojskim rejencji poznańskiej. Wieleń należał do kaszczorskiego okręgu policyjnego tego powiatu i stanowił część majątku Kaszczor, który należał wówczas do rządu Królestwa Prus w Berlinie. Według spisu urzędowego z 1837 roku Wieleń liczył 143 mieszkańców, którzy zamieszkiwali 15 dymów (domostw).
Kościół.
Późnobarokowy kościół Nawiedzenia NMP na planie krzyża łacińskiego, zbudowany przez cystersów przemęckich w latach 1731-1742, obecnie sanktuarium maryjne. Wyposażenie wnętrza barokowe, z polichromią Teodora Szukały z 1961. W zakrystii stare freski, które po prawej stronie od wejścia mają ukryte twarze ludzkie widoczne spod farby (poz. nr 18 w galerii sanktuarium – ponad łukiem drzwi). W ołtarzu głównym, przebudowanym w latach 1952-1953 z użyciem fragmentów barokowych, znajduje się najcenniejszy zabytek - będąca celem licznych pielgrzymek, słynąca cudami, gotycka rzeźba Matki Boskiej z Dzieciątkiem „Ucieczki Grzeszników" z drugiej połowy XV w. 3 lipca 2005 została ona koronowana koronami papieskimi pobłogosławionymi przez Jana Pawła II w październiku 2004. Przy południowej ścianie transeptu późnorenesansowy ołtarzyk z lat 1630-1640. W owalnej kaplicy Męki Pańskiej przez wielu pielgrzymów uznawany za cudowny barokowy krucyfiks z ok. 1700. Przy kościele plac dla pielgrzymów z drewnianymi podcieniami, pod którymi znajdują się stacje Drogi Krzyżowej.
Charakterystyka.
Wieleń jest ośrodkiem letniego wypoczynku i wraz z otaczającymi ją jeziorami i lasami daje możliwość uprawiania turystyki rowerowej, pieszej, konnej i wodnej. Znajduje się tutaj wiele ośrodków wypoczynkowych, domków kempingowych, pole namiotowe, baza gastronomiczna i stara stajnia, dająca możliwość aktywnego wypoczynku w siodle. Przez Wieleń i jezioro Wieleńskie przechodzi wodny, kajakowy „Szlak Konwaliowy”.

</doc>
<doc id="75650" url="https://pl.wikipedia.org/wiki?curid=75650" title="Kaszczor">
Kaszczor

Kaszczor – wieś w Polsce położona w województwie wielkopolskim, w powiecie wolsztyńskim, w gminie Przemęt nad strumieniem Młynówką Kaszczorską. Miejscowość leży na trasie szlaku cysterskiego.
Historia.
W 1278 osiedli tutaj cystersi, którzy w 1300 przenieśli się do pobliskiego Wielenia. Prawdopodobnie pod koniec XIII wieku powstał też pierwszy drewniany kościół parafialny św. Wojciecha, zastąpiony w latach 1764–1775 murowanym, w stylu późnego baroku. Wieś duchowna Stary Klasztor, własność opata cystersów w Przemęcie pod koniec XVI wieku leżała w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość wzmiankowana jako Kaszczor (Alt Kloster) należała do ówczesnego powiatu babimojskiego. Kaszczor był siedzibą odrębnego okręgu policyjnego tego powiatu i stanowił siedzibę rozległego majątku, który należał do rządu pruskiego w Berlinie. W skład majątku Kaszczor wchodziło łącznie 26 wsi, w tym jedna karczma (Kron), jedna kolonia (Wincentowo), jeden folwark (Nowy) i trzy osady. Według urzędowego spisu ludności z 1837 roku Kaszczor liczył 707 mieszkańców w 89 dymach (domostwach).
W okresie międzywojennym w miejscowości stacjonowała placówka 17 batalionu celnego, a potem komisariat Straży Granicznej „Kaszczor” i placówka Straży Granicznej I linii „Kaszczor”.
W latach 1954–1971 wieś należała i była siedzibą władz gromady Kaszczor, po jej zniesieniu w gromadzie Mochy. W latach 1975–1998 miejscowość administracyjnie należała do województwa leszczyńskiego.
Zabytki.
W miejscowości warto zobaczyć dwa wiatraki koźlaki (przy ul. Wiatracznej – największy tego typu w Wielkopolsce) oraz budynek przedszkola z XIX w. (1867), który był kiedyś pierwszym kościołem ewangelickim, a później szkołą ewangelicką.
W lesie w kierunku północnym znajduje się stary cmentarz poewangelicki. Przy Placu Wolności znajduje się kościół ewangelicki z początku XX wieku z wieżą widokową w kształcie pruskiego hełmu. Kaszczor posiada ciekawy układ urbanistyczny oraz wiele starych kamienic m.in. budynek starej szkoły katolickiej. Przy kościele katolickim znajduje się kamienna misa o średnicy ok. 1 m oraz pomnik św. Jana Nepomucena z 1745.
W Kaszczorze do 1939 znajdowało się polsko-niemieckie przejście graniczne (pozostałości słupa granicznego widoczne przy rowie granicznym na drodze do miejscowości Spokojna). W roku 2011 w 80. rocznicę odsłonięto odbudowany Pomnik Wolności zniszczony przez okupantów.

</doc>
<doc id="75651" url="https://pl.wikipedia.org/wiki?curid=75651" title="Przemęt (województwo wielkopolskie)">
Przemęt (województwo wielkopolskie)

Przemęt (niem. "Priment") – wieś (ok. 1311–1797 miasto) w Polsce położona w województwie wielkopolskim, w powiecie wolsztyńskim. Jest siedzibą gminy Przemęt. Miejscowość leży na trasie Szlaku Cysterskiego, nad jeziorami: Przemęckim Dużym i Małym oraz Południowym Kanałem Obry.
Przemęt uzyskał lokację miejską przed 1299 rokiem, zdegradowany 1 czerwca 1797 roku. Prywatne miasto duchowne, własność opata cystersów w Przemęcie pod koniec XVI wieku leżało w powiecie kościańskim województwa poznańskiego. 
Nazwa.
Nazwa wsi wywodzi się od lub od staropolskiego imienia Przemęt.
Miejscowość pod nazwą "Przemant" wymieniona jest w łacińskim dokumencie wydanym w Poznaniu w 1281 roku sygnowanym przez króla polskiego Przemysła II wymieniającego plebana przemęckiego Klemensa łac. "domino Clemente plebano de Przemant".
Historia.
Ślady kultury łużyckiej pochodzą z około XII wiek p.n.e. W przeszłości była to jedna z najstarszych osad na pograniczu wielkopolsko-śląskim. W XI wieku wybudowano gród piastowski. Przemęt był ważnym ośrodkiem, wzmiankowanym po raz pierwszy jako gród kasztelański w 1210 roku. U schyłku XIII wieku lokowano tu miasto królewskie (zapewne po 1296 r., gdy tereny te opanował książę głogowski Henryk). Edmund Callier wskazuje, że Przemęt był miastem już około 1140 roku. Między 1261 i 1312 istniał powiat ("districtus") przemęcki. W 1395 roku król Władysław II Jagiełło miasto i gród wraz z należącymi do niego wsiami zastawił Borkom z Gryżyny. Gdy w obliczu wojny z Krzyżakami nie było widoków na rychły wykup zastawu, król 3 lipca 1408 roku zgodził się oddać Przemęt cystersom pod warunkiem wykupienia przez nich zastawu. Zakonnicy pozostali w Przemęcie do 1805 roku. W czasie wojny trzynastoletniej Przemęt wystawił w 1458 roku 2 pieszych na odsiecz oblężonej polskiej załogi Zamku w Malborku. W 1656 w czasie potopu szwedzkiego miasto zostało zniszczone, podobnie jak i w czasie wojen w latach 1702-1710 i 1756-1763. W tym okresie działał tutaj kompozytor polski Benedykt Cichoszewski. Z powodu słabego rozwoju 1 czerwca 1797 roku Przemęt utracił prawa miejskie. Klasztor skasowano w 1805 roku. Po rozbiorach dobra cysterskie skonfiskował rząd pruski i sprzedał marszałkowi dworu, hrabiemu von Keyserlink. Okolica zachowała polski charakter, a okoliczni gospodarze 18 maja 1866 roku powołali jedno z najstarszych w Wielkopolsce kółek rolniczych.
W okresie Wielkiego Księstwa Poznańskiego (1815-1848) miejscowość wzmiankowana jako Przement należała do wsi większych w ówczesnym powiecie babimojskim rejencji poznańskiej. Przement należał do kaszczorskiego okręgu policyjnego tego powiatu i stanowił część majątku Kaszczor, który należał wówczas do rządu Królestwa Prus w Berlinie. Według spisu urzędowego z 1837 roku Przement liczył 272 mieszkańców, którzy zamieszkiwali 38 dymów (domostw). Pod koniec XIX wieku Przemęt, nadal w powiecie babimojskim liczył 38 domostw i 453 mieszkańców. We wsi istniała wtedy m.in. parafia, poczta i gorzelnia.
Po I wojnie światowej Przemęt znalazł się w Polsce. Od 1975 jest siedzibą gminy.
W latach 1975–1998 miejscowość administracyjnie należała do województwa leszczyńskiego.
Zabytki.
Zabytkowymi obiektami w Przemęcie jest założenie urbanistyczne z XIII-XIX wieku oraz obiekty sakralne:
Turystyka.
Przemęt znajduje się na skraju Przemęckiego Parku Krajobrazowego. Wieś jest ważnym ośrodkiem turystyki wodnej: w Przemęcie rozpoczyna i kończy się kajakowy Szlak Konwaliowy.
Przez miejscowość przebiega również Szlak Cysterski oraz pieszy szlak czarny Olejnica – Perkowo – Przemęt – Błotnica.

</doc>
<doc id="75652" url="https://pl.wikipedia.org/wiki?curid=75652" title="Przemęt (gmina)">
Przemęt (gmina)

Przemęt (194?–54 i 1973–76 "gmina Mochy") – gmina wiejska w województwie wielkopolskim, w powiecie wolsztyńskim. Powstała w 1976 roku z połączenia gmin Bucz oraz Mochy. W latach 1976–1998 gmina położona była w województwie leszczyńskim.
Siedziba gminy to Przemęt.
Według danych z 31 grudnia 2019 roku gminę zamieszkiwały 14137 osoby, w tym 7060 kobiet i 7077 mężczyzn.
Gmina Przemęt leży na Nizinie Wielkopolskiej. Prawie połowa obszaru gminy leży na terenie Przemęckiego Parku Krajobrazowego.
Struktura powierzchni.
Według danych z roku 2019 gmina Przemęt ma obszar 22 531 ha w tym:
Demografia.
Dane z 30 czerwca 2004:
przyrost naturalny +4,79‰
Sołectwa.
Barchlin, Biskupice, Błotnica, Borek, Bucz, Górsko, Kaszczor, Kluczewo, Mochy, Nowa Wieś, Olejnica, Osłonin, Perkowo, Popowo Stare, Poświętno, Przemęt, Radomierz, Sączkowo, Siekowo, Siekówko, Sokołowice, Solec, Solec Nowy, Starkowo, Wieleń.
Pozostałe miejscowości.
Bucz Nowy, Dębina, Przemęt-Leśniczówka, Radomierz-Leśniczówka, Święte Jezioro, Wincentowo, Wroniawy-Leśniczówka.
Sąsiednie gminy.
Rakoniewice, Sława, Śmigiel, Wielichowo, Wijewo, Wolsztyn, Włoszakowice

</doc>
<doc id="75653" url="https://pl.wikipedia.org/wiki?curid=75653" title="Szlak Konwaliowy">
Szlak Konwaliowy

Szlak Konwaliowy - liczący około 37 kilometrów wodny szlak kajakowy leżący w Przemęckim Parku Krajobrazowym. Nazwa szlaku pochodzi od znajdującej się na jego trasie Wyspy Konwaliowej. Początek i koniec szlaku zlokalizowano w Wieleniu Zaobrzańskim. Na trasie ustawione są tablice informacyjne i kierunkowe. 
Specyfika szlaku.
Szlak jest łatwy, dostępny dla turystów początkujących. Uciążliwość stanowi stan wód w czasie suszy, zwłaszcza w rejonie Jeziora Miałkiego. Między Jeziorem Dominickim, a Jeziorem Brzeźnie konieczny jest przewóz kajaków (2,7 km). Poza tym w Boszkowie kajaki trzeba przenieść na 300-metrowym odcinku.
Przebieg.
Szlak przebiega następującą trasą:

</doc>
<doc id="75654" url="https://pl.wikipedia.org/wiki?curid=75654" title="Mochy">
Mochy

Mochy – wieś w Polsce położona w województwie wielkopolskim, w powiecie wolsztyńskim, w gminie Przemęt.
Przy skrzyżowaniu głównych dróg kapliczka z rzeźbą MB Wieleńskiej. Przy innym skrzyżowaniu pomnik upamiętniający powstańców wielkopolskich.
Historia.
Stara osada, powstała przy przejściu traktu za Śląska przez bagna obrzańskie. Wzmiankowana po raz pierwszy jako "Mochi" w dokumencie księcia Władysława Odonica z 1210 dla cystersów z Pforty. Od 1290 z nadania Przemysła II własność cystersów z Kaszczoru, potwierdzona w 1370 i 1533.
W 1309 mieszkańcy wsi w odwecie za złe traktowanie i wyzysk spalili tutejszy dwór. Na tle tych wydarzeń osnuta jest powieść Teodora Parnickiego "Tylko Beatrycze" z 1962, która doczekała się w 1975 adaptacji telewizyjnej.
Wieś duchowna, własność opata cystersów w Przemęcie pod koniec XVI wieku leżała w powiecie kościańskim województwa poznańskiego. 
W okresie Wielkiego Księstwa Poznańskiego (1815–1848) miejscowość wzmiankowana jako Mochy należała do wsi większych w ówczesnym powiecie babimojskim rejencji poznańskiej. Mochy należały do kaszczorskiego okręgu policyjnego tego powiatu i stanowiły część majątku Kaszczor, który należał wówczas do rządu Królestwa Prus w Berlinie. Według spisu urzędowego z 1837 roku Mochy liczyły 747 mieszkańców, którzy zamieszkiwali 92 dymy (domostwa). W okresie międzywojennym w miejscowości stacjonowała placówka 17 batalionu celnego, a później placówka Straży Granicznej I linii „Mochy”.
W latach 1954–1972 wieś należała i była siedzibą władz gromady Mochy. W latach 1973–1976 miejscowość była siedzibą gminy Mochy. W latach 1975–1998 miejscowość administracyjnie należała do województwa leszczyńskiego.
Miejscowy zbór Świadków Jehowy posiada w Mochach Salę Królestwa.

</doc>
<doc id="75656" url="https://pl.wikipedia.org/wiki?curid=75656" title="Olejnica">
Olejnica

Olejnica – wieś w Polsce położona w województwie wielkopolskim, w powiecie wolsztyńskim, w gminie Przemęt. W latach 1975–1998 miejscowość administracyjnie należała do województwa leszczyńskiego.
We wsi znajdowała się drewniana wieża widokowa o wysokości 19,5 metra. Umożliwiała oglądanie panoramy jezior przemęckich. Z uwagi na stan techniczny została rozebrana w 2018.
Ok. 1 km na zachód od wsi utworzono w 1959 rezerwat przyrody Torfowisko nad Jeziorem Świętym o powierzchni 7,59 ha.
Osoby.
W Olejnicy przez wiele lat wakacje spędzała polska noblistka Wisława Szymborska wraz ze swoim partnerem, powieściopisarzem Kornelem Filipowiczem.

</doc>
<doc id="75657" url="https://pl.wikipedia.org/wiki?curid=75657" title="Boszkowo">
Boszkowo

Boszkowo (niem. "Boschenau") – wieś w Polsce położona w województwie wielkopolskim, w powiecie leszczyńskim, w gminie Włoszakowice, przy trasie linii kolejowej Leszno-Wolsztyn.
W okresie Wielkiego Księstwa Poznańskiego (1815–1848) miejscowość wzmiankowana jako Boszkowo należała do wsi większych w ówczesnym pruskim powiecie Kosten rejencji poznańskiej. Boszkowo należało do okręgu śmigielskiego tego powiatu i stanowiło część majątku Machcin, który należał wówczas do Micary. Według spisu urzędowego z 1837 roku Boszkowo liczyło 124 mieszkańców, którzy zamieszkiwali 13 domów (domostw).
W latach 1975–1998 miejscowość administracyjnie należała do województwa leszczyńskiego. Do końca 1999 roku w gminie Przemęt w powiecie wolsztyńskim
We wsi stoi dwór z około 1900 roku wraz z parkiem. Nieopodal dworu znajdują się położone nad jeziorem Dominickim popularne ośrodki wypoczynkowe Boszkowo-Letnisko.

</doc>
<doc id="75659" url="https://pl.wikipedia.org/wiki?curid=75659" title="Sława (miasto)">
Sława (miasto)

Sława (dawniej też Sława Śląska; ) – miasto w województwie lubuskim, w powiecie wschowskim, siedziba gminy miejsko-wiejskiej Sława. Położone jest na Pojezierzu Leszczyńskim, nad Jeziorem Sławskim.
Pod względem historycznym Sława leży na Dolnym Śląsku. Miasto dzieli się na dwie części: miejską oraz wypoczynkową (z plażą, ośrodkami wypoczynkowymi i polem namiotowym). W Sławie corocznie w lipcu odbywa się Międzynarodowy Kongres Brydża Sportowego.
Według danych GUS z 31 grudnia 2019 r. miasto miało 4290 mieszkańców, a jego powierzchnia wynosiła 14,9 km².
Nazwa.
„Sława” jest słowem spotykanym wyłącznie u narodów słowiańskich i ma korzenie przedchrześcijańskie. Według jednej z teorii pierwotnie nazwa wywodzi się od mokradeł, gdyż w języku staropolskim "slava", "slova" oznaczały rzekę, zaś "slovo" – błoto. Niemiecki językoznawca Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu wymienia pierwotną nazwę miasta jako „Sława”, podając jej znaczenie "Ehrenheim, Ruhmvoller Ort", czyli „szanowany dom, miejscowość pełna sławy”. Nazwa została później fonetycznie zgermanizowana na "Schlawa" i utraciła swoje pierwotne znaczenie. W 1937 roku nazwę niemiecką zmieniono na "Schlesiersee".
Polską nazwę „Sława” w książce "Krótki rys jeografii Szląska dla nauki początkowej", wydanej w Głogówku w 1847, wymienił śląski pisarz Józef Lompa.
W 1946 miastu nadano nazwę Sława.
Historia.
Początki miasta nie są znane, wzmiankowane po raz pierwszy było w 1312. Założone zostało prawdopodobnie przez pierwszego księcia głogowskiego, Konrada (1251–1273), lub jego syna Henryka III (1273–1309). W roku 1312 była już znaczącym miastem i siedzibą dystryktu. Potwierdzone jest to dokumentem dotyczącym podziału terytorialnego księstwa między synów Henryka III. "Slave cum suo districtu" (Sława z jej okręgiem) przypadła Henrykowi IV. W roku 1468 Henryk XI głogowski sprzedaje miasto rodowi Rechenbergów z Borowa Polskiego. W latach 1655–1887 miasto należało do Barwitzów hrabiów von Fernemont. Oni to w latach 1732–1735 zbudowali barokowy pałac, wykorzystując częściowo mury dawnego zamku z XV wieku.
W 1834 istniała tu komora celna. W 1937 administracja nazistowska zastąpiła słowiańsko brzmiącą nazwę "Schlawa" ahistoryczną formą "Schlesiersee".
W czasie II wojny światowej w mieście znajdowała się filia niemieckiego obozu koncentracyjnego Groß-Rosen.
W 1945 miasto włączono do Polski, a jego dotychczasową ludność wkrótce wysiedlono do Niemiec. Do 1946 roku Sława była siedzibą powiatu i Państwowego Urzędu Repatriacyjnego, które przeniesiono później do Głogowa. W mieście uruchomiono, jako pierwszy na zachodnich Ziemiach Odzyskanych, urząd pocztowy (założycielem był Jan Grellus z Kościana). Wymiana poczty odbywała się początkowo dwa razy w tygodniu za pomocą posłańca rowerowego do Kaszczoru. 1 stycznia 1955 Sławę przeniesiono do powiatu wschowskiego. W latach 1975–1998 miasto administracyjnie należało do województwa zielonogórskiego.
Zabytki.
Do wojewódzkiego rejestru zabytków wpisane są:
inne zabytki:
Gospodarka.
Nad Jeziorem Sławskim znajduje się wiele ośrodków turystyczno-wypoczynkowych i sportowych (pole namiotowe, baza gastronomiczna). Przemysł spożywczy to przede wszystkim duża liczba zakładów mięsnych.
Co środę i sobotę jest organizowany targ miejski znajdujący się obok cmentarza.
Transport.
Na przedmieściach jest stacja kolejowa Sława Śląska. Dworzec i linia kolejowa są nieczynne.
Sport.
W mieście funkcjonuje klub piłkarski Miejski Klub Sportowy „Sparta” Sława, który został założony w 1945 i występuje w klasie B. Zespół swoje domowe mecze rozgrywa na Stadionie Miejskim w Sławie. Na tym stadionie również swoje mecze rozgrywa III-ligowy Klub Sportowy „Dąb” Przybyszów.
Współpraca międzynarodowa.
Miasta i gminy partnerskie:

</doc>
<doc id="75664" url="https://pl.wikipedia.org/wiki?curid=75664" title="Jezioro Trzebidzkie">
Jezioro Trzebidzkie

 
Jezioro Trzebidzkie – jezioro w woj. wielkopolskim, w pow. wolsztyńskim, w gminie Przemęt, leżące na terenie Pojezierza Sławskiego.
Jezioro znajduje się na terenie Przemęckiego Parku Krajobrazowego i wraz z otaczającymi je terenami objęto je ochroną w formie faunistycznego rezerwatu przyrody „Jezioro Trzebidzkie” o powierzchni 90,71 ha. Chroni on roślinność wodną i ptaki wodno-błotne. Najcenniejszym gatunkiem chronionego ptaka jest wąsatka.
Jezioro znajduje się około 2 kilometrów na południe od wsi Bucz i w pobliżu osady Trzebidza.
Dane morfometryczne.
Powierzchnia zwierciadła wody według różnych źródeł wynosi od 26,0 ha do 26,8 ha.
Zwierciadło wody położone jest na wysokości 61,1 m n.p.m. lub 61,4 m n.p.m. Średnia głębokość jeziora wynosi 0,9 m, natomiast głębokość maksymalna 1,7 m.

</doc>
<doc id="75665" url="https://pl.wikipedia.org/wiki?curid=75665" title="Jacques de Molay">
Jacques de Molay

Jacques de Molay, także Jakub de Molay (ur. ok. 1243 w Molay, zm. 18 marca 1314 w Paryżu) – ostatni wielki mistrz zakonu templariuszy w latach 1298–1312.
Biografia.
Do zakonu wstąpił ok. 1265. Walczył w Syrii, odznaczył się w Palestynie w czasie krucjat. Od 1291 przebywał na Cyprze. Ok. 1298 został wybranym wielkim mistrzem. W 1306 lub 1307 został wezwany przez papieża Klemensa V w sprawie omówienia nowej krucjaty. Wielki mistrz poprosił go o śledztwo w sprawie aktów oskarżenia o bluźnierstwo i sodomię, które wystosowano przeciwko zakonowi.
Aresztowanie i śmierć.
W piątek, 13 października 1307, na rozkaz króla Filipa IV Pięknego został aresztowany, podobnie jak wszyscy templariusze we Francji, i przesłuchany. Następnie postawiono go przed sądem. Filip IV zamierzał zniszczyć zakon i zagarnąć jego bogactwo, lecz de Molay nie wskazał miejsca ukrycia skarbu templariuszy. Zarzucono mu następujące przestępstwa: herezję, stosowanie magii i czarów, homoseksualizm, dzieciobójstwo, wyrzeczenie się Chrystusa, bezczeszczenie krzyża, czczenie demona o imieniu Baphomet. Był więziony w lochach twierdzy Temple, tam poddano go torturom.
24 października 1307 przyznał się do części przypisywanych mu zbrodni, lecz odrzucił zarzut sodomii. Pisał do członków zakonu w całej Francji, nakazując spowiedź. Kiedy papież wysłał swoich własnych delegatów do prowadzenia śledztwa wielki mistrz i wielu innych zakonników wycofało swoje wcześniejsze oświadczenia, argumentując, że zostały one wymuszone torturami. W listopadzie 1309 i marcu 1310 złożył apelację o osobisty sąd papieża. 22 marca 1312 Klemens V pod naciskiem króla Francji zdecydował się ostatecznie zlikwidować zakon, bulla kasacyjna doprowadziła do ogólnoeuropejskiego oburzenia. Majątek templariuszy został skonfiskowany i ostatecznie przekazany joannitom, którzy musieli zapłacić francuskiemu monarsze ogromne odszkodowanie pieniężne.
18 lub 19 marca (lub 11 marca) 1314 roku komisja trzech kardynałów skazała de Molaya i innych templariuszy na wieczną karę więzienia. Po usłyszeniu tego wyroku ponownie odwołał swoje zeznania, dlatego Filip IV nakazał spalić go na stosie, jeszcze tego samego popołudnia. Wyrok został wykonany w Paryżu 18 marca 1314 (różne źródła wymieniają również datę 11 lub 19 marca) przez oficerów króla. Były wielki mistrz spłonął uznany powtórnie za heretyka.
Przekleństwo templariuszy.
Na chwilę przed śmiercią w płomieniach odwołał swoje zeznania i jak głosi legenda rzucił przekleństwo na papieża Klemensa V, króla francuskiego Filipa IV Pięknego i jego ministra policji Wilhelma de Nogaret – głównego organizatora procesu templariuszy. Objęty płomieniami miał wówczas wypowiedzieć słowa:
"Papieżu Klemensie, królu Filipie, rycerzu Wilhelmie! Nim rok minie spotkamy się na Sądzie Bożym!"
Przekleństwo miało spełnić się jeszcze szybciej. Papież zmarł miesiąc później. Według niektórych kronikarzy w miejscu pogrzebu wybuchł pożar, a ponieważ zwłoki pozostawiono bez opieki, ogień pochłonął połowę ciała zanim zdołano go ugasić: "„Mówi się również, że w nocy, kiedy umarł, był tak opuszczony przez wszystkich, że część jego ciała została spalona przez ogień świec, które na niego spadły"”. Niektóre źródła podają, że przyczyną śmierci było otrucie przez mnicha, który dosypał trucizny do wina mszalnego Klemensa.
Filip IV natomiast zmarł 29 listopada 1314 roku, a więc zaledwie kilka miesięcy po spaleniu de Molaya, prawdopodobnie na skutek wylewu krwi do mózgu. Klątwa mistrza templariuszy miała dotyczyć również potomków Filipa IV, aż do 13. pokolenia.
Natomiast Wilhelm de Nogaret zmarł w rzeczywistości w 1313 roku.

</doc>
<doc id="75666" url="https://pl.wikipedia.org/wiki?curid=75666" title="Bomba neutronowa">
Bomba neutronowa

Bomba neutronowa (ang. "neutron bomb"; "enhanced radiation weapon" (ERW) "broń zwiększonego promieniowania") – rodzaj broni jądrowej, stanowiący odmianę bomby termojądrowej (wodorowej) o stosunkowo niewielkiej sile wybuchu, lecz wyzwalającej dużą ilość zabójczego dla organizmów promieniowania neutronowego.
W bombie neutronowej, w następstwie eksplozji konwencjonalnego ładunku wybuchowego, dochodzi do reakcji rozszczepienia kilkukilogramowego ładunku uranu lub plutonu, który wyzwala następnie reakcję termojądrową liczącego kilka gramów ładunku deuteru i trytu. Bomba o mocy 1 kilotony dokonałaby zniszczeń w promieniu kilkuset metrów, natomiast zasięg promieniowania neutronowego wyniósłby 1-2 km.
Historia.
Za wynalazcę bomby neutronowej uważa się Samuela T. Cohena, prowadzącego badania nad bronią termojądrową. W 1958 roku zaproponował on pozbawienie bomby wodorowej płaszcza uranowego, dzięki czemu w momencie wybuchu uwolnione w ten sposób neutrony przemierzyłyby duże odległości, przenikając przez materię i zwalczając siłę żywą.
Prace nad bombą w Stanach Zjednoczonych rozpoczęły się w 1961 roku, a w 1962 roku dokonano pierwszej próby z jej udziałem. W latach 70 XX w. produkowano głowice z ładunkiem neutronowym do pocisków balistycznych MGM-52 Lance oraz artyleryjskich kal. 203 mm (m.in. dla haubic M110), z myślą o rozlokowaniu ich w Europie, a także do pocisków antybalistycznych Sprint. W 1978 roku pod presją wewnętrzną i zewnętrzną Jimmy Carter ogłosił wstrzymanie wdrażania tej broni. W 1980 roku przeprowadzenie testów bomby neutronowej ogłosiła Francja (pierwszy z nich odbył się już w 1967 roku). W 1981 roku Ronald Reagan zatwierdził wznowienie produkcji, choć ze względu na silną opozycję państw europejskich, postanowiono, że broń będzie przechowywana na terytorium amerykańskim. Zastrzeżona została jednak możliwość jej przemieszczenia do Europy w przypadku wojny. Jednocześnie ZSRR ogłosił, że również dokonał testów tej broni, lecz nie posiada planów jej rozmieszczenia. W 1982 roku Francja rozpoczęła produkcję bomb neutronowych, wstrzymaną w 1986 roku. Chiny przeprowadziły własne testy tej broni prawdopodobnie w 1988 roku. W latach 90 XX w., wraz z końcem zimnej wojny amerykańskie głowice z ładunkiem neutronowym zostały wycofane z użycia.

</doc>
<doc id="75667" url="https://pl.wikipedia.org/wiki?curid=75667" title="Boszkowo-Letnisko">
Boszkowo-Letnisko

Boszkowo-Letnisko – osada w Polsce położona w województwie wielkopolskim, w powiecie leszczyńskim, w gminie Włoszakowice nad Jeziorem Dominickim, nieopodal Boszkowa.
Wieś liczy około 100 mieszkańców. We wsi znajdują się położone nad Jeziorem Dominickim popularne ośrodki wypoczynkowe oraz hotel, pole namiotowe i zaplecze gastronomiczne. Zdekapitalizowane obiekty wypoczynkowe z okresu PRL zostały przebudowane lub wyburzane ("Lubuszanka", 2023).
Przez wieś przebiega linia kolejowa oraz kajakowy "Szlak Konwaliowy".

</doc>
<doc id="75668" url="https://pl.wikipedia.org/wiki?curid=75668" title="Klemens V">
Klemens V

Klemens V (łac. "Clemens V", właśc. Bertrand de Got; ur. ok. 1260 w Villandraut, zm. 20 kwietnia 1314 w Roquemaure) – papież w okresie od 5 czerwca 1305 do 20 kwietnia 1314. Współcześni określali go mianem „frankofila”.
Życiorys.
Młodość.
Urodził się w Villandraut jako syn rycerza Arnolda Garsiasa de Got. W młodości studiował prawo kanoniczne i świeckie w Bolonii i Orleanie. Był kanonikiem-zakrystianinem w Bordeaux, wikariuszem generalnym arcybiskupa Lyonu, biskupem Comminges (1295) i arcybiskupem Bordeaux (1299). Jego starszy brat Bérard de Got został mianowany arcybiskupem Lyonu przez Bonifacego VIII.
Po śmierci Benedykta XI kardynałowie zebrani w Perugii podzielili się na frakcje profrancuską i antyfrancuską. W konklawe nie brali jednak udziału kardynałowie z rodu Colonna. Po 11 miesiącach kardynałowie wybrali Bertranda de Got, niebędącego członkiem kolegium, który był popierany przez frakcję profrancuską (zdobył równe 2/3 głosów). Przyjął imię Klemensa V, a uroczystości koronacyjne odbyły się 15 listopada 1305 w Lyonie.
Pontyfikat.
Początkowo rezydował w Bordeaux oraz w Poitiers, ostatecznie osiadł w Awinionie, czym zapoczątkował tzw. niewolę awiniońską. Było to spowodowane całkowitą zależnością papieża od króla francuskiego Filipa IV Pięknego. Ponadto papież był niezdecydowany i chory na nowotwór narządów wewnętrznych, co powodowało wycofywania się z życia publicznego. Już rok po objęciu Stolicy Piotrowej Klemens mianował 10 nowych kardynałów, z czego dziewięciu z nich było Francuzami (i jeden Anglik). Przez pierwsze 6 lat pontyfikatu Filip naciskał na Klemensa, by dokonał pośmiertnego sądu nad Bonifacym VIII, do czego doszło w lutym 1309 roku. Wprawdzie w 1311 roku postępowanie zostało umorzone, jednak w zamian za to papież był zmuszony do rehabilitacji kardynałów Pietro i Giacomo Colonnów i wypłacenia rekompensaty całej rodzinie, a ponadto zawieszenia postanowień Bonifacego szkodliwych dla Francji i przebaczenia Wilhelmowi Nogaretowi. 5 maja 1313 dokonał kanonizacji Celestyna V jako wyznawcy, który zmarł uwięziony.
Francuski król naciskał także na papieża w kwestii templariuszy – pożądając ich bogactw, nakazał aresztować wszystkich członków zakonu, a sam zakon rozwiązać na soborze w Vienne (październik 1311 – maj 1312). Niezależne śledztwo przeprowadzone przez Klemensa V doprowadziło ostatecznie do uniewinnienia templariuszy i oczyszczenia ich z zarzutu herezji. W wyniku nacisków Filipa Pięknego wyrok został jednak utajniony ("Pergamin z Chinon" odnaleziono dopiero w 2001 roku). Na soborze zakon templariuszy został rozwiązany na mocy zarządzenia administracyjnego papieża (22 marca 1313).
W sprawach międzynarodowych Klemens doprowadził do zakończenia sporu na Węgrzech, gdzie poparł Karola Roberta jako kandydata na króla. W 1306 roku ekskomunikował także króla Szkocji – Roberta I – za zamordowanie rywala Johna Comyna.
Śmierć i pochówek.
Zmarł w Roquemaure w pobliżu Carpentras, w drodze do Gaskonii. Trzynastowieczny kronikarz, Jean de Saint-Victor, podaje, że Gaskończycy i ludzie z jego otoczenia na cały dzień pozostawili nagie zwłoki bez pochówku i zajęli się grabieżą papieskich dóbr. Wreszcie ciało przewieziono do Uzeste, miejsca ostatecznego pochówku, które papież wskazał w testamencie z 9 kwietnia 1314 r. Jednak nawet wówczas doczesne szczątki Klemensa nie zaznały spokoju. Według niektórych kronikarzy w miejscu pogrzebu wybuchł pożar, a ponieważ zwłoki pozostawiono bez opieki, ogień pochłonął połowę ciała zanim zdołano go ugasić: "„Mówi się również, że w nocy, kiedy umarł, był tak opuszczony przez wszystkich, że część jego ciała została spalona przez ogień świec, które na niego spadły”"..

</doc>
<doc id="75670" url="https://pl.wikipedia.org/wiki?curid=75670" title="Linux Standard Base">
Linux Standard Base

Linux Standard Base (LSB) – projekt mający na celu zniwelowanie różnic między dystrybucjami Linuksa poprzez wyznaczenie wspólnych standardów. 1 listopada 2005 r. specyfikacja LSB w wersji 2.0.1 stała się standardem ISO 23360.
LSB postawiło sobie za cel stworzenie i wypromowanie binarnych standardów, które rozszerzą kompatybilność pomiędzy różnymi dystrybucjami Linuksa (i innych wolnych systemów operacyjnych klasy Unix), co umożliwi twórcom oprogramowania pisanie (lub przenoszenie) pod Linuksa oprogramowania bez ponoszenia dodatkowych nakładów finansowych na dostosowanie go do specyfiki kilku dystrybucji. Dodatkowo mniej popularne dystrybucje (których obsługa jest często zaniedbywana) będą mogły korzystać z oprogramowania, jeśli ich twórcy zadbają o dostosowanie ich do LSB.

</doc>
<doc id="75671" url="https://pl.wikipedia.org/wiki?curid=75671" title="Głowienka zwyczajna">
Głowienka zwyczajna

Głowienka zwyczajna, głowienka, kaczka rdzawogłowa, kaczka czerwonoszyja, kaczka kasztanowata ("Aythya ferina") – gatunek średniej wielkości ptaka wodnego z rodziny kaczkowatych (Anatidae). Nie wyróżnia się podgatunków.
Występowanie.
Zamieszkuje środkowe szerokości geograficzne Eurazji – od Wysp Brytyjskich i Europy Zachodniej przez Europę Środkową i Wschodnią, pas w środkowej Azji po Mandżurię i północną Japonię. Izolowana populacja w Azji Mniejszej. Południowe i nadatlantyckie populacje osiadłe (czasem koczujące), północne wędrowne. Przeloty w marcu – kwietniu i sierpniu – listopadzie. Zimuje w basenie Morza Śródziemnego, na Bliskim Wschodzie, w subsaharyjskiej Afryce i Azji Południowej oraz na Dalekim Wschodzie, również na południu i południowym zachodzie Europy Środkowej. Sporadycznie zalatuje na Hawaje, Filipiny, Guam, Wyspy Owcze, Azory, Wyspy Kanaryjskie i Wyspy Zielonego Przylądka. Od XIX wieku w Środkowej i Zachodniej Europie zaczęła rozprzestrzeniać się na północ i zachód. Dotarła nawet do Islandii, jednak jest tam skrajnie nieliczna.
W Polsce spotykana na całym niżu oprócz gór i dużych kompleksów leśnych i jest obecnie nielicznym ptakiem lęgowym. Jej populacje: lęgowa i zimująca w ostatnich dekadach szybko się kurczą.
Biotop.
Duże, słodkowodne, gęsto zarośnięte zbiorniki wodne jak żyzne jeziora w głębi lądu, stawy hodowlane, zbiorniki zaporowe, starorzecza lub cieki o leniwym prądzie. Preferuje te o dużej powierzchni i głębokości. Gnieździ się również na małych stawach, torfiankach i bagnach, choć kaczęta są wyprowadzane z nich na zbiorniki o większej powierzchni lustra. Licznie też gniazduje na wyspach. Jesienią i zimą widywana zwykle w dużych grupach na otwartych, dużych jeziorach. Często przebywa na otwartej wodzie, tam śpi i wypoczywa.
Pożywienie.
Rośliny wodne wiosną i latem oraz drobne wodne zwierzęta jesienią i zimą, które, jako grążyca, zdobywa nurkując do 1,5–2,5 m. Są to przede wszystkim larwy owadów, ślimaki i małże. Żeruje głównie na mulistym dnie z podwodną roślinnością. Pod wodę może też sięgać, wyciągając szyję i zanurzając zarazem przednią część tułowia, tylna sterczy pionowo na taflą wody.
Mieszańce.
Głowienka może krzyżować się z innymi gatunkami kaczek np. z czernicą lub podgorzałką. Istnieje także mieszaniec głowienki zwyczajnej i nieznanego gatunku kaczki określany w Przewodniku Collinsa jako nieznany mieszaniec podgorzałki i głowienki, podobny do głowienki preriowej.
Status i ochrona.
W skali globalnej od 2015 roku uznana jest za narażoną na wyginięcie – kategoria VU w Czerwonej księdze gatunków zagrożonych Międzynarodowej Unii Ochrony Przyrody (IUCN); wcześniej, od 1988 roku była klasyfikowana jako gatunek najmniejszej troski – LC. W 2012 roku liczebność światowej populacji szacowano na 1,95–2,25 milionów osobników. Zagraża jej utrata siedlisk lęgowych w wyniku intensywnej gospodarki stawowej, głównie pogłębienia stawów, niszczenia roślinności wynurzonej i likwidowania wysp.
W Polsce gatunek łowny od 1 września do 31 grudnia. Na "Czerwonej liście ptaków Polski" głowienka sklasyfikowana została jako gatunek narażony (VU). W latach 2013–2018 liczebność populacji lęgowej na terenie kraju szacowano na 2000–6000 par. Ze względu na notowany od kilkudziesięciu lat szybki spadek liczebności krajowej populacji głowienki (populacja lęgowa zmniejszyła się o około 80–90% pomiędzy 1980 a 2018 rokiem), Polski Komitet Krajowy Międzynarodowej Unii Ochrony Przyrody (IUCN) w maju 2019 r. przyjął uchwałę wzywającą do objęcia jej ścisłą ochroną gatunkową.

</doc>
<doc id="75672" url="https://pl.wikipedia.org/wiki?curid=75672" title="Tywercowie">
Tywercowie



</doc>
<doc id="75674" url="https://pl.wikipedia.org/wiki?curid=75674" title="Abdriti">
Abdriti



</doc>
<doc id="75676" url="https://pl.wikipedia.org/wiki?curid=75676" title="Awarzy">
Awarzy



</doc>
<doc id="75680" url="https://pl.wikipedia.org/wiki?curid=75680" title="Berziti">
Berziti



</doc>
<doc id="75681" url="https://pl.wikipedia.org/wiki?curid=75681" title="Brsjaci">
Brsjaci



</doc>
<doc id="75684" url="https://pl.wikipedia.org/wiki?curid=75684" title="Liezizi">
Liezizi



</doc>
<doc id="75685" url="https://pl.wikipedia.org/wiki?curid=75685" title="Nałóg">
Nałóg



</doc>
<doc id="75686" url="https://pl.wikipedia.org/wiki?curid=75686" title="Brennabor">
Brennabor



</doc>
<doc id="75687" url="https://pl.wikipedia.org/wiki?curid=75687" title="Budynowie">
Budynowie

Budynowie (gr. "Βουδίνοι/Budinoi") – wzmiankowane przez Herodota plemiona koczownicze zamieszkujące lasy i step pomiędzy Dnieprem a Wołgą, żyjące na północ od Scytów, w sąsiedztwie Sauromatów. Pomimo prowadzenia wędrownego trybu życia budowali drewniane warownie. Brali udział w wojnie Scytów z królem perskim Dariuszem ok. 513 p.n.e. jako sprzymierzeńcy Scytów. Na ich terytorium istniało jedno duże miasto o nazwie Gelonos (dziś Bielsk nad rzeką Worsklą w okolicach Połtawy na Ukrainie), zbudowane w całości z drewna, zamieszkane w większości przez ludność pochodzenia helleńskiego.
W opinii Zbigniewa Gołąba być może Prasłowianie (podobnie jak Neurowie), "Βουδῖνοι" mogło być greckim zapisem psł "*Budyni" „współplemieńcy”. Boris Rybakow nie wykluczał powiązań Budynów ze Słowianami lub Bałtami, utożsamiał ich z kulturą juchnowską. O bałtyjskim pochodzeniu Budynów przekonany był Aleksander Brückner. Inne teorie dopatrują się w nich jakiegoś ludu fińskiego, bądź też przodków Mordwinów lub Permiaków.

</doc>
<doc id="75688" url="https://pl.wikipedia.org/wiki?curid=75688" title="Byteńcy">
Byteńcy



</doc>
<doc id="75690" url="https://pl.wikipedia.org/wiki?curid=75690" title="Chyżyn">
Chyżyn

Chyżyn, "Kcyń" – wspominany w źródłach od 1121 główny gród plemienia Słowian połabskich - Chyżan należących do Związku wieleckiego, położony był w dolinie rzeki Warnawy na terenie dzisiejszej wsi Kessin. Rolę grodu z końcem XII w. przejął Rostock. Grodzisko uległo całkowitemu zniszczeniu.

</doc>
<doc id="75691" url="https://pl.wikipedia.org/wiki?curid=75691" title="Kcyń">
Kcyń



</doc>
<doc id="75692" url="https://pl.wikipedia.org/wiki?curid=75692" title="Coledici">
Coledici



</doc>
<doc id="75695" url="https://pl.wikipedia.org/wiki?curid=75695" title="Dedosize">
Dedosize



</doc>
<doc id="75697" url="https://pl.wikipedia.org/wiki?curid=75697" title="Kaczka rdzawogłowa">
Kaczka rdzawogłowa



</doc>
<doc id="75698" url="https://pl.wikipedia.org/wiki?curid=75698" title="Derwan">
Derwan

Derwan () – książę plemienia Surbiów (Serbów łużyckich), wzmiankowany ok. 632 w kronice Fredegara. 
Jako książę znajdował się pod wpływem Franków i był zobowiązany płacić im doroczną daninę (kilkaset krów, koni lub świń), wystawiać oddział do udziału w wyprawach wojennych oraz oddawać zakładników. Podczas konfliktu Dagoberta I z państwem Samona wystąpił jednak przeciw Frankom. Być może nastąpiło to jeszcze przed bitwą pod Wogastisburgiem, w której mogły uczestniczyć jego wojska. Później wysyłał wojska do najazdów na Turyngię. Odparł również odwetowy najazd Sasów. W 641 został zaproszony na rozmowy pokojowe przez księcia Turyngii, Randulfa, i zawarł z nim sojusz, kończąc walki z państwem Franków.
Jego bratem lub synem mógł być Nieznany książę, wódz plemion serbskich na Bałkanach.

</doc>
<doc id="75700" url="https://pl.wikipedia.org/wiki?curid=75700" title="Henri Cartier-Bresson">
Henri Cartier-Bresson

Henri Cartier-Bresson (ur. 22 sierpnia 1908 w Chanteloup-en-Brie, zm. 3 sierpnia 2004 w Céreste) – jeden z najwybitniejszych francuskich fotoreporterów XX wieku. 
Fotografował dalmierzowym aparatem firmy Leica. Uważany za ojca fotoreportażu, Cartier-Bresson używał głównie standardowego obiektywu o ogniskowej 50 mm. Zdjęcia Bressona pojawiały się w najbardziej znanych czasopismach trzech dekad oraz były wystawiane we wszystkich największych galeriach w Stanach Zjednoczonych i Europie. Wystawa "The Decisive Moment" była pierwszą wystawą fotograficzną, która trafiła do Luwru.
Cartier-Bresson w latach 20. studiował malarstwo w pracowni Coteneta i Andre Lhote'a. Potem ukończył studia malarskie i filozoficzne na uniwersytecie w Cambridge. Pierwsze fotografie wykonał w 1931. Jego pierwsza wystawa odbyła się w 1932 w nowojorskiej Julien Levy Gallery. Wtedy jego fotografie zostały ocenione niezbyt przychylnie. W latach 30. brał udział m.in. w słynnej ekspedycji etnograficznej do Meksyku, po której zaczął pracować jako niezależny fotograf. W 1935 od Paula Stranda nauczył się pracy z kamerą. Następnie asystował w filmach Jeana Renoira. W 1937 kręcił filmy dokumentalne w Hiszpanii, w 1940 został więźniem wojennym niemieckich obozów w Badenii-Wirtembergii.Po ucieczce z obozu w 1943 przyłączył się do francuskiego ruchu oporu. Po 1945 roku ponownie został niezależnym fotografem. Uwieczniał wtedy tzw. "decydujący moment" (fr. "l'instant décisif", ang. "the decisive moment"), który wyraża kwintesencję danej chwili. Koncepcja ta wpłynęła na rozwój nowoczesnego reportażu.
Cartier-Bresson pracował dla prawie wszystkich wielkich dzienników i czasopism na całym świecie. Był współzałożycielem słynnej agencji fotograficznej Magnum wraz z Robertem Capą, Davidem "Chim" Seymourem i George'em Rodgerem. Miało to miejsce w 1947 w Paryżu.Odbył podróże do Indii, Birmy, Pakistanu, Chin, Indonezji, Kuby, Meksyku, Kanady, Japonii i Związku Radzieckiego. W 1982 został uhonorowany nagrodą Fundacji Erny i Victora Hasselblad za całokształt pracy.
Pod koniec życia nie uprawiał już fotografii, za to powrócił do swoich dawnych pasji – malowania i rysowania. Zmarł w wieku 95 lat w miejscowości Isle-sur-la-Sourge niedaleko Marsylii.
Cartier-Bresson twierdził, że fotografia to nie proces długotrwały jak na przykład malowanie obrazu. W fotografii liczy się tylko ta chwila, podczas której naciskany jest spust migawki i to tę chwilę trzeba znaleźć w otoczeniu. Cartier-Bresson wychodził z założenia, że oko fotografa musi dostrzec w przestrzeni kompozycję, wyrażenie i intuicyjnie musi wiedzieć, w którym momencie uwiecznić je na zdjęciu. Jeśli się go przegapi, ten moment już się nigdy nie powtórzy.

</doc>
<doc id="75701" url="https://pl.wikipedia.org/wiki?curid=75701" title="Drożko">
Drożko

Drożko, "Drażko" (, "Thrasucho", "Thrasco", "Thasco", "Drasco", "Drasocus", data ur. nieznana, zm. 809 w Reriku) – obodrycki książę wielkoplemienny w latach 795–809, zapewne syn lub dalszy krewny Wicana, ojciec Czedroga, przez niektórych historyków uważany za brata Godelaiba.
Wzrost znaczenia państwa plemiennego Obodrzyców.
Drożko po raz pierwszy pojawia się w źródłach w 798, kiedy to zwyciężył Sasów (Nordalbingów) w bitwie nad Święcianą, wspomagany przez niewielkie posiłki frankijskie. Wierny sojusznik Karola Wielkiego, nagrodzony przez niego na zjeździe w 804 w Hollenstedt tytułem „króla”, zapewne przy aprobacie obecnych tam również możnych obodrzyckich.
Wydarzenie to, jak się przyjmuje, oznaczało większą konsolidację (do tej pory zapewne będącego jedynie doraźną federacją plemion) terytorium obodrzyckiego. Cesarz nadał mu wówczas również obszar Nordalbingii, po uprzednim wysiedleniu z niego około 10 tysięcy Sasów. Sasów osadzono na różnych terenach w obrębie Państwa Franków, zapewne w celu łatwiejszego podtrzymywania uległości sąsiadujących z Obodrzycami plemion wobec monarchii frankijskiej. 
W okresie 795–808 państwo obodrzyckie miało największy obszar terytorialny w IX i X wieku.
Najazd duński i ponowna konsolidacja państwa.
Taki wzrost siły i znaczenia Obodrzyców spotkał się z kontrakcją ze strony dynastów duńskich. W 808 doszło do najazdu władcy południowojutlandzkiego Godfreda, wspomaganego również przez Wieletów, na obszary obodrzyckie. Agresorzy wykorzystując niezadowolenie części współplemieńców z działalności Drożka oraz fakt zdobycia przez nich szeregu grodów, w tym ważnego emporium handlowego Rerik, zmusili go, pomimo pewnych sukcesów, do opuszczenia kraju. 
Po powrocie na tereny obodrzyckie w 809 przystąpił on (przy pomocy posiłków saskich) do ponownego przywrócenia zwierzchności obodrzyckiej nad plemieniem Smolińców, które uwolniło się od tej zależności w wyniku wydarzeń w roku poprzednim. Zapewniwszy sobie neutralność ze strony Godfreda, zawarłszy z nim pokój i dawszy mu jako zakładnika własnego syna (być może Czedroga), przystąpił do uwieńczonego sukcesem oblężenia głównego grodu Smolińców, Connoburga. Doszło również do wyprawy odwetowej na Wieletów. W wyniku tych działań zarówno Smolińcy, jak i Glinianie ponownie dostali się pod zwierzchnictwo obodrzyckie. 
Niedługo potem, jeszcze w 809 roku, książę został zabity w Reriku przez nasłanych na niego, z rozkazu Godfreda, zabójców.

</doc>
<doc id="75702" url="https://pl.wikipedia.org/wiki?curid=75702" title="Lupiglaa">
Lupiglaa

Lupiglaa – plemię słowiańskie zamieszkałe w 30 grodach na szlaku z Pragi czeskiej na północ i północny wschód.
Plemię Lupiglaa zostało wymienione przez Geografa Bawarskiego, w innych źródłach nie występuje. Zazwyczaj utożsamia się je z plemieniem Głubczyców/Głąbczyców = nazwa patronimiczna „potomkowie Głąbka”, miejscowość Głubczyce pochodząca od tego samego desygnatu, wczesne zapisy: 1107 r. "Glupcicih", 1131 r. "Glubchiz", 1226 r. "Lubicco". Nazwę ludu zwykle tłumaczy się jako "Łupi Głowy" lub "Głupie Głowy", ale istnieje też teoria mówiąca że nazwa jest łacińsko-słowiańską hybrydą, pochodząca od łacińskiego słowa "Lupus" i oznacza "Wilcze Głowy". 

</doc>
<doc id="75703" url="https://pl.wikipedia.org/wiki?curid=75703" title="Haefeldan">
Haefeldan



</doc>
<doc id="75705" url="https://pl.wikipedia.org/wiki?curid=75705" title="Oblanie">
Oblanie



</doc>
<doc id="75706" url="https://pl.wikipedia.org/wiki?curid=75706" title="Holasizi">
Holasizi



</doc>
<doc id="75708" url="https://pl.wikipedia.org/wiki?curid=75708" title="Arhat">
Arhat



</doc>
<doc id="75710" url="https://pl.wikipedia.org/wiki?curid=75710" title="Antyklina">
Antyklina

Antyklina, siodło (gr. "anti" – przeciw i "klinein" – nachylać) – w geologii wypukły fałd, którego wnętrze zbudowane jest ze skał starszych, na zewnątrz zaś (na tzw. "skrzydłach") występują skały coraz młodsze. Proste normalne w stosunku do płaszczyzn odpowiadających poszczególnym warstwom skalnym tworzą w antyklinie wiązkę rozbieżną.
Zamknięciem antykliny jest peryklina.

</doc>
<doc id="75711" url="https://pl.wikipedia.org/wiki?curid=75711" title="Wojna w Iraku">
Wojna w Iraku



</doc>
<doc id="75714" url="https://pl.wikipedia.org/wiki?curid=75714" title="Psylocyna">
Psylocyna

Psylocyna (4-HO-DMT) – organiczny związek chemiczny, psychodeliczna substancja psychoaktywna, alkaloid grzybów "Psilocybe spp." pochodna tryptaminy. W naturze zwykle występuje razem z psylocybiną i baeocystyną.
Strukturalnie psylocyna jest bardzo podobna do innej substancji psychodelicznej, również występującej w naturze, bufoteniny. Różnica polega tylko na umiejscowieniu grupy hydroksylowej na pierścieniu benzenowym. Psylocyna jest produktem metabolizmu psylocybiny i prawdopodobnie to właśnie ona odpowiada za ogół efektów wywołanych spożyciem grzybów psylocybinowych.
Historia.
W 1959 roku szwajcarski chemik pracujący z Sandoz Albert Hofmann i jego asystent Hans Tscherter wyizolował psylocynę i psylocybinę z grzybów psylocybinowych.
Właściwości chemiczne.
Psylocybina pod wpływem kwaśnego środowiska w żołądku ulega defosforylacji do psylocyny. Jest to naturalny proces. Syntetycznie psylocynę można otrzymać na drodze syntezy Speetera-Anthony'ego, zaczynając od 4-hydroksyindolu.
Psylocyna jest rozpuszczalna w wodzie i alkoholu, ale ze względu na swą grupę hydroksylową, przyłączoną bezpośrednio do pierścienia benzenowego, jest bardzo niestabilna i szybko degraduje, czerniejąc.
Farmakologia.
Psylocybina w organizmie szybko ulega defosforylacji do psylocyny, która jest agonistą receptorów serotoninowych 5-HT1A i 5-HT2A/2C.

</doc>
<doc id="75717" url="https://pl.wikipedia.org/wiki?curid=75717" title="Podgorzałka zwyczajna">
Podgorzałka zwyczajna

Podgorzałka zwyczajna, podgorzałka, kaczka białooka, kaczka podgorzałka ("Aythya nyroca") – gatunek średniej wielkości ptaka wodnego z rodziny kaczkowatych (Anatidae). Bliski zagrożenia wyginięciem. Nie wyróżnia się podgatunków.
Występowanie.
Ptak ten zamieszkuje wyspowo pas od Europy Środkowej i Wschodniej po zachodnią Mongolię. Izolowane populacje w Libii i Pakistanie. Północne populacje wędrowne. Przeloty w marcu–maju i sierpniu–listopadzie. Zimują w basenie Morza Śródziemnego, Afryce Subsaharyjskiej, Dolinie i Delcie Nilu, na Bliskim Wschodzie, południowych brzegach Morza Kaspijskiego, subkontynencie indyjskim i w południowo-wschodniej Azji. Sporadycznie zalatuje do Europy Zachodniej i Skandynawii oraz na Wyspy Kanaryjskie i Wyspy Zielonego Przylądka.
W Polsce to gatunek skrajnie nielicznie lęgowy, nieregularnie przelotny, zimuje sporadycznie. Gniazduje głównie na stawach w Budzie Stalowskiej, w dolinie Baryczy i na Lubelszczyźnie.
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody podgorzałka od 2000 roku uznawana jest za gatunek bliski zagrożenia (NT – "Near Threatened"); wcześniej, od 1994 roku klasyfikowano ją jako gatunek narażony (VU), a od 1988 jako gatunek najmniejszej troski (LC). Liczebność światowej populacji oceniano w 2017 roku na 180–240 tysięcy osobników. Globalny trend liczebności populacji uznawany jest za spadkowy.
W Polsce podgorzałka objęta jest ochroną gatunkową ścisłą, wymaga ochrony czynnej. Na "Czerwonej liście ptaków Polski" została sklasyfikowana jako gatunek narażony (VU). Liczebność populacji lęgowej na terenie kraju w latach 2013–2018 oceniano na 82–138 par lęgowych.

</doc>
<doc id="75721" url="https://pl.wikipedia.org/wiki?curid=75721" title="Α-Etylotryptamina">
Α-Etylotryptamina

α-Etylotryptamina ("AET", ) – organiczny związek chemiczny z grupy tryptamin, substancja empatogenna. Mimo że AET jest strukturalnie bardzo podobne do α-metylotryptaminy, jego działanie farmakologiczne bardzo się różni. AET nie jest psychodelikiem, efekty jego działania dużo bardziej są zbliżone do empatogennego MDMA. Kiedyś AET było sprzedawane jako lek przeciwdepresyjny pod nazwą "Monase", po roku sprzedaży został jednak wycofany z powodu przypuszczeń, że może powodować agranulocytozę. Dawkowanie AET waha się w przedziale 75–150 mg. Stereoizomer "S"-(+)-AET jest aktywniejszy.

</doc>
<doc id="75723" url="https://pl.wikipedia.org/wiki?curid=75723" title="Baeocystyna">
Baeocystyna

Baeocystyna (4-PO-MT) – organiczny związek chemiczny, psychodeliczna substancja psychoaktywna, alkaloid grzybów "Psilocybe spp." pochodna tryptaminy.
W naturze występuje w małych ilościach razem z psylocybiną i psylocyną. Niewiele wiadomo o farmakologicznym działaniu baeocystyny, jednak jest pewne, że dawka około 10 mg powoduje enteogeniczne efekty. W największym stężeniu występuje w grzybach "Psilocybe baeocystis".

</doc>
<doc id="75728" url="https://pl.wikipedia.org/wiki?curid=75728" title="Tyraspol">
Tyraspol

Tyraspol (, , ) – miasto na terenie Mołdawii, położone na lewym brzegu Dniestru, od 1991 roku stolica samozwańczej republiki Naddniestrza, stanowi miasto wydzielone na prawach rejonu. Wraz z 159 tys. mieszkańców jest drugim co do wielkości miastem Mołdawii.
Historia.
Nazwa ośrodka wywodzi się od rzeki Dniestr, w czasach rzymskich nazywanej "Tiras". Współczesny gród założony został jednak dopiero w 1792 roku przez Aleksandra Suworowa jako rosyjska fortyfikacja – twierdza obronna przed agresją ze strony Turcji, na bazie zamieszkiwanej przez Mołdawian oraz sprowadzonych przez Rosjan osadników różnej narodowości wsi Sucleia. Po rewolucji październikowej należał do marionetkowej Ukrainy radzieckiej, po 1922 roku zaś do ZSRR. Od 1924 w składzie Mołdawskiej Autonomicznej SRR, której stolicą został w 1929 roku. Po aneksji Besarabii przez ZSRR w 1940 roku miasto przyłączono do radzieckiej Mołdawii. W latach 1941-1944 pod zarządem Rumunii jako część tzw. Transnistrii.
W 1991 roku Tyraspol stał się stolicą nieuznawanej przez żadne państwo na świecie Naddniestrzańskiej Republiki Mołdawskiej. 
Rezyduje tu prezydent, jest też siedzibą organów władzy i administracji centralnej oraz banku centralnego (emisyjnego) republiki.
W Tyraspolu znajduje się stała placówka misji OBWE – jedynej międzynarodowej organizacji akceptującej (acz nie uznającej) istnienie NRM. Tyraspol to ośrodek przemysłu maszynowego, elektromaszynowego, obronnego, spożywczego.
Od lat trzydziestych ubiegłego wieku był siedzibą XIV Armii Radzieckiej – armii której celem było zajęcie rumuńskich pól roponośnych. Jednym z ostatnich dowódców XIV AR był generał Aleksandr Lebied´.
Demografia.
Skład etniczny Tyraspola przedstawia się następująco: Rosjanie 41%, Ukraińcy 32%, Rumuni (Mołdawianie) 18%, Żydzi 1,4%.
Opiekę konsularną nad Polakami przebywającymi w Tyraspolu sprawuje polska placówka konsularna w Kiszyniowie.
W Tyraspolu mieszka kilkaset osób narodowości polskiej. Tyraspol jest jednym z głównych skupisk Polaków w Mołdawii.
Sport.
W Tyraspolu mają siedziby kluby piłkarskie Sheriff Tyraspol (wielokrotny mistrz Mołdawii) i Dinamo-Auto Tyraspol.
Religia.
Od 1998 miasto jest siedzibą prawosławnej eparchii tyraspolskiej i dubosarskiej (jurysdykcja Mołdawskiego Kościoła Prawosławnego). Przed rewolucją październikową w mieście znajdowało się trzy cerkwie wojskowe, sobór św. Mikołaja oraz jednowiercza cerkiew Opieki Matki Bożej. Wszystkie te budowle w okresie radzieckim zostały zniszczone i od początku lat 30. XX wieku do 1988 w Tyraspolu nie było żadnej czynnej świątyni prawosławnej. Obecnie (pocz. XXI w.) w mieście czynnych jest osiem świątyń, z których najważniejszą jest sobór Narodzenia Pańskiego, wzniesiony w latach 1998-1999. Jedna z cerkwi, kaplica św. Jerzego, stanowi część Pomnika Chwały Wojennej, upamiętniającego poległych w II wojnie światowej, wojnie w Afganistanie oraz wojnie o Naddniestrze.
W Tyraspolu znajduje się także cerkiew staroobrzędowa pod wezwaniem Opieki Matki Bożej. Miejscowa parafia podlega eparchii kiszyniowskiej i całej Mołdawii Rosyjskiej Prawosławnej Cerkwi Staroobrzędowej.
Do roku 1929 Tyraspol był siedzibą rzymskokatolickiej diecezji tyraspolskiej, która zanikła w wyniku przemian politycznych i prześladowania Kościoła przez władze radzieckie.
Miasta partnerskie.
Miasta partnerskie Tyraspolu:

</doc>
<doc id="75732" url="https://pl.wikipedia.org/wiki?curid=75732" title="Truman Capote">
Truman Capote

Truman Garcia Capote (wymowa []), właściwie Truman Streckfus Persons (ur. 30 września 1924 w Nowym Orleanie, zm. 25 sierpnia 1984 w Los Angeles) – amerykański pisarz i scenarzysta.
Życiorys.
Pochodził z Południa, dzieciństwo spędził w Luizjanie, Alabamie i Missisipi. Po ukończeniu szkoły średniej przez pewien czas pracował jako goniec w redakcji tygodnika "The New Yorker", co stworzyło mu okazję do nawiązania pierwszych kontaktów literackich. Otwarcie przyznawał się do swojej homoseksualności. Był w związku z Newtonem Arvinem, profesorem literatury College’u im. Smitha.
Debiutował jako nowelista zbiorem "Zatrzaśnij ostatnie drzwi" (1943, "Shut the Final Door"), po którym wydał kilka jeszcze tomów opowiadań wyróżniających się subtelnością psychologicznego rysunku postaci, ulotnością nastroju i wdziękiem stylistycznym, ale uznaną pozycję literacką zdobył dzięki dwóm powieściom – "Inne głosy, inne ściany" (1948, "Other Voices, Other Rooms"), zawierające wyraźne pierwiastki autobiograficzne opowieści o dojrzewaniu uczuciowym młodego chłopca, i "Harfa traw" (1951, "The Grass Harp"), której bohaterowie uciekają w dzieciństwo, chroniąc się w ten sposób przed okrucieństwem „normalnego” życia, i rezydują gromadnie w rozrosłym drzewie.
Podobne przesłania zawiera opowiadanie "Śniadanie u Tiffany’ego" (1958, "Breakfast at Tiffany’s"), portretujące młodą dziewczynę, która nie chce stabilizacji i nawet na wizytówce umieszcza informację, że znajduje się permanentnie „w podróży”.
Natomiast ostatnia z szeroko znanych powieści Capote’a, "Z zimną krwią" (1966, "In Cold Blood"), utrzymana jest w zupełnie odmiennym tonie i napisana inną techniką; jest to swoista „powieść dokumentalna”, drobiazgowo rekonstruująca szczegóły krwawej zbrodni, popełnionej przez dwóch recydywistów na czteroosobowej rodzinie farmerskiej z miasteczka Holcomb, a następnie przedstawiająca równie szczegółowo przebieg procesu i zachowanie się zabójców przed wyrokiem i po nim, aż po sam dzień egzekucji.
Najbardziej oryginalne utwory Capote’a z pierwszego okresu twórczości nie znalazły w zasadzie naśladowców, natomiast powieść "Z zimną krwią" dała na swój sposób początek fali „powieści dokumentalnych”, które ze szczególnym zapałem uprawiać zaczął Mailer. Po ogromnym międzynarodowym sukcesie "Z zimną krwią" w twórczości Capote’a nastąpiło swoiste „zawirowanie”.
Przez wiele lat pracował nad zamierzoną na proustowską skalę powieścią "Answered Prayers", której nigdy nie ukończył (duży fragment ukazał się za życia autora w jednym z czasopism). Zachowane trzy rozdziały wydano w 1987, z podtytułem "The Unfinished Novel" ("Wysłuchane modły. Powieść nieukończona"), w opracowaniu M. Foksa. Powieść, o wyraźnie autobiograficznym charakterze, portretująca nowojorskie środowisko artystyczne wraz z jego międzynarodowymi koneksjami, wywołała wzburzenie z powodu agresywnych i drastycznych charakterystyk wielu luminarzy amerykańskiego życia artystycznego i intelektualnego.
Podczas nauki w Trinity School, w Nowym Jorku Capote w teście inteligencji uzyskał wynik 215 punktów.
Pisarz w 94 proc. zapamiętywał dosłowną treść wszystkich rozmów, które przeprowadzał. Ta umiejętność ułatwiła napisanie powieści "Z zimną krwią".
Zmarł w wieku niespełna 60 lat, w domu swej starej przyjaciółki Joanne Carson. Przyczyną śmierci była choroba wątroby (związana z alkoholizmem Trumana w ostatnich latach przed śmiercią).
W filmie.
W 1976, w filmie "Zabity na śmierć", wystąpił jako milioner Lionel Twain.
Filmy biograficzne.
W 2005 Bennett Miller wyreżyserował film pod tytułem "Capote", który przedstawia okres życia pisarza podczas pisania książki "Z zimną krwią". Tytułowego bohatera zagrał Philip Seymour Hoffman. Film zyskał przychylne opinie krytyków filmowych i otrzymał wiele prestiżowych nagród i nominacji.
W 2006 powstał film "Bez skrupułów" w reżyserii Douglasa McGratha, który opowiada również o okresie z życia Trumana, w którym pracował nad książką "Z zimną krwią". W rolę Capote’a wcielił się Toby Jones. Film opowiada głównie o relacjach między Trumanem Capote’em a oskarżonym o morderstwo, na podstawie którego powstała powieść, Perrym Smithem.

</doc>
<doc id="75733" url="https://pl.wikipedia.org/wiki?curid=75733" title="Mrocini">
Mrocini



</doc>
<doc id="75734" url="https://pl.wikipedia.org/wiki?curid=75734" title="Nudycy">
Nudycy



</doc>
<doc id="75735" url="https://pl.wikipedia.org/wiki?curid=75735" title="Piłat">
Piłat



</doc>
<doc id="75736" url="https://pl.wikipedia.org/wiki?curid=75736" title="Piłat z Pontu">
Piłat z Pontu



</doc>
<doc id="75737" url="https://pl.wikipedia.org/wiki?curid=75737" title="Pilatus">
Pilatus



</doc>
<doc id="75738" url="https://pl.wikipedia.org/wiki?curid=75738" title="Pontius Pilatus">
Pontius Pilatus



</doc>
<doc id="75739" url="https://pl.wikipedia.org/wiki?curid=75739" title="Wyspy Kokosowe">
Wyspy Kokosowe

Wyspy Kokosowe (Terytorium Wysp Kokosowych (Keelinga); ) – dwa atole koralowe na Oceanie Indyjskim stanowiące terytorium zewnętrzne Australii, położone 1100 km na południowy zachód od Sumatry. Geograficznie stanowią część Azji Południowo-Wschodniej, jednak ze względu na obecną przynależność polityczną, terytorium to niekiedy jest zaliczane do Oceanii. Do 1955 roku terytorium było zarządzane, zależnie od okresu, z brytyjskiego Cejlonu bądź Singapuru.
Ustrój polityczny.
Wyspy Kokosowe, na mocy "Cocos (Keeling) Islands Act 1955", są terytorium zewnętrznym Australii administrowanym przez Department of Transport and Regional Services. Australijski administrator, którym od 5 października 2009 jest Brian Lacy, mianowany jest przez Gubernatora Generalnego Australii i reprezentuje zarówno Australię, jak i monarchię brytyjską (administrator nie rezyduje na wyspach).
Lokalną władzę na wyspie sprawuje siedmioosobowa Rada (Cocos (Keeling) Islands Shire Council), wybierana na czteroletnią kadencję w bezpośrednich wyborach. Połowa składu Rady wymieniana jest co dwa lata. Terytorium nie ma podziału administracyjnego. Za jej obronę odpowiada Australia, a na wyspach porządku strzeże pięciu policjantów.
Geografia.
Wyspy Kokosowe składają się z dwóch atoli: Południowych Wysp Keelinga, na których skupiona jest cała populacja wysp, oraz Północnej Wyspy Keelinga. Łączna powierzchnia wysp wynosi 14,2 km². Stolicą terytorium jest West Island, a drugą miejscowością, siedzibą lokalnej Rady, jest Home Island (Bantam). Pomimo że język angielski jest jedynym językiem urzędowym, wyspy mają swoje oficjalne nazwy również w języku malajskim.
Na wyspach nie ma żadnych cieków ani stałych zbiorników wody. Z tego powodu zasoby wody słodkiej są ograniczone, a deszczówkę magazynuje się w podziemnych zbiornikach.
Południowe Wyspy Keelinga są atolem składającym się z 26 wysp i wysepek o łącznej powierzchni 13,1 km². Zamieszkane są tylko dwie z tych wysp: Home Island i West Island.
Wyspy wchodzące w skład atolu Południowych Wysp Keelinga:
Wyspy z oznaczoną powierzchnią „0” są wyspami zalewnymi w czasie przypływu.
Północna Wyspa Keelinga jest atolem składającym się z jednej, niezamieszkanej wyspy, mającej kształt litery C. Jest to niemal zamknięty atol, a do wewnętrznej laguny prowadzi tylko jedna, bardzo wąska cieśnina (mająca około 50 m szerokości) we wschodniej części wyspy. Wyspa ma około 1,1 km² powierzchni, a wewnętrzna laguna zajmuje 0,5 km². Północna Wyspa Keelinga wraz z otaczającym ją morzem na odległość 1,5 km od wybrzeża stanowi park narodowy Pulu Keeling National Park, powołany 12 grudnia 1995 roku.
Klimat.
Wyspy leżą w strefie klimatu tropikalnego z temperaturami w dzień wahającymi się od 28 °C w najchłodniejszych miesiącach do 30 °C w najcieplejszych miesiącach. Roczna suma opadów wynosi 1900–2000 mm.
Historia.
Wyspy zostały odkryte w 1609 przez holenderskiego kapitana Williama Keelinga, jednak aż do XIX wieku pozostawały bezludne. Dopiero w 1826 r. Anglik Alexander Hare założył osadę na West Island. W roku następnym jego doradca, John Clunies-Ross, założył osadę na South Island. Sprowadził do niej Malajów, którzy zajęli się uprawą i uszlachetnianiem dziko rosnących palm kokosowych. W 1831 Alexander Hare opuścił wyspy, a rodzina Clunies-Ross objęła w posiadanie całe wyspy ustanawiając na nich swoje feudalne lenno.
W 1836 do atolu przybił okręt HMS „Beagle”, na którego pokładzie przebywał młody przyrodnik Charles Darwin. Jego pobyt na atolu pozwolił na potwierdzenie teorii o powstawaniu atoli.
Wielka Brytania formalnie anektowała wyspy w 1857, po czym przyłączyła je do swoich azjatyckich kolonii. W praktyce na wyspach jednak nic się nie zmieniło. W 1886 królowa Wiktoria przekazała wyspy w wieczystą dzierżawę rodzinie Clunies-Ross, a wyspy włączono w skład terytorium Straits Settlements. W roku 1903 wyspy przekazano pod zarząd kolonii Singapur.
9 listopada 1914 w trakcie I wojny światowej u wybrzeży Wysp Kokosowych rozegrała się bitwa morska, zwana bitwą koło Wysp Kokosowych, w której zatopiony został niemiecki krążownik SMS „Emden”.
W czasie II wojny światowej wyspy przeszły pod wojskową administrację Cejlonu. W maju 1942 roku na wyspie miał miejsce bunt 15 członków garnizonu. Po stłumieniu buntu, 7 jego członków zostało skazanych na śmierć, a trzy wyroki wykonano – był to jedyny przypadek w czasie II wojny światowej, gdy stracono, za zorganizowanie buntu, żołnierza brytyjskiej Wspólnoty Narodów.
W roku 1951 Australia odkupiła od rodziny Clunies-Ross Wyspę Zachodnią z przeznaczeniem na lotnisko, które otwarto w roku następnym lotem pasażerskim do Sydney. W roku 1955 Wielka Brytania przekazała wyspy Australii jako Terytorium Wysp Kokosowych (Keeling) i od tej pory stanowią one terytorium zależne tego kraju. 31 sierpnia 1978 r. rząd australijski nabył od rodziny Clunies-Ross pozostałą część wysp (prócz rodzinnej rezydencji), likwidując tym samym resztki kolonialnej zależności od Wielkiej Brytanii.
Gospodarka.
Podstawą gospodarki wysp była pierwotnie uprawa palm kokosowych i produkcja kopry. W latach 80. XX w. uprawy obejmowały ok. 185 tys. drzew. Z czasem istotnego znaczenia dla gospodarki tych wysp nabrała emisja i sprzedaż znaczków pocztowych. Powoli rozwija się również turystyka. Na wyspach powstały poczta, bank, szkoła, szpital i stacja meteorologiczna. Jednak bezrobocie jest bardzo duże (w 2000 r. wynosiło 60% wśród mieszkańców Home Island).
Transport.
Na atolu funkcjonuje port lotniczy Wyspy Kokosowe.
Ludność.
Liczba ludności wysp ulega znacznym wahaniom. Po wzroście w I połowie XX w., w latach 1948-1951 przeszło 1600 osób wyemigrowało do Singapuru, na północne Borneo i na Wyspę Bożego Narodzenia. Później 243 osoby wyjechały do Australii Zachodniej w celach zarobkowych. W roku 1979 wyspy zamieszkiwały 392 osoby, w tym 258 Malajów.
Ludność wysp skupia się obecnie wyłącznie na dwóch wyspach: West Island, zamieszkanej przez ok. 100 osób, oraz Home Island, zamieszkanej przez ok. 500 osób. Mieszkańcami West Island są głównie Australijczycy – pracownicy administracji rządowej, obsługi lotniska itp. Na Home Island mieszkają natomiast niemal wyłącznie Malajowie – potomkowie robotników sprowadzanych na plantacje palmy kokosowej. Większość z nich mówi językiem malajskim Wysp Kokosowych.
Religia.
Źródło: CIA World Factbook

</doc>
<doc id="75741" url="https://pl.wikipedia.org/wiki?curid=75741" title="Karantania">
Karantania

Karantania (, ) − jedno z pierwszych państw słowiańskich w historii, założone przez osiadłe na terenach dzisiejszej Austrii i Słowenii plemię Karantan. Jego początki są nieznane.
Historia.
Państwo karantańskie istniało już w VII wieku, być może nawet wcześniej. Jego władca Waluk miał udzielić wsparcia zbrojnego Samonowi podczas wojny z Frankami.
W VIII wieku Karantania toczyła wojny z Awarami. Pierwsza nie budząca wątpliwości wzmianka o tym państwie związana jest z księciem Borutą, który około 745 roku, w obliczu najazdu awarskiego, zwrócił się o pomoc do Bawarii. Bawarowie udzielili Karantanom wsparcia, jednak korzystając z sytuacji podporządkowali kraj królowi Franków. Następca Boruty, Kakacjusz, musiał już uzyskać zgodę Franków na objęcie tronu. Za jego panowania Karantania przyjęła chrzest w obrządku łacińskim.
Po śmierci Chotimira w 769 roku doszło do powstania zwolenników pogaństwa. Powstanie stłumione zostało w wyniku interwencji bawarskiej, a na tronie osadzony został wówczas Waltunk.
W 819 roku Karantania przyłączyła się do powstania Ljudevita Posawskiego. Po jego upadku w 822 państwo zostało zlikwidowane i włączone bezpośrednio do państwa Franków.
Ustrój Karantanii oparty był na dawnym systemie organizacji plemiennej. Władca współrządził wraz z grupą możnych wywodzącą się ze starszyzny plemiennej. Dużą rolę w państwie odgrywali także tzw. "kosezi", wojownicy zobowiązani do służby wojskowej.
"Kosezi" dokonywali wyboru księcia, który następnie był intronizowany na książęcym kamieniu w Krnskim Gradzie (Karnburg).

</doc>
<doc id="75747" url="https://pl.wikipedia.org/wiki?curid=75747" title="Suszlice">
Suszlice



</doc>
<doc id="75749" url="https://pl.wikipedia.org/wiki?curid=75749" title="Tholenzi">
Tholenzi



</doc>
<doc id="75750" url="https://pl.wikipedia.org/wiki?curid=75750" title="Timocani">
Timocani



</doc>
<doc id="75752" url="https://pl.wikipedia.org/wiki?curid=75752" title="Travunianie">
Travunianie



</doc>
<doc id="75754" url="https://pl.wikipedia.org/wiki?curid=75754" title="Vjatice">
Vjatice



</doc>
<doc id="75756" url="https://pl.wikipedia.org/wiki?curid=75756" title="Lista osób skazanych na karę śmierci w Polsce po roku 1945">
Lista osób skazanych na karę śmierci w Polsce po roku 1945

Lista osób skazanych na karę śmierci w Polsce po roku 1945 – niekompletna lista osób skazanych, ponieważ nie można w sposób dokładny określić, ile osób zostało skazanych na najwyższy wymiar kary pomiędzy rokiem 1945 a 1956. Ewidencja Ministerstwa Sprawiedliwości, dotycząca kary śmierci, jest wiarygodna od 1956 roku. Wcześniej była ona prowadzona przez Ministerstwo Bezpieczeństwa Publicznego, w której liczba orzeczonych wyroków została znacznie zaniżona. Lista nie zawiera osób skazanych za udział w podziemiu antykomunistycznym.
Informacje dodatkowe.
Andrzej Rzepliński, na podstawie różnych źródeł, obliczył, że podczas 18 lat obowiązywania kodeksu karnego z 1969 roku straconych zostało 183 skazanych, wyłącznie mężczyzn. Trzech z nich, żołnierzy, rozstrzelano za zabójstwa na tle seksualnym. Wyroki te wykonano w Warszawie, na terenie Fortu Rembertowskiego, w południe – ostatni raz 7 marca 1979 r. (wyrok Sądu Najwyższego z 4 sierpnia 1978 r., Rw 331/78). Pozostałych 180 zostało powieszonych – jeden skazany za zbrodnię ludobójstwa, pozostali za jedno lub więcej zabójstw.
Ostatni wyrok śmierci w Polsce wykonano 21 kwietnia 1988 w krakowskim areszcie śledczym przy ulicy Montelupich. W dniu 7 grudnia 1989 Sejm PRL przyjął ustawę o amnestii, która zamieniła wszystkim skazanym karę śmierci na karę 25 lat pozbawienia wolności.
Pomiędzy rokiem 1988 a 1996 sądy powszechne w Polsce orzekły karę śmierci wobec około 10 osób – na najwyższy wymiar kary skazano m.in. Mariusza Trynkiewicza, pedofila który zgwałcił i zabił czterech chłopców, Janusza Kulmatyckiego, mordercę policjanta, Eugeniusza Mazura, mordercę czteroosobowej rodziny, czy Henryka Morusia, mordercę siedmiu osób, w tym matki i dziecka.
Na mocy ustawy z dnia 12 lipca 1995 o zmianie kodeksu karnego, kodeksu karnego wykonawczego oraz o podwyższeniu dolnych i górnych granic grzywien i nawiązek w prawie karnym wprowadzono ustawowe moratorium na wykonywanie kary śmierci, przewidziane na okres 5 lat (w kontekście lat 1988-1995 mówi się o "moratorium faktycznym") i przywrócono do polskiego systemu prawnego karę dożywotniego pozbawienia wolności, która została zniesiona w 1970 roku. Sądy, pomimo tego, iż miały możliwość orzekania kary śmierci, wymierzały jednak karę łagodniejszą. Ostatni wyrok śmierci w Polsce orzeczono w lutym 1996 – Sąd Wojewódzki w Elblągu skazał na tę karę 23-letniego Zbigniewa Brzoskowskiego, mordercę dwóch kobiet. Kodeks karny z 6 czerwca 1997, który wszedł w życie 1 września 1998, nie przewiduje tego typu kary. Protokół nr 13 do Europejskiej Konwencji Praw Człowieka znoszący karę śmierci we wszystkich okolicznościach został ratyfikowany przez prezydenta Bronisława Komorowskiego 27 sierpnia 2013. Równocześnie Drugi Protokół Fakultatywny do Międzynarodowego Paktu Praw Obywatelskich i Politycznych dopuszczający stosowanie tej kary w czasie wojny (o ile zastrzeżono to przy ratyfikacji) został ratyfikowany bez zastrzeżeń.
Przepisy wprowadzające Kodeks z 1997 roku, które weszły w życie w 1998, nakazywały wymierzanie – w przypadku stosowania dawnych, ale wciąż obowiązujących przepisów – kary dożywotniego pozbawienia wolności zamiast kary śmierci. Wśród karnistów istnieje spór co do tego, czy owe przepisy zmodyfikowały treść tychże dawnych przepisów przez zmianę przewidzianej tam kary śmierci na dożywocie, czy też – pozostawiając ją w dotychczasowym brzmieniu – nakazały stosowanie kary dożywotniego pozbawienia wolności zamiast kary głównej. Przyjmując ten drugi pogląd, należy uznać, że w polskim systemie prawnym kara śmierci wciąż istnieje, na mocy nieuchylonego dekretu PKWN z dnia 31 sierpnia 1944 r. o wymiarze kary dla faszystowsko-hitlerowskich zbrodniarzy winnych zabójstw i znęcania się nad ludnością cywilną i jeńcami oraz dla zdrajców Narodu Polskiego.

</doc>
<doc id="75757" url="https://pl.wikipedia.org/wiki?curid=75757" title="Wican">
Wican

Wican, "Wyszan", "Wiczan", w starszej literaturze "Wilczan" (, zm. 795, Hliuni) — obodrycki książę wielkoplemienny w ostatnich dziesięcioleciach VIII wieku. Być może jeden z twórców przymierza obodrycko-frankijskiego w 780. Następnie wierny sprzymierzeniec i wasal Karola Wielkiego.
Wzmiankowany po raz pierwszy w 789. W lecie tego roku wspomagał wraz ze swoim wojskiem Karola Wielkiego w wyprawie przeciwko Wieletom, których najazdy na ziemie obodryckie były najprawdopodobniej jej bezpośrednią przyczyną. Zamordowany przez Sasów (Nordalbingów) u przeprawy przez Łabę, kiedy podążał do punktu zbornego wojsk swego sojusznika Karola Wielkiego w Bardowicku, w celu wzięcia udziału w tłumieniu kolejnego saskiego powstania antyfrankijskiego.
Jego synami lub dalszymi krewnymi byli Drożko i Godelaib, książęta odobryccy.

</doc>
<doc id="75758" url="https://pl.wikipedia.org/wiki?curid=75758" title="Zlasane">
Zlasane



</doc>
<doc id="75759" url="https://pl.wikipedia.org/wiki?curid=75759" title="Zlicane">
Zlicane



</doc>
<doc id="75761" url="https://pl.wikipedia.org/wiki?curid=75761" title="Związek lucicki">
Związek lucicki



</doc>
<doc id="75763" url="https://pl.wikipedia.org/wiki?curid=75763" title="Gostomysł (książę obodrzycki)">
Gostomysł (książę obodrzycki)

Gostomysł (zm. 844; ) – książę zwierzchni słowiańskiego plemienia Obodrzyców i całego związku obodryckiego.
Życiorys.
Gostomysł stał na czele Obodrzyców, którzy uniezależnili się podczas podziału cesarstwa, którego skutki uregulował Traktat w Verdun. Gostomysł zamierzał utrzymać niezależność w stosunku do państwa króla Franków Wschodnich, króla Ludwika Niemieckiego, w związku z tym Ludwik podjął w 844 roku wielką wyprawę karną podczas której Gostomysł zginął.
Annales Hildesheimenses opisały tę sprawę w sposób następujący:
Pod rokiem 844 Annales Fuldenses odnotowały:
Po jego śmierci państwo obodryckie zostało podzielone na cztery księstwa plemienne: Wagrów, Połabian, Obodrzyców i Warnów.

</doc>
<doc id="75765" url="https://pl.wikipedia.org/wiki?curid=75765" title="Żytycy">
Żytycy



</doc>
<doc id="75766" url="https://pl.wikipedia.org/wiki?curid=75766" title="Bryce Dallas Howard">
Bryce Dallas Howard

Bryce Dallas Howard (ur. 2 marca 1981 w Los Angeles) – amerykańska aktorka i reżyserka, córka hollywoodzkiego aktora i reżysera Rona Howarda i aktorki Cheryl Howard.
Życiorys.
Urodzona w Kalifornii, Howard studiowała na New York University w Tisch School of the Arts and the Stella Adler Conservatory. Jej pierwsza rola w filmie pełnometrażowym to rola u Alana Browna w filmie "Księga miłości". Pierwszą poważną rolę główną dostała u M. Night Shyamalana w obrazie "Osada".
Życie prywatne.
W 2006 wyszła za mąż za aktora Setha Gabela. Ma z nim dwoje dzieci: syna Theodore’a i córkę Beatrice.

</doc>
<doc id="75767" url="https://pl.wikipedia.org/wiki?curid=75767" title="Będzimir">
Będzimir

Będzimir, Będziemir, Będziemirz, Będomir, Wędziemir – staropolskie imię męskie, złożone z członów "Będzie-" ("będzie") i "-mir" ("pokój, spokój, dobro"). Mogło stanowić życzenie pomyślności i pokoju dla narodzonego dziecka.
Będzimir imieniny obchodzi 23 lutego.
Zobacz też:

</doc>
<doc id="75768" url="https://pl.wikipedia.org/wiki?curid=75768" title="Bądzsław">
Bądzsław

Bądzsław, Bąsław – staropolskie imię męskie, złożone z członów "Będzie-" ("będzie") i "-sław" ("sława"). Mogło stanowić życzenie sławy dla narodzonego dziecka.
Bądzsław imieniny obchodzi 12 sierpnia.

</doc>
<doc id="75769" url="https://pl.wikipedia.org/wiki?curid=75769" title="Bądzsława">
Bądzsława

Bądzsława – imię żeńskie pochodzenia słowiańskiego, nienotowane w zachowanych źródłach staropolskich. Żeńska forma imienia Bądzsław.

</doc>
<doc id="75770" url="https://pl.wikipedia.org/wiki?curid=75770" title="Boleczest">
Boleczest

Boleczest — staropolskie imię męskie, złożone z członów: "Bole-" (od prasł. "*bol'ьjь" — "większy, lepszy"; "*bol'e" — "więcej, lepiej, bardziej") oraz "-czest" ("cześć, cnota, honor, dobre imię, zaszczyt"). Mogło oznaczać "uhonorowanego większymi zaszczytami", "tego, który pragnie więcej zaszczytów" itd. 
Notowane w Polsce od przełomu XIII i XIV wieku. Niektóre możliwe staropolskie zdrobnienia: Bolech, Bolej, Bolek, Bolest, Bolesta (masc.), Bolestka (masc.), Bolesz, Bolęch, Bolęt, Bolęta (masc.), Bolik, Bolim, Bolk, Bolko, Bolsza (masc.), Boch, Bocha (masc.), Bost, Bosz, Bosza (masc.), Boszek, Boszko, Boszuta (masc.). 
Boleczest imieniny obchodzi 24 października.

</doc>
<doc id="75771" url="https://pl.wikipedia.org/wiki?curid=75771" title="Bolemir">
Bolemir

Bolemir – staropolskie imię męskie, złożone z członów "Bole-" ("więcej, bardziej") i "-mir" ("pokój, spokój, dobro"). Imię to mogło oznaczać "ten, który pragnie więcej pokoju", lub "ten, który przynosi więcej pokoju".
Bolemir imieniny obchodzi: 6 stycznia, 6 września, 9 września.
W 1994 roku odmianę imienia: Bolemierz nosiło 3 mężczyzn w Polsce . 
Znana osoba o tym imieniu:

</doc>
<doc id="75772" url="https://pl.wikipedia.org/wiki?curid=75772" title="Bolemysł">
Bolemysł

Bolemysł — słowiańskie/staropolskie imię męskie. Składa się z członu "Bole-" ("więcej, lepiej, bardziej") od psł. "*bol'ьjь" "większy, lepszy", "*bol'e" "więcej, lepiej, bardziej", porównaj współczesne rosyjskie более "więcej, bardziej" i "-mysł" ("myśleć"). Mogło oznaczać "ten, który sprawniej (od innych) myśli", "przewyższający innych myśleniem".
Bolemysł imieniny obchodzi: 30 maja i 29 listopada.
Podobne imiona: Bolebor, Bolesław, Boleczaj, Boleczest, Bolelut, Bolemir

</doc>
<doc id="75773" url="https://pl.wikipedia.org/wiki?curid=75773" title="Brodzisław">
Brodzisław

Brodzisław, Brocsław, Barcsław, Barcław – staropolskie imię męskie, złożone z członów "Brodzi-" ("brodzić") i "-sław" ("sława, chwała"). Być może znaczyło "ten, kto pławi się w chwale".
Brodzisław imieniny obchodzi: 25 stycznia, 30 maja i 1 sierpnia.

</doc>
<doc id="75774" url="https://pl.wikipedia.org/wiki?curid=75774" title="Władysław wrocławski">
Władysław wrocławski

Władysław (ok. 1237, zm. 27 kwietnia 1270) – od 1248 roku współrządca dzielnicy wrocławskiej, od 1265 roku arcybiskup Salzburga, od 1266 regent całego księstwa wrocławskiego, od 1268 roku administrator apostolski diecezji wrocławskiej.
Władysław był najmłodszym dzieckiem Henryka II Pobożnego i królewny Anny czeskiej. W chwili śmierci ojca opiekę nim przejął najstarszy z rodzeństwa Bolesław II Rogatka, który zapewne po konsultacjach z matką, aby nie uszczuplać zbyt swojego dziedzictwa, przekazał dwóch najmłodszych braci – Konrada i Władysława na naukę za granicę, by w przyszłości mogli wstąpić do stanu duchownego. W tej decyzji rodziny Władysław w przeciwieństwie do starszego Konrada umiał znaleźć swoje powołanie i rozpoczął studia w Padwie. W roku 1248 osiągnął wiek sprawny do sprawowania władzy, w związku z czym wyznaczono go na współrządcę księcia wrocławskiego Henryka III Białego. Nie poszedł jednak w tym momencie drogą Konrada i całkowicie pogodził się z rolą współrządcy w dzielnicy wrocławskiej. Współpraca między braćmi w dzielnicy układała się raczej zgodnie, nie było zresztą zbyt wiele okazji do zadrażnień, gdyż Władysław przebywał głównie na dworze ciotecznego brata (po matce) – króla Czech Przemysła Ottokara II. Rola Władysława w księstwie wrocławskim ograniczała się właściwie do asygnaty ważniejszych decyzji Henryka. 
Dzięki pomocy króla czeskiego kontynuował tymczasem karierę kościelną i tak: około 1255 roku został prepozytem kolegiaty na Wyszehradzie, od 1256 roku był kanonikiem w Bambergu, od 1262 scholastykiem wrocławskim. Wreszcie w 1265 roku został wybrany biskupem w leżącej w Bawarii Pasawie. Wyboru tego Władysław nie przyjął i decyzja ta rychło okazała szczęśliwa, gdyż opróżniło się stanowisku metropolity Salzburga, na które udało mu się uzyskać nominację papieską. Końcowym akordem jego świetnej kariery kościelnej była nominacja w 1268 roku na biskupa wrocławskiego. Władysław nie mógł przyjąć tej godności bez rezygnacji z arcybiskupstwa, lecz dzięki wpływom w Pradze i w Rzymie został mianowany administratorem apostolskim z prawem z korzystania z dochodów z dóbr biskupich. 
W 1266 roku po śmierci Henryka III Białego został świeckim księciem wrocławskim przejmując opiekę nad małoletnim bratankiem Henrykiem IV Probusem. Lata rządów we Wrocławiu nie były bynajmniej korzystne dla kościoła, gdyż Władysław, jako książę świecki stał twardo na straży prerogatyw książęcych. W 1267 roku udało mu się doprowadzić do końca proces kanonizacyjny swojej babki ojczystej Świętej Jadwigi, co było z pewnością jego wielkim osobistym sukcesem, jak i całej rodziny. 
Zmarł 27 kwietnia 1270 roku zostawiając w testamencie swoje prawa do połowy księstwa wrocławskiego swojemu podopiecznemu Henrykowi IV Probusowi. Istnieją pewne dowody, że przyczyną śmierci młodego, bo liczącego nie więcej niż 35 lat Władysława było otrucie. Winnymi tej zbrodni mieli być ci sami możni, którzy cztery lata wcześniej pozbawić mieli życia Henryka III Białego, zresztą również to samo tajemnicze stronnictwo oskarżono dwadzieścia lat później o otrucie Henryka IV Probusa. Zgon Władysława najprawdopodobniej był jednak naturalny, na co wskazuje miejsce śmierci – Salzburg. Raczej mordercy Polacy staraliby się wyczekać dogodnego momentu na otrucie na miejscu we Wrocławiu, a nie wybieraliby się w daleką podróż do Austrii, by tam pozbyć się niewygodnego księcia. Poza tym sam fakt wymienienia przez te same źródła (kronikę książąt polskich i od niej zależne) podejrzeń, co do nienaturalnego zgonu kolejnych książąt wrocławskich w krótkim czasie wydaje się nieco podejrzany. Najpewniej źródło poszło tropem sensacyjnej, lecz mało wiarygodnej pogłoski. Nagły zgon młodego księcia, spowodowany czynnikami naturalnymi w czasach, gdy służba medyczna nie była najwyższych lotów, łatwo mógł być zinterpretowany jako otrucie. Władysław został pochowany w katedrze w Salzburgu.
Władysław uczciwie wykonywał swoje obowiązki, czym różnił się od powszechnie występujących w tych czasach łowców stanowisk kościelnych. Kiedy został arcybiskupem salzburskim i wkrótce potem uzyskał tytuł administratora diecezji wrocławskiej, potrafił tak połączyć oba stanowiska, by nikt nie mógł powiedzieć, że funkcje te go przerastają. Ostatnie cztery lata życia spędził w ciągłych podróżach pomiędzy Salzburgiem a Wrocławiem.

</doc>
<doc id="75775" url="https://pl.wikipedia.org/wiki?curid=75775" title="Częstobor">
Częstobor

Częstobor, Częsbor – staropolskie imię męskie. Składa się z członu "Częs(to)-" („często”) i "-bor" („walka”). Mogło oznaczać „tego, który często walczy”.
Częstobor imieniny obchodzi 30 marca.

</doc>
<doc id="75776" url="https://pl.wikipedia.org/wiki?curid=75776" title="Krzesisław">
Krzesisław

Krzesisław, Krzecsław, Krzesław, Krzysław – staropolskie imię męskie, złożone z członów "Krzesi-" ("wskrzeszać, przywracać do życia, podnosić") i "-sław" ("sława"). Znaczenie imienia: "odnawiający sławę".
Krzesisław imieniny obchodzi 28 marca i 11 września.
Żeński odpowiednik: Krzesisława, Krzesława.

</doc>
<doc id="75777" url="https://pl.wikipedia.org/wiki?curid=75777" title="Lutobor">
Lutobor

Lutobor, Litobor – staropolskie imię męskie, złożone z członów "Luto-" ("srogi, okrutny, dziki", por. "luty") i "-bor" ("walczyć, zmagać się"). Znaczenie imienia: "srogi w walce".
Lutobor imieniny obchodzi 30 marca i 19 lipca.
Nazwiska pochodzące od tego imienia: Lutoborski, Litoborski
Zobacz też:

</doc>
<doc id="75778" url="https://pl.wikipedia.org/wiki?curid=75778" title="Lutogniew (imię)">
Lutogniew (imię)

Lutogniew – staropolskie imię męskie, złożone z członów "Luto-" ("srogi, okrutny, dziki", por. "luty") i "-gniew". Znaczenie imienia: "srogi w gniewie".
Lutogniew imieniny obchodzi 25 marca i 11 maja.

</doc>
<doc id="75779" url="https://pl.wikipedia.org/wiki?curid=75779" title="Lutomir">
Lutomir

Lutomir, Lutomiar, Lutmiar – staropolskie imię męskie, złożone z członów "Luto-" ("srogi, okrutny, dziki", por. "luty") i "-mir" ("pokój, spokój, dobro").
Lutomir imieniny obchodzi 26 lutego i 10 października.

</doc>
<doc id="75780" url="https://pl.wikipedia.org/wiki?curid=75780" title="Lutomysł">
Lutomysł

Lutomysł – imię męskie pochodzenia słowiańskiego. Nienotowane w źródłach staropolskich.
Lutomysł imieniny obchodzi 25 marca.

</doc>
<doc id="75781" url="https://pl.wikipedia.org/wiki?curid=75781" title="Lutosław">
Lutosław

Lutosław, Lutsław, Lucsław – staropolskie imię męskie, złożone z członów "Luto-" ("srogi, okrutny, dziki", por. "luty") i "-sław" ("sława"). Znaczenie imienia: "słynący ze srogości". Zdrobniale Lutek.
Lutosław imieniny obchodzi 26 października.

</doc>
<doc id="75782" url="https://pl.wikipedia.org/wiki?curid=75782" title="Łękomir">
Łękomir

Łękomir – staropolskie imię męskie, złożone z członów "Łęko-" ("łęka" – "zdrada, obłuda, przebiegłość, chytrość") i "-mir" ("pokój, spokój, dobro"). Być może oznaczało "ten, który ustanawia pokój dzięki swojej chytrości".
Łękomir imieniny obchodzi 26 września
Zobacz też:

</doc>
<doc id="75783" url="https://pl.wikipedia.org/wiki?curid=75783" title="Męcimir">
Męcimir

Męcimir – staropolskie imię męskie, złożone z członów "Męci-" ("gnębić, dręczyć", też: "wzburzać, trząść") i "-mir" ("pokój, spokój, dobro"). Prawdopodobnie oznaczało "ten, kto narusza pokój".
Męcimir imieniny obchodzi 21 sierpnia.

</doc>
<doc id="75784" url="https://pl.wikipedia.org/wiki?curid=75784" title="Miłorad">
Miłorad

Miłorad – staropolskie imię męskie złożone z członów "Miło-" ("miły") i "-rad" ("być zadowolonym, chętnym, cieszyć się").
Miłorad imieniny obchodzi 9 sierpnia.

</doc>
<doc id="75785" url="https://pl.wikipedia.org/wiki?curid=75785" title="Mirogniew">
Mirogniew

Mirogniew – staropolskie imię męskie, złożone z członów "Miro-" ("pokój, spokój, dobro") oraz "-gniew". Mogło oznaczać: "ten, który uśmierza gniew".
Por. Gniewomir – imię złożone z tych samych członów w odwrotnej kolejności.
Mirogniew imieniny obchodzi 24 stycznia, 8 lutego i 30 maja.

</doc>
<doc id="75786" url="https://pl.wikipedia.org/wiki?curid=75786" title="Morzysław (imię)">
Morzysław (imię)

Morzysław – staropolskie imię męskie, złożone z dwóch członów: "Morzy-" ("zabijać, uśmiercać") i "-sław" ("sława"). Mogło oznaczać "tego, który sławi zabijanie".
Morzysław imieniny obchodzi 7 marca i 13 września.
Żeński odpowiednik: Morzysława.

</doc>
<doc id="75787" url="https://pl.wikipedia.org/wiki?curid=75787" title="Mścigniew">
Mścigniew

Mścigniew – staropolskie imię męskie. Oznacza: ten, który mści, zwalcza swój gniew. Wspomniane w dokumentach z 1234 roku. Mścigniew imieniny obchodzi 19 grudnia.
Podobne imiona: Mścisław (Mszczuj, Mstuj), Mścibor, Mściwoj, Mściwuj, Pomścibor.
Żeński odpowiednik: Mścigniewa.

</doc>
<doc id="75788" url="https://pl.wikipedia.org/wiki?curid=75788" title="Myślibor">
Myślibor

Myślibor — staropolskie imię męskie, złożone z członów "Myśli-" ("myśleć") i "-bor" ("walczyć, zmagać się"). Być może oznaczało "tego, który myśli o walce" albo "tego, który obmyśla walkę". 
Myślibor imieniny obchodzi 18 maja i 14 czerwca. 
Żeński odpowiednik: Myślibora 
Zobacz też: 

</doc>
<doc id="75789" url="https://pl.wikipedia.org/wiki?curid=75789" title="Myślimir">
Myślimir

Myślimir – staropolskie imię męskie, złożone z członów "Myśli-" ("myśleć") i "-mir" ("pokój, spokój, dobro"). Być może oznaczało "tego, który obmyśla pokój" albo "tego, który myśli o pokoju".
Myślimir imieniny obchodzi 14 kwietnia i 29 kwietnia.

</doc>
<doc id="75790" url="https://pl.wikipedia.org/wiki?curid=75790" title="Namysław">
Namysław

Namysław – imię męskie, które prawdopodobnie powstało poprzez "poprawienie" staropolskiego imienia "Namysł", kiedy świadomość jego pochodzenia zatarła się i błędnie zostało ono uznane za imię kończące się członem "-sław" (zamiast "-mysł").
Namysław imieniny obchodzi 22 sierpnia.

</doc>
<doc id="75791" url="https://pl.wikipedia.org/wiki?curid=75791" title="Przedpełk">
Przedpełk

Przedpełk, Przedpołk – staropolskie imię męskie, złożone z członów "Przed-" („przed", ale też „naj”, „przez” i wiele innych) i "-pełk", "-połk" („regiment wojska, pułk”). Mogło oznaczać „stawiający wyżej pułk, wojsko” lub też „ten, który dowodzi pułkiem” albo „ten, który jest lepszy od całego pułku”.
Przedpełk imieniny obchodzi 9 października.
Znane osoby o imieniu Przedpełk:

</doc>
<doc id="75792" url="https://pl.wikipedia.org/wiki?curid=75792" title="Radzimir">
Radzimir



</doc>
<doc id="75795" url="https://pl.wikipedia.org/wiki?curid=75795" title="Bogodar">
Bogodar

Bogodar, Bogudar —  imię męskie pochodzenia słowiańskiego złożone z członów "Bog-" („Bóg”, ale pierwotnie „los, dola, szczęście”) i "-dar" („upominek, dar, ofiara”). Być może oznaczało „tego, kto jest darem losu”. Imię to (wraz z Bożydarem) uważa się za równoważnik znaczeniowy imienia Adeodat, a zatem Bogodar obchodzi imieniny w dniach wspomnienia św. Adeodatów.
Bogodar, Bogudar imieniny obchodzi:
Imię Bogodar posiada znaczenie zbliżone do imion Bogdan i Teodor. W związku z czym Bogodar obchodzi imieniny również 9 listopada.
Znane osoby noszące imię Bogodar i "Bogudar":

</doc>
<doc id="75803" url="https://pl.wikipedia.org/wiki?curid=75803" title="Veto">
Veto



</doc>
<doc id="75809" url="https://pl.wikipedia.org/wiki?curid=75809" title="MI5">
MI5



</doc>
<doc id="75810" url="https://pl.wikipedia.org/wiki?curid=75810" title="Głowno">
Głowno

Głowno – miasto w północnej części województwa łódzkiego, w powiecie zgierskim.
Prywatne miasto szlacheckie położone było w drugiej połowie XVI wieku w powiecie rawskim ziemi rawskiej województwa rawskiego. W latach 1975–1998 miasto administracyjnie należało do ówczesnego województwa łódzkiego. Było miastem szlacheckim.
Przez Głowno przebiega droga krajowa nr 14 łącząca Łódź z Łowiczem (ul. Łowicka – Boczna – Dorzeczna – Sosnowa – Łódzka), a także drogi powiatowe: 5119E do Bronisławowa i Domaradzyna (ul. Zabrzeźniańska – Dąbrowskiego – Kolejowa – Główna), 5118E do Popowa i Starego Waliszewa (ul. Główna od DP5119E), 5101E do Bielaw oraz Kołacina (ul. Bielawska – Zgierska – Swoboda – Sikorskiego), 5125E do Ostrołęki (ul. Łowicka – Ostrołęcka) oraz 5126E do Łyszkowic (ul. Targowa), 5101E do (ul. Sikorskiego).
Geografia.
Położenie.
Miasto położone jest w strefie Nizin Środkowopolskich, w granicach obszaru Równiny Łowicko-Błońskiej u zbiegu dolin trzech rzek: Mrogi, Mrożycy i Brzuśni. Posiada dwa zalewy o powierzchni 39 ha zasilane przez wody rzeki Mrogi oraz trzeci zasilany przez Mrożycę. Wyniesienie terenu miasta Głowna wynosi od 119,3 m n.p.m. do 145,9 m n.p.m. na wysoczyźnie w północnej części miasta. Przyrodniczą osią Głowna są doliny Mrogi i Mrożycy. Całość obszaru to powierzchnia płaska. Jedynym urozmaiceniem rzeźby są krawędzie dolin oraz zespół wydm śródlądowych w centrum miasta. Głowno leży na historycznym Mazowszu, w dawnej ziemi rawskiej. Powierzchnia miasta wynosi 1984 ha, czyli 19,84 km² (290. lokata w kraju). Znajduje się 29 km na północny wschód od Łodzi.
Sąsiednie gminy.
Dmosin, Głowno (gmina wiejska), Stryków
Klimat i warunki naturalne.
Miasto otaczają bory sosnowe oraz bory mieszane sosnowo-dębowe z domieszką brzozy, a miejscami jodły. Są one pozostałością lasów porastających niegdyś ziemię łódzką. Obszary dolinne pokrywają łęgi olszowe. W leśnej części Głowna najbardziej wysuniętej na północ leży rezerwat Zabrzeźnia. Powierzchnia rezerwatu wynosi 27,6 ha. Teren rezerwatu porasta las dębowo-grabowy. Głównym przedmiotem ochrony w rezerwacie Zabrzeźnia jest jodła i buk. Przez Głowno przebiega północna granica występowania tych drzew. Położenie Głowna w dolinie trzech rzek w otoczeniu lasów sprawia, że wokół występuje niepowtarzalny mikroklimat. Średnia temperatura powietrza w roku wynosi +7,5 °C, w tym lata +10 °C, zimy –2,5 °C. Roczna suma opadów oscyluje w granicach 500 mm. Średnia wartość wilgotności względnej wynosi 80%, przy czym warunki wilgotności są znacznie wyższe w obrębie dolin niż na terenach wyniesionych. Wskutek podwyższonej wilgotności na terenach niżej położonych występuje tendencja do tworzenia się mgieł lokalnych. W ciągu roku występuje tu 155 dni z opadem atmosferycznym, z czego 9 dni z opadem powyżej 10 mm, co jest wartością przeciętną dla regionu Polski środkowej. Pokrywa śnieżna utrzymuje się średnio 1,5 miesiąca.
Struktura powierzchni.
Według danych z roku 2007 Głowno ma obszar 19,84 km², w tym:
Miasto stanowi 2,32% powierzchni powiatu.
Demografia.
Dane z 31 grudnia 2015:
Głowno, jako jedno z pięciu miast powiatu zgierskiego w 2007 roku zamieszkiwało 9,31% ludności całego powiatu. Liczba ludności miasta ma tendencję zniżkową. W ciągu pięciu lat od 2010 do 2015 roku zmniejszyła się ona o 696 osób, co stanowi 4,6% w stosunku do roku 2010. Zmiany demograficzne mają charakter zjawiska o trwałej tendencji.
Według danych z roku 2002 średni dochód na mieszkańca wynosił 1083,82 zł miesięcznie.
Prawa miejskie posiada od roku 1427 do dzisiaj (z przerwą w latach 1870–1925). Do niedawna ośrodek przemysłu maszynowego (m.in. Wojskowe Zakłady Motoryzacyjne nr 3, Fabryka Szlifierek Ponar Łódź (obecnie FAS Głowno), Wytwórnia Urządzeń Technicznych Wutech, Wytwórnia Urządzeń Rolniczych „Chojaczki” (obecnie Zakłady Budowy Urządzeń Spalających)), a obecnie głównie gorseciarskiego, tekstylnego i bieliźniarskiego (Gorseciarska Spółdzielnia Pracy „Głowno”, firma Alles oraz wiele mniejszych firm). W Głownie znajduje się, jedyna w województwie łódzkim, stocznia jachtów pełnomorskich JanMor.
Transport zbiorowy.
Komunikację miejską w Głownie uruchomiono 1 maja 1977 roku. W latach PRL obsługiwana była przez MPK Łódź, obecnie obsługuje ją Miejski Zakład Komunalny.
Ponadto Głowno posiada połączenia autobusowe i kolejowe (stacja kolejowa Głowno) z okolicznymi miejscowościami i dużymi miastami, w szczególności z Łodzią i Łowiczem.
Handel i usługi.
W Głownie znajduje się dyskont sieci Biedronka, sklep ze sprzętem RTV i AGD sieci Neonet oraz kilka sklepów sieci Delikatesy Centrum. Funkcjonuje również lokalna sieć sklepów spożywczych Plasterek.
Na terenie miasta działają przynajmniej trzy zupełnie samodzielne piekarnie.
Sklepy odzieżowe i obuwnicze skupione są w centrum Głowna, w pobliżu placu Wolności. Nie dotyczy to jednak bardziej rozrzuconych po całym mieście sklepów z odzieżą używaną.
Pod koniec 2014 roku w rejonie skrzyżowania ulic Sosnowej i Sikorskiego otwarto centrum handlowe "Galeria Głowno", w którym znalazł się drugi dyskont Biedronka, a także sklepy sieci CCC, Rossmann i Pepco. Przeniesiono tam także sklep Neonet.
Mieszkańcy mają dostęp do siedmiu aptek, z których jedna pełni według harmonogramu dyżury w godzinach nocnych i w niedziele. Dwie z nich skupione są koło pl. Wolności, jedna również znajduje się w rejonie centrum miasta, dwie przy ulicy Swoboda, jedna przy ul. Kopernika (przy osiedlu Kopernika) i jedna przy ul. Sikorskiego (przy osiedlu Sikorskiego).
Duża jest też liczba stacji paliw. Trzy z nich znajdują się przy przebiegającej przez miasto drodze krajowej nr 14. Wśród nich znajduje się stacja Orlenu oraz dwie stacje niezależne. Czwarta ze stacji funkcjonuje na terenie dawnych Wojskowych Zakładów Motoryzacyjnych nr 3. Dodatkowo w niewielkiej odległości od Głowna znajdują się dwa obiekty tego typu – we wsi Wyskoki (Orlen przy drodze nr 14) oraz w Ziewanicach.
W Głownie działa kilka kwiaciarni, sklepów przemysłowych, papierniczych, budowlanych (w tym dwa składy budowlano-opałowe przy ul. Kolejowej), metalowych, ogrodniczych, elektrycznych, komputerowych oraz oferujących sprzęt RTV i AGD.
Funkcjonuje Bank Spółdzielczy w Głownie. Ponadto w mieście znajdują się placówki Banku Spółdzielczego w Zgierzu, banku Pekao SA, PKO BP, Eurobanku i Getin Banku.
Poza centrum miasta i Galerią Głowno, największe skupiska obiektów handlowych i usługowych znajdują się na największych osiedlach mieszkaniowych – Sikorskiego (rejon skrzyżowania ulic Sikorskiego, Sucharskiego i Zwycięzców spod Monte Cassino) i Kopernika (rejon skrzyżowania ulic Kopernika i Słowackiego).
Targowisko miejskie znajduje się w kwartale ulic Bielawskiej, Jana Kilińskiego, Złotej i Elizy Orzeszkowej. Jego niewielka część (tzw. twardy rynek) znajduje się również po przeciwnej stronie ulicy Jana Kilińskiego, między ulicą Bielawską a Urzędem Gminy Głowno. Dni targowe to wtorek i piątek, a handel odbywa się w godzinach porannych.
Mniejsze targowiska znajdują się na terenie osiedli Sikorskiego (przy skrzyżowaniu ulic Sikorskiego i Zwycięzców spod Monte Cassino) i Kopernika (wzdłuż uliczki osiedlowej równoległej do ulicy Słowackiego). Tam handel odbywa się przez cały tydzień.
Oświata.
Pierwsza szkoła elementarna w Głownie powstała w XVII wieku przy kościele św. Jakuba. Mieściła się u zbiegu ulic Cmentarnej i Łowickiej (obecna księgarnia). Następnie w 1821 roku powstała szkoła początkowa. Później, jeszcze w XIX wieku powstała szkoła elementarna miejska. W okresie I wojny światowej nad edukacją czuwała Rada Opiekuńcza, powołana w 1916 roku.
W Głownie funkcjonują trzy przedszkola publiczne oraz kilka przedszkoli prywatnych.
Wspólnoty wyznaniowe.
Większość mieszkańców Głowna stanowią katolicy. Na terenie miasta działalność religijną prowadzą następujące Kościoły i związki wyznaniowe:
Postacie związane z Głownem.
Osobom najbardziej zasłużonym dla Głowna Urząd Miasta nadaje takie tytuły, jak "Honorowy Obywatel Miasta Głowna" i "Zasłużony dla Miasta Głowna". Tytuły te nadawane są zarówno za życia, jak i pośmiertnie.
Zasłużeni dla Miasta Głowna.
Lista osób którym nadano tytuł:

</doc>
<doc id="75811" url="https://pl.wikipedia.org/wiki?curid=75811" title="Skala Kardaszowa">
Skala Kardaszowa

Skala Kardaszowa – klasyfikacja zaawansowania technicznego cywilizacji, zaproponowana przez rosyjskiego astronoma Nikołaja Kardaszowa w 1964 roku i następnie rozwinięta przez innych. Jako kryterium klasyfikacji Kardaszow przyjął ilość energii wykorzystywanej przez daną cywilizację.
Inne poziomy.
Kolejne poziomy zostały zaproponowane przez amerykańskiego pisarza fantastyki naukowej Isaaka Asimova.
Przyjmując istnienie wieloświatów, możliwe jest wyróżnienie dodatkowych poziomów.
Poziomy VI oraz VII w literaturze.
Poziomy VI i VII są sporadycznie spotykane w literaturze fantastycznonaukowej; do nielicznych przykładów należy opowiadanie "Ostatnie pytanie" Isaaca Asimova, a także powieść "Ten, który czuwa u wrót Wszechświata" Krzysztofa Wiesława Malinowskiego. Pisarzem, który opisuje wiele cywilizacji poziomów VI i VII, jest Stephen Baxter. Cywilizacją VII poziomu jest cywilizacja Konstruktorów opisana w "Statkach czasu". Cywilizacją poziomu VI jest z kolei cywilizacja Xeelee, występująca w wielu powieściach cyklu o Xeelee. Także w innych powieściach Baxter wprowadza byty, zdolne do działań odpowiadających cechom cywilizacji typu VI lub VII.
Obecny status cywilizacji na Ziemi.
Według wzoru zaproponowanego przez amerykańskiego astronoma Carla Sagana, ludzka cywilizacja jest na etapie 0,72 (jest to wartość w skali logarytmicznej), gdyż wykorzystuje 0,16% całkowitej energii, jaka jest dostępna na Ziemi.
Wzór zaproponowany przez Sagana:
Wartość "K" jest kategorią w skali Kardaszowa, a "W" jest mocą (w watach) wytwarzaną przez cywilizację. Michio Kaku określa ludzką cywilizację jako typ zerowy, który wprawdzie zaczął wykorzystywać zasoby swojej planety, ale nie potrafi ich kontrolować.

</doc>
<doc id="75821" url="https://pl.wikipedia.org/wiki?curid=75821" title="S/y Polonez">
S/y Polonez

Polonez – polski jacht, kecz bermudzki, na którym Krzysztof Baranowski opłynął dookoła świat w latach 1972–1973.
Historia i rejsy.
Jacht Polonez zaprojektowany i zbudowany został w szczecińskiej Morskiej Stoczni Jachtowej im. Leonida Teligi przez Edwarda Hoffmanna i Kazimierza Jaworskiego. Kapitan Krzysztof Baranowski na Polonezie w 1972 roku brał udział w regatach OSTAR'72. Później na tym jachcie samotnie opłynął świat (1972–1973). W 1973 roku jacht został przekazany do Jacht Klubu szczecińskiej Wyższej Szkoły Morskiej. W latach 1976–1977 kapitan Baranowski, żona i dzieci popłynęli na Wielkie Jeziora i na Missisipi i przez Atlantyk powrócili Polonezem do kraju. WSM w Szczecinie, dotychczasowy armator jednostki, w 1987 roku sprzedała go biznesmenowi Lechowi Grobelnemu, który rozpoczął jego przebudowę na jacht turystyczny. Polonez został wyslipowany na ponad 20 lat. W międzyczasie zakupiła go Stocznia Szczecińska jednakże nie zainwestowała w dokończenie jego przebudowy.
W XXI wieku nabyty został przez warszawskiego dewelopera firmę Włodarzewska S.A., gruntownie wyremontowany i podczas obchodów Dni Morza w Szczecinie 13 czerwca 2008 o godz. 13 uroczyście podniesiono na nim ponownie banderę polską.
Rejs okołoziemski „Poloneza”.
1972
1973

</doc>
<doc id="75824" url="https://pl.wikipedia.org/wiki?curid=75824" title="Ajmalina">
Ajmalina

Ajmalina – organiczny związek chemiczny, jest najważniejszym alkaloidem grupy ibogainy. Różni się w swojej budowie od pozostałych przedstawicieli tej grupy. Występuje między innymi w korzeniu rauwolfi żmijowej.
Hamuje czynności układu bodźcoprzewodzącego serca nie wpływając przy tym na kurczliwość samego mięśnia sercowego. W lecznictwie znalazła zastosowanie jako lek przeciwarytmiczny (klasy Ia według klasyfikacji Vaughana-Williamsa). Stosowna jest najczęściej w migotaniu przedsionków z szybką czynnością komór. Nie wykazuje właściwości hipotensyjnych. Charakteryzuje się krótkim działaniem (do 1,5 godziny). Jest podawana najczęściej w postaci zastrzyku dożylnego ze względu na trudności w osiągnięciu zamierzonego stężenia przy podawaniu doustnym.

</doc>
<doc id="75825" url="https://pl.wikipedia.org/wiki?curid=75825" title="Gwinea Bissau">
Gwinea Bissau

Gwinea Bissau (port. "Guiné-Bissau"), Republika Gwinei Bissau (port. "República da Guiné-Bissau", wym. []) – państwo położone w zachodniej Afryce, nad Oceanem Atlantyckim. Graniczy z Senegalem od północy i Gwineą od wschodu. Do Gwinei Bissau należą również liczne przybrzeżne wyspy, z których największe skupione są w Archipelagu Bijagós. Państwo jest członkiem Unii Afrykańskiej i ECOWAS.
Geografia.
Kraj nizinny. Najwyższy punkt sięga 300 m n.p.m. Obszary przybrzeżne o charakterze bagiennym, wnętrze kraju zajmuje sawanna. U wybrzeży położona jest grupa wysp Bijagos.
Historia.
Od XIII wieku do XV wieku terytorium dzisiejszego państwa znajdowało się w obrębie Imperium Mali, w XV i XVI wieku w Songhaj. Tereny te zamieszkiwane były przez różnorakie grupy etniczne, w tym Fulan i Mandinka. Od połowy XV wieku miała miejsce penetracja tych obszarów przez Portugalię. W 1687 roku kolonizatorzy utworzyli ufortyfikowaną placówkę handlową, nazwaną Bissau. Do XIX wieku Gwinea Bissau stanowiła miejsce handlu niewolnikami (po jego zakazie proceder był kontynuowany nielegalnie). Od 1879 roku pod nazwą Gwinea Portugalska. W 1886 roku w wyniku porozumienia pomiędzy Francją a Portugalią znaczna część terytorium Gwinei Portugalskiej przypadła Francuzom. W 1951 roku kolonii przyznano status prowincji zamorskiej. W 1956 roku utworzona została niepodległościowa Afrykańska Partia Niepodległości Gwinei i Wysp Zielonego Przylądka (PAIGC), z Amílcarem Cabralem na czele. W 1963 roku wybuchła wojna o niepodległość Gwinei Bissau. W 1973 roku PAIGC kontrolująca większość obszarów kraju ogłosiła niepodległość. W 1974 roku Portugalia wycofała swoje wojska z kraju i uznała niepodległość republiki.
W niepodległej republice monopartyjną władzę objęła PAIGC z Luísem Cabralem jako przewodniczącym Rady Państwa. W 1981 roku Cabral został obalony w wyniku zamachu stanu, a władzę objął João Bernardo Vieira. W 1991 roku wprowadzono system wielopartyjny. Wolne wybory odbyły się w 1994 roku i okazały się sukcesem rządzącej ekipy. W latach 1998–1999 trwała wojna domowa. W jej wyniku do władzy doszła opozycja z Kumba Ialáą jako liderem. W 2004 roku wybory parlamentarne okazały się sukcesem PAIGC, a rok później prezydentem ponownie został wybrany Vieira.
2 marca 2009 prezydent Vieira zginął w czasie ataku wojskowego na pałac prezydencki. Posiadłość prezydenta została zaatakowana przez grupę zbuntowanych żołnierzy. Zgodnie z konstytucją funkcja pełniącego obowiązki szefa państwa przypadła przewodniczącemu parlamentu Raimundo Pereirze. W wyborach prezydenckich 28 lipca 2009 roku zwyciężył Malam Bacai Sanhá z PAIGC. Na stanowisku pozostał do śmierci 9 stycznia 2012 roku, w tym czasie udało mu się opanować dwa zamachy stanu zorganizowane przez wojsko. Pełniący obowiązki prezydenta Raimundo Pereira i były premier Carlos Gomes Júnior zostali 12 kwietnia 2012 roku uprowadzeni przez zbuntowaną armię, która podjęła się kolejnej próby zamachu stanu. Kolejne wybory prezydenckie odbyły się w 2014 roku. Zwycięstwo w nich odniósł José Mário Vaz z PAIGC. W kolejnych wyborach w 2019 roku zwyciężył Umaro Sissoco Embaló z opozycyjnego Madem G15. Embaló jest pierwszym w historii prezydentem Gwinei Bissau, który wygrał wybory prezydenckie bez poparcia PAIGC.
Ustrój polityczny.
Republika wielopartyjna. Prezydent kraju wybierany jest w wyborach powszechnych na pięcioletnią kadencję. W porozumieniu z przedstawicielami rządzących partii mianuje premiera. Władzę ustawodawczą sprawuje stuosobowy jednoizbowy parlament – Narodowe Zgromadzenie Ludowe ("Assembleia Nacional Popular").
Podział administracyjny.
Państwo podzielone jest na dziewięć regionów (port. "regiões"):
Gospodarka.
Gwinea Bissau należy do grona najbiedniejszych państw świata. Oparta na rolnictwie i rybołówstwie gospodarka została zniszczona przez trwającą w latach 1998–1999 wojnę domową. Gwinea Bissau, z długiem zagranicznym sięgającym prawie miliarda dolarów, korzysta z programu dostosowania strukturalnego Międzynarodowego Funduszu Walutowego. Najważniejszymi produktami eksportowymi są orzechy nerkowca (6. miejsce na świecie) i orzeszki ziemne. Pewne znaczenie ma również przemysł drzewny.
ONZ zalicza Gwineę-Bissau do grupy jednych z najsłabiej rozwiniętych państwa świata (tzw. LDC – "Least Developed Countries").
Demografia.
Język.
Szacuje się, że w kraju używa się aż 22 języków, choć sporne jest, na ile są to 22 osobne języki, a na ile odmiany głównych języków. Językiem urzędowym jest portugalski. Jest on używany w mediach, szkołach i komunikatach rządowych. W przeciwieństwie do innych byłych posiadłości Lizbony, takich jak Angola czy Mozambik, tylko 13% społeczeństwa potrafi biegle mówić po portugalsku. W powszechnym użyciu dominują języki lokalne. Wśród nich szeroko używany jest język balanta, zaliczany do rodziny nigero-kongijskiej. Dzieli się on na różne dialekty, wśród których najważniejsze to kentohe i fora. Trzecim szeroko używanym językiem jest kreolski Gwinei Bissau, używany przez około 600 tys. osób, będący językiem ojczystym 100 tys. osób. Występuje on w dwóch odmianach o nazwach kreolski niski i kreolski wysoki. Prawie wszyscy użytkownicy kreolskiego rozumieją portugalski.
Religia.
Struktura religijna kraju w 2010 roku według Centrum Badawczego Pew:

</doc>
<doc id="75826" url="https://pl.wikipedia.org/wiki?curid=75826" title="Brucyna">
Brucyna

Brucyna – alkaloid indolowy występujący w nasionach kulczyby, pochodna strychniny. Substancja krystaliczna, o temperaturze topnienia 178 °C. Jest rozpuszczalna w rozpuszczalnikach organicznych.
Wykazuje silnie toksyczne działanie na organizm. Działa 50-krotnie słabiej niż strychnina. Ze względu na bardzo gorzki smak stosowana jest obecnie jako wskaźnik goryczy.

</doc>
<doc id="75829" url="https://pl.wikipedia.org/wiki?curid=75829" title="Dipropylotryptamina">
Dipropylotryptamina

Dipropylotryptamina ("DPT") – organiczny związek chemiczny, psychodeliczna substancja psychoaktywna, pochodna tryptaminy.
Mimo wyraźnego strukturalnego podobieństwa DPT i DMT, działanie tych substancji posiada wiele odrębności. Do najczęstszych efektów należą: intensyfikacja odczuć związanych z muzyką i dźwiękiem, barwne wizje ukazujące obce światy i istoty, a także kolorowe kształty i geometryczne wzory, specyficzne uczucie wibracji w całym ciele, przyjemne uczucie wewnętrznego ciepła oraz utrata ego.

</doc>
<doc id="75830" url="https://pl.wikipedia.org/wiki?curid=75830" title="Fundacja Kórnicka">
Fundacja Kórnicka



</doc>
<doc id="75839" url="https://pl.wikipedia.org/wiki?curid=75839" title="Plugin">
Plugin



</doc>
<doc id="75848" url="https://pl.wikipedia.org/wiki?curid=75848" title="MDE">
MDE



</doc>
<doc id="75850" url="https://pl.wikipedia.org/wiki?curid=75850" title="2C-D">
2C-D

2C-D – organiczny związek chemiczny, psychodeliczna substancja psychoaktywna z rodziny 2C. Po raz pierwszy została otrzymana przez Alexandra Shulgina. Zgodnie z jego książką PiHKAL dawkowanie 2C-D waha się w granicach 20–80 mg. Badano działanie 2C-D jako potencjalnego leku nootropowego, jednak z miernym rezultatem. 2C-D zwykle zażywane jest doustnie, może być jednak wciągane do nosa. Podawana w ten sposób działa znacznie mocniej, aczkolwiek powoduje silny ból.
Niewiele wiadomo o toksyczności 2C-D. Zgodnie z PiHKAL efekty działania tej substancji utrzymują się 4 do 6 godzin. Hanscarl Leuner badał przydatność 2C-D w psychoterapii.

</doc>
<doc id="75852" url="https://pl.wikipedia.org/wiki?curid=75852" title="2C-E">
2C-E

2C-E – organiczny związek chemiczny, psychodeliczna substancja psychoaktywna z rodziny 2C, pochodna fenyloetyloaminy. Zgodnie z PIHKAL dawkowanie 2C-E waha się w przedziale 10–25 mg a czas działania wynosi 8 do 12 godzin. 2C-E po raz pierwszy zostało otrzymane przez Alexandra Shulgina.
Działanie.
2C-E jest silnym psychodelikiem. Efekty działania tej substancji są bardzo indywidualne i zależą od wielu czynników (set and setting), zwykle jednak obejmują: efekty wizualne, pobudzenie, intensyfikację bodźców zewnętrznych, poprawienie nastroju i humoru, zmiany w odbiorze muzyki i dźwięków oraz ogólne silne zmiany percepcyjne. W porównaniu do podobnych substancji jak 2C-B i 2C-I, 2C-E powoduje znacznie silniejsze i wyraźniejsze efekty psychodeliczne jak synestezja, efekty wizualne czy głębsze odczuwanie wrażeń zmysłowych. Również dawkowanie tej substancji jest niższe i dawki większe niż 25 mg zwykle powodują głównie nasilenie body loadu oraz nieprzyjemnych efektów fizycznych i psychicznych.

</doc>
<doc id="75854" url="https://pl.wikipedia.org/wiki?curid=75854" title="2C-T-21">
2C-T-21

2C-T-21 — organiczny związek chemiczny, psychodeliczna substancja psychoaktywna z rodziny 2C. Zgodnie z PIHKAL dawkowanie tej substancji waha się w przedziale 8–12 mg. a efekty działania utrzymują się 7–10 godzin.
Efekty działania.
Efekty działania 2C-T-21 podobnie jak wszystkich psychodelików są bardzo zróżnicowane i indywidualne, zwykle jednak obejmują: modyfikacje percepcji, zmiany odczuwania psychicznego i zmysłowego, intensyfikacji bodźców zewnętrznych oraz silne efekty wizualne – wyostrzenie kolorów, wzory, fraktale.
Toksyczność.
Toksyczność 2C-T-21 nie jest w pełni znana. Przypuszcza się, że większe dawki tej substancji mogą wykazywać podobną toksyczność jak inne fenetylaminy z rodziny 2C-T. Znany jest jeden przypadek śmiertelnego przedawkowania 2C-T-21, który zainicjował Operation Web Tryp. Wiele pochodnych fenetylaminy z podstawnikiem przy czwartym atomie węgla, jak 2C-T-7 i 4-MTA są selektywnymi inhibitorami monoaminooksydazy A, 2C-T-21 również może mieć takie działanie.

</doc>
<doc id="75856" url="https://pl.wikipedia.org/wiki?curid=75856" title="2C-H">
2C-H

2C-H – organiczny związek chemiczny, pochodna fenetylaminy. Stosowana jest jako półprodukt do otrzymywania fenetylamin z grupy 2C.

</doc>
<doc id="75858" url="https://pl.wikipedia.org/wiki?curid=75858" title="Trimetoksyamfetaminy">
Trimetoksyamfetaminy

TMA – grupa psychodelicznych substancji psychoaktywnych znanych też jako trimetoksyamfetaminy. Istnieje 6 substancji w grupie TMA – TMA, TMA-2, TMA-3, TMA-4, TMA-5 i TMA-6, różnią się od siebie tylko położeniem grup "metoksy" przy pierścieniu benzenowym. TMA są analogami naturalnego psychodelika występującego w kaktusach Peyotl i San pedro – meskaliny. TMA bywa czasem nazywane "meskalamfetaminą", jednak to TMA-2 zyskało największą sławę i popularność na rynku "designer drugs".
TMA.
Nazwa chemiczna: 3,4,5-trimetoksyamfetamina
Temperatura topnienia: 220–221 °C (chlorowodorek)
Numer CAS: 1082-88-8
SMILES: NC(C)CC1=CC(OC)=C(OC)C(OC)=C1
Czas działania: 6-8 h
Dawkowanie: 100–250 mg
Wykaz środków odurzających: I-P
TMA-2.
Nazwa chemiczna: 2,4,5-trimetoksyamfetamina
Temperatura topnienia: 188,5–189,5 °C (chlorowodorek)
Numer CAS: 1083-09-6
SMILES: NC(C)CC1=C(OC)C=C(OC)C(OC)=C1
Czas działania: 8-12 h
Dawkowanie: 40–60 mg
Wykaz środków odurzających: I-P
TMA-3.
Nazwa chemiczna: 2,3,4-trimetoksyamfetamina
Temperatura topnienia: 148–149 °C (chlorowodorek)
Numer CAS: 1082-23-1
SMILES: NC(C)CC1=CC=C(OC)C(OC)=C1OC
Czas działania: "nieznane"
Dawkowanie: &gt;100 mg
Wykaz środków odurzających: nieklasyfikowane
TMA-4.
Nazwa chemiczna: 2,3,5-trimetoksyamfetamina
Temperatura topnienia: 118–119 °C (chlorowodorek)
Numer CAS: 23693-14-3
SMILES: NC(C)CC1=CC(OC)=CC(OC)=C1OC
Czas działania: 6 h
Dawkowanie: ok. 80 mg
Wykaz środków odurzających: nieklasyfikowane
TMA-5.
Nazwa chemiczna: 2,3,6-trimetoksyamfetamina
Temperatura topnienia: 124–125 °C (chlorowodorek)
Numer CAS: 20513-16-0
SMILES: NC(C)CC1=C(OC)C=CC(OC)=C1OC
Czas działania: 8-10 h
Dawkowanie: ≥30 mg
Wykaz środków odurzających: nieklasyfikowane
TMA-6.
Nazwa chemiczna: 2,4,6-trimetoksyamfetamina
Temperatura topnienia: 207–208 °C (chlorowodorek)
Numer CAS: 15402-79-6
SMILES: NC(C)CC1=C(OC)C=C(OC)C=C1OC
Czas działania: 12-16 h
Dawkowanie: 25–50 mg
Wykaz środków odurzających: nieklasyfikowane

</doc>
<doc id="75860" url="https://pl.wikipedia.org/wiki?curid=75860" title="Historia Mołdawii">
Historia Mołdawii

Mołdawia, niewielkie państwo położone między Rumunią i Ukrainą, uzyskało niepodległość w 1991 r. Stało się tak dzięki rozpadowi Związku Radzieckiego, w skład którego wchodziła istniejąca od 1944 r. Mołdawska Socjalistyczna Republika Radziecka, powstała wówczas wskutek aneksji terenów historycznej Besarabii przez Związek Radziecki i połączenia z istniejącą od 1924 r. Mołdawską Autonomiczną Socjalistyczną Republiką Radziecką. Tereny Besarabii w przeszłości stanowiły jednak dużą część hospodarstwa mołdawskiego, do którego tradycji historycznych nawiązuje obecna Republika Mołdawii. Miało to miejsce od końca XIV do początku XIX w. W 1812 r. wschodnia część pozostającego pod zwierzchnictwem osmańskim hospodarstwa została włączona w granice Rosji i odtąd jej losy toczyły się odrębnie od losów pozostałej części księstwa, które w XIX w. po zjednoczeniu z hospodarstwem Wołoszczyzny dało początek Rumunii. Jedynie w okresie międzywojennym oraz w latach 1940–1944 tereny Besarabii były przejściowo przyłączone do Rumunii.
Ziemie mołdawskie przed powstaniem hospodarstwa mołdawskiego.
W starożytności tereny obecnej Mołdawii były zamieszkiwane przez peryferyjne plemiona Celtów i Germanów, ale głównie przez Daków – ich państwo obejmowało obszar także całej obecnej Rumunii oraz okolicznych terenów, a jego centrum znajdowało się w dzisiejszym Siedmiogrodzie. Według jednej z teorii nazwa Mołdawii wywodziła się z dackich słów "molta" i "dava" oznaczających odpowiednio "wiele" oraz "twierdza, miasto" (inna teoria mówi, że region nazwany został tak w średniowieczu przez Węgrów od nazwy jednej z tutejszych rzek). Po upadku państwa dackiego pod naporem Rzymu tereny dzisiejszej Mołdawii, choć nie włączone w granice imperium, znalazły się w zasięgu wpływów rzymskich. Teren ten jednak w coraz większym stopniu penetrowali koczownicy Wielkiego Stepu – Scytowie. Wkrótce zaczęły te ziemie najeżdżać inne plemiona – Hunowie i Goci.
W średniowieczu położona na dogodnym szlaku między Europą i Azją Mołdawia była miejscem wielu kolejnych inwazji, m.in. Awarów, Pieczyngów czy Kumanów. Sięgali tutaj Słowianie, a także Bułgarzy. Próbowali narzucić swą zwierzchność tym terenom książęta Rusi Kijowskiej. W XIII w. ziemie mołdawskie dostały się pod panowanie Mongołów. Ich dominację przerwali dopiero w XIV w. królowie Węgier, którzy stopniowo opanowywali ziemie na wschód od Karpat Wschodnich.
W granicach hospodarstwa mołdawskiego (od XIV w. do 1812 r.).
W drugiej połowie XIV w. powstało hospodarstwo mołdawskie z centrum na ziemiach obecnej Bukowiny (za jego pierwszego władcę uważa się Bogdana I), które choć szybko rozpoczęło ekspansję terytorialną na ziemiach między Karpatami a Dniestrem (m.in. opanowując późniejszą Besarabię), jednak nie było w stanie utrzymywać samodzielności i ulegało wpływom potężniejszych sąsiadów (głównie Węgier, ale także Polski, której hołd złożył m.in. hospodar Piotr I w 1387 r.). Mołdawia posiadała bogate relacje polityczne z Polską, od czasu hołdu hospodara Piotra I złożonego Królowej Polski Jadwidze i Władysławowi Jagielle relacje państw przez ponad dwieście lat wahały się, a pozycja Mołdawii względem Polski zmieniała się kilkukrotnie w zależność wasalną lub okresowy konflikt. Częste zmiany na tronie książęcym, do którego pretendenci sięgali po pomoc ościennych potęg stanowiły poważny czynnik osłabiający państwo. Jedynie za panowania niektórych z początkowych władców udało się Mołdawii osiągnąć stan stabilizacji, w szczególności uznającego polskie zwierzchnictwo Aleksandra Dobrego (1400–1432) oraz jego wnuka Stefana Wielkiego (1457–1504). Ten ostatni, uważany za najznaczniejszego mołdawskiego władcę, położył wiele zasług dla rozwoju politycznego i kulturalnego kraju. Za jego czasów powstała m.in. dzisiejsza stolica Republiki Mołdawii, Kiszyniów. Jednocześnie, w tym czasie Mołdawii zaczęła zagrażać od południa potęga Imperium Osmańskiego (już stryj i poprzednik Stefana, Piotr Aron, uznał jego zwierzchnictwo i zgodził się płacić mu daninę). Mimo że Stefan odnosił sukcesy w starciach z sąsiadami (Węgrami, Polakami i Turkami), a także wielokrotnie interweniował na Wołoszczyźnie, nie był w stanie ostatecznie oprzeć się naporowi Turków – stracił na ich rzecz porty czarnomorskie (Kilię i Białogród (Akerman)), a wreszcie musiał uznać ich zwierzchnictwo.
Po śmierci Stefana Wielkiego Mołdawia popadła w głębokie uzależnienie od Turcji. Jedynie niektórzy spośród jej władców decydowali się na podjęcie prób usamodzielnienia (np. Piotr Raresz lub Jan Srogi), jednak bez trwałego efektu. Niekiedy próbę rozciągnięcia swoich wpływów na tym terenie podejmowały państwa ościenne (początkowo głównie Polska, a niekiedy przedstawiciele polskiej magnaterii, co zaowocowało m.in. krótkim panowaniem hospodarów z dynastii Mohyłów na przełomie XVI i XVII w.). W swej próbie zjednoczenia ziem rumuńskich na krótki czas po panowanie nad Mołdawią sięgnął też Michał Waleczny, jednak epizod ten nie wywołał głębszych skutków. Zarówno Mołdawia, jak i znajdująca się w podobnej sytuacji Wołoszczyzna były bezlitośnie wykorzystywane przez tureckich sułtanów, a ich sytuację wewnętrzną dodatkowo pogarszała współpraca bojarów z Turkami. Hospodarowie mołdawscy byli zmieniani często, zwykle według woli sułtana. Zjawisko to szczególnej siły nabrało w XVIII w., w epoce rządów fanariotów – członków greckich rodzin kupieckich z Konstantynopola, w praktyce kupujących tron hospodarski u sułtana i wykorzystujących w większości stanowisko do szybkiego wzbogacenia się.
W tym okresie jednak wobec słabnięcia potęgi Turcji po pokoju w Karłowicach pojawiło się zainteresowanie innych mocarstw w wyrwaniu Mołdawii spod jej wpływów. Stała się ona istotnym elementem coraz częstszych wojen pomiędzy Turcją a Rosją i Austrią. Szczególnie Rosja, zwłaszcza od panowania cara Piotra Wielkiego, szukała sposobu na podporządkowanie sobie Mołdawii, wykorzystując w tym celu m.in. wspólną religię (prawosławie).
W 1774 r. obszary północnej Mołdawii z Suczawą i Czerniowcami zostały przyłączone do imperium Habsburgów (w 1849 r. utworzono na tych obszarach Księstwo Bukowiny, jako odrębny kraj koronny Austrii, które przetrwało aż do rozpadu monarchii w 1918 roku).
Besarabia pod władzą carów rosyjskich (1812–1917).
Wskutek kolejnych wojen w 1812 r. Rosja przyłączyła do siebie wschodnią część Mołdawii, tzw. Besarabię (praktycznie połowę terytorium Mołdawii), a także Budziak. Datę tę można uważać za moment trwałego (jak się okazało) oddzielenia od siebie dwóch części Mołdawii, których losy odtąd przez większość czasu toczyły się odrębnie:
Podział historycznej Mołdawii spowodował izolację mieszkańców Besarabii od procesu budowy rumuńskiej tożsamości narodowej, co następowało w XIX w. w Mołdawii walczącej o wyrwanie się spod dominacji tureckiej, a następnie tworzącej państwo rumuńskie. Ta izolacja zapoczątkowała różnicowanie się tożsamości etnicznej mieszkańców zachodniej Mołdawii (rumuńskiej) oraz wschodniej (Besarabii).
Na terenach przyłączonych do Rosji utworzono obwód besarabski przekształcony w 1873 roku w gubernię besarabską. Terytorium Besarabii (w dużej mierze pokrywające się z terenem dzisiejszego państwa mołdawskiego) wraz z głównymi miastami: Kiszyniowem, Bielcami i Benderami (Tighiną) przez cały XIX wiek stanowiło część Imperium Rosyjskiego (guberni besarabskiej, podolskiej i odeskiej), choć pretensje do tych terenów zgłaszała Rumunia.
Okres międzywojenny.
Sytuacja w Besarabii zmieniła się w wyniku mających miejsce w 1917 r. rewolucji w Rosji. W październiku odbył się Zjazd Chłopów Besarabii, a następnie Zjazd Żołnierzy Mołdawskich. W ich wyniku doszło do powołania Rady Krajowej. 2 grudnia 1917 r. Rada Krajowa przyjęła deklarację o utworzeniu Mołdawskiej Republiki Ludowej w ramach Rosyjskiej FSRR. 24 stycznia 1918 r. ogłoszono jednak, za zgodą Rosyjskiej FSRR, niepodległość i zmieniono nazwę państwa na Mołdawska Republika Demokratyczna. Wkrótce jednak do Besarabii wkroczyły wojska rumuńskie i 27 czerwca 1918 r. jej władze ogłosiły połączenie z Rumunią.
Aneksja Besarabii przez Rumunię spotkała się jednak ze sprzeciwem Rosji. Z inicjatywy bolszewickich działaczy Mołdawskiej Republiki Demokratycznej, przebywających na uchodźstwie od czasu wkroczenia wojsk rumuńskich do Besarabii podjęto na lewym brzegu Dniestru przygotowania do utworzenia alternatywnego organizmu państwowego. Oprócz ziem guberni besarabskiej w skład nowej republiki miały wejść: ujezd tyraspolski (gubernia chersońska) oraz ujezdy bałcki i olgopolski (gubernia podolska) zamieszkiwane w większości przez etnicznych Mołdawian. Besarabska Socjalistyczna Republika Radziecka została proklamowana 11 maja 1919 r. przez mołdawski Tymczasowy Rząd Robotniczo-Chłopski na Uchodźstwie jako autonomiczny region Rosyjskiej FSRR. Wobec zajęcia Besarabii przez Rumunię, siedziba władz republiki znajdowała się początkowo w Odessie. W trakcie walk z Białą Armią oraz interwenientami z Zachodu, a także wojny polsko-rosyjskiej, stolica republiki została w sierpniu 1919 r. przeniesiona do Tyraspola. Pod koniec września 1919 r. republika "de facto" przestała istnieć, choć oficjalnie jej nie rozwiązano. Polska okupacja części terytoriów republiki zakończyła się 29 grudnia 1920 r.
Na mocy postanowień traktatu paryskiego z 28 października 1920 r. mocarstwa zachodnie uznały przyłączenie Besarabii do Rumunii. Podczas negocjowania traktatu byli nieobecni zarówno rosyjscy, jak i besarabscy przedstawiciele, co było głównym powodem do nieuznania traktatu przez Rosyjską FSRR i później ZSRR. Aneksja była głównym powodem faktu, że Związek Radziecki i Rumunia do końca lat trzydziestych XX w. nie nawiązały stosunków dyplomatycznych (korzystano z pośrednictwa Polski).
Władze rumuńskie podjęły po aneksji Besarabii działania w celu jej romanizacji i pełnej integracji przyłączonej Besarabii z resztą kraju (także wykształcenia wśród ludności rumuńskiej świadomości narodowej). W ramach przeciwdziałania temu procesowi oraz podtrzymywania swoich roszczeń do Besarabii w 1924 r. Rady Najwyższe Ukraińskiej SRR i ZSRR zdecydowały o utworzeniu na terenie Ukraińskiej SRR Mołdawskiego Obwodu Autonomicznego, który 12 X 1924 został przekształcony w Mołdawską Autonomiczną Socjalistyczną Republikę Radziecką. Miała ona stanowić „odskocznię” do zaanektowania terenów Besarabii położonych po prawej stronie Dniestru, których włączenia do Rumunii ZSRR nigdy nie uznał. Przez granicę przemycano do Besarabii pisma nawołujące do zerwania „z burżuazyjną, królewską i reakcyjną Rumunią”, zachęcano do przyłączenia się do „kraju rad”. Urzędowymi językami na terenie Mołdawskiej ASRR stały się: rosyjski, ukraiński oraz mołdawski (reaktywowana nazwa języka, który od XVIII w. był utożsamiany z rumuńskim; mołdawski był od 1938 r. zapisywany w ZSRR wyłącznie grażdanką). W latach 1924–1931 prowadzona była polityka konstruowania „socjalistycznego narodu mołdawskiego” na bazie kultury i języka ludowego; również po wycofaniu się z najdalej idących działań w tym kierunku w ZSRR utrzymywano, iż istniały odrębne narody i języki mołdawski i rumuński. Politykę tę określa się mianem mołdawianizmu.
Oficjalną stolicą Mołdawskiej ASRR było „czasowo okupowane miasto Kiszyniów”, zaś faktyczną siedzibę władz MASRR ulokowano w Bałcie, a po 1929 r. przeniesiono ją do największego gospodarczego ośrodka republiki Tyraspola, gdzie pozostała do 1940 r.
II wojna światowa.
W tajnym protokole dodatkowym do podpisanego 23 sierpnia 1939 roku paktu Ribbentrop-Mołotow Besarabię określono jako obszar znajdujący się w obszarze zainteresowania ZSRR, poza obszarem interesów Niemiec. Już w maju 1940 r. władze ZSRR zażądały odstąpienia całej Besarabii, ale także ziem leżących przed 1917 r. po rumuńskiej stronie granicy – region Herca. 23 czerwca 1940 roku sowiecki Komisarz Spraw Zagranicznych Wiaczesław Mołotow poinformował ambasadora Niemiec Schulenburga o żądaniach, jakie ZSRR zamierza wysunąć wobec Rumunii. Rząd radziecki jednak wobec sprzeciwu III Rzeszy w dniu 26 czerwca 1940 roku zrezygnował z części żądań, ograniczając się do Besarabii i północnej Bukowiny z Czerniowcami. 28 czerwca 1940 roku wręczone zostało rumuńskiemu ambasadorowi w Moskwie Grigore Gafencu ultimatum z 48-godzinnym terminem na ewakuację administracji i wojska z żądanego terytorium. Pozbawiona oparcia w sojusznikach z Berlina, a jednocześnie od zachodu zagrożona roszczeniami węgierskimi, Rumunia przystała na ultimatum, w którym odstępowała te tereny na rzecz ZSRR. Z zabranych terenów (z wyjątkiem żup białogrodzkiej i izmailskiej na południu oraz chocimskiej na północy, które włączono do Ukraińskiej SRR) oraz wschodniej części dotychczasowej Mołdawskiej Autonomicznej SRR (Bałtę i okolice przyłączono z powrotem bezpośrednio do Ukraińskiej SRR) utworzono Mołdawską Socjalistyczną Republikę Radziecką ze stolicą w Kiszyniowie. Już w miesiąc po zajęciu kraju zaczęto organizować zsyłki w najdalsze tereny ZSRR, które dotknęły przede wszystkim prawosławne duchowieństwo, inteligencję oraz przemysłowców i bogatych chłopów.
Nowa sytuacja geopolityczna nie trwała długo, bo tylko do 1941 r. Rumunia, będąca sojusznikiem Niemiec wzięła udział w rozpoczętej w 1941 r. wojnie niemiecko-radzieckiej. Już w pierwszych dniach wojny oddziały niemieckie i rumuńskie opanowały utracone przez Rumunię w 1940 r. tereny. Do Wielkiej Rumunii (rum. "România Mare") przyłączono wówczas nie tylko tereny stracone w 1940 r., ale również obszar pomiędzy Dniestrem a Bohem (z Tyraspolem, Bałtą, Odessą i Winnicą), który nazwano "Transnistria" (tj. Zadniestrze).
Porażka Niemiec w wojnie spowodowała, że w 1944 r., po wkroczeniu Armii Czerwonej na Bałkany, przywrócono granicę rumuńsko-radziecką ustaloną w 1940 r. oraz istnienie Mołdawskiej SRR. Nowy rząd rumuński, wobec przewagi radzieckiej i wkroczenia Armii Czerwonej do Rumunii, zgodził się na powrót dawnych granic, ostatecznie zatwierdzonych w podpisanym 10 lutego 1947 r. w Paryżu traktacie pokojowym.
Czasy radzieckie 1944–1991.
W 1947 r. Rumunia w traktacie z ZSRR oficjalnie potwierdziła granicę rumuńsko-radziecką. Rządy komunistyczne w Rumunii gwarantowały niekwestionowanie pozostawienia Besarabii i północnej Bukowiny w granicach ZSRR. Mołdawska Socjalistyczna Republika Radziecka, odtworzona po odzyskaniu ziem między Prutem a Dniestrem przez ZSRR, pozostawała w granicach Związku Radzieckiego aż do 1991 roku.
Niepodległa republika.
Efektem procesu rozpadu ZSRR było m.in. uzyskanie niepodległości (w latach 1990–1991) przez jego republiki związkowe. W Mołdawii w 1990 r. przeprowadzono wybory do parlamentu, wybrano prezydenta (został nim Mircea Snegur, który wcześniej stał na czele struktur mołdawskiej Rady Najwyższej) i ogłoszono suwerenność, a 27 sierpnia 1991 r. Mołdawia ogłosiła niepodległość, co zostało oficjalnie uznane przez władze w Moskwie w końcu grudnia tego samego roku.
Wraz z nastaniem nowej ery pojawiły się w życiu kraju między Prutem a Dniestrem spore problemy. Przemysł znajdował się w kompletniej ruinie, brakowało pieniędzy na wypłatę emerytur i pensji, a mieszkańcy musieli się pogodzić z nieobecnością prądu, wody i gazu w ich mieszkaniach przez dłuższą część dnia. Kraj zadłużył się, bezrobocie urosło do bardzo wysokiego poziomu, nasilała się emigracja zarobkowa poza granice kraju, pojawił się nawet handel ludźmi. Jednocześnie wprowadzono gospodarkę rynkową i własną walutę.
Obok problemów gospodarczo-społecznych pojawiły się w Mołdawii problemy polityczne o podłożu etnicznym. Po ogłoszeniu niepodległości pojawiły się głosy wzywające do przyłączenia Mołdawii do Rumunii, jednak na terenie republiki mieszkała duża liczba ludności o pochodzeniu rosyjskim i ukraińskim, która w dużej mierze pojawiła się tutaj w okresie przynależności Mołdawii do ZSRR. Z tego powodu już od 1990 r. region Naddniestrza (część Mołdawii położona na lewym brzegu Dniestru, obejmująca ok. 10% powierzchni państwa), zamieszkały w większości ludność rosyjską stanowi w praktyce niezależne, choć nieuznawane na arenie międzynarodowej państwo. Władze w Kiszyniowie w 1992 r. podjęły próbę zbrojnego opanowania Naddniestrza, jednak wobec wsparcia secesjonistów przez wojska rosyjskie (stacjonujące tam nieustannie) próba ta się nie powiodła. Od czasu zakończenia wojny walk toczony jest proces zmierzający do pokojowego rozwiązania problemu Naddniestrza, jednak bez skutku (nawet mimo zdecydowanej porażki zwolenników przyłączenia do Rumunii w referendum przeprowadzonym w Mołdawii w 1994 r.). U progu istnienia państwa pojawił się też problem Gagauzji, gdzie o mało nie doszło do wojny domowej; tę sprawę w dużym stopniu unormowało przyznanie w 1994 r. przez władze w Kiszyniowie autonomii temu regionowi.
Wraz z problemami jakie przyniosły pierwsze lata niepodległości w społeczeństwie mołdawskim wzrastał sentyment do czasów radzieckich, co owocowało coraz większym poparciem dla odrodzonej w 1993 r. partii komunistycznej. W 2001 r. zwyciężyła ona w wyborach parlamentarnych, a prezydentem został jej przywódca Vladimir Voronin. Nowe władze prowadziły politykę bardziej sprzyjającą Rosji niż jej poprzednicy, w coraz większym stopniu także czyniły z demokracji fasadę swoich rządów. Jednak ten proces, a także brak wyraźnej poprawy jakości życia w kraju oraz nierozwiązanie problemu Naddniestrza spowodowały w 2009 r. utratę przez komunistów większości w parlamencie. Nastąpiło to po kampanii przeprowadzonej przez opozycję w sprawie oszustw wyborczych komunistów, czego efektem były powtórzone wybory i niewielkie zwycięstwo opozycji. Ta jednak, niejednorodna i mająca tylko niewielką przewagę nad Voroninem nie zdołała przeprowadzić wyboru nowego prezydenta. Prowadzona przez nią polityka zmierza jednak do większego zbliżenia z Unią Europejską, choć kierownictwo państwa nie odżegnuje się także od współpracy z Rosją.

</doc>
<doc id="75861" url="https://pl.wikipedia.org/wiki?curid=75861" title="AC">
AC



</doc>
<doc id="75862" url="https://pl.wikipedia.org/wiki?curid=75862" title="Macsen Wledig">
Macsen Wledig



</doc>
<doc id="75865" url="https://pl.wikipedia.org/wiki?curid=75865" title="MSRR">
MSRR



</doc>
<doc id="75867" url="https://pl.wikipedia.org/wiki?curid=75867" title="Statek flagowy">
Statek flagowy

Statek flagowy – najbardziej prestiżowy statek floty danego armatora.
Jest to pojęcie czysto reprezentacyjne i odnoszące się wyłącznie do flot cywilnych (np. pasażerskich, handlowych, sportowych). Statek będący największą dumą i osiągnięciem danej floty świadczący o jej maksymalnych możliwościach. Najczęściej jest to statek największy. Na jego pokładzie mogą odbywać się największe uroczystości, przyjmowani najważniejsi goście, również w szczególny sposób traktowany jest podczas składania przez niego wizyt. Pojęcie najczęściej stosowane we flotach statków nawodnych, ewentualnie powietrznych.

</doc>
<doc id="75871" url="https://pl.wikipedia.org/wiki?curid=75871" title="Bob Seger">
Bob Seger

Robert Clark „Bob” Seger (ur. 6 maja 1945 w Dearborn) – amerykański muzyk rockowy, wokalista, gitarzysta i pianista. Laureat Grammy (1981).
Życiorys.
Urodził się w Dearborn w Michigan jako syn Charlotte i Stewarta Segera. Wychowywał się ze starszym bratem George’em. Jego ojciec był pracownikiem w fabryce Forda, a jednocześnie półetatowym muzykiem jazzowym grającym w lokalnym big bandzie. W 1963 ukończył Pioneer High School w Ann Arbor. Po ukończeniu szkoły średniej odrzucił możliwości studiów wyższych i poświęcił się karierze muzyka. 
Przez blisko dziesięć pierwszych lat swej muzycznej kariery był nikomu nieznanym muzykiem grającym wraz z grupą The Decibels wszystko, co było modne w latach sześćdziesiątych. Szczęście uśmiechnęło się do niego w 1969 kiedy to został dostrzeżony przez producentów. Pierwszy nagrany singiel z antywojennym songiem „2+2=?”, przeszedł niemal niezauważony, lecz już następny – „Ramblin’ Gamblin’ Man”, okazał się przebojem i otworzył Segerowi drogę do wielkiej kariery. 
W czasie jej szczytu dorównywał w popularności The Eagles i Bruce'owi Springsteenowi. W tym okresie dużo nagrywał i intensywnie koncertował dając do 200 występów na rok. W 1974 wystąpił 167 razy. W czasie swej kariery sprzedał ponad 20 milionów albumów. 
Po roku 1986 wycofał się w prywatność, sporadycznie jednak nagrywając nowy materiał. Do największych przebojów Boba Segera należą: „Ramblin’ Gamblin’ Man”, „Night Moves”, „Mainstreet”, „Sunspot Baby”, „The Fire Down Below”, „Rock and Roll Never Forgets”, „Still the Same”, „Hollywood Nights”, „Shakedown”, „We’ve Got Tonight”, „Old Time Rock &amp; Roll”, „Fire Lake”, „Against the Wind”, „You’ll Accommp’ny Me”, „Shame On the Moon” i „Like a Rock”.
W 1987 Bob Seger został wprowadzony do Alei Gwiazd w Los Angeles, a 15 marca 2004 do Rock and Roll Hall of Fame.
W latach 1987-1988 był żonaty z Annette Sinclair. 10 lipca 1993 poślubił Juanitę „Nitę” Dorricott, z którą ma syna Christophera Cole Seger (ur. 1992) i córkę Samanthę Char (ur. 16 kwietnia 1995).

</doc>
<doc id="75872" url="https://pl.wikipedia.org/wiki?curid=75872" title="Dc">
Dc



</doc>
<doc id="75873" url="https://pl.wikipedia.org/wiki?curid=75873" title="DC (fizyka)">
DC (fizyka)



</doc>
<doc id="75876" url="https://pl.wikipedia.org/wiki?curid=75876" title="Maciej Aleksy Dawidowski">
Maciej Aleksy Dawidowski

Maciej Aleksy Dawidowski, ps. „Alek”, „Glizda”, „Kopernicki”, „Koziorożec” (ur. 3 listopada 1920 w Drohobyczu, zm. 30 marca 1943 w Warszawie) – instruktor harcerski, podharcmistrz, członek Szarych Szeregów i Grup Szturmowych, jeden z bohaterów książki Aleksandra Kamińskiego "Kamienie na szaniec".
Młodość.
Urodził się 3 listopada 1920 w Drohobyczu jako syn inżyniera technologa Aleksego Dawidowskiego i inżynier chemik Janiny z Sagatowskich. W 1929 jego ojciec podjął pracę na stanowisku dyrektora administracyjnego w Państwowej Fabryce Karabinów przy ul. Dworskiej 29/31 (obecnie ul. Kasprzaka) na warszawskiej Woli. Rodzina Dawidowskich zamieszkała najpierw w Piasecznie, a następnie w mieszkaniu służbowym ojca znajdującym się przy fabryce.
Uczęszczał do koedukacyjnej Prywatnej Szkoły Powszechnej Zofii Szadebergowej przy ul. Hożej 48. W 1932 rozpoczął naukę w męskim Państwowym Gimnazjum im. Stefana Batorego przy ul. Myśliwieckiej 6. W 1937, po ukończeniu gimnazjum, w tej samej szkole rozpoczął naukę w dwuletnim liceum ogólnokształcącym. Wraz m.in. z Janem Bytnarem (z którym siedział w jednej ławce), Tadeuszem Zawadzkim, Janem Wuttkem i Andrzejem Zawadowskim uczył się w klasie matematyczno-fizycznej. W maju 1939 zdał w „Batorym” maturę.
W 1933 dołączył do 23 Warszawskiej Drużyny Harcerzy im. Bolesława Chrobrego (23 WDH), od koloru chust nazywanej „Pomarańczarnią”. Był członkiem zastępu „Jeleni” w III plutonie prowadzonym przez Stanisława Prowansa. W lipcu 1935 uczestniczył w Jubileuszowym Zlocie ZHP w Spale. Po utworzeniu w 1936 Gniazda 23 WDH, przekształconego w 1938 w Szczep 23 WDH, został członkiem jednego z czterech specjalistycznych zastępów („krótkofalarskiego“) w drużynie starszych harcerzy i uzyskał stopień ćwika.
Używał wyłącznie swego drugiego imienia. Był wysokim, szczupłym blondynem. Wyróżniał się dużą sprawnością fizyczną – grał w koszykówkę, doskonale pływał, uzyskiwał wysokie wyniki w zawodach lekkoatletycznych.
Po wybuchu II wojny światowej, w pierwszych dniach września 1939, rodzina Dawidowskich przeniosła się na krótko z ul. Dworskiej do mieszkania należącego do zaprzyjaźnionej z nimi Marii Krügerowej przy ul. Marszałkowskiej 120. Na Wolę powrócili po kapitulacji miasta.
7 września 1939, po radiowym apelu Romana Umiastowskiego, Dawidowski opuścił Warszawę wraz z grupą starszych harcerzy 23 WDH w składzie Batalionu Harcerskiego, dowodzonego przez komendanta Szczepu „Pomarańczarnia” harcmistrza Lechosława Domańskiego „Zeusa”. Wrócił do zajętej przez Niemców stolicy na początku października.
Konspiracja.
PLAN, Szare Szeregi i „Wawer”.
Jesienią 1939 Niemcy aresztowali jego ojca, który został rozstrzelany pod koniec roku, prawdopodobnie w jednej z egzekucji w ogrodach sejmowych.
Po aresztowaniu ojca wraz z matką i młodszą siostrą Marią (Marylą) wyprowadził się z mieszkania przy ul. Dworskiej i zamieszkał w domu Spółdzielni Budowlano-Mieszkaniowej Pracowników Umysłowych Państwowej Wytwórni Uzbrojenia przy ul. Mickiewicza 18 na Żoliborzu.
Od października do grudnia 1939 był członkiem lewicowej organizacji PLAN i uczestnikiem jej akcji małego sabotażu. Po wycofaniu się z PLAN-u, od początku 1940 do czerwca tego roku wraz z kolegami z 23 WDH działał jako łącznik w komórce więziennej Związku Walki Zbrojnej kierowanej przez Kazimierza Gorzkowskiego, utrzymującej łączność między konspiracją wojskową a więzieniami warszawskimi: Pawiakiem i Aresztem Centralnym przy ul. Daniłowiczowskiej 7. W czerwcu 1940 udało mu się ustalić, że samochody ciężarowe wywożące więźniów z Pawiaka kierują się do lasów w pobliżu wsi Palmiry, skąd słychać było salwy karabinowe.
Aby pomóc matce, pracował dorywczo, m.in. szkląc okna i jeżdżąc rikszą.
We wrześniu 1940 rozpoczął naukę w Państwowej Szkole Budowy Maszyn, dawnej Państwowej Wyższej Szkole Budowy Maszyn i Elektrotechniki im. H. Wawelberga i S. Rotwanda, na której uruchomienie (oficjalnie była to dwuletnia średnia szkoła techniczna) wydały zgodę niemieckie władze okupacyjne.
W marcu 1941 z grupą przyjaciół z 23 WDH, wstąpił do Szarych Szeregów Chorągwi Warszawskiej (Ul „Wisła”). Uczestniczył w działaniach Organizacji Małego Sabotażu „Wawer”, do której wraz z całym Okręgiem „Południe” Chorągwi Warszawskiej wszedł jego hufiec. Przyrzeczenie szaroszeregowe, a następnie „wawerskie” złożył wraz kolegami przed Stefanem Mirowskim wiosną 1941 na terenie Politechniki Warszawskiej. Po objęciu latem 1942 dowództwa hufca „Mokotów Górny” (Rój MG) przez Tadeusza Zawadzkiego „Zośkę”, został drużynowym drużyny MG 100.
Był jednym z najaktywniejszych członków „Wawra”, wykazując się w czasie przeprowadzanych akcji dużym zaangażowaniem, pomysłowością i odwagą. Celował m.in. w zarzucaniu polskich flag na druty tramwajowe, skąd Niemcom szczególnie trudno było je zdjąć (konieczne było sprowadzanie wagonów naprawczych lub wozów strażackich z drabinami). Zerwał także wielką hitlerowską flagę z gmachu PKO przy ul. Marszałkowskiej 134. Największy rozgłos przyniosło mu jednak zdjęcie 11 lutego 1942 niemieckiej tablicy z monumentu Mikołaja Kopernika i związane z tym dalsze działania, które zastępca komendanta głównego „Wawra” Czesław Michalski nazwał „wojną pomników”.
Usunięcie niemieckiej tablicy z pomnika Kopernika.
W 1940 na polecenie władz niemieckich zasłonięto napisy wyryte na cokole pomnika Mikołaja Kopernika. Na napisie znajdującym się od strony ul. Kopernika NICOLAO COPERNICO GRATA PATRIA umieszczono tablicę z napisem po łacinie STA SOL NE MOVEARE, natomiast napis MIKOŁAYOWI KOPERNIKOWI RODACY (od strony pałacu Zamoyskich) zasłonięto tablicą w języku niemieckim DEM GROSSEN ASTRONOMEN NIKOLAUS KOPERNIKUS ("Wielkiemu astronomowi Mikołajowi Kopernikowi"). Pomimo neutralnej treści tablicy, była odbierana jako akt germanizacji astronoma.
Dawidowski postanowił usunąć niemieckojęzyczną tablicę i odsłonić polski napis w dniu 19 lutego 1942 (dzień urodzin Kopernika). Przez kilka dni krążył wokół pomnika, rozważając różne warianty planu działania. Z uwagi na ożywiony ruch uliczny w tym punkcie miasta, planował przeprowadzenie akcji wcześnie rano, kiedy było jeszcze ciemno.
11 lutego 1942 ok. 6.00 rano pojawił się pod monumentem. Było bardzo mroźno, temperatura wynosiła ok. -20 stopni Celsjusza. Chcąc sprawdzić, jak mocno są zaciśnięte śruby mocujące, Dawidowski wszedł na cokół. Tam stwierdził, że można je odkręcić gołymi rękoma. Było to efektem celowego posmarowania śrub towotem przez pracownika zarządu miasta rzeźbiarza Maksymiliana Potrawiaka podczas montażu tablicy w 1940. W tej sytuacji „Alek” postanowił zrealizować swój plan natychmiast. Działając bez ubezpieczenia (kilkadziesiąt metrów od pomnika, w kamienicy przy ul. Krakowskie Przedmieście 1, znajdowała się siedziba Miejskiej Komendy Policji z wystawionym zewnętrznym posterunkiem), „Alek” ostrożnie odkręcił śruby i tablica z hukiem zsunęła się po kamiennych stopniach pomnika. Przechodzący ulicą przechodnie nie zwrócili uwagi na podejrzany hałas, a granatowy policjant prawdopodobnie schronił się przed mrozem wewnątrz budynku. Dawidowski przeciągnął blisko stukilogramową tablicę na róg ulicy Oboźnej i Krakowskiego Przedmieścia, gdzie ukrył ją w pryzmie śniegu. Dwa dni później tablica została przewieziona przez niego, Jana Rossmana i Andrzeja Makólskiego na sankach na Żoliborz. Ukryto ją w piwnicy Dawidowskich przy ul. Mickiewicza 18, a w czerwcu 1942 przewieziono do ogrodu rodziny Rossmanów przy ul. Józefa Sułkowskiego 45 i tam zakopano. Jedną z czterech śrub, którą do cokołu była przymocowana tablica, „Alek” podarował Barbarze Sapińskiej.
Za zdjęcie niemieckiej tablicy Dawidowski otrzymał od Komendanta Głównego „Wawra” Aleksandra Kamińskiego honorowy pseudonim wawerski „Kopernicki”. Jednocześnie został ukarany za przeprowadzenie akcji bez zgody dowództwa.
Tydzień po zdjęciu tablicy na rozkaz Niemców z cokołu skuto polskie napisy. Po zakończeniu pracy przez polskich kamieniarzy Dawidowski namalował czarną farbą na wypolerowanej powierzchni cokołu napis "Mikołayowi Kopernikowi – Rodacy". Napis usunięto dwa dni później, a monument zaczął być obserwowany przez niemieckich agentów. Polski napis pojawił się na nim po raz drugi w Wielką Sobotę 4 kwietnia. Ostatecznie 29 kwietnia 1942 na monumencie umieszczono nową tablicę o tej samej co poprzednia treści – DEM GROSSEN ASTRONOMEN NICOLAUS KOPERNIKUS.
W odwecie za wyczyn Dawidowskiego, Niemcy polecili zniszczyć pomnik Jana Kilińskiego, znajdujący się na placu Krasińskich. Dzięki zabiegom Stanisława Lorentza udało się jednak uzyskać ich zgodę na demontaż monumentu i zdeponowanie go w podziemiach Muzeum Narodowego. 24 lutego w Warszawie rozplakatowano obwieszczenie podpisane przez gubernatora dystryktu Ludwiga Fischera informujące, że w odwecie za „usunięcie przez ręce łobuzerskie z pobudek politycznych” tablicy z niemieckim napisem z pomnika Kopernika, będzie usunięty pomnik Jana Kilińskiego. Gubernator wezwał jednocześnie ludność Warszawy do „zachowania najzupełniejszej dyscypliny i porządku”. Obwieszczenie Fischera nadało akcji Dawidowskiego duży rozgłos i spowodowało, że na Krakowskim Przedmieściu pojawili się licznie mieszkańcy miasta, aby na miejscu zapoznać się z sytuacją.
Po ukazaniu się obwieszczenia Dawidowski zaczął obserwować prace rozbiórkowe pomnika Kilińskiego na placu Krasińskich. Zlecenie zdjęcia posągu i umieszczonej na cokole płaskorzeźby oraz przewiezienia ich we wskazane miejsce otrzymała firma transportowa „Bartos i Jankowski”. Dowiedziawszy się od robotników, że nie są pracownikami Zarządu Miejskiego i zostali wynajęci do wykonania tej pracy bez podawania nazwisk i adresów, Dawidowski zaproponował im odkupienie posągu za dwa „górale”, tj. kwotę 1000 złotych. Pewni swego osobistego bezpieczeństwa przystali oni na tę propozycję, uznając ją za świetny kawał zrobiony Niemcom. Transakcja nie doszła jednak do skutku, gdyż jeszcze przed wpłaceniem kilkuset złotych zaliczki na plac Krasińskich przyjechała ciężarówka przysłana po pomnik, w której obok kierowcy siedział niemiecki policjant. Dawidowski otrzymał od robotników tylko szablę Kilińskiego, którą zdołali ukryć w czasie załadunku posągu.
Dawidowski pobiegł za ciężarówką, starając się nie tracić jej z oczu aż do końca jej trasy, którym okazał się gmach Muzeum Narodowego. Tam wyładowano posąg. Jeszcze tego samego wieczoru „Alek” wykonał czarną farbą na murach muzeum dużymi literami napis "Jam tu. Ludu W-wy. Kiliński Jan!" Z uwagi na trwałość farby, ślady usuniętego na rozkaz Niemców napisu były jeszcze widoczne przez dłuższy czas. Dawidowski umieścił także na cokole pomnika Kopernika plakat o treści: "W odwet za zniszczenie pomnika Kilińskiego zarządzam przedłużenie zimy o 6 tygodni. (-) Mikołaj Kopernik astronom". Nalepki o takiej samej treści pojawiły się także na obwieszczeniach Fischera. Żart okazał się proroczy – w 1942 zima przeciągnęła się aż do kwietnia.
Wcześniej, podczas próby sfotografowania pomnika po zdjęciu tablicy, Dawidowskiego zatrzymał niemiecki żandarm. Niemiec nie aresztował go, jednak wylegitymował i odebrał aparat fotograficzny. Po tym wydarzeniu „Alek” otrzymał rozkaz bezzwłocznego opuszczenia miasta. Wyjechał do Chybic, a później – do września 1942 – ukrywał się w majątku Olesinek koło Góry Kalwarii. Był poszukiwany – w mieszkaniu Dawidowskich pojawiło się Gestapo. Niemcy wrócili w listopadzie, co zakończyło się aresztowaniem jego matki.
Wyjazd z Warszawy spowodował przerwanie nauki w Państwowej Szkole Budowy Maszyn.
Grupy Szturmowe.
Po powrocie do Warszawy we wrześniu 1942 ukrywał się. Mieszkał m.in. w mieszkaniu swojej dziewczyny Barbary Sapińskiej przy ul. Grottgera 23 m. 7 oraz przy ul. Natolińskiej. Od września 1942 do początku 1943 pracował w straży przemysłowej fabryki słodyczy Fuchsa przy ul. Topiel 12.
Po podporządkowaniu w listopadzie 1942 Grup Szturmowych (GS) Kedywowi jako Oddziału Specjalnego „Jerzy”, w dowodzonym przez Jana Bytnara „Rudego” hufcu „Południe” (w terminologii Kedywu hufiec był plutonem SAD – od słów „sabotaż” i „dywersja”), Dawidowski objął dowodzenie 1. drużyny (kryptonim SAD–100). Był on jednocześnie zastępcą Bytnara. Uczestniczył w kilku akcjach rozbrajania Niemców.
W listopadzie 1942 w mieszkaniu przy ul. Mickiewicza 18 Niemcy aresztowali jego matkę. W czasie rewizji znaleziono przy niej egzemplarz „Biuletynu Informacyjnego”. Janina Dawidowska została przewieziona na Pawiak, skąd trafiła do obozu koncentracyjnego na Majdanku, a następnie do Ravensbrück. Załamany Dawidowski przez pierwszy miesiąc po aresztowaniu matki mieszkał u Bytnarów w al. Niepodległości 159 na Mokotowie. Rozważał dobrowolne oddanie się w ręce Gestapo w zamian za zwolnienie matki.
W 1942 po odbyciu kursu podharcmistrzowskiego (tzw. szkoła za lasem) został mianowany podharcmistrzem (pseudonim instruktorski „Koziorożec”). W styczniu 1943 został elewem Zastępczego Kursu Szkoły Podchorążych Rezerwy Piechoty zorganizowanego przez Kedyw, którego nie zdążył ukończyć. 17 stycznia 1943 został zatrzymany przez Niemców podczas ulicznej łapanki. Uratował się, wyskakując z samochodu, którym był przewożony razem z innymi zatrzymanymi.
2 lutego 1943 brał udział w ewakuacji materiałów z mieszkania rodziny Błońskich przy ul. Brackiej 23. Po aresztowaniu „Rudego”, od 24 marca 1943 pełnił obowiązki komendanta plutonu SAD.
Akcja pod Arsenałem.
Podczas akcji pod Arsenałem (26 marca 1943), zorganizowanej w celu odbicia Jana Bytnara „Rudego”, dowodził sekcją „Granaty” w grupie „Atak”. Ubezpieczając teren akcji od strony północnej, postrzelił idącego w towarzystwie kobiety ulicą Nalewki oficera SS.
W czasie odskoku w kierunku Starego Miasta został ciężko ranny w brzuch podczas starcia z Niemcami z warszawskiej centrali Arbeitsamtu (Urzędu Pracy) mieszczącej się w pałacu Pod Czterema Wiatrami przy ulicy Długiej 38/40. Został ewakuowany zatrzymanym niemieckim samochodem. W pościg za autem ruszyła ciężarówka Wehrmachtu, która zablokowała ulicę Długą przy placu Krasińskich. „Alek” przez uchylone drzwi rzucił w kierunku Niemców granat, co umożliwiło bezpieczny odwrót. Na własną prośbę zamiast do sanitariatu zorganizowanego dla potrzeb akcji przy ul. Ursynowskiej 46 na Mokotowie został przewieziony do mieszkania swego przyjaciela Andrzeja Zawadowskiego przy alei Wojska Polskiego 3 m.1 na Żoliborzu.
Rana postrzałowa brzucha okazała się bardzo poważna i wymagała natychmiastowej interwencji chirurgicznej. Dawidowski został przewieziony do Szpitala Dzieciątka Jezus przy ul. Nowogrodzkiej. Rannym opiekował się dr Andrzej Trojanowski, odwiedzali go także koledzy i przyjaciele. Jego stan bardzo szybko się pogarszał, podczas operacji konieczne było wycięcie 6 metrów jelit. Zmarł w szpitalu 30 marca. Tego samego dnia w Szpitalu Wolskim przy ul. Płockiej 26 zmarł także Jan Bytnar „Rudy”.
Maciej Aleksy Dawidowski został pochowany pod przybranym nazwiskiem Aleksego Czerwińskiego na cmentarzu Powązkowskim w grobie rodzinnym Zdanowiczów. Po wojnie jego ciało ekshumowano i przeniesiono do grobu Jana Bytnara w kwaterze Harcerskiego Batalionu Armii Krajowej „Zośka” (A-20-6-25) na Cmentarzu Wojskowym na Powązkach. Ponowny pogrzeb odbył się 4 kwietnia 1946.

</doc>
<doc id="75879" url="https://pl.wikipedia.org/wiki?curid=75879" title="Szécsény">
Szécsény

Szécsény () – miasto na północy Węgier, położone na skraju gór Cserhát w komitacie Nógrád. Miejscowość jest ośrodkiem administracyjnym powiatu Szécsény.
Historia.
Szécsény został wyzwolony z niewoli tureckiej w 1683 przez wojska polskie pod dowództwem króla Jana III Sobieskiego, które 10 listopada szturmem zdobyły zamek. Aby upamiętnić to wydarzenie jedna z ulic w mieście nazywa się Janos Sobieski utca. W 1983 roku z tej okazji miasto wybiło pamiątkowy medal o średnicy 4,3 cm.
Zabytki.
Znajdują się w nim liczne zabytki i muzea, w tym m.in.:

</doc>
<doc id="75880" url="https://pl.wikipedia.org/wiki?curid=75880" title="Szecseny">
Szecseny



</doc>
<doc id="75883" url="https://pl.wikipedia.org/wiki?curid=75883" title="Konrad Laskonogi">
Konrad Laskonogi

Konrad Laskonogi (ur. 1146/1157, zm. 17 stycznia między 1180 a 1190) – książę głogowski w latach 1177-1180/1190.
Konrad był trzecim pod względem starszeństwa synem Władysława II Wygnańca i Agnieszki, księżniczki z rodu austriackich Babenbergów. Urodził się najprawdopodobniej w niemieckim Altenburgu, gdzie jego ojciec znalazł się na skutek przegranej wojny domowej z Bolesławem IV Kędzięrzawym i Mieszkiem III Starym. Niewiele zachowało się o nim informacji. Źródła milczą także o Konradzie w kontekście wydzielenia na skutek interwencji Fryderyka Barbarossy Śląska jego starszym braciom: Bolesławowi Wysokiemu i Mieszkowi I Plątonogiemu w 1163 r. Na arenie politycznej Konrad pokazał się dopiero w 1177 r., kiedy to wyniku przegranej wojny z Mieszkiem Plątonogim i utraty władzy Bolesław Wysoki został zmuszony do wydzielenia dzielnicy właśnie Konradowi, który został osadzony w Głogowie. Nie wiadomo, jaki kształt otrzymało wydzielone księstwo. Wiadomość o intronizacji w Głogowie jest zresztą ostatnią o żyjącym Konradzie. Wiadomo tylko, że zmarł 17 stycznia przed 1190 r. Konrad nie zdążył się ożenić i nie pozostawił potomstwa. Nie wiadomo gdzie został pochowany (choć można przypuszczać, że w Głogowie).

</doc>
<doc id="75888" url="https://pl.wikipedia.org/wiki?curid=75888" title="SS Olza">
SS Olza

SS Olza – pierwszy pełnomorski drobnicowiec zbudowany w Stoczni Gdyńskiej po odzyskaniu przez Polskę niepodległości .
Budowa.
Projekt statku opracował (na podstawie angielskiej dokumentacji) mgr inż. Henryk Giełdzik. Maszynę parową miała dostarczyć Huta "Zgoda" w Świętochłowicach. Kształtowniki stalowe zamawiano w Anglii. Stępkę położono 28 sierpnia 1938, wodowanie przewidziane na wrzesień 1939 r. nie odbyło się z powodu wybuchu wojny. 8 września Polacy celowo dokonali wodowania blokującego pochylnię. Pierwotnie statek miał zostać zatopiony bezpośrednio po zwodowaniu, prawdopodobnie jednak zwyciężyła opinia, że pozostawienie go zablokowanego w czasie wodowania na pochylni będzie skuteczniejsze.
Zwodowany przez Niemców w maju 1941 roku jako "Westpreussen", z oryginalną maszyną (z Huty Zgoda w Świętochłowicach), po wojnie nie został zwrócony. W latach 80. akcję badania losów "Olzy" zorganizował program telewizyjny Latający Holender. Powojenne losy statku udało się ustalić dopiero w 2014, dzięki nowym rosyjskim publikacjom: w 1958 roku "Olza" została ukończona przez Sowietów (z nową maszyną) jako statek-baza kaliningradzkiej floty rybackiej "Inguł" (ИНГУЛ). W czerwcu 1970 statek został wycofany i prawdopodobnie skierowany na złom.

</doc>
<doc id="75891" url="https://pl.wikipedia.org/wiki?curid=75891" title="Kasprowy Wierch">
Kasprowy Wierch

Kasprowy Wierch (; dawniej Kasprowa Czuba, Stawiańska Czuba, Goryczkowiańska Czuba) – szczyt w Tatrach Zachodnich o wysokości 1987 m.
Topografia.
Kasprowy Wierch położony jest w grani głównej Tatr i znajduje się zarazem na granicy polsko-słowackiej. Szczyt góruje nad trzema dolinami walnymi: Doliną Bystrej i Doliną Suchej Wody Gąsienicowej po stronie polskiej oraz Doliną Cichą po stronie słowackiej. Jest zwornikiem dla 4 grani:
Opis szczytu.
Nazwa "Kasprowy Wierch" pochodzi od leżącej u podnóży szczytu Hali Kasprowej, a ta z kolei według podań ludowych od imienia lub przezwiska jej właściciela – górala Kaspra. Zbudowany jest ze skał krystalicznych (granodioryty i pegmatyty), mimo położenia w młodszej części Tatr zbudowanej ze skał osadowych. Należy bowiem do tzw. wyspy krystalicznej Goryczkowej.
Strome stoki (niemal ściany) opadają tylko do Doliny Kasprowej. Znajduje się w nich kilka żlebów, z których najbardziej znany jest Żleb pod Palcem. Ze wszystkich pozostałych stron szczyt Kasprowego Wierchu dostępny jest bez problemu.
Tuż poniżej wydłużonego wierzchołka Kasprowego Wierchu, na wysokości 1959 m n.p.m. stoi budynek, w którym znajdują się bar, restauracja, kiosk, poczekalnia dla czekających na zjazd koleją, przechowalnia nart, WC oraz zimowa stacja TOPR. Od budynku do Suchej Przełęczy prowadzi brukowany kamieniem spacerowy chodnik o długości ok. 200 m.
W rejonie szczytu botanicy znaleźli stanowiska kilku bardzo rzadkich roślin, które w Polsce występują tylko w Tatrach i to w niewielu tylko miejscach: mietlicy alpejskiej, przymiotna węgierskiego, situ trójłuskowego i wiechliny tatrzańskiej.
Historia.
Szczyt zwiedzany turystycznie był od dawna. Już ok. 1850 r. istniały wydeptane ścieżki z Doliny Gąsienicowej i z Goryczkowej Przełęczy nad Zakosy. Pierwsze odnotowane zimowe wejścia turystyczne: Klemens Bachleda i Karol Potkański ok. 1890. Od około 1910 r. Kasprowy Wierch stał się popularny wśród narciarzy. Obecnie jest najczęściej odwiedzanym szczytem Tatr – w sezonie do 4000 osób dziennie.
Na zboczach Kasprowego Wierchu zbudowano także dwie koleje krzesełkowe i poprowadzono parę narciarskich tras zjazdowych: Trasę Goryczkową i Trasę Gąsienicową. 4 października 1936 na Kasprowym Wierchu miał miejsce pożar, który zniszczył baraki wraz z prowizoryczną stacją meteorologiczną. W roku 1938 zbudowano Wysokogórskie Obserwatorium Meteorologiczne Kasprowy Wierch. Projektantami byli Aleksander Kodelski i Anna Kodelska. Od 1945 r. jest to najwyżej położony budynek w Polsce, obecnie Obserwatorium Meteorologiczne IMGW, w którym działa także Laboratorium Pomiaru Gazów Cieplarnianych KASLAB. W dwudziestoleciu międzywojennym najwyżej położonym budynkiem było obserwatorium astronomiczne Biały Słoń na Popie Iwanie w Czarnohorze.
W 1967 roku na Kasprowym Wierchu zainstalowano przemiennik nadający Program 1 Telewizji Polskiej. Działał on do 1995 roku, zaś od września 1994 roku lokalizacja na górze znajduje się w koncesji lokalnego Radia Alex.
Kroniki Polskich Kolei Linowych odnotowują wizyty prezydentów: Ignacego Mościckiego (1936 r.), Lecha Wałęsy (1992 r.),Aleksandra Kwaśniewskiego (1996 r.), Bronisława Komorowskiego (2015 r.) oraz byłego prezydenta na uchodźstwie Ryszarda Kaczorowskiego (kilka razy, ostatni raz w 2003 r.). 6 czerwca 1997 r. Kasprowy Wierch odwiedził papież Jan Paweł II; jego wizytę upamiętnia tablica na górnej stacji kolei linowej. 18 stycznia 2008 r. prezydent Lech Kaczyński oficjalnie otworzył nową kolej linową po jej gruntownej przebudowie i zwiększeniu przepustowości.
Dawniej istniało przejście graniczne Kasprowy Wierch.
4 października 2018 r. w sali restauracji na górnej stacji kolei linowej Krakowski Teatr Komedia wystawił sztukę pt. "Pan Tadeusz z M3", inspirowaną znanym poematem A. Mickiewicza. Wydarzenie miało miejsce w ramach ogólnopolskiego programu teatralnego „100 Lat Radości z Niepodległości”, a samo przedstawienie stało się pierwszym spektaklem teatralnym, odegranym na Kasprowym Wierchu – i zapewne najwyżej dotychczas wystawioną sztuką w Polsce.
Turystyka i narciarstwo.
W rejonie Kasprowego Wierchu i Suchej Przełęczy spotyka się kilka szlaków turystycznych:
Kasprowy Wierch jest powszechnie znanym ośrodkiem narciarskim. W pobliże szczytu wyjeżdżają 3 koleje linowe. Są to:
Z Kasprowego Wierchu biegną dwie spektakularne zjazdowe trasy narciarskie: w kierunku północno-wschodnim Trasa Gąsienicowa, opadająca do zachodniej gałęzi Doliny Gąsienicowej, oraz w kierunku północno-zachodnim Trasa Goryczkowa schodząca do Doliny Goryczkowej pod Zakosy. Ze względu na stromiznę i trudne warunki terenowe są one nieodpowiednie dla początkujących; mogą nimi zjeżdżać jedynie doświadczeni narciarze. Obydwie trasy mają przedłużenia (Nartostrada Gąsienicowa i Nartostrada Goryczkowa) umożliwiające zjazd na nartach terenem reglowym do Kuźnic, a przy dużej ilości śniegu nawet do centrum Zakopanego. Całkowita długość Trasy Goryczkowej na odcinku Kasprowy Wierch – Kuźnice wynosi około 8 km, a Trasy Gąsienicowej na podobnym odcinku – około 10 km. Obydwie trasy pokonują tę samą różnicę wysokości wynoszącą około 950 m. Goryczkowa ze względu na urozmaicony teren narciarski uchodzi za najpiękniejszą trasę narciarską w Polsce, natomiast Gąsienicowa charakteryzuje się wspaniałą scenerią wysokogórską.
Zagrożenia.
Rejon Kasprowego Wierchu jest jednym z obszarów Tatr Polskich cechujących się największym natężeniem ruchu turystycznego. Znaczna liczba turystów przebywających w okolicy wierzchołka i na okolicznych zboczach powoduje przyspieszoną erozję gleby. Na trasie kolei linowej występują nieulegające biodegradacji śmieci, a roślinność wokół podpór jest zniszczona przez warstwy smarów spadających z rolek prowadzących wagoniki. Kolej zwiększa atrakcyjność tego rejonu, ułatwia dostęp i przyczynia się do niszczenia środowiska naturalnego. Złe warunki pogodowe tylko w niewielkim stopniu ograniczają ruch turystyczny. Uszkodzenia roślinności (w tym chronionej kosodrzewiny) poprzez ścinanie i okaleczanie krawędziami nart związane są z masowo uprawianym narciarstwem zjazdowym. Użycie ratraków powoduje dodatkowe ubicie śniegu, co opóźnia zanikanie pokrywy śnieżnej i skraca okres wegetacyjny roślin.

</doc>
<doc id="75893" url="https://pl.wikipedia.org/wiki?curid=75893" title="Czernica (ptak)">
Czernica (ptak)

Czernica, kaczka czernica, kaczka czubata, kaczka czarnoczuba ("Aythya fuligula") – gatunek średniej wielkości ptaka wodnego z rodziny kaczkowatych (Anatidae). Nie wyróżnia się podgatunków.
Występowanie.
Ptak ten zamieszkuje północną Eurazję w pasie od Islandii i Wielkiej Brytanii po Kamczatkę. Na południu osiąga Europę Środkową, północną Mongolię i Hokkaido – zasadniczo jest to pas pomiędzy 70°N a 48°N.
Populacje zachodnioeuropejskie są koczujące lub osiadłe, a północne wędrowne, przeloty w marcu–maju i sierpniu–grudniu. Zimują w Europie północno-zachodniej (dołączając do populacji osiadłej) i środkowej, w basenie Morza Śródziemnego i Czarnego, na Bliskim Wschodzie, w subsaharyjskiej Afryce, Azji Środkowej, subkontynencie indyjskim, południowo-wschodniej Azji oraz w Japonii i na Filipinach. Sporadycznie pojawiają się na Alasce oraz zachodnich i wschodnich wybrzeżach Ameryki Północnej.
Od XIX wieku zwiększała się jej liczebność i kolonizowała nowe obszary. Na początku XX wieku zasiedliła Europę Środkową, gdzie stała się jednym z liczniejszych gatunków kaczek. Od początku lat dziewięćdziesiątych XX w. notowano zasiedlanie południowych rejonów tej części Starego Kontynentu – czernica pojawiła się w Austrii i na Półwyspie Bałkańskim. Obecnie jej europejska populacja uważana jest za stabilną, choć w sześciu krajach jej liczebność spada.
W Polsce nieliczny ptak lęgowy, gnieździ się na całym niżu, jeszcze pod koniec XX w. miejscami uznawany za dość liczny. Zimuje na wybrzeżu Bałtyku i nad większymi rzekami na zachód od Wisły. Od lat 90. XX wieku populacja lęgowa w Polsce szybko się kurczy, z kolei populacja zimująca jest stabilna.
Status i ochrona.
Międzynarodowa Unia Ochrony Przyrody (IUCN) uznaje czernicę za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji w 2015 roku szacowano na około 2,6–2,9 miliona osobników. Globalny trend liczebności populacji uznawany jest za stabilny.
W Polsce gatunek łowny od 1 września do 31 grudnia. W latach 2013–2018 liczebność populacji lęgowej czernicy na terenie kraju szacowano na 2000–5000 par. Ze względu na notowany od kilkudziesięciu lat spadek liczebności krajowej populacji lęgowej (o około 63% w latach 1980–2018), Polski Komitet Krajowy Międzynarodowej Unii Ochrony Przyrody (IUCN) w maju 2019 r. przyjął uchwałę wzywającą do objęcia czernicy ścisłą ochroną gatunkową. Liczebność populacji zimującej w Polsce w latach 2013–2018 szacowano na co najmniej 11 300 – 58 700 osobników. Według danych długoterminowych liczebność populacji zimującej uznawana jest za stabilną, choć w latach 2011–2018 odnotowano jej wzrost o około 28%. Na "Czerwonej liście ptaków Polski" czernica została sklasyfikowana jako gatunek bliski zagrożenia (NT).

</doc>
<doc id="75898" url="https://pl.wikipedia.org/wiki?curid=75898" title="Tenis stołowy">
Tenis stołowy

Tenis stołowy (znany też jako ping-pong) – gra, w której uczestniczą 2 (gra pojedyncza – singel) lub 4 osoby (gra podwójna – debel, mikst), polegająca na odbijaniu piłeczki rakietką tak, by przeleciała nad siatką lub obok siatki na drugą połowę stołu. Piłeczka może uderzyć o stół tylko raz (na połowie przeciwnika), niedozwolone jest odbijanie piłeczki z powietrza, tak jak to ma miejsce w tenisie. Punkty przyznawane są m.in. za uderzenia, których przeciwnik nie odebrał. Tenis stołowy jest jedną z najpopularniejszych gier na świecie, biorąc pod uwagę liczbę zawodników uprawiających ten sport.
Informacje ogólne.
Współczesny tenis stołowy jest bardzo szybką grą, wymagającą od zawodników niezwykle energicznych ruchów i reakcji. Rozgrywka polega przede wszystkim na szybkości i rotacji nadawanej piłce, by sprawić przeciwnikowi jak najwięcej trudności przy jej odbiorze. Od 2001 roku, kiedy zasady tenisa stołowego miejscami dość istotnie się zmieniły, set rozgrywany jest do momentu, w którym któryś z zawodników zdobędzie 11 punktów (wcześniej 21). Zwykle gra się do 3 wygranych setów, lub 4 (na imprezach wyższej rangi, np. mistrzowskiej). 
Historia.
Tenis stołowy narodził się w Anglii w latach 80. XIX wieku. Z biegiem czasu, kiedy gra stawała się coraz bardziej popularna (szczególnie wśród zamożniejszych Anglików) postanowiono sprzedawać sprzęt do gry (wcześniej służyły do tego przedmioty używane codziennie). Wkrótce pojawiły się też popularne nazwy powstałe od charakterystycznego dźwięku odbijanej piłeczki, takie jak "ping pong" czy "whiff whaff". Ta pierwsza została nawet zastrzeżona w 1901 roku przez angielskiego producenta sprzętu J. Jaques &amp; Son Ltd. "Ping pong" był używany jako nazwa w czasie gry drogim sprzętem Jaquesa, choć w tym samym czasie inni producenci używali nazwy „tenis stołowy”. Podobna sytuacja miała miejsce w Stanach Zjednoczonych, gdy Jaques sprzedał prawa do nazwy "ping pong" firmie "Parker Brothers". Kolejną zmianę wprowadził James Gibb, angielski entuzjasta tenisa stołowego, który po wycieczce do USA w 1901 zaczął używać piłeczki z celuloidu. Ważna data dla tenisa stołowego to rok 1903, kiedy to E.C. Goode wprowadził okładziny przyklejane do deski. Na początku XX wieku gra bardzo szybko się rozwijała, nabywała kolejnych swoich zwolenników, a w 1902 odbyły się nawet nieoficjalne mistrzostwa świata. W 1921 został założony angielski Związek Tenisa Stołowego (ang. "Table Tennis Association"), a w 1926 powstała Międzynarodowa Federacja Tenisa Stołowego (ang. "International Table Tennis Federation"). W Londynie odbyły się pierwsze oficjalne mistrzostwa świata w roku 1926. Kolejną przełomową datą dla tej dyscypliny sportu był rok 1988, kiedy to tenis stołowy po raz pierwszy pojawił się w programie igrzysk olimpijskich w Seulu.
Od pewnego czasu ITTF starała się tak zmienić reguły gry, by te były bardziej przejrzyste i zrozumiałe dla przeciętnego kibica czy telewidza. Po pierwsze piłki o średnicy 38 milimetrów zostały zastąpione piłkami 40-milimetrowymi. Ten zabieg nieco spowolnił grę, choć przez bardzo szybki dzisiejszy sprzęt i kleje tenis stołowy nadal jest trudny do oglądania w telewizji. Po drugie zmniejszono liczbę punktów potrzebnych do wygrania seta (obecnie – 11, poprzednio – 21). Trzecią bardzo istotną zmianą było zaostrzenie przepisów odnośnie do serwowania (wcześniej serwujący mogli łatwo zasłaniać piłkę), przez co zmniejszono przewagę zawodnika serwującego.
Sprzęt.
Rakietka.
Rakietka składa się z deski i dwóch specjalnych, gumowych (kauczukowych) okładzin. W rozgrywkach międzynarodowych dopuszczalne są tylko czerwono-czarne kolory okładzin na desce.
Deska.
Deska składa się z zazwyczaj 5, czasem 3 lub 7 sklejek (bardzo rzadko z 1) i musi być zrobiona z co najmniej 85% z drewna. Pozostałe sklejki mogą być zrobione np. z karbonu, włókna szklanego czy kevlaru. Zobacz: Deska.
Okładziny.
Zobacz: Okładzina.
Okładziny dzielimy na ofensywne, defensywne i allround (wszechstronne). Okładzina defensywna będzie miała lepszą kontrolę niż rotacje i przyspieszenie, natomiast okładzina ofensywna będzie miała lepsze przyspieszenie i rotację a gorszą kontrolę.
Stół.
Powierzchnia stołu służącego do gry wynosi 9 × 5 stóp (2,74 × 1,525 metra). Jego wysokość wynosi 0,76 m. Stół musi być prostokątny, pomalowany na zielono, niebiesko lub czarno. Białe pasy na krawędziach powinny mieć szerokość 20 mm, a pasek przedzielający pola stołu powinien mieć szerokość 3 mm.
Siatka, piłeczka, rakietka.
Siatka ma sześć cali (15,24 centymetra), a jej wysokość na środku stołu powinna wynosić 15,25 cm. Jej napięcie powinno być takie, żeby przy obciążeniu jej na środku ciężarem 100 g opuściła się o 10 mm.
Piłeczka o masie 2,7 g jest wykonana z celuloidu lub z plastiku (ze względów ekologicznych wprowadzone w sezonie 2014/2015 – obowiązują w turniejach wojewódzkich, zależnie od związku i bezwzględnie okręgowych oraz rozgrywkach ligowych od 1 wzwyż – w niższych można jeszcze celuloidowymi), ma średnicę 40 mm i powinna być koloru białego bądź pomarańczowego (dopuszcza się dwukolorowe do nauki czytania rotacji). Upuszczona z wysokości 30 cm powinna się odbić od stołu na przynajmniej 23 cm.
Wymiary rakietki nie są określone w przepisach gry, ale okładzina po przyklejeniu nie może być mniejsza niż blat deski. Okładzina musi być zatwierdzona przez ITTF (Międzynarodową Federację Tenisa Stołowego) i nie może nosić śladów modyfikacji. Deska może być dowolna.
Przepisy bezwzględnie zabraniają klejenia rakietki spoiwami kauczukowymi. Obecnie można używać tylko klejów wodnych, na co podczas zawodów robi się testy.
Rozgrywka.
Aby wygrać set, należy zdobyć 11 punktów (zmiana serwującego co 2 serwy). Przypadek 10:10 opisany jest niżej.
Rozpoczęcie gry.
Rozpoczęciem akcji w tenisie stołowym jest podanie (serwis) jednego z zawodników. Na najwyższym poziomie o tym, kto rozpocznie grę decyduje rzut monetą. Każdy z graczy serwuje po dwa razy na przemian, a gdy stan gry wyniesie 10:10 od tego momentu po razie, aż do uzyskania przez jednego z zawodników 2-punktowej przewagi (koniec seta).
Od kilku lat zawody rozgrywa się wyłącznie do 11, ale już nie do dwóch lub trzech wygranych setów, a do trzech lub czterech (best of five, best of seven).
W przypadku, gdy czas netto (kiedy piłeczka jest w polu gry) rozgrywania seta przekroczy 10 minut, a suma punktów zdobytych w secie przez zawodników jest mniejsza niż 18, przerywa się trwającą akcję i wprowadza się przyspieszony system gry:
Przyspieszony system gry może być również wprowadzony wcześniej, na prośbę obu zawodników. W przypadku wprowadzenia przyspieszonego systemu gry obowiązuje on również w każdym kolejnym secie.
Serwis.
Aby poprawnie zaserwować, należy podrzucić otwartą dłonią piłeczkę, pionowo do góry, na wysokość przynajmniej 16 cm, nie wolno uderzyć piłki pod powierzchnią stołu, musnąć siatki, a także nie wolno jej zasłaniać żadną częścią ciała ani ubioru, nie można także podrzuconej piłeczki złapać, oraz minąć osią rakietki toru lotu piłki („machnąć się”).
Przyznawanie punktu.
Punkty są przyznawane za błędy w grze:
Style trzymania rakietki.
Istnieją różne sposoby trzymania rakietki podczas gry. Różne style mogą być zakwalifikowane do dwóch głównych grup:
Style gry.
Styl atakujący – zawodnicy prezentujący ten styl gry starają się grać przede wszystkim silnym, rotacyjnym top spinem forehandowym. Zwykle prezentują też znakomitą pracę nóg, tak by grać przede wszystkim forehandem jak najmniej wykorzystując backhand. Grają też bardzo ofensywnie i efektownie.
Styl wszechstronny (allroundowy) z nastawieniem na atak – gracze prezentujący ten styl starają wykorzystać się niemal wszystkie zagrania istniejące w tenisie stołowym, tak aby zmylić przeciwnika. Często też prezentują znakomite umiejętności gry top spinem zarówno forehandem jak i backhandem.
Styl defensywny – jest to stary, wręcz staromodny styl gry, coraz mniej popularny. Polega na grze okładzinami z czopami na zewnątrz, tak aby ułatwić sobie odbiór mocnych i rotacyjnych zagrań. Jednocześnie możliwości ataku tego typu okładziną są znacznie ograniczone. W ostatnich latach pojawiła się odmiana stylu defensywnego zwana "nowoczesną defensywą". Polega na grze okładziną defensywną po jednej stronie i okładziną ofensywną po drugiej stronie.
Tenis stołowy a ping-pong.
W odróżnieniu od tenisa stołowego, ping-pong nie jest sportem olimpijskim. Do gry w ping-ponga używa się podobnych rakietek jak w tenisie stołowym, są jednak obłożone drobnym papierem ściernym. Podobne są też stół i siatka, piłeczki mają kolor pomarańczowy. Inna jest także punktacja - gra się do 2 lub 3 setów, w każdym do 15 punktów. W ping-pongu istnieje tzw. "double point ball" - raz w meczu można zmienić kolor piłki na biały.

</doc>
<doc id="75901" url="https://pl.wikipedia.org/wiki?curid=75901" title="Kaczka czernica">
Kaczka czernica



</doc>
<doc id="75902" url="https://pl.wikipedia.org/wiki?curid=75902" title="Ogorzałka zwyczajna">
Ogorzałka zwyczajna

Ogorzałka zwyczajna, ogorzałka ("Aythya marila") – gatunek średniej wielkości wędrownego ptaka wodnego z rodziny kaczkowatych (Anatidae), zamieszkujący Eurazję i Amerykę Północną. Nie jest zagrożony wyginięciem.
Systematyka i występowanie.
Wyróżniono dwa podgatunki "A. marila":
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody ogorzałka nieprzerwanie od 1988 roku klasyfikowana jest jako gatunek najmniejszej troski (LC – "Least Concern"). Liczebność światowej populacji w 2016 roku, według szacunków organizacji Wetlands International, wynosiła około 4,92–5,13 milionów osobników. Globalny trend liczebności populacji uznawany jest za spadkowy.
Na terenie Polski gatunek ten jest objęty ścisłą ochroną gatunkową. Liczebność populacji zimującej na terenie kraju w latach 2013–2018 szacowano na 1700–37 500 osobników.

</doc>
<doc id="75906" url="https://pl.wikipedia.org/wiki?curid=75906" title="Pokucie">
Pokucie

Pokucie (, ) – kraina historyczna, leżąca nad górnym Prutem, na terenie dzisiejszej Ukrainy. Południowa część Rusi Czerwonej. Nazwa pochodzi od stolicy regionu – Kut nad Czeremoszem.
Historia.
W 1349 roku przyłączone do Królestwa Polskiego przez Kazimierza Wielkiego jako część księstwa halicko-włodzimierskiego. Przez Władysława Jagiełłę przekazane Piotrowi I po jego hołdzie lennym jako zastaw za pożyczkę wziętą na wojnę z Krzyżakami. W 1415 Jagiełło przyjął w Śniatynie na Pokuciu hołd lenny od hospodara mołdawskiego Aleksandra.
W XVI wieku Pokucie było terytorium spornym Polski i Mołdawii. Spór został ostatecznie rozstrzygnięty, a Pokucie przyłączone do Polski w 1531 roku po zwycięstwie hetmana wielkiego koronnego Jana Tarnowskiego pod Obertynem. Stanowiło część prowincji małopolskiej Korony.
W 1772 roku, po I rozbiorze Polski, Pokucie znalazło się pod panowaniem austriackim.
Karpaty Wschodnie (w tym i Pokucie) w Europie rozsławił m.in. Oskar Kolberg – polski etnograf, folklorysta i kompozytor, który w 1880 roku był współorganizatorem wielkiej wystawy etnograficznej w Kołomyi. Udział w niej wziął sam cesarz Franciszek Józef. Znaczenie Pokucia doceniła i wiedzę o nich udostępniła czytelnikom na zachodzie także angielska pisarka Ménie Muriel Dowie, która w 1890 odbyła podróż na Pokucie i Huculszczyznę, a następnie sporządziła pisemną relację z podróży, która cieszyła się bardzo dużą popularnością i była wielokrotnie wznawiana.
Po upadku Austro-Węgier w konsekwencji I wojny światowej od 1 listopada 1918 roku w składzie Zachodnioukraińskiej Republiki Ludowej. Zajęte (24–27 V 1919) czasowo przez armię rumuńską, latem 1919 przekazane Wojsku Polskiemu. Administracyjnie przynależało do województwa stanisławowskiego.
Przyznane Polsce decyzją Rady Ambasadorów Ententy w marcu 1923. Po agresji ZSRR na Polskę 17 września 1939 okupowane przez Armię Czerwoną i anektowane w październiku 1939 przez ZSRR. Od sierpnia 1945 w granicach ZSRR (jako część Ukraińskiej SRR), po 1991 roku część niepodległej Ukrainy.
Geografia.
Teren Pokucia charakteryzuje się wspólnymi cechami geograficzno-fizycznymi. Ma kształt trójkąta, którego ramiona boczne tworzy rzeka Czeremosz oraz pasma Gorganów i Czarnohory, a podstawę kotlina z Czarnym Lasem zwana z czasem stanisławowską.
Na wschodzie region graniczy z Podolem oraz Bukowiną, a na zachodzie z Marmaroszem.

</doc>
<doc id="75907" url="https://pl.wikipedia.org/wiki?curid=75907" title="Las mieszany">
Las mieszany

Las mieszany – siedliskowy typ lasu występujący na nizinach. Na terenie Polski zajmuje ok. 10,5% powierzchni siedlisk leśnych, głównie żyźniejsze gleby typu bielicowego lub brunatnego: piaski gliniaste oraz gliny piaszczyste. Dla siedliska lasu mieszanego głównymi gatunkami drzew są: dąb szypułkowy, buk, sosna, świerk, jodła, modrzew. 

</doc>
<doc id="75909" url="https://pl.wikipedia.org/wiki?curid=75909" title="Józef Zawadzki (fizykochemik)">
Józef Zawadzki (fizykochemik)

Józef Zawadzki (ur. 14 lipca 1886 w Warszawie, zm. 22 lutego 1951 w Zalesiu Dolnym) – polski fizykochemik i technolog, rektor Politechniki Warszawskiej, ojciec Tadeusza Zawadzkiego „Zośki” i Anny Zawadzkiej.
Życiorys.
Syn Tadeusza i Julii z Domanewskich, mąż Leony Siemieńskiej.
Studiował na Cesarskim Uniwersytecie Warszawskim, jednak za udział w strajku studenckim w 1905 roku został relegowany i przeniósł się do Krakowa, gdzie podjął studia chemiczne na Uniwersytecie Jagiellońskim, kończąc je w 1910 roku z tytułem doktora filozofii. W Karlsruhe u profesora Fritza Habera prowadził badania z elektrochemii i na tamtejszej politechnice uzyskał tytuł inżyniera chemika.
W latach 1912–1913 pełnił funkcję asystenta u profesorów P. Askenasego i K. Buntego na Politechnice w Karlsruhe, natomiast kilka miesięcy później objął stanowisko kierownika fabryki kwasu siarkowego w Boguminie.
Po powrocie do Warszawy w 1915 roku, z chwilą otwarcia Politechniki Warszawskiej, podjął pracę jako asystent w Katedrze Chemii Ogólnej. Wykładowca Towarzystwa Kursów Naukowych w Warszawie. 5 maja 1916 roku wziął ślub z Leoną z domu Siemieńską. W 1918 roku został kierownikiem utworzonej Katedry Technologii Chemicznej. Po przeprowadzonym w 1923 roku przewodzie habilitacyjnym został mianowany profesorem nadzwyczajnym, a sześć lat później – profesorem zwyczajnym. W latach 1926–1927 i 1929–1930 był dziekanem Wydziału Chemicznego, a w latach 1936–1937 i 1938–1939 piastował godność rektora Politechniki Warszawskiej. Był członkiem Polskiej Akademii Umiejętności od 1947 roku. Był też współzałożycielem Polskiego Towarzystwa Chemicznego, a także wielokrotnie jego prezesem i wiceprezesem.
Przewodniczył delegacji polskiej na kongresach Międzynarodowej Unii Chemii Czystej i Stosowanej w Madrycie (1933) i w Rzymie (1938).
W październiku 1937 jako rektor Politechniki Warszawskiej wprowadził odseparowanie studentów żydowskich i chrześcijańskich w oddzielnych ławkach (tzw. getto ławkowe).
W czasie II wojny światowej współpracował z Delegaturą Rządu na Kraj jako członek Komisji Szkół Wyższych oraz z Komendą Główną AK. Był przewodniczącym Rady Wychowawczej Szarych Szeregów, w których jego syn Tadeusz Zawadzki dowodził warszawskimi Grupami Szturmowymi i zginął w jednej z akcji. Działał w tajnym nauczaniu Politechniki Warszawskiej. Wraz z Marcelim Struszyńskim przeprowadził analizę paliwa niemieckich rakiet V2, dowodząc na podstawie kilku prostych eksperymentów wykonanych w warunkach domowych, że jest to stężony nadtlenek wodoru.
Józef Zawadzki prowadził wykłady w Państwowej Szkole Chemiczno-Ceramicznej II stopnia od listopada 1942 roku. W kwietniu 1942 roku rozpoczął wykłady w budynkach politechnicznych Państwowej Wyższej Szkoły Technicznej na Wydziale Chemii Technicznej. Brał udział w tajnym nauczaniu na poziomie akademickim nie tylko chemików, opiekował się także kompletami zainteresowanych budownictwem okrętowym. Powstała tam kadra naukowa, dzięki której już po wyzwoleniu powstał Wydział Budowy Okrętów Politechniki Gdańskiej.
Po wyzwoleniu przyczynił się do odbudowy Wydziału Chemicznego Politechniki Warszawskiej.
W 1947 roku został doktorem honoris causa tej uczelni. Do końca życia kierował Katedrą i Zakładem Technologii Nieorganicznej. Był też członkiem prezydium Akademii Nauk Technicznych.
Należał do Polskiej Korporacji Akademickiej Związek Akademików Gdańskich Wisła.
Zmarł 22 lutego 1951 w letnim domu rodziny Zawadzkich przy ul. Królowej Jadwigi 11 w Zalesiu Dolnym. Został pochowany na cmentarzu Powązkowskim w Warszawie (kwatera K-1-23,24,25).
Dorobek naukowy.
Prowadził prace nad kontaktowym utlenianiem amoniaku, naftalenu i antracenu oraz redukcją dwutlenku siarki metanem. Badał możliwości zastosowania polskich glinokrzemianów do produkcji tlenku glinu oraz siarczanu wapnia do produkcji kwasu siarkowego. Zajmował się również kinetyką dysocjacji termicznej.
Opublikował m.in. "Technologię chemiczną nieorganiczną" (tom 1–2, 1951–1952).

</doc>
<doc id="75916" url="https://pl.wikipedia.org/wiki?curid=75916" title="Monomorfizm">
Monomorfizm

Monomorfizm – w teorii kategorii morfizm formula_1 mający lewostronną własność skracania w tym sensie, że dla wszystkich morfizmów formula_2 zachodzi:
Wielu autorów książek o algebrze abstrakcyjnej i uniwersalnej definiuje monomorfizm jako homomorfizm różnowartościowy (iniektywny). Każdy monomorfizm w ten sposób zdefiniowany jest monomorfizmem w sensie teorii kategorii; mimo wszystko istnieją kategorie, w których się one nie pokrywają. Pojęciem dualnym do monomorfizmu jest epimorfizm.
Związek z odwracalnością.
Przekształcenia lewostronnie odwracalne są monomorfizmami: jeśli formula_4 jest lewostronną odwrotnością formula_5 tzn. formula_6 to formula_7 jest monomorfizmem, gdyż
Przekształcenia lewostronnie odwracalne nazywa się sekcjami albo koretrakcjami.
Przekształcenie formula_1 jest monomorfizmem wtedy i tylko wtedy, gdy przekształcenie indukowane formula_10 zdefiniowane dla wszystkich morfizmów formula_11 wzorem formula_12 jest różnowartościowe dla wszystkich formula_13
Monomorfizm normalny.
Monomorfizm jest normalny, jeśli jest jądrem jakiegoś morfizmu. Jeśli każdy monomorfizm pewnej kategorii jest normalny, to nazywamy ją kategorią normalną.
W kategorii Gr każdy monomorfizm można utożsamić z włożeniem homomorficznym jednej grupy w drugą. Monomorfizm ten jest normalny, jeśli obraz grupy wkładanej jest dzielnikiem normalnym tej drugiej. Dlatego kategoria Gr nie jest normalna. Natomiast kategorie Ab i Vect są kategoriami normalnymi.

</doc>
<doc id="75919" url="https://pl.wikipedia.org/wiki?curid=75919" title="ORP Orkan i ORP Huragan (1939)">
ORP Orkan i ORP Huragan (1939)

ORP Orkan i ORP Huragan – przewidywane nazwy polskich niszczycieli typu "Grom". Byłyby to trzeci i czwarty okręt tego typu w Marynarce Wojennej. Budowę obydwu jednostek rozpoczęto w Warsztatach Portowych Marynarki Wojennej w Gdyni w sierpniu 1939 roku. W porównaniu do wybudowanych okrętów tego typu w projekcie wprowadzono modyfikacje, dotyczące m.in. uzbrojenia, mocy zainstalowanych turbin, układu nadbudówek. Ich budowę przerwał wybuch II wojny światowej, przez co okręty nigdy nie zostały ukończone. Blachy przygotowane do budowy okrętów wykorzystano do budowy pociągu pancernego Smok Kaszubski.
Geneza i budowa.
W ramach sześcioletniego planu rozbudowy floty, przyjętego w 1936 roku, szefostwo KMW planowało powiększyć flotę m.in. o dwa kolejne duże niszczyciele (nr 5 i 6). Przewidziano dla nich nazwy ORP „Orkan” i „Huragan”. W związku z dobrymi doświadczeniami w eksploatacji zbudowanych w Wielkiej Brytanii niszczycieli typu "Grom": ORP „Grom” i ORP „Błyskawica” 9 kwietnia 1938 roku podjęto decyzję o zamówieniu kolejnych dwóch jednostek tego typu. Zdecydowano, że będą one wybudowane w Polsce. Budowę okrętów zlecono Warsztatom Portowym Marynarki Wojennej (WPMW) przy udziale Stoczni Marynarki Wojennej w Gdyni. Stocznia powstawała bardzo płynnie wyodrębniając się z warsztatów portowych i na tym etapie bardzo trudno te zdawałoby się różne zakłady od siebie oddzielić. Od 25 listopada 1933 r. szefem WPMW stał się kmdr ppor. inż. Witold Szulc, który od 1936 r. awansował na kmdr por. W 1934 r. Szulc stał się też szefem powstającej Stoczni Marynarki Wojennej. Przygotowania do budowy nowych kontrtorpedowców rozpoczęto od budowy zaplecza, jak hal z urządzeniami do cięcia, kształtowania czy cynkowania blach. Wybudowano też odpowiednią pochylnię.
Plany nowych niszczycieli oparto na projekcie angielskiej Stoczni John Samuel White w Cowes, jednak wprowadzono w nim kilka zmian. Zachowała się dokumentacja przynajmniej 4 rozważanych wersji okrętów. Projekt przewymiarowano z systemu calowego na metryczny. Modyfikacje uwzględniały wszystkie udoskonalenia i poprawki jakie zastosowano na okrętach typu "Grom" podczas ich eksploatacji w Polsce. Podstawy dział artylerii głównej miały być o 10 cm niższe na czopach od dotychczasowych. Zmiany objęły też kształt i rozmieszczenie nadbudówek: pomost dowodzenia miał otrzymać innych układ, zmienione miały być maszt i komin, które planowano zgrupować. Zmiany te miały zmniejszyć opory aerodynamiczne nadbudówek, których pokonywanie w przypadku wybudowanych okrętów tego typu płynących z prędkością 40 węzłów pochłaniało 27% mocy układu napędowego. Rozważano zastąpienie karabinów maszynowych 13,2 mm Hotchkissa podwójnie sprzężonymi działkami 20 mm Oerlikona, zmienione miały być także wyrzutnie bomb głębinowych. Planowano zamontowanie trzeciego zestawu działek 40 mm Boforsa. Szacowano, że zmiany te spowodują zwiększenie wyporności normalnej okrętów o 70 ton (do 2214 ton). Aby uniknąć zmniejszenia prędkości okrętów, planowano zwiększyć moc maszyn o 2500 KM (do 56500 KM). Ponadto blachy na okrętach miały być w większym stopniu spawane, a nie jak dotychczas nitowane.
Planowano, że całkowity koszt wybudowania dwóch okrętów zamknie się kwotą 32,2 mln złotych. Stoczni miało przypaść po 6,5 mln zł za okręt – pozostała część ceny obejmowała dostawy i zamówienia realizowane przez KMW. Przewidywano, że 55% kosztów zostanie ulokowanych w zamówienia u dostawców krajowych. Płatność miała być zrealizowana w czterech ratach, z czego pierwsza (20%) miała być uiszczona do 1 kwietnia 1940 roku, kolejne wynosić miały 33% i 35%, ostatnia zaś rata obejmująca pozostałą należność miała być zapłacona do 1 kwietnia 1943 roku. Okręty miały być objęte roczną gwarancją.
Jeszcze przed złożeniem oficjalnego zamówienia na okręty, które nastąpiło 1 kwietnia 1939 roku, zamówiono w zakładach Boforsa działa artylerii głównej i przeciwlotniczej kal. 40 mm, zaś 24 kwietnia zamówiono podstawy do działek Oerlikona. 4 kwietnia 1939 r. Kierownictwo Marynarki Wojennej zamówiło w Anglii 4 zespoły turbin parowych dla przyszłych okrętów. Kotły parowe wykonać miały Warszawskie Zakłady Ostrowieckie oraz zakłady Hipolita Cegielskiego. WZO zlecono też wykonanie wyrzutni torpedowych. Stal, odpowiadającą parametrami angielskiej stali typu „D”, wyprodukować miała huta „Batory”. Nadzór nad budową okrętów sprawowała Komisja Nadzorcza, której przewodniczył inż. Jan Morze. Do wybuchu wojny ogromna większość zamówień na materiały, instalacje, urządzenia, uzbrojenie była już złożona i znajdowała się w realizacji. Budowę okrętów rozpoczęto od cięcia i kształtowania już dostarczonych blach okrętowych. W zachowanych dokumentach archiwalnych nie ma potwierdzenia, by odbyło się położenie stępki pod pierwszy okręt, choć takie informacje pojawiają się we wspomnieniach niektórych świadków.
Oddanie do eksploatacji przewidziano: pierwszego okrętu w kwietniu, a drugiego w październiku 1942 roku. Po wybuchu II wojny światowej budowę okrętów wstrzymano, a przygotowane blachy wykorzystano do budowy pociągu pancernego Smok Kaszubski. Niemcy budowy nie kontynuowali.

</doc>
<doc id="75920" url="https://pl.wikipedia.org/wiki?curid=75920" title="ORP Huragan">
ORP Huragan



</doc>
<doc id="75921" url="https://pl.wikipedia.org/wiki?curid=75921" title="Zbiór Vitalego">
Zbiór Vitalego

Zbiór Vitalego – podzbiór zbioru liczb rzeczywistych, który nie jest mierzalny w sensie Lebesgue’a. Konstrukcję zbioru (wymagająca założenia aksjomatu wyboru) podał Giuseppe Vitali w 1905 i pokazał, że nie istnieje dla tego zbioru miara Lebesgue’a – miara, która jest niezmiennicza na przesunięcia, przyjmująca niezerowe i skończone wartości na przedziałach formula_1 i określona na rodzinie wszystkich podzbiorów prostej rzeczywistej.
Konstrukcja.
Niech formula_2 oznacza miarę Lebesgue’a w zbiorze liczb rzeczywistych. W przedziale [0,1] można określić relację formula_3 w następujący sposób:
Relacja ~ jest relacją równoważności. Klasy abstrakcji tej relacji są rozłącznymi podzbiorami [0,1]. Aksjomat wyboru gwarantuje istnienie zbioru formula_6 który ma dokładnie jeden element wspólny z każdą klasą abstrakcji. Każdy zbiór o takiej własności nazywany jest zbiorem Vitalego.
Jeśli formula_7 jest zbiorem Vitalego, to:
Oznacza to, że rodzina
jest przeliczalna i składa się ze zbiorów parami rozłącznych. Gdyby formula_7 był zbiorem mierzalnym, to każdy ze zbiorów postaci formula_12 byłby zbiorem mierzalnym oraz zbiory te byłyby tej samej miary (miara Lebesgue’a jest niezmiennicza na przesunięcia). Oznaczałoby to, że formula_13 jest zbiorem mierzalnym oraz
ponieważ
formula_7 nie może być więc miary zero, bo wówczas
formula_7 nie może być również zbiorem miary dodatniej, bo wówczas
co w sumie prowadzi do sprzeczności.
Argument przedstawiony powyżej wykazuje, że jeśli przyjmiemy aksjomat wyboru, to na prostej istnieją zbiory niemierzalne w sensie Lebesgue’a, niemniej jednak zbiory takie w żadnym sensie nie są "konstruowalne". Czasami używa się jednak zwrotu „konstrukcja zbioru Vitalego” w znaczeniu „definicja takich zbiorów”.

</doc>
<doc id="75922" url="https://pl.wikipedia.org/wiki?curid=75922" title="Rock gotycki">
Rock gotycki

Gothic rock (lub "gotycki rock") – gatunek w muzyce rockowej charakteryzujący się melodyjnymi, zazwyczaj prostymi utworami utrzymanymi w molowej tonacji, w niektórych przypadkach sięgający do muzyki operowej, depresyjnym klimatem, tekstami o treści egzystencjalnej, często nawiązującymi do legend, mitologii germańskiej i słowiańskiej, powieści i filmów grozy. Pokrewne mu są takie gatunki jak cold wave, dark wave, post punk, neofolk a także rock progresywny czy industrial i noise. Nazwa gatunku pochodzi od powieści gotyckiej XIX wieku, a pośrednio od średniowiecznego stylu gotyckiego w architekturze.
Treści w utworach gotycko rockowych nawiązują często do znanych lub legendarnych postaci związanych z takimi tematami jak śmierć, cierpienie i samotność. Są to m.in. Elżbieta Batory, Béla Lugosi, Vlad Dracula. Teksty także często związane są likantropią przez co odwołują się do motywów popkultury bazującej na znamiennej w średniowieczu i romantyzmie mitologii słowiańskiej.
Po raz pierwszy określenia „rock gotycki” użyto w stosunku do zespołu Procol Harum, którego muzyka nosiła wyraźne wpływy muzyki dawnej. Jednakże za prekursorów właściwego rocka gotyckiego uważa się zespoły Siouxsie and the Banshees, Joy Division, Bauhaus oraz The Cure. Drugim źródłem gotyku był death rock, muzyka rozwijająca się równolegle, choć całkowicie niezależnie w Kalifornii. Głównym przedstawicielem tego amerykańskiego nurtu był Christian Death.

</doc>
<doc id="75923" url="https://pl.wikipedia.org/wiki?curid=75923" title="Naczelnik ZHP">
Naczelnik ZHP

Naczelnik ZHP – obok Przewodniczącego ZHP najwyższa funkcja w Związku Harcerstwa Polskiego.
Kompetencje Naczelnika ZHP.
Naczelnik ZHP:
Historia.
Przywódcy polskiego skautingu 1911-1914.
Naczelna Komenda Skautowa w zaborze austriackim:
Naczelna Komenda Skautowa w zaborze rosyjskim
Przywódcy polskiego skautingu w czasie I wojny światowej 1914-1918.
Wypadki wojenne, wstępowanie wielu skautów i instruktorów do wojska spowodowały osłabienie pracy skautowej w Małopolsce (zabór austriacki). Ośrodek skautowy we Lwowie traci na znaczeniu. Na czoło organizacji skautowych wysuwa się ośrodek warszawski (zabór rosyjski).
W Królestwie Polskim (główna część zaboru rosyjskiego) działały cztery organizacje skautowe:
Naczelnicy Związku Harcerstwa Polskiego od 1918.
Naczelnicy ZHP poza granicami Kraju od 1945.
"między innymi:"

</doc>
<doc id="75936" url="https://pl.wikipedia.org/wiki?curid=75936" title="Płynność">
Płynność

Płynność (ang. "liquidity") to:
Pomiędzy aspektami płynności występują powiązania.
Wystąpieniu konieczności uregulowania zobowiązań, możliwość zapłaty jest uzależniona od tego czy istnieje sposobność zamienienia aktywów będących w posiadaniu dłużnika na środki pieniężne. Możliwość takiej zamiany zależy od tego jaką pojemność ma rynek posiadanych przez dłużnika aktywów.

</doc>
<doc id="75937" url="https://pl.wikipedia.org/wiki?curid=75937" title="Walentkowy Wierch">
Walentkowy Wierch

Walentkowy Wierch, Walentkowa (, , ) – szczyt w głównej grani Tatr o wysokości 2156 m. Położony jest na południe od Świnicy (rozdziela je Walentkowa Przełęcz 2100 m) i na północny zachód od Gładkiego Wierchu (rozdziela je Gładka Przełęcz 1994 m). Szczyt łączy ze Świnicą urozmaicona, wąska Walentkowa Grań z wieloma czubami i przełączkami. Bezpośrednio po północnej stronie Walentkowego Wierchu znajduje się Wyżnia Walentkowa Szczerbina ("Vyšná Valentkova štrbina", 2124 m). Północno-zachodnie stoki Walentkowego Wierchu opadają do Doliny Walentkowej, południowo-wschodnie do Dolinki pod Kołem i znajdującego się w niej Zadniego Stawu.
Od Walentkowego Wierchu w kierunku zachodnim odchodzi krótka, boczna grań, oddzielająca Dolinę Wierchcichą od Doliny Walentkowej. Znajduje się w niej Walentkowa Kopa (1875 m).
Historia.
Trawiaste południowe stoki Walentkowego Wierchu były dawniej wypasane przez pasterzy liptowskich, czasami jednak zachodzili tutaj z owcami przez Gładką Przełęcz polscy pasterze z Doliny Pięciu Stawów Polskich. Upłaz, na którym wypasali owce nazywali Walentkową, i taka nazwa była podawana w literaturze i na mapach po 1858 roku. Pochodziła ona od liptowskiego pasterza o imieniu Walenty, który na upłazie tym wypasał woły. W gwarze polskich górali zdrobnienie tego imienia to "Walek", w gwarze górali liptowskich "Valent" lub "Valentko". Przez kartografów i przewodników nazwa upłazu przeniesiona została na nazwę szczytu, co było częstą w Tatrach praktyką. Później w Polsce nazwę Walentkowa zmieniono na Walentkowy Wierch. Słowacy nadal używają nazwy Valentkova.
Kartografowie austriaccy dla szczytu tego na mapach podawali nazwę Nad kamenim, Nad Kameniem i Nad Kamenem. Bronisław Gustawicz tłumaczył ją jako Nad Kamieniem. Była to jednak błędna interpretacja, w rzeczywistości bowiem pochodziła ona od znajdującego się u zachodnich podnóży szczytu kotła lodowcowego Kamienne. Taką nazwę tego kotła podawali juhasi z Hali Gąsienicowej, którzy czasami zapędzali tu na wypas swoje owce poprzez przełęcz Liliowe. Nazwy kartografów austriackich jednak nie przyjęły się.
Szczyt najprawdopodobniej był wielokrotnie odwiedzany przez pasterzy. Pierwsze informacje o wejściach turystycznych pochodzą z okresu późniejszego. Pierwsze odnotowane wejście turystyczne:
Widok z Walentkowego Wierchu jest rozleglejszy niż z pobliskiego Gładkiego Wierchu.

</doc>
<doc id="75941" url="https://pl.wikipedia.org/wiki?curid=75941" title="Bootstrap">
Bootstrap

Termin bootstrap (lub "bootstraping") może oznaczać:

</doc>
<doc id="75942" url="https://pl.wikipedia.org/wiki?curid=75942" title="Torowanie">
Torowanie

Torowanie inaczej priming (z ang. "to prime" – poprzedzać, uprzedzać, przygotowywać) – zjawisko polegające na zwiększeniu prawdopodobieństwa wykorzystania określonej kategorii poznawczej w procesach percepcyjnych i myślowych wskutek wielokrotnej ekspozycji bodźca zaliczanego do tej kategorii, bądź bodźca semantycznie lub afektywnie powiązanego z tą kategorią. Zjawisko może zachodzić również przy braku świadomości postrzegania bodźca torującego (percepcja podprogowa) – nazywa się je wówczas torowaniem (lub prymowaniem) podprogowym.
Priming, również podprogowy, jest stosowany jako popularna technika manipulacji w laboratoryjnych eksperymentach z zakresu psychologii poznawczej. Zjawisko primingu wyjaśniane jest w ramach teorii sieci neuronowych.

</doc>
<doc id="75943" url="https://pl.wikipedia.org/wiki?curid=75943" title="Serce człowieka">
Serce człowieka

Serce człowieka (łac. "cor", "cordis", gr. "kardia") – mięśniowy narząd, stanowiący element układu krwionośnego, którego zadaniem jest pompowanie krwi do naczyń krwionośnych. Krew dostarcza ustrojowi tlen i składniki odżywcze, a także współuczestniczy w usuwaniu produktów metabolizmu. U ludzi serce zlokalizowane jest pomiędzy płucami, w środkowej części klatki piersiowej.
U człowieka, tak jak u innych ssaków serce podzielone jest na cztery jamy: położone u góry dwa przedsionki, prawy i lewy oraz leżące poniżej nich dwie komory, prawą i lewą. Prawy przedsionek i prawą komorę przyjęło się razem nazywać "sercem prawym", natomiast lewy przedsionek i lewa komora są łącznie nazywane "sercem lewym". Dzięki zastawkom, zapobiegającym cofaniu się krwi, zdrowe serce pompuje ją tylko w jednym kierunku. Serce jest zamknięte w ochronnym worku, zwanym osierdziem ("pericardium"), które w warunkach fizjologicznych zawiera niewielką ilość płynu. Ściana serca składa się z trzech warstw: nasierdzia (epikardium), śródsierdzia zbudowanego z tkanki mięśniowej poprzecznie prążkowanej typu sercowego (miokardium) i wsierdzia (endokardium).
Serce pompuje krew zgodnie z rytmem narzuconym przez komórki bodźcotwórcze w węźle zatokowo-przedsionkowym. Generuje on impulsy elektryczne biegnące do węzła przedsionkowo-komorowy i z niego szerzące się dalej układem bodźcoprzewodzącym, wywołując skurcze całego serca. Serce otrzymuje krew ubogą w tlen, pochodzącą z krążenia systemowego (krwiobiegu dużego), która przez żyłę główną górną i dolną trafia do prawego przedsionka, a z niego do prawej komory. Stąd pompowana jest do krążenia płucnego (krwiobieg mały). W płucach przyjmuje tlen, a oddaje dwutlenek węgla. Krew utlenowana wraca do lewego przedsionka, pokonuje lewą komorę i zostaje wypompowana przez aortę do krążenia systemowego - tam tlen zostaje wykorzystany w procesie oddychania wewnątrzkomórkowego i zwrócony do krążenia w dwutlenku węgla. Częstość akcji serca wynosi około 72 uderzenia na minutę. Ćwiczenia fizyczne czasowo zwiększają częstość uderzeń serca, ale długotrwałe uprawianie sportu przyczynia się do zmniejszenia częstotliwości spoczynkowej serca i jest dla serca zdrowe.
Choroby układu krążenia były najczęstszą przyczyną śmierci w 2008 roku, przyczyniając się do 30% śmierci. Trzy czwarte z tych zgonów spowodowane były chorobą naczyń wieńcowych lub udarem. Czynniki ryzyka obejmują m.in.: palenie, nadwagę, zaniechanie ćwiczeń fizycznych, wysoki poziom cholesterolu, wysokie ciśnienie tętnicze i źle kontrolowaną cukrzycę. Choroby układu krążenia zazwyczaj przebiegają bezobjawowo, lecz mogą być też przyczyną bólu w klatce piersiowej bądź duszności. Diagnoza stawiana jest na podstawie wywiadu chorobowego, osłuchiwania czynności serca stetoskopem, EKG i USG. Specjalizacją zajmującą się chorobami serca jest kardiologia, jednak ich leczeniem zajmują się także lekarze innych specjalności.
Budowa.
Lokalizacja i kształt.
Serce człowieka znajduje się w śródpiersiu dolnym środkowym, na poziomie kręgów piersiowych T5-T8. Zbudowany z dwóch błon worek zwany osierdziem otacza serce i przytwierdza ja do śródpiersia. Tylna powierzchnia serca leży w pobliżu kręgosłupa, natomiast przednia powierzchnia przylega do mostka i chrzęstnych części żeber. Górna część serca jest miejscem przyczepu wielkich naczyń krwionośnych - żył głównych, aorty i pnia płucnego. U góry serce sięga przyczepu trzeciego żebra do mostka. Dolny koniec serca, koniuszek, leży na lewo od mostka (8 do 9 cm od linii pośrodkowej) pomiędzy czwartym a piątym żebrem w pobliżu miejsca połączenia ich części chrzęstnych z mostkiem.
Większa część serca leży po lewej stronie klatki piersiowej (choć w rzadkich przypadkach może być też zwrócona w prawo), ponieważ lewe serce jest większe i silniejsze niż prawe. Stanowi to przystosowanie do pompowania krwi do wszystkich części ciała. Ponieważ serce leży pomiędzy płucami, lewe płuco jest nieco mniejsze niż prawe. Posiada też wcięcie, w którym mieści się serce. Serce ma kształt stożka, z podstawą zwróconą do góry i zwężającego się w stronę koniuszka. Serce dorosłej osoby waży od 250 do 350 gramów. Serce jest często przyrównywane rozmiarem do pięści: 12 cm długości, 8 cm szerokości i 6 cm grubości, choć opis ten jest przedmiotem dyskusji, ponieważ serce wydaje się być trochę większe. Dzięki efektowi jaki na mięsień sercowy wywierają ćwiczenia, wytrenowani sportowcy mogą mieć dużo większe serca. Jest to mechanizm podobny do tego, w jakim następuje zwiększenie masy mięśni szkieletowych.
Jamy serca.
Serce posiada cztery jamy, dwa położone wyżej przedsionki, jamy przyjmujące krew i dwie niżej leżące komory, wypompowujące krew. Przedsionki otwierają się do komór przez zastawki przedsionkowo-komorowe. Podział na przedsionki i komory jest także widoczny na powierzchni serca jako bruzda wieńcowa. W górnej części prawego przedsionka znajduje się prawe uszko serca, zaś w górnej części lewego lewe uszko serca. Prawy przedsionek i prawa komora są czasem zbiorczo określane jako "serce prawe". Odpowiednio lewy przedsionek i lewa komora są określane jako "serce lewe""." Komory są od siebie oddzielone przez przegrodę międzykomorową, widoczną na powierzchni serca pod postacią bruzdy międzykomorowej przedniej oraz bruzdy międzykomorowej tylnej.
Szkielet serca zbudowany jest z tkanki łącznej włóknistej zbitej i to on stanowi podporę dla tkanki sercowej. Tworzy on włókniste pierścienie na których zawieszone są cztery zastawki serca oraz błoniastą część przegrody międzykomorowej. Szkielet serca jest także ważną barierą układu bodźcoprzewodzącego serca, ponieważ kolagen nie przewodzi elektryczności. Przegroda międzyprzedsionkowa oddziela od siebie przedsionki, przegroda międzykomorowa oddziela od siebie komory, zaś przegroda przedsionkowo-komorowa oddziela od siebie prawy przedsionek i lewą komorę. Przegroda międzykomorowa jest dużo grubsza od przegrody międzyprzedsionkowej, ponieważ komory podczas skurczu generują dużo wyższe ciśnienie.
Zastawki.
Serce posiada cztery zastawki, które oddzielają od siebie jego jamy. Pomiędzy odpowiadającymi sobie przedsionkami i komorami leży po jednej zastawce przedsionkowo-komorowej, natomiast pozostałe dwie zastawki leżą u wylotu komór do wielkich naczyń tętniczych. Pomiędzy prawym przedsionkiem a prawą komorą leży zastawka trójdzielna. Zastawka trójdzielna posiada trzy płatki, nazywane odpowiednio od położenia płatkiem przednim, tylnym i przegrodowym, które są połączone strunami ścięgnistymi z trzema mięśniami brodawkowatymi. Zastawka mitralna leży pomiędzy lewym przedsionkiem a lewą komorą. Jest znana również jako zastawka dwudzielna, ponieważ posiada tylko dwa płatki, przedni i tylny. Te płatki również są połączone strunami ścięgnistymi z dwoma mięśniami brodawkowatymi, będącymi uwypukleniami tkanki mięśniowej komory serca.
Mięśnie brodawkowate zapobiegają wypadaniu płatków zastawek, gdy te się zamykają. W fazie relaksacji cyklu serca mięśnie brodawkowate są rozluźnione i napięcie strun ścięgnistych jest nieduże. Gdy jamy serca się kurczą, kurczą się także mięśnie brodawkowate. Wzrasta też napięcie strun ścięgnistych, pomagające płatkom zastawek przedsionkowo-komorowych pozostać na miejscu. Jest to mechanizm chroniący przed wpadnięciem płatków z powrotem do przedsionków.
Dodatkowo w ujściach obu komór znajduje się po jednej zastawce półksiężycowatej. Zastawka pnia płucnego położona jest u podstawy pnia płucnego. Posiada ona trzy płatki, które nie są przytwierdzone do mięśni brodawkowatych. Kiedy komora się rozkurcza, krew cofa się do niej z tętnicy, wypełniając podobne do kieszeni płatki zastawek. Tym samym napływ krwi powoduje zamknięcie się zastawki. Zastawka półksiężycowata aorty leży u podstawy aorty i również nie posiada przytwierdzonych do niej mięśni brodawkowatych. Ona także ma trzy płatki, które zamykają się na skutek wzrostu ciśnienia w aorcie.
Prawe serce.
Prawe serce składa się z dwóch jam, prawego przedsionka i prawej komory, przedzielonych zastawką trójdzielną.
Do prawego przedsionka niemal bez przerwy napływa krew z dwóch wielkich żył ciała, żyły głównej górnej i żyły głównej dolnej. Niewielka ilość krwi z krążenia wieńcowego również trafia do prawego przedsionka przez zatokę wieńcową, znajdująca się bezpośrednio nad ujściem żyły głównej dolnej. W ścianie prawego przedsionka znajduje się owalne zagłębienie, znane jako dół owalny, będące pozostałością po płodowym połączeniu prawego i lewego przedsionka, znanym jako otwór owalny. Większość wewnętrznej powierzchni przedsionka jest gładka, dół owalny leży przyśrodkowo, na przedniej zaś powierzchni znajdują się wybrzuszenia mięśnia grzebieniastego, obecne także w uszku prawego przedsionka.
Prawy przedsionek połączony jest z prawą komorą przez zastawkę trójdzielną. Ściany prawej komory są pobrużdżone przez beleczki mięśniowe, czyli fałdy mięśnia sercowego pokryte endokardium. Oprócz tego z dolnej części przegrody międzykomorowej wyrasta pasmo mięśnia sercowego pokryte endokardium, tzw. beleczka przegrodowo-brzeżna i zdąża dolną częścią prawej komory do dolnego mięśnia brodawkowatego. Wzmacnia ona cienką ścianę prawej komory, odgrywając kluczową rolę w jej skurczu. Prawa komora kończy się pniem płucnym, do którego pompuje krew w momencie skurczu. Pień płucny rozgałęzia się na prawą i lewą tętnicę płucną, które transportują krew do prawego i lewego płuca. Zastawka pnia płucnego leży pomiędzy prawym sercem a pniem płucnym.
Lewe serce.
Lewe serce posiada dwie jamy: lewy przedsionek i lewą komorę, przedzielone zastawką mitralną.
Lewy przedsionek otrzymuje utlenowaną krew z płuc przez cztery żyły płucne. Lewy przedsionek posiada także uwypuklenie nazywane uszkiem lewego przedsionka. Podobnie jak prawy przedsionek, lewy przedsionek jest pobrużdżony mięśniami grzebieniastymi.
Lewa komora jest dużo grubsza w porównaniu do prawej, ponieważ potrzebuje więcej mocy do przepompowania krwi do wszystkich tkanek ciała. Podobnie jak prawa komora, lewa również posiada beleczki mięśniowe, ale nie ma beleczki przegrodowo-brzeżnej. Lewa komora pompuje krew do ustroju poprzez zastawkę aortalną do aorty. Dwa nieduże naczynia tuż nad zastawką aortalną zaopatrują w krew samo serce, są to lewa tętnica wieńcowa i prawa tętnica wieńcowa.
Ściana serca.
Ściana serca zbudowana jest z trzech warstw: wewnętrznej, czyli wsierdzia, środkowej czyli śródsierdzia i zewnętrznej - nasierdzia. Są one dodatkowo otoczone dwiema błonami worka osierdziowego.
Wsierdzie zbudowane jest z wyściółki z nabłonka jednowarstwowego płaskiego i pokrywa od wewnątrz jamy i zastawki serca. Jest przedłużeniem śródbłonka żył i tętnic serca i jest połączone ze śródsierdziem cienką warstwą tkanki łącznej. Dzięki produkcji endotelin wsierdzie odpowiada również za regulację skurczu miokardium.
Środkową warstwę serca stanowi śródsierdzie, w skład którego wchodzi mięsień sercowy – mimowolnie kurcząca się tkanka poprzecznie prążkowana serca otoczona przez kolagenowe rusztowanie. Utkanie mięśnia sercowego jest niezwykle kunsztowne i złożone, ponieważ komórki serca zwijają się i skręcają dookoła jam serca, zewnętrzna warstwa mięśni układa się w cyfrę 8 owiniętą dookoła przedsionków i podstaw wielkich naczyń, a drugą cyfrę 8 dookoła obu komór i wokół koniuszka. Ten skomplikowany wzór pętli i spiral pozwala sercu efektywnie tłoczyć krew.
Istnieją dwa typy komórek tworzących mięsień sercowy: komórki mięśniowe posiadające zdolność kurczenia się oraz komórki bodźcoprzewodzące serca. Komórki mięśniowe stanowią większość (99%) komórek w przedsionkach i komorach. Te kurczliwe komórki są ze sobą połączone za pomocą wstawek (dysków interkalarnych), które pozwalają na błyskawiczną odpowiedź na impuls potencjału czynnościowego z komórek bodźcotwórczych. Dzięki wstawkom komórki działają niczym swoiste syncytium i wywołują skurcze mogące wypompować krew z serca. Komórki bodźcotwórczo-przewodzące stanowią tylko 1% komórek i tworzą układ bodźcoprzewodzący serca. Są na ogół mniejsze niż komórki mające zdolność kurczenia się i mają tylko kilka miofibryli, pozwalających wyłącznie na ograniczone skurcze. Pod wieloma względami przypominają neurony. Komórki sercowe posiadają swój własny automatyzm, unikatową zdolność do inicjowania sercowego potencjału czynnościowego, błyskawicznie rozprzestrzeniającego się od komórki do komórki. Dzięki stałej częstotliwości wyzwalania impulsów możliwy jest miarowa praca całego serca.
W komórkach mięśnia sercowego w wyniku ekspresji odpowiednich genów produkowane są specyficzne białka. Są one związane przede wszystkim ze skurczem mięśni i wiążą się z aktyną, miozyną, tropomiozyną i troponiną. Należą do nich MYH6, ACTC1, TNNI3, CDH2 i PKP2. Do genów do których ekspresji dochodzi również w mięśniach szkieletowych zaliczamy MYH7 i LDB3.
Fizjologia.
Praca serca człowieka.
Serce noworodka zaraz po urodzeniu ma masę 20 gramów i bije z częstością ok. 120-160 uderzeń na minutę. Serce człowieka dorosłego waży niespełna pół kilograma i w warunkach prawidłowych w spoczynku wykonuje od 60 do 90 (średnio 72) uderzeń na minutę. W ciągu przeciętnego życia serce uderza 2,5 miliarda razy.
Serce dziecka w etapie płodowym zaczyna bić już 21 dnia od poczęcia. Krew krąży w nieskomplikowanym zamkniętym układzie naczyń, oddzielnym od krążenia matki.
Znaczenie kliniczne.
Choroby serca człowieka.
Schorzenia serca można podzielić na wrodzone i nabyte. Wady wrodzone są nieprawidłowościami budowy serca lub dużych naczyń powstałymi w życiu płodowym. Do częściej występujących nabytych schorzeń serca zalicza się:
Leczeniem chorób serca zajmuje się jedna z podspecjalności interny – kardiologia. Leczeniem operacyjnym chorób serca zajmuje się kardiochirurgia. Na pograniczu tych dwóch specjalności znajduje się kardiologia inwazyjna, która w ostatnich latach przeżywa intensywny rozwój.

</doc>
<doc id="75944" url="https://pl.wikipedia.org/wiki?curid=75944" title="MBR">
MBR



</doc>
<doc id="75945" url="https://pl.wikipedia.org/wiki?curid=75945" title="Drogowit">
Drogowit

Drogowit – książę Wieletów w VIII wieku.
Prawdopodobnie w 738 poparł Karola Młota w walce z Sasami. W 789 toczył wojnę z Karolem Wielkim (wspieranego przez Sasów, Fryzów, Obodrytów i Serbów), w wyniku której podporządkował się Frankom. Zjednoczył on pod swym panowaniem następujące ludy słowiańskie: Nieletyków, Doszan, Mintga, Moryków, Doleńców, Błoto, Międzyrzecze, Czrezpienian i Chyżan.

</doc>
<doc id="75946" url="https://pl.wikipedia.org/wiki?curid=75946" title="Master Boot Record">
Master Boot Record

Master Boot Record, MBR – główny rekord rozruchowy, struktura danych zapisana w pierwszym sektorze dysku twardego. Nazywany też "Master Boot Block". Zawiera program rozruchowy oraz tablicę partycji.
Budowa MBR.
MBR znajduje się na pierwszej ścieżce, w pierwszym cylindrze, w pierwszym sektorze dysku (CHS – 0, 0, 1), zajmuje jeden sektor (512 bajtów), jego struktura zmieniała się wraz z rozwojem techniki komputerowej. W klasycznym MBR pierwsze 446 bajtów zajmuje program rozruchowy (ang. bootloader). Druga część MBR to czteroelementowa tablica partycji – opisująca podział dysku na partycje, każda po 16 bajtów. MBR kończą 2 bajty sygnatury rozruchu ("boot signature") szesnastkowo 0x55 0xAA.
Opis każdej z 4 partycji ma wielkość 16 bajtów i jest zbudowany w następujący sposób:

</doc>
<doc id="75947" url="https://pl.wikipedia.org/wiki?curid=75947" title="Czedróg">
Czedróg

Czedróg lub Siedrag (, "Cedragus", zm. 826 lub później) – obodrzycki książę wielkoplemienny od 819 roku, syn Drożka.
Życiorys.
Pomimo że był synem księcia obodryckiego, nie został po jego śmierci w 809 wybrany przez wiec na jego następcę, księciem został Sławomir. Istnieje hipoteza, że być może stało się tak dlatego, że w owym czasie mógł być jeszcze małoletni. Dopiero w 817 został desygnowany na współwładcę Obodrzyców przez cesarza Ludwika Pobożnego. Być może decyzja ta była pokłosiem próśb wnoszonych przez członków poselstwa obodrzyckiego, które przybyło na dwór cesarski w lipcu 815. Można przypuszczać jednakowoż, że Ludwik pragnął również wynagrodzić Czedroga władztwem, ze względu na pomoc jaką świadczyli mu przodkowie tego ostatniego, chociaż nie wyklucza się próby osłabienia władztwa obodrzyckiego, poprzez jego podział i destabilizację wewnętrzną. Wobec zdecydowanego sprzeciwu Sławomira do podziału jednak nie doszło.
Na objęcie przywództwa wśród Obodrzyców musiał jeszcze Czedróg czekać dwa lata. Zdołał objąć urząd dopiero w 819 w wyniku interwencji wojsk frankijskich i internowaniu poprzedniego władcy Sławomira. Początkowo Czedróg podobnie jak jego ojciec wspierał cesarstwo w jego działaniach na duńskim pograniczu, podejmując interwencję na rzecz Haralda. Jednak już przed 821 doszło do zmiany sojuszy i Obodrzyce (pod przywództwem Czedroga) opowiedzieli się po stronie synów Godfreda. Prawdopodobnie była ona związana z coraz większą niechęcią do Franków spowodowaną ciągłymi ciężarami ponoszonymi przez plemię podczas walk w Danii.
Ludwik I Pobożny wynosząc Czedroga na tron książęcy spodziewał się, że doprowadzi on do większego uzależnienia Obodrzyców od państwa Franków. Kiedy rachuby te zawiodły postanowił w 821 przywrócić poprzedniego władcę, ale Sławomir zmarł w drodze do kraju. W kronikach znajdujemy natomiast wiadomość, że w 822 Czedróg wysłał poselstwo z darami do cesarza w celu załagodzenia sytuacji i cofnięcia wydanego przez niego przyzwolenia na najazdy niemieckich Sasów i słowiańskich Wieletów na ziemie obodrzyckie. W rezultacie Czedróg pojawił się na dworze cesarskim w Compiègne zimą na przełomie 823 i 824. W 823 roku Czedróg określony w Annales regni Francorum jako "princeps Abodritorum" – został oskarżony w obecności cesarza Ludwika Pobożnego o niewierność w stosunku do Franków i o niestawianie się przed obliczem cesarza przez wiele lat. Czedrag dać miał racjonalne wyjaśnienie, dlaczego przez tyle lat nie stawił się przed obliczem cesarza. Choć według relacji źródła okazał się winny w pewnych sprawach, to jednak nie spotkała go z tego powodu żadna kara. Ze względu na zasługi jego przodków () nie tylko nie został ukarany, lecz pozwolono mu wrócić do swego królestwa, obdarzając go darami.
W 826 na dwór cesarski przybyli "primores" Obodrytów, którzy przed cesarzem oskarżyli Czedraga. Został on poinformowany, że zostanie ukarany za wiarołomstwo, jeśli nie stawi się na zgromadzeniu w połowie października. Po przybyciu do Ingelheim nad Renem Czedrag został poddany osądowi cesarskiemu. Decyzję o pozostawieniu go u władzy Ludwik Pobożny uzależnił od opinii wydanej przez swoich wysłanników do Obodrzyców, którzy mieli się wypowiedzieć czy chcą żeby nadal był ich władcą. Na jej podstawie Czedróg mógł nadal rządzić Obodrzycami, jednak musiał zostawiać u Ludwika zakładników.

</doc>
<doc id="75948" url="https://pl.wikipedia.org/wiki?curid=75948" title="Borna (książę chorwacki)">
Borna (książę chorwacki)

Borna (zm. 821) – książę chorwacki panujący w Chorwacji Dalmatyńskiej, w latach 810–821 walczył razem z Frankami przeciwko księciu Ljudewitowi.
Był następcą i prawdopodobnie synem Wyszesława.
Na początku IX wieku (ok. 805 roku) przyjął chrzest od podległego Frankom duchowieństwa. Przyczynił się do powstania pierwszego chorwackiego biskupstwa.
Na początku 820 roku brał udział w zjeździe w Akwizgranie, gdzie radził, jak można unieszkodliwić Ljudewita.

</doc>
<doc id="75949" url="https://pl.wikipedia.org/wiki?curid=75949" title="Ljudevit">
Ljudevit

Ljudevit Posawski, także Ludewit Posawski (chorw. "Ljudevit Posavski") – książę Księstwa Dolnopanońskiego od ok. 810 do 823 r.
Główną siedzibą jego państwa był gród Sisak, a terytorium, nad którym władał, rozciągało się między rzeką Drawą, Sawą i Kupą (zachodnia granica księstwa nie jest znana). Formalnie Ljudevit, jako frankijski wasal, podlegał margrabiemu Friuli – Kadolahowi. Postać Ljudevita znana jest przede wszystkim z wystąpienia zbrojnego przeciwko zwierzchności frankijskiej – tzw. "powstania Ljudevita". Przydomek "Posawski" został mu nadany przez historyków w XIX w.

</doc>
<doc id="75951" url="https://pl.wikipedia.org/wiki?curid=75951" title="Olza">
Olza



</doc>
<doc id="75952" url="https://pl.wikipedia.org/wiki?curid=75952" title="Master boot block">
Master boot block



</doc>
<doc id="75953" url="https://pl.wikipedia.org/wiki?curid=75953" title="Funkcja logarytmiczna">
Funkcja logarytmiczna

Funkcja logarytmiczna – funkcja formula_1 określona wzorem formula_2 (dla pewnego ustalonego formula_3). Jest funkcją przestępną zaliczaną do funkcji elementarnych.
Ważnym przykładem funkcji logarytmicznej jest logarytm naturalny.
Funkcja logarytmiczna formula_4 jest funkcją odwrotną do funkcji wykładniczej formula_5 dlatego jej wykres jest osiowo symetryczny względem osi formula_6 do wykresu danej funkcji wykładniczej.
Każde dwie funkcje logarytmiczne o różnych podstawach formula_7 są do siebie proporcjonalne, więc podstawa logarytmu (o ile tylko jest liczbą większą od 1) jest w niektórych porównaniach nieistotna. Tak jest na przykład w teorii złożoności obliczeniowej przy określaniu czasu działania algorytmów w sensie asymptotycznym.
Własności.
Ponadto funkcja ta nie jest parzysta ani nieparzysta, nieokresowa,

</doc>
<doc id="75955" url="https://pl.wikipedia.org/wiki?curid=75955" title="Tablica partycji">
Tablica partycji



</doc>
<doc id="75958" url="https://pl.wikipedia.org/wiki?curid=75958" title="Olorin">
Olorin



</doc>
<doc id="75961" url="https://pl.wikipedia.org/wiki?curid=75961" title="Saruman">
Saruman

Saruman – postać ze stworzonej przez J.R.R. Tolkiena mitologii Śródziemia, Istar.
Charakterystyka.
Najpotężniejszy z Istarich wysłanych do Śródziemia. Zajmował wyższą pozycję, niż pozostali, został więc przywódcą wyprawy i otrzymał szaty koloru białego. Został na tę misję wskazany przez Aulëgo, któremu służył i był podobny w zainteresowaniach. Stąd brał się tytuł Sarumana – „Mistrz Rzemiosł”. Miał także zdolność przekonywania umysłów słabszych od swojego.
Życiorys.
W Valinorze.
Saruman, podobnie jak Sauron, służył Aulëmu. Pierwotnie do Śródziemia miało zostać wysłanych trzech Majarów, drugim został Alatar. Kiedy Manwë zaproponował, by jako trzeci dołączył Olórin (Gandalf), Varda odpowiedziała: „Nie jako trzeci”. Tak zaczęła się niechęć Sarumana do Gandalfa. Towarzystwo Aiwendila zostało Sarumanowi narzucone – tu miały początek antagonizmy między nim a sługą Yavanny.
Przybycie do Śródziemia.
Przypłynął sam, jako pierwszy, około 1000 roku Trzeciej Ery. Po pewnym czasie zgłębił także archiwa Minas Tirith i posiadł wnikliwą wiedzę na temat pierścieni władzy i historii Jedynego Pierścienia.
Posiadał wielką wiedzę, dlatego w 2463 roku stanął na czele Białej Rady.
W roku 2759, za zgodą namiestnika Gondoru Berena, osiedlił się w Isengardzie, początkowo jako przedstawiciel namiestników.
W 2851 udało mu się przekonać Białą Radę, żeby odłożyć w czasie atak na Dol Guldur. Zaczął także poszukiwania Pierścienia na własną rękę, w okolicach Pól Gladden. W 2941 zgodził się na atak na Dol Guldur, gdyż wiedział, że Sauron też szuka Pierścienia. Dwanaście lat później, na ostatnim zgromadzeniu Białej Rady, przekonywał zebranych, że Pierścień wpadł do Anduiny i popłynął do Morza.
Po śmierci namiestnika Turgona w 2953 roku uznał się za władcę Isengardu i rozpoczął fortyfikowanie twierdzy. Rozpoczął wtedy gromadzenie armii, zwerbował orków, wargów i Dunlendingów. Zaczął też osłabiać Rohan i Fangorn. Odtąd szpiegował Gandalfa, co pozwoliło mu na odkrycie jego zainteresowania Shire. Odbył tam podróż w przebraniu, a następnie posłał swoich szpiegów do Południowej Ćwiartki i Bree. Zaczął też sprowadzać różne dobra z Shire’u, w tym fajkowe ziele, które szczególnie przypadło mu do gustu. Palił je jednak potajemnie, jako że niegdyś wykpiwał Gandalfa, kiedy ten palił ziele, m.in. na zgromadzeniu Rady.
Około roku 3000 zaczął używać palantíru i wpadł w sidła Saurona. Wtedy na dwór królewski w Edoras posłał szpiega, Grimę (zwanego Smoczym, lub Gadzim Językiem) i doprowadził do przedwczesnej starości króla Théodena. Przed Wojną o Pierścień nazwał się Sarumanem Wielu Barw (lub Wielu Kolorów). W 3018 – po odmowie Mithrandira (Gandalfa) co do przyłączenia się do Sarumana i wyjawienia mu miejsca ukrycia Pierścienia uwięził go w Orthanku, lecz ten po dwóch miesiącach niewoli uciekł z pomocą Gwaihira.
Około lutego 3019 roku wysłał grupę orków, by rozbili Drużynę Pierścienia. Schwytali oni jedynie Merry’ego i Pippina, którym udało się uciec do Fangornu i pobudzić entów do działania.
W ostatnich dniach lutego udało mu się zabić Théodreda, królewicza Rohanu. 3 marca 3019 roku zaatakował Helmowy Jar armią około 10 tysięcy orków i dunlandzkich górali, lecz bitwa została przegrana, czego rezultatem była utrata prawie wszystkich sił zbrojnych. Kilka dni później, zaraz po zniszczeniu niedobitków armii Isengardu i zdobyciu twierdzy przez entów, Gandalf złamał jego różdżkę i wykluczył z Heren Istarion. Saruman ukrył się więc w Orthanku, skąd nie wychodził prawie do końca Wojny o Pierścień.
Nieco później oddał Drzewcowi klucze do twierdzy, po czym ruszył z Grimą na północ. Po drodze odrzucił pomoc Gandalfa i ruszył do Shire’u, gdzie jako Sharkey z pomocą pozostałych mu popleczników umożliwił Lothowi dojście do władzy. Zniewolił hobbitów i spustoszył Shire. Wkrótce potem wybuchło powstanie, dowodzone przez Pippina, Froda, Sama i Merry’ego, które zaowocowało osaczeniem Sarumana i skazaniem go na wygnanie z Shire’u. Wygnanie nie doszło jednak do skutku, gdyż Grima, pełen nienawiści do swego pana za sposób, w jaki był traktowany, zabił go, podrzynając mu gardło. Śmierć Sarumana była ostatnim wydarzeniem Wojny o Pierścień.
Ekranizacja.
W adaptacji filmowej Petera Jacksona w postać Sarumana wcielił się Christopher Lee. W filmie Saruman nie zostaje zabity w Shire. W wersji rozszerzonej "" zostaje na szczycie Orthanku – wobec odmowy ofiarowania Grímie wolności – ugodzony przez niego nożem. Spadając z wieży, nadziewa się na ostrze jednego z młynów.
W ekranizacjach Saruman wystąpił także w "Hobbicie", choć w książkach zadebiutował dopiero we "Władcy Pierścieni".

</doc>
<doc id="75964" url="https://pl.wikipedia.org/wiki?curid=75964" title="Ogorzałka mała">
Ogorzałka mała

Ogorzałka mała ("Aythya affinis") – gatunek średniej wielkości ptaka wodnego z rodziny kaczkowatych (Anatidae). Nie jest zagrożony wyginięciem. Nie wyróżnia się podgatunków.
Występowanie.
Ptak ten zamieszkuje Amerykę Północną od Alaski na północy po Wielkie Jeziora Północnoamerykańskie i północno-wschodnią Kalifornię na południu. Zimuje na północnoamerykańskich preriach, w Meksyku, Ameryce Środkowej (w tym na Antylach), Kolumbii, Wenezueli oraz na Hawajach. Sporadycznie pojawia się w środkowych Andach i dorzeczu Orinoko oraz na Grenlandii. Do Europy zalatuje bardzo rzadko, do Polski wyjątkowo – stwierdzono ją tylko raz (druga rzekoma obserwacja z 2012 roku nie została zaakceptowana przez Komisję Faunistyczną Sekcji Ornitologicznej Polskiego Towarzystwa Zoologicznego).
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody ogorzałka mała nieprzerwanie od 1988 roku klasyfikowana jest jako gatunek najmniejszej troski (LC – "Least Concern"). Według szacunków organizacji Partners in Flight, liczebność światowej populacji lęgowej w 2017 roku wynosiła około 3,8 miliona osobników. Globalny trend liczebności populacji uznawany jest za spadkowy.
Na terenie Polski gatunek ten jest objęty ścisłą ochroną gatunkową.

</doc>
<doc id="75966" url="https://pl.wikipedia.org/wiki?curid=75966" title="Gwarek">
Gwarek



</doc>
<doc id="75967" url="https://pl.wikipedia.org/wiki?curid=75967" title="Hyundai">
Hyundai

Hyundai Group – południowokoreański koncern założony przez Chung Ju-yung w 1947 jako przedsiębiorstwo budowlane.
Podział.
Hyundai Group w drugiej połowie XX wieku jednym z największych czeboli w Korei Południowej. Podobnie jak inne koreańskie przedsiębiorstwa, konglomerat stanął na skraju bankructwa w wyniku ogólnokrajowego kryzysu gospodarczego. W ramach restrukturyzacji, z wyjątkiem Hyundai Group i podległych mu Hyundai Merchant Marine oraz Hyundai Asan, grupa rozdzieliła się ostatecznie na wiele odrębnych jednostek.

</doc>
<doc id="75969" url="https://pl.wikipedia.org/wiki?curid=75969" title="Ópusztaszer">
Ópusztaszer

Ópusztaszer (do 1974 r. "Sövényháza") – miejscowość i gmina w środkowych Węgrzech położona w dolinie Cisy na Wielkiej Nizinie Węgierskiej, w komitacie Csongrád. Gmina liczy 2295 mieszkańców (styczeń 2011) i zajmuje obszar 59,5 km².
Historia.
Historyczne miejsce zatwierdzenia pierwszych węgierskich praw zwyczajowych przez księcia Arpada i pozostałych przywódców. Miejscowość wymieniana na piśmie w roku 1233, prawa miejskie od XV wieku, zniszczona w czasie najazdów tureckich.
W roku 1945 w Ópusztaszer uroczyście ogłoszono reformę rolną, zadekretowaną przez koalicyjny rząd Węgier (z udziałem komunistów i innych partii lewicowych).
Zabytki.
W roku 1971 założono w Ópusztaszer skansen historyczny, w którym następnie umieszczono panoramę przedstawiającą zajęcie Wielkiej Równiny Węgierskiej przez Węgrów pod wodzą Arpada. Panoramę namalował zespół malarzy węgierskich pod kierownictwem Árpáda Fesztyego dla uczczenia tysiąclecia Węgier przypadającego w roku 1896. Do roku 1945 panorama była eksponowana w Budapeszcie. Uszkodzoną podczas działań wojennych panoramę konserwowali polscy specjaliści.
Oprócz tego znajduje się tutaj pałac Pallavicinich, ruiny klasztoru, labirynt "Csillagösvény Labirintus", który jest jednocześnie labiryntem tematycznym o plecionych ścianach i parkiem rozrywki, a także zaprojektowana przez Györgya Csetego i Jenő Dulánszkyego Świątynia Lasów oraz pomnik Turula.

</doc>
<doc id="75970" url="https://pl.wikipedia.org/wiki?curid=75970" title="Opusztaszer">
Opusztaszer



</doc>
<doc id="75972" url="https://pl.wikipedia.org/wiki?curid=75972" title="Osobowość prawna">
Osobowość prawna

Osobowość prawna – pojęcie określające zdolność osób prawnych do bycia podmiotem praw i obowiązków oraz do dokonywania we własnym imieniu czynności prawnych. Jest immanentnie związane z powstaniem osoby prawnej, gdyż bez osobowości prawnej osoba prawna przestaje istnieć.
Zgodnie z treścią art. 37 Kodeksu cywilnego osoby prawne uzyskują (co do zasady) osobowość prawną z chwilą wpisania ich do właściwego rejestru.

</doc>
<doc id="75973" url="https://pl.wikipedia.org/wiki?curid=75973" title="Cegléd">
Cegléd

Cegléd – miasto na Węgrzech, w komitacie Pest, siedziba powiatu Cegléd. Jest położone na Wielkiej Nizinie Węgierskiej, na północ od Kecskemétu i około 70 km od Budapesztu. Posiada kąpielisko termalne.
Historia.
W 1514 roku tutaj przywódca powstania ludowego György Dózsa wygłosił przemówienie do chłopów. W okresie Wiosny Ludów działał tu Lajos Kossuth.

</doc>
<doc id="75974" url="https://pl.wikipedia.org/wiki?curid=75974" title="Cegled">
Cegled



</doc>
<doc id="75981" url="https://pl.wikipedia.org/wiki?curid=75981" title="Windsurfing">
Windsurfing

Windsurfing (również żeglarstwo deskowe) – rodzaj żeglarstwa wodnego, uprawiany przy użyciu deski z żaglem. Dyscyplina ta klasyfikowana jest jako konkurencja żeglarska, rozgrywana na igrzyskach olimpijskich od 1984 roku w konkurencji mężczyzn i od 1992 roku w konkurencji kobiet. Obecna klasa olimpijska to iq foil, który polega na lewitowaniu nad wodą. Po raz pierwszy wejdzie do użytkowania na igrzyskach w roku 2024.
Wstęp.
Sport polegający na żeglowaniu podobnym do jachtowego, lecz przy pomocy innego sprzętu. Deski o wyporności od 60-70 do ponad 300 litrów dzielą się na mieczowe i bezmieczowe (o szerokości dochodzącej do 101 cm, tzw. wide-body lub flapery). Pędnik stanowi zespół masztu, bomu oraz żagla o różnej powierzchni (stosuje się żagle o różnych powierzchniach, zależnie od siły wiatru oraz umiejętności i postury zawodnika, od 0,5 do 12,5 m²). Do połączenia deski z masztem stosuje się przeguby gumowe.
Historia windsurfingu.
Za twórców windsurfingu uważa się dwóch Kalifornijczyków: żeglarza i konstruktora lotniczego oraz surfera i matematyka Hoyla Schweitzera. To oni przewodzili grupie przyjaciół z Los Angeles, która pod koniec lat sześćdziesiątych stworzyła deskę windsurfingową. Konstruktorzy wykorzystali przy tym komputerowe metody projektowania. Po przeprowadzeniu wielu prób na wodzie, otrzymali ostateczny kształt żagla, masztu, bomu i deski oraz opracowali sposoby łączenia ze sobą poszczególnych elementów.
Trudno jednoznacznie wskazać, kto był wynalazcą windsurfingu. W różnych częściach świata, nie związani ze sobą konstruktorzy już wcześniej pracowali nad połączeniem deski surfingowej z żaglem. W 1965 roku magazyn Popular Mechanics opublikował artykuł Newmana Darby’ego, w którym opisano konstrukcję przypominającą deskę surfingową, zaopatrzoną w kwadratowy żagiel. W Wielkiej Brytanii deskę z żaglem już pod koniec lat pięćdziesiątych łączył Peter Chilvers, a w Australii jeszcze wcześniej zajmował się tym nastolatek Richard Eastaugh.
Jednak to Jim Drake i Hoyle Schweitzer są autorami określenia „windsurfer”, które zostało opatentowane w USA w 1973 roku. Na tym skończyła się wspólna przygoda obu konstruktorów. Drake jako naukowiec nie chciał zajmować się zawodowo handlem, więc odsprzedał wszelkie prawa do patentu Schweitzerowi. Ten w założonej w 1968 roku firmie Windsurfing International produkował, promował i udzielał patentu na deski windsurfingowe. Hoyle Schweitzer w dużej mierze odpowiada za rozpropagowanie sportu na świecie. Paradoksalnie, zamiast w Stanach Zjednoczonych, największą popularność windsurfing zyskał w Europie Zachodniej. Kiedy nowy sport stawał się modny, inni konstruktorzy postanowili produkować deski odwołując się do wcześniejszych konstrukcji. Patent Schweitzera wygasł w 1987 roku.
Boom windsurfingu w latach osiemdziesiątych sprawił, że sport ten awansował do kategorii dyscyplin olimpijskich. Stało się to w roku 1984. W połowie lat dziewięćdziesiątych popularność windsurfingu zmniejszyła się. Nastąpił jednak rozwój sprzętu, który stawał się coraz bardziej wyspecjalizowany.
Odmiany windsurfingu.
Windsurfing ma wiele różnych odmian. Podstawowe to:
Wymienione gatunki windsurfingu to odmiany podstawowe. Istnieją również gatunki będące syntezą różnych odmian. Jeden z nich to freemove (synteza freestyle i freeride – czyli pływanie tam i z powrotem połączone z wykonywaniem skoków, zwrotów w różnych wariacjach i ewentualnie podstawowych manewrów freestyle). Istnieje również taki rodzaj windsurfingu jak freecarve – czyli pływanie po prostej z jak największą prędkością i robienie agresywnych, wręcz slalomowych zwrotów. Używa się tutaj desek o dużej manewrowości
Deski windsurfingowe.
W latach siedemdziesiątych i osiemdziesiątych deski windsurfingowe dzielono na długie (longboards) i krótkie (shortboards). Długie deski zwyczajowo miały przynajmniej trzy metry długości. Współcześnie deski windsurfingowe można podzielić na następujące kategorie:
Od niedawna w niektórych deskach SUP (stand up paddle) również montuje się szynę masztową. Deski takie używa się do nauki i szeroko pojętej rekreacji.
Bardzo często podejmuje się próby budowania desek łączących różne kategorie. Niektóre z nich to np. freerace, freestyle-wave, czy freeformula.
Rodzaje żagli windsurfingowych.
Współczesne żagle windsurfingowe zbudowane są z dwuwarstwowej folii poliestrowej zbrojonej siatką z wysoko wytrzymałych włókien. Najczęściej jest to monofilm (folia poliestrowa) oraz różne hybrydy polimerów powstających na bazie poliestru. W nowoczesnych konstrukcjach jedynie tak zwane okno żagla wykonuje się z folii PVC (polichlorek winylu).
Analogicznie jak w przypadku desek, nazwy żagli są często ściśle związane ze stylem uprawiania windsurfingu. Podstawowe modele to:

</doc>
<doc id="75982" url="https://pl.wikipedia.org/wiki?curid=75982" title="Beskid">
Beskid



</doc>
<doc id="75983" url="https://pl.wikipedia.org/wiki?curid=75983" title="Volkswagen">
Volkswagen

Volkswagen [] – niemiecka marka samochodów produkowanych od 1938 roku przez niemiecki koncern Volkswagen Group. W dosłownym tłumaczeniu znaczy „samochód ludu”. Spółka jest notowana na giełdzie od 2003 roku.
Historia.
Historia koncernu Volkswagen rozpoczęła się w 1931 roku, kiedy przedsiębiorstwo Zündapp zwróciło się do Ferdinanda Porsche o przygotowanie projektu taniego samochodu. Ukryto go pod nazwą Type 12. Rozwinięciem tego projektu była współpraca z przedsiębiorstwem NSU, która zaowocowała prototypem Type 32. W 1933 roku F. Porsche poznał Adolfa Hitlera, który zażyczył sobie, by Porsche stał się nadwornym konstruktorem ówczesnych Niemiec. 17 kwietnia 1934 roku Ferdinand Porsche zaprezentował niemieckiemu rządowi projekt samochodu – legendarnego Garbusa. Była to odpowiedź na oczekiwania Hitlera, który domagał się taniego, rodzinnego samochodu. W zamyśle Hitler chciał odciążyć kolej, która była z roku na rok coraz bardziej niewydolna. Po wielu zbudowanych prototypowych modelach (konkretnie było ich 9) zatwierdzono w 1938 roku do produkcji seryjnej w przyszłej fabryce VolkswagenWerk GmbH projekt „Porsche typ 60”. O prawdziwości tych zapowiedzi miała świadczyć oficjalna uroczystość państwowa, jaka odbyła się 26 maja 1938 roku w Fallersleben (Dolna Saksonia). Wtedy to położono kamień węgielny pod budowę przyszłej fabryki KdF-wagena ("Kraft durch Freude-wagen"), a Adolf Hitler ochrzcił pojazd tytułem: „niemiecki samochód ludowy”.
Oficjalna produkcja KdF-wagena (późniejszego Volkswagena) w wersji cywilnej („garbusa”) rozpoczęła się 11 lipca 1941 roku i zakończyła 7 sierpnia 1944 roku. Zakłady wykorzystywały robotników przymusowych i więźniów obozów, w tym Arbeitsdorf. Łącznie w różnych wersjach nadwoziowych (kabriolet, sedan i kabrio-limuzyna) zakłady KdF-wagen Stadt wyprodukowały 630 sztuk. Pozostałe odmiany KdF-wagena (Schwimmwagen typ 166 – amfibia, Kubelwagen typ 82 – łazik terenowy, oraz wojskowy „garbus” typ 92, 82E i w wersji z napędem 4x4 jako typ 87) były przeznaczone dla armii niemieckiej. Ale cywilne KdF-wageny z lat 1941–1944 po II wojnie światowej uznano za prototypy, pomimo że niczym nie różniły się od pierwszych powojennych Volkswagenów „garbusów” produkowanych do 1949 roku. Powojenna produkcja ruszyła we wrześniu 1945 roku na potrzeby armii brytyjskiej, choć pierwotnie fabrykę w pobliżu Fallersleben przeznaczono do likwidacji. Wtedy też doszło do oficjalnego powstania marki Volkswagen.
Stopniowo, dzięki w miarę przystępnej cenie „garbusa” oraz wprowadzaniu w latach późniejszych nowych modeli (Transporter), Volkswagen awansował do grona największych producentów samochodów w Europie.
W 1973 roku miała miejsce premiera Passata, a w 1974 roku, po wyprodukowaniu blisko 12 mln sztuk, zakończono produkcję Garbusów w fabryce w Wolfsburgu. Odtąd były one produkowane w Emden (do 19 stycznia 1978 roku) i w Meksyku. 30 lipca 2003 zakończyła się produkcja w Meksyku.
Następcą Garbusa został Volkswagen Golf, który trafił do sprzedaży wiosną 1974 roku i został przyjęty entuzjastycznie. Sylwetka hatchbacka okazała się bardziej praktyczna niż Garbusa.
Nieco mniejszy od Golfa Polo zadebiutował wiosną 1975 roku i produkowany był w tej formie aż do 1981 roku, kiedy rozpoczęto produkcję drugiej generacji Polo.
W 1991 roku Volkswagen otworzył oficjalne przedstawicielstwo w Polsce. Powstało przedsiębiorstwo Kulczyk Tradex z siedzibą w Poznaniu – polski importer samochodów Volkswagen i Audi, a od 1996 roku również Porsche. Od 2011 roku Volkswagen wykupił Kulczyk Tradex, w wyniku czego firma zmieniła się na Volkswagen Group Polska.
W maju 1992 roku rozpoczął się kolejny polski rozdział w historii produkcji Volkswagenów – powstało przedsiębiorstwo Volkswagen Poznań, w którym początkowo montowano, a później już produkowano w całości różne modele samochodów. Modelem sztandarowym poznańskiej fabryki stał się Volkswagen Transporter wytwarzany tu od początku 1994 roku. Aktualnie w Poznaniu produkowane są Transporter T6.1 oraz Caddy.
W grudniu 1997 roku Volkswagen de Mexico S.A de C.V w zakładzie w Puebla rozpoczął seryjną produkcję Volkswagena New Beetle’a – reminiscencji Garbusa. 
W 1998 roku rozpoczyna się seryjna produkcja Lupo, który jest początkiem nowej generacji małych i oszczędnych samochodów koncernu VW, a także produkcja modelu Bora, sedana na bazie Golfa IV generacji.
Jednocześnie w roku 1998 Polska wzbogaciła się o kolejną fabrykę koncernu Volkswagen Group, tym razem zajmującą się produkcją najnowszej generacji silników Diesla – Volkswagen Motor Polska Sp. z.o.o. w Polkowicach (woj. dolnośląskie).
Do Volkswagen Group należy także Volkswagen Bank. Volkswagen Bank Polska S.A. powstał w 1998 roku. W skład banku wchodzą spółki: Volkswagen Bank direct, Volkswagen Leasing Polska, Volkswagen Serwis Ubezpieczeniowy.
31 maja 2000 roku powstało w Wolfsburgu Autostadt – „miasteczko koncernu Volkswagen”, w którym odwiedzający mogą nie tylko przyjrzeć się osiągnięciom koncernu w dziedzinie motoryzacji, lecz także interesująco spędzić wolny czas. Klienci odbierają tu kupione przez siebie samochody, które czekają na nich w jednej z dwóch szklanych wież – symbolach Autostadt.
26 listopada 2001 roku w fabryce Volkswagena w Wolfsburgu z taśmy zjechał 33 333 333 wyprodukowany tam samochód. Tak duża liczba pojazdów wyprodukowanych w jednej fabryce to sukces niespotykany w historii motoryzacji.
W 1992 roku Golf III został wybrany Samochodem Roku, w 2006 roku Volkswagen Passat B6 zdobył drugie miejsce, zaś w 2010 roku Samochodem Roku został Volkswagen Polo piątej generacji.
W Polsce w 2014 roku zarejestrowano samochodów tej marki aż 5856, to jest około 15% więcej niż rok wcześniej. Najpopularniejszy okazał się VW Caddy. Znaczący wzrost sprzedaży użytkowych volkswagenów zaobserwowano zwłaszcza w Europie Zachodniej, gdzie najlepiej sprzedawał się VW Transporter.
W marcu 2019 roku spółka poinformowała opinię publiczną o chęci zwiększenia inwestycji w automatyzację rutynowych procesów produkcyjnych, natomiast by to zrobić musi w ciągu kolejnych pięciu lat zwolnić od 5 do 7 tysięcy pracowników.
Volkswagen w Polsce.
W 2019 roku Volkswagen była najpopularniejszą marką samochodów w Polsce z liczbą 81 625 zarejestrowanych aut.
Dieselgate.
We wrześniu 2015 ujawniona została afera Volkswagena związana z procederem montowania w samochodach produkowanych przez grupę Volkswagena oprogramowania, pozwalającego na manipulację wynikami pomiarów toksyczności spalin.

</doc>
<doc id="75985" url="https://pl.wikipedia.org/wiki?curid=75985" title="Brok (rzeka)">
Brok (rzeka)

Brok – rzeka w Polsce (województwo podlaskie i mazowieckie), prawy dopływ Bugu.
Źródło i ujście rzeki.
Brok ma swe źródła w pobliżu wsi Jabłoń-Uszyńskie i Brok w powiecie wysokomazowieckim, na Wysoczyźnie Wysokomazowieckiej, a uchodzi do Bugu koło miasta Brok w Puszczy Białej w powiecie ostrowskim.
Historia.
Wody rzeki wykorzystywane były do połowy XX wieku przez kilka młynów. Stanowiła spławny, dość łatwy szlak kajakowy.

</doc>
<doc id="75986" url="https://pl.wikipedia.org/wiki?curid=75986" title="Zawrat">
Zawrat

Zawrat (, , ) – położona na wysokości 2159 m wąska przełęcz w długiej wschodniej grani Świnicy w Tatrach Wysokich, oddzielająca Zawratową Turnię (2247 m) od Małego Koziego Wierchu (2226 m). Jest jednym z dwóch skrajnych punktów szlaku Orlej Perci (zachodnim).
Turystyka.
Zawrat dostępny jest dla turystów bezpośrednio z dolin leżących po obu stronach grani: Doliny Pięciu Stawów Polskich i Doliny Gąsienicowej. Jednokierunkowy szlak na Świnicę przecina zbocze Zawratowej Turni i żebra Niebieskiej Turni oraz Gąsienicowej Turni (odcinek ze sztucznymi ułatwieniami w postaci łańcuchów i klamer, miejscami eksponowany). Z Doliny Pięciu Stawów Polskich prowadzi na przełęcz łatwa droga (w 1934 r. zbudowano łatwiejszą trasę zamiast ścieżki z 1877 r.) poniżej południowej grani schodzącej z Małego Koziego Wierchu.
Droga z Doliny Gąsienicowej prowadzi od Zmarzłego Stawu Gąsienicowego ścianą Małego Koziego Wierchu (nowa trasa, nazywana też Nowym Zawratem, z klamrami i łańcuchami). Trasa ta została wytyczona przez Towarzystwo Tatrzańskie w latach 1894–1895. Wariant zimowy prowadzi natomiast przez piarg Zawratowego Żlebu (trasa zwana Starym Zawratem).
Historia i nazewnictwo.
Nazwa Zawrat i jej zdrobnienie – Zawracik występują dość często w nazewnictwie tatrzańskim (przykładowo Zawracie pod Wołowcem lub Przełęcz nad Zawratami w grani Rohaczy). Oznaczają zazwyczaj strome przełęcze, przełączki lub inne podobne, strome obiekty. Przez Zawrat już w XIX wieku chodzono z Zakopanego do Morskiego Oka. Pierwsze odnotowane przejścia turystyczne: Jakub Krauthofer i Jan Para w sierpniu 1842 r. Pierwsze przejście zimowe (z udziałem kobiety, co wówczas było rzadkością): Jan Grzegorzewski, panna Stanisława Pisarzewska i jej szwagier, ziemianin z Mazowsza Leon Józef Marian Duczymiński wraz z przewodnikami: Bartłomiejem Obrochtą, G. Rojaną i Józefem Trzebunią – 21 stycznia 1894 r. W XIX wieku przejście przez Zawrat uważano za trudne, było sprawdzianem umiejętności turysty. Na Zawracie byli m.in. Stanisław Witkiewicz (swoją wycieczkę z 1888 r. opisał w "Na przełęczy"), Stefan Żeromski (1892), Jarosław Iwaszkiewicz, Jan Kasprowicz, Maria Skłodowska-Curie, Włodzimierz Lenin.
W czerwcu 1904 r. w jednej z nisz wschodniej ściany Zawratowej Turni, pod Zawratem, ks. Walenty Gadowski umieścił posążek Matki Boskiej dla uczczenia 50. rocznicy ogłoszenia dogmatu o Niepokalanym Poczęciu Najświętszej Maryi Panny.
W 1952 r. szlak prowadzący z Doliny Gąsienicowej przez Zawrat do Doliny Pięciu Stawów Polskich nazwano Szlakiem Lenina. Do niebieskich oznakowań trasy turystycznej domalowano małe, czerwone gwiazdki wydrapywane systematycznie przez turystów i górali.
Do 2012 r. na Zawracie miało miejsce 17 wypadków śmiertelnych.
Przyroda.
Ciekawa flora. Z rzadkich roślin występują rogownica jednokwiatowa, saussurea wielkogłowa, skalnica odgiętolistna i ukwap karpacki – gatunki w Polsce występujące tylko w Tatrach i to na nielicznych stanowiskach.

</doc>
<doc id="75988" url="https://pl.wikipedia.org/wiki?curid=75988" title="Mały Kozi Wierch">
Mały Kozi Wierch

Mały Kozi Wierch (, , ) – szczyt w długiej wschodniej grani Świnicy w Tatrach Wysokich, na trasie Orlej Perci. Na zachodzie graniczy z Zawratową Turnią, od której oddziela go Zawrat (2157 m), natomiast na wschodzie od Zmarzłych Czub oddziela go Zmarzła Przełączka Wyżnia. Najczęściej podawana wysokość Małego Koziego Wierchu to 2226 m, w niektórych źródłach 2228 m.
Mały Kozi Wierch to rozłożysty masyw o trzech graniach (dwie wzdłuż szlaku). W kierunku Doliny Pięciu Stawów Polskich odchodzi trzecia grań (południowa), oddzielająca Dolinkę pod Kołem od Dolinki Pustej. W niej znajduje się wierzchołek zwany Kołową Czubą, oddzielony od szczytu Małego Koziego Wierchu przełęczą Schodki. Północne stoki Małego Koziego Wierchu opadają ścianą do Kotła Zmarzłego Stawu Gąsienicowego.
W grani wschodniej Małego Koziego Wierchu znajdują się dwie szerokie turnie – Zmarzłe Czuby opadające w kierunku Dolinki Pustej stromymi ścianami. Od głównego wierzchołka oddziela je wąska Zmarzła Przełączka Wyżnia, z której na północ opada głęboki żleb Honoratka, dawniej zwany Żydowskim Żlebem i jeszcze dziś tak oznaczany na niektórych mapach. Obie nazwy mają niejasną genezę, starsza może pochodzić od żydowskiego turysty, Kurta Langfeldesa, który zginął w tym miejscu w 1925 r.
Widok z Małego Koziego Wierchu jest szeroki, ciekawszy niż z Zawratu. Od roku 1876 panoramę polecał w swoich przewodnikach Karl Kolbenheyer.
Pierwsze odnotowane wejścia turystyczne:
Nazwa "Mały Kozi Wierch" pochodzi z pierwszych lat XX wieku, do 1903 r. oznaczała jednak Zamarłą Turnię. W 1905 r. przez szczyt poprowadzona została Orla Perć. Do 2012 r. na Małym Kozim Wierchu zdarzyło się 6 wypadków śmiertelnych.

</doc>
<doc id="75990" url="https://pl.wikipedia.org/wiki?curid=75990" title="Zmarzła Przełęcz">
Zmarzła Przełęcz

Zmarzła Przełęcz (, , ) – położona na wysokości 2123 m (według wcześniejszych pomiarów 2126 m) przełęcz w długiej wschodniej grani Świnicy, w polskich Tatrach Wysokich. Oddziela Zmarzłe Czuby w masywie Małego Koziego Wierchu od Zamarłej Turni (2179 m). Jest to szeroka przełęcz o dwóch siodłach. We wschodnim znajduje się charakterystyczna skała w kształcie maczugi o wysokości 3 m, nazywana popularnie przez turystów i taterników „chłopkiem” i systematycznie podpierana przez nich zapałkami i patykami. Chłopkami w gwarze podhalańskiej nazywa się turniczki z oddali przypominające postać ludzką.
Południowe stoki spod przełęczy opadają do Dolinki Pustej, północne do Dolinki Koziej. Przełęcz ta jest najgłębsza w całym grzbiecie oddzielającym Dolinę Gąsienicową od Doliny Pięciu Stawów Polskich, jednak nie jest wykorzystywana jako przejście między tymi dolinami, gdyż do Pustej Dolinki opada stromym urwiskiem.
Nazwa przełęczy pochodzi od znajdującego się pod nią Zmarzłego Stawu Gąsienicowego. Z rzadkich roślin w rejonie przełęczy występuje ukwap karpacki – gatunek w Polsce występujący tylko w Tatrach i to na nielicznych stanowiskach.
Przez Zmarzłą Przełęcz prowadzi szlak turystyczny Orla Perć. Przejście pomiędzy obydwoma siodłami przełęczy oraz wejście z przełęczy na Zmarzłe Czuby ubezpieczone jest łańcuchami. Do 2012 r. miały tutaj miejsce 3 wypadki śmiertelne.
Pierwsze odnotowane wejścia:
Panorama ze Zmarzłej Przełęczy nie jest zbyt szeroka, ale oryginalna. Szczególnie ciekawie wyglądają stąd południowe stoki Zamarłej Turni.

</doc>
<doc id="75991" url="https://pl.wikipedia.org/wiki?curid=75991" title="Zamarła Turnia">
Zamarła Turnia

Zamarła Turnia (, , ) – dwuwierzchołkowy szczyt w długiej wschodniej grani Świnicy w polskich Tatrach Wysokich. Wierzchołki – wschodni (2179 m) i zachodni (2178 m) – znajdują się w odległości kilkunastu metrów od siebie i rozdzielone są płytko wciętą szczerbiną. Górną częścią północnej ściany Zamarłej Turni, omijając wierzchołki, przechodzi szlak Orlej Perci.
Zamarła Turnia położona jest pomiędzy Zmarzłymi Czubami we wschodniej grani Małego Koziego Wierchu (rozdziela je Zmarzła Przełęcz) oraz Kozimi Czubami (rozdziela je Kozia Przełęcz).
Na północną stronę Zamarła Turnia opada do Dolinki Koziej. Słynna południowa ściana Zamarłej Turni opada w kierunku Dolinki Pustej (w Dolinie Pięciu Stawów Polskich) gładkimi ścianami – krzesanicami (różnica poziomów wynosi ok. 140 m), uchodzącymi długo za niemożliwe do przejścia.
Historia zdobycia.
Pierwsze odnotowane wejścia:
Pierwsze przejście południowej ściany było ważnym punktem w historii taternictwa, a przez długi czas droga ta uchodziła za najtrudniejszą w Tatrach. Przy próbach powtórzenia drogi na ścianie południowej zginęło wielu taterników, m.in. Stanisław Bronikowski w 1917, plastyk Mieczysław Szczuka w 1927, siostry Marzena i Lida Skotnicówny 6 października 1929 (podczas próby pierwszego kobiecego przejścia drogi). 17 września 1932 r. Stanisław Motyka i Jan Sawicki pokonali ścianę trawersem od Zmarzłej do Koziej Przełęczy. Obecnie na ścianie wytyczonych jest około 20 dróg i kilkadziesiąt wariantów o różnej skali trudności, do najciekawszych należą "Kant Pietscha", "Aligator", "Bombay", "Lewa Pilchówka", "Prawa Pilchówka", "Kant Heinricha", "Komarniccy", "Lewi Wrześniacy", "Prawi Wrześniacy". Wciąż popularna jest również droga klasyczna.
Słynne są dwa przejścia południowej ściany bez asekuracji, których dokonał Jerzy Leporowski. W Tatry przyjechał latem 1927 nie mając żadnego doświadczenia wspinaczkowego i nie znając środowiska taterników. Pewnego dnia dosiadł się do taterników w schronisku w Dolinie Pięciu Stawów i oświadczył, że trzy dni wcześniej pokonał bez asekuracji południową ścianę Zamarłej Turni – co wzbudziło niedowierzanie. Po chwili w obecności taterników pokonał ścianę po raz drugi, co było wielką sensacją.
Nazwa Zamarłej Turni została wymyślona w 1902 r. przez poetę Franciszka Henryka Nowickiego, choć do 1903 r. odnoszono ją do Małego Koziego Wierchu. Wypadkom na jej ścianach swoje wiersze poświęcili Julian Przyboś i Jalu Kurek. O wspinaczkach na tej ścianie nakręcono też dwa filmy: Adama Krzeptowskiego (brata Andrzeja) w 1933 oraz Sergiusza Sprudina w 1962 ("Zamarła Turnia" według scenariusza Jana Długosza z udziałem znanych polskich taterników).

</doc>
<doc id="75992" url="https://pl.wikipedia.org/wiki?curid=75992" title="Kozia Przełęcz">
Kozia Przełęcz

Kozia Przełęcz, Niżnia Kozia Przełęcz (, , ) – położona na wysokości 2126 m (według wcześniejszych pomiarów 2137 m) wąska przełęcz w długiej wschodniej grani Świnicy, w polskich Tatrach Wysokich, pomiędzy Zamarłą Turnią a Kozimi Czubami leżącymi w masywie Koziego Wierchu. Przełęcz jest dwumetrowej szerokości wrębem między skałami i leży w strefie mylonitów. Przejście przez przełęcz ułatwione jest przez klamry, drabinkę i łańcuchy. Szczególnie znana jest 8-metrowa stalowa drabinka, którą szlak Orlej Perci schodzi na przełęcz ze stoków Zamarłej Turni.
Przełęcz położona na trasie Orlej Perci, dostępna jest także z Doliny Gąsienicowej (z Dolinki Koziej) i Doliny Pięciu Stawów Polskich (Dolinki Pustej). Szlak prowadzi z Dolinki Koziej początkowo ścianą Zamarłej Turni, później żlebem, w którym nawet latem często zalega śnieg na Kozią Przełęcz, następnie schodzi ścianą Kozich Czub do Dolinki Pustej. Przejście ułatwiają łańcuchy założone na wejściu i zejściu.
Pierwsze odnotowane przejście przez Kozią Przełęcz dokonane zostało około 1860 r. przez Szymona Tatara, przewodnika tatrzańskiego, podczas jednej z jego myśliwskich wypraw. Drogą tą poprowadził on ok. 1876 r. Tytusa Chałubińskiego i osoby jemu towarzyszące. Pierwsze zimowe przejście: Józef Lesiecki, Leon Loria, Mariusz Zaruski, Stanisław Zdyb – dnia 1 kwietnia 1911 r. Znaki doprowadzające na przełęcz od Zmarzłego Stawu malował Jakub Wawrytko w 1907 i wszystkie były jeszcze dobrze widoczne w 1926. W 1968 Władysław Midowicz odnalazł jeszcze dwanaście z nich, mimo wcześniejszego zatarcia czarną farbą przez nieznanego znakarza, podczas znakowania szlaku żółtego. Zacierając je ponownie pozostawił jeden z nich, jako pamiątkowy. Droga z Dolinki Pustej na przełęcz została zbudowana przez ks. Walentego Gadowskiego w roku 1911.
Widok z przełęczy jest niezbyt szeroki, ale ciekawy.
Kozia Przełęcz to niebezpieczne przejście. Do 2012 r. miało tutaj miejsce 13 wypadków śmiertelnych.
Szlaki turystyczne.
Przejście żółtym szlakiem przez Kozią Przełęcz to bardzo wymagający szlak turystyczny. Po obu stronach przełęczy znajduje się sporo ułatwień w postaci łańcuchów (więcej ułatwień jest od strony Dolinki Pustej, gdzie turyści mają do pomocy klamry i łańcuchy).

</doc>
<doc id="75993" url="https://pl.wikipedia.org/wiki?curid=75993" title="Kozie Czuby">
Kozie Czuby

Kozie Czuby (, , ) – szczyt o trzech wierzchołkach (od zachodu na wschód kolejno: 2236 m, 2256 m, 2264 m) w długiej wschodniej grani Świnicy w polskich Tatrach Wysokich, w masywie Koziego Wierchu. Autorem nazwy "Kozie Czuby" jest ks. Walenty Gadowski. Przez szczyt ten prowadzi najtrudniejszy tatrzański znakowany szlak turystyczny zwany Orlą Percią.
Kozie Czuby od Koziego Wierchu oddziela Kozia Przełęcz Wyżnia (2240 m), a od pobliskiej Zamarłej Turni wąska i głęboka Kozia Przełęcz (2137 m). Kozie Czuby opadają urwistymi ścianami o wysokości ok. 200 m w kierunku Dolinki Koziej i ok. 250 m w kierunku Dolinki Pustej. Przez ściany poprowadzonych jest kilka dróg wspinaczkowych, szczyt jest jednak mniej popularny niż sąsiednie Zamarła Turnia i Kozi Wierch.
Pierwsze odnotowane wejście:
Przejście przez Kozie Czuby ułatwiają zamontowane łańcuchy i klamry. Do 2012 r. miało tutaj miejsce 9 wypadków śmiertelnych.
Fragment Orlej Perci przebiegający przez Kozi Wierch i Kozie Czuby został zbudowany w 1904 r. i wykończony rok później.

</doc>
