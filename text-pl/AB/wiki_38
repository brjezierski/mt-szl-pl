<doc id="76847" url="https://pl.wikipedia.org/wiki?curid=76847" title="Władcy Mołdawii">
Władcy Mołdawii

Hospodarstwo Mołdawskie (od XIV w. do 1859 r.).
Chronologia władców mołdawskich oraz identyfikacja pokrewieństwa lub powinowactwa poszczególnych hospodarów do 1400 budzi wśród badaczy szczególne kontrowersje. Z tego powodu poniżej podane są daty panowania w wersji trzech różnych badaczy:
1400-1432 Aleksander I Dobry (Alexandru cel Bun; s. Romana I)
1400-1407 Bogdan (koregent) (brat)
1432-1434 Eliasz I (Ilie / Iliaş; syn Aleksandra Dobrego)
1434-1435 Stefan II (brat)
1435-1442 Eliasz I (ponownie)
1442-1444 Stefan II (ponownie)
1444-1445 Piotr II (s. Aleksandra Dobrego)
1445-1447 Stefan II (po raz trzeci)
1447-1447 Piotr II (ponownie)
1447-1448 Roman II (s. Eliasza)
1448-1449 Piotr II (ponownie)
1449-1449 Ciubăr
1449-1449 Aleksander II (Alexăndrel; s. Eliasza)
1449-1451 Bogdan II (s. Aleksandra Dobrego)
1451-1452 Piotr III Aron (Petru Aron; s. Aleksandra Dobrego)
1452-1454 Aleksander II (ponownie)
1454-1455 Piotr III Aron (ponownie)
1455-1455 Aleksander II (ponownie)
1455-1457 Piotr III Aron (ponownie, zm. 1469)
1457-1504 Stefan III Wielki (Ştefan cel Mare; s. Bogdana II)
1504-1517 Bogdan III Ślepy (Bogdan cel Chior; s. Stefana Wielkiego)
1517-1527 Stefan IV Młody (Ştefăniţă; syn)
1527-1538 Piotr IV Raresz (Petru Rareş; s. Stefana Wielkiego)
1538-1540 Stefan V Szarańcza (Ştefan Lăcustă; brat)
1540-1541 Aleksander III Cornea (Alexandru Cornea; s.Bogdana III)
1541-1546 Piotr IV Raresz (ponownie)
1546-1551 Eliasz II (Iliaş; s. Piotra Raresza, zm. 1562)
1551-1552 Stefan VI (s. Piotra Raresza)
1552-1552 Jan I Joldea (Ioan Joldea)
1552-1561 Aleksander IV Lăpuşneanu (s. Bogdana III)
1561-1563 Jan II Jakub Heraklid Despot (Despot Vodă / Ioan Iacob Heraclid)
1563-1564 Stefan Tomşa I (Ştefan Tomşa)
1564-1568 Aleksander IV Lăpuşneanu (ponownie)
1568-1572 Bogdan IV Lăpuşneanu (syn)
1572-1574 Jan III Srogi (Ioan Vodă cel Viteaz) 
1574-1577 Piotr V Kulawy (Petru Şchiopul)
1577-1577 Jan IV Podkowa (Ioan Potcoavă)
1578-1579 Piotr V Kulawy (ponownie)
1579-1582 Jan V Sas (Iancu Sasul; s. Piotra Raresa)
1582-1591 Piotr V Kulawy (ponownie)
1591-1592 Aron Tyran (Aron Tiranul)
1592-1592 Aleksander V Zły (Alexandru cel Rău)
1592-1592 Piotr VI Kozak (Petru Cazacul; s. Aleksandra Lăpuşneanu)
1592-1595 Aron Tyran (ponownie, zm. 1597)
1595-1595 Stefan VIII Răzvan 
1595-1600 Jeremi Mohyła (Ieremia Movilă)
1600-1600 Michał I Waleczny (Mihai Viteazul)
1600-1606 Jeremi Mohyła
1606-1606 Konstantyn I Mohyła (Constantin Movilă; s. Jeremiego, zm. 1612)
1606-1607 Szymon Mohyła (Simion Movilă; brat)
1607-1607 Michał II Mohyła (Mihail Movilă; s. Szymona)
1607-1611 Konstantyn I Mohyła (ponownie)
1611-1615 Stefan Tomşa II
1615-1616 Aleksander VI Mohyła (s. Jeremiego)
1616-1619 Radu Mihnea (s. Radu Paturczeńca)
1619-1620 Kacper Grazziani
1620-1621 Aleksander VII Eliasz (wnuk Aleksandra Lapusceanu)
1621-1623 Stefan Tomşa II (ponownie)
1623-1626 Radu Mihnea (ponownie)
1626-1629 Miron Barnowski-Mohyła 
1629-1630 Aleksander VIII Dziecię (s. Radu Mihnea, zm. 1632)
1630-1632 Mojżesz Mohyła (Moise Movilă; s. Szymona)
1631-1633 Aleksander VII Eliasz (ponownie)
1633-1633 Miron Barnowski-Mohyła (ponownie)
1633-1634 Mojżesz Mohyła (ponownie)
1634-1653 Bazyli I Lupu (zm. 1661)
1653-1658 Jerzy I Stefan
1658-1659 Jerzy II Ghica (zm. 1560)
1659-1661 Stefan X Lupu (s. Bazylego Lupu)
1661-1665 Istrate Dabija
1665-1666 Jerzy III Duca
1666-1668 Eliasz III Aleksander (z linii Stefana Wielkiego)
1668-1672 Jerzy III Duca (ponownie)
1672-1674 Stefan XI Petriceicu
1674-1675 Dymitr I Cantacuzino
1675-1678 Antoni Ruset (Rosetti)
1678-1683 Jerzy III Duca (ponownie, zm. 1684)
1684-1684 Stefan XI Patriceicu
1684-1685 Dymitr I Cantacuzino (ponownie)
1685-1693 Konstantyn II Kantemir
1693-1693 Dymitr II Kantemir
1693-1695 Konstantyn III Duca
1695-1700 Antioch Kantemir (s. Konstantyna)
1700-1703 Konstantyn III Duca (ponownie)
1703-1705 Michał III Racoviţă
1705-1707 Antioch Kantemir (ponownie)
1707-1709 Michał III Racoviţă (ponownie)
1709-1710 Mikołaj I Mavrocordat 
1710-1711 Dymitr II Kantemir 
1711-1716 Mikołaj I Mavrocordat (ponownie)
1716-1726 Michał III Racoviţă (ponownie, zm. 1744)
1726-1733 Grzegorz Ghica II
1733-1735 Konstantyn IV Mavrocordat (s. Mikołaja)
1735-1739 Grzegorz Ghica II (ponownie)
1739-1739 okupacja rosyjska
1739-1741 Grzegorz Ghica II (ponownie)
1741-1743 Konstantyn IV Mavrocordat(ponownie)
1743-1747 Jan VI Mavrocordat (syn Mikołaja)
1747-1748 Grzegorz Ghica II (ponownie, zm. 1752)
1748-1749 Konstantyn IV Mavrocordat (ponownie)
1749-1753 Konstantyn V Racoviţă
1753-1756 Mateusz Ghica
1756-1757 Konstantyn V Racoviţă (ponownie, zm. 1764)
1757-1758 Scarlat Ghica (s. Grzegorza II, zm. 1766)
1758-1761 Jan VII Teodor Callimachi
1761-1764 Grzegorz Callimachi
1764-1767 Grzegorz Aleksander Ghica III
1767-1769 Grzegorz Callimachi
1769-1769 Konstantyn IV Mavrocordat (ponownie)
1769-1774 okupacja rosyjska
1774-1777 Grzegorz Aleksander Ghica III (ponownie)
1777-1782 Konstantyn VI Moruzi
1782-1785 Aleksander Mavrocordat I (s. Konstantyna)
1785-1786 Aleksander Mavrocordat II (syn Jana)
1786-1788 Aleksander Ipsilanti (zm. 1807)
1788-1789 Emanuel Giani-Ruset
1789-1792 okupacja rosyjsko-austriacka
1792-1792 Aleksander XI Moruzi (s. Konstantyna)
1792-1795 Michał IV Suţu (zm. 1802)
1795-1799 Aleksander XII Callimachi
1799-1801 Konstantyn VII Ipsilanti (zm. 1815)
1801-1802 Aleksander XIII Suţu (s. Michała, zm. 1821)
1802-1806 Aleksander XI Moruzi (ponownie)
1806-1806 Scarlat Callimachi
1806-1807 Aleksander XI Moruzi (ponownie)
1807-1807 Aleksander XIV Hangerli
1807-1810 Scarlat Callimachi
1810-1812 okupacja rosyjska
1812-1819 Scarlat Callimachi
1819-1821 Michał V Grzegorz Suţu
1821-1821 Aleksander Ipsilanti (wojskowy zarządca, syn Konstantyna)
1821-1822 Stefan Vogoride (kajmakam)
1822-1828 Jan VIII Sturdza
1828-1834 okupacja rosyjska
1834-1849 Michał VI Sturdza
1849-1853 Grzegorz Aleksander Ghica
1853-1854 okupacja rosyjska
1854-1856 Grzegorz Aleksander Ghica (ponownie)
1856-1857 Teodor Balş (kajmakam)
1857-1858 Mikołaj Vogoride (kajmakam, zm. 1863)
1858-1859 Anastazy Panu (zm. 1867), Bazyli Sturdza (zm. 1870) i Stefan Catargiu (zastąpiony przez Jana Cantacuzino) (kajmakami)
Zjednoczone Księstwa Mołdawii i Wołoszczyzny (unia personalna) (1859-1862).
1859-1862 Aleksander Jan Cuza (Alexandru Ioan Cuza)

</doc>
<doc id="76848" url="https://pl.wikipedia.org/wiki?curid=76848" title="Alloantygen">
Alloantygen

Alloantygen, antygen allogeniczny – antygen pochodzący od innego osobnika tego samego gatunku. Takie antygeny cechują się wysoką immunogennością i są przyczyną odrzucania przeszczepów, jeśli dany antygen jest różnie zbudowany u dawcy i biorcy. Najsilniejszymi alloantygenami są: antygeny grup krwi oraz antygeny głównego układu zgodności tkankowej.

</doc>
<doc id="76849" url="https://pl.wikipedia.org/wiki?curid=76849" title="Berbera">
Berbera

Berbera (som. "Barbara", arab. بربرة) – miasto w północnej Somalii, od 1991 r. wchodzi w skład nieuznawanego przez społeczność międzynarodową państwa Somaliland.
Berbera jest ważnym portem morskim, handlowym i rybackim, z jedyną osłoniętą przystanią po południowej stronie Zatoki Adeńskiej. Według danych na rok 2005 miasto liczyło 42 070 mieszkańców. 
Ośrodek handlu bydłem oraz przemysłu metalowego i cementowego. Zajmuje strategiczną pozycję na szlaku transportu ropy naftowej. 
Berbera założona w IX-X wieku była w średniowieczu ważnym miastem-państwem. Od XVII wieku pozostawała pod zwierzchnictwem tureckim, w latach 1875-1884 zajmowały ją wojska egipskie, a w latach 1884-1960 znajdowała się pod kontrolą brytyjską. W latach 1940–1941 Berberę okupowali Włosi. Podczas zimnej wojny ZSRR zbudował tu niewielki port wojenny, przejęty przez Amerykanów po somalijsko-etiopskiej wojnie w Ogadenie, a także długi pas startowy. Obecnie port służy do celów cywilnych. Miasto było bombardowane przez siły rządowe w 1988 roku, na początku lat 90. ucierpiało w wyniku walk klanowych, obecnie odbudowane.

</doc>
<doc id="76851" url="https://pl.wikipedia.org/wiki?curid=76851" title="Heteroantygen">
Heteroantygen

Heteroantygen (antygen ksenogeniczny) – antygen pochodzący od innego gatunku niż producent przeciwciał, w tym od bakterii, wirusów itp. Zwykle heteroantygeny są immunogenne.

</doc>
<doc id="76852" url="https://pl.wikipedia.org/wiki?curid=76852" title="Antygen ksenogeniczny">
Antygen ksenogeniczny



</doc>
<doc id="76853" url="https://pl.wikipedia.org/wiki?curid=76853" title="Antygen izogeniczny">
Antygen izogeniczny



</doc>
<doc id="76855" url="https://pl.wikipedia.org/wiki?curid=76855" title="Antygen nominalny">
Antygen nominalny

Antygen nominalny lub konwencjonalny – każdy antygen spoza danego organizmu, niezależnie od jego pochodzenia.

</doc>
<doc id="76856" url="https://pl.wikipedia.org/wiki?curid=76856" title="Antygen konwencjonalny">
Antygen konwencjonalny



</doc>
<doc id="76857" url="https://pl.wikipedia.org/wiki?curid=76857" title="Sole tlenowych kwasów chloru">
Sole tlenowych kwasów chloru

Sole tlenowych kwasów chloru – organiczne i nieorganiczne związki chemiczne, sole 4 tlenowych kwasów chloru. Są silnymi utleniaczami, ogrzewane wobec reduktorów mogą rozkładać się wybuchowo. Są zwykle dobrze rozpuszczalne w wodzie. Wraz ze zwiększającą się wartościowością atomu centralnego zmniejszają się właściwości utleniające związku.
Systematyka.
Nazwy w systemie Stocka są stosowane w polskim szkolnictwie. IUPAC zaleca stosowanie nazw systematycznych, jednak akceptuje też nazwy półsystematyczne.

</doc>
<doc id="76858" url="https://pl.wikipedia.org/wiki?curid=76858" title="Władcy Wołoszczyzny">
Władcy Wołoszczyzny

Hospodarowie wołoscy (1310-1859).
Utworzenie hospodarstwa wołoskiego miało miejsce w 1310 roku.
Zjednoczone Księstwa Mołdawii i Wołoszczyzny (1859–1862).
Od 1862 unia realna między Wołoszczyzną a Mołdawią.

</doc>
<doc id="76861" url="https://pl.wikipedia.org/wiki?curid=76861" title="José Ramos-Horta">
José Ramos-Horta

José Manuel Ramos-Horta (ur. 26 grudnia 1949 w Dili) – pierwszy minister spraw zagranicznych Timoru Wschodniego, do 25 czerwca 2006. Premier od 26 czerwca 2006 do 19 maja 2007. Prezydent Timoru Wschodniego od 20 maja 2007 do 20 maja 2012 i ponownie od 20 maja 2022.
W okresie okupacji tego terytorium przez Indonezję był działaczem na rzecz niepodległości i rzecznikiem ruchu oporu w latach 1975–1999. W 1996 został laureatem pokojowej Nagrody Nobla.
José Ramos Horta przez lata jeździł po świecie, aby wypraszać u międzynarodowych instancji wsparcie w walce o wolność dla swojej ojczyzny, Timoru Wschodniego. Po dekolonizacji Timoru Wschodniego (dawnej kolonii portugalskiej) w 1975, terytorium to zajęła Indonezja. José Ramos Horta, przywódca Rewolucyjnego Frontu na rzecz Niepodległości Timoru Wschodniego, latami starał się przekonać szefów najbardziej wpływowych państw i organizacji, że jego rodakom należy udzielić pomocy. Interweniował między innymi w ONZ-owskiej Komisji Praw Człowieka i Radzie Bezpieczeństwa. Bardzo długo jego starania spotykały się jedynie z deklaracjami bez pokrycia. Po wielu latach starań José Ramosa Horty, w 1999 udało się doprowadzić do referendum, w którym mieszkańcy Timoru Wschodniego zdecydowanie odrzucili indonezyjski projekt autonomii i opowiedzieli się za niepodległością.
11 lutego 2008 José Ramos Horta został ranny podczas ataku rebeliantów na jego dom. Po otrzymaniu wstępnej pomocy medycznej, został przetransportowany do Australii w stanie krytycznym, lecz niezagrażającym życiu. Jego obowiązki w kraju przejął 13 lutego 2008 przewodniczący parlamentu, Fernando de Araujo. 17 kwietnia 2008 prezydent powrócił do sprawowania funkcji.
W wyborach prezydenckich z 17 marca 2012 ubiegał się o reelekcję. Nie przeszedł jednakże do drugiej tury wyborów. Zdobył 17,48% głosów poparcia, przegrywając z Francisco Guterresem (28,76%) oraz Taurem Matanem Ruakiem (25,71%), który ostatecznie został wybrany na urząd prezydenta.
Zwyciężył w wyborach prezydenckich w 2022 roku. 20 maja 2022 został zaprzysiężony na drugą kadencję. 

</doc>
<doc id="76867" url="https://pl.wikipedia.org/wiki?curid=76867" title="Elisabeth Kübler-Ross">
Elisabeth Kübler-Ross

Elisabeth Kübler-Ross (ur. 8 lipca 1926 w Zurychu, zm. 24 sierpnia 2004 w Scottsdale) – amerykańska lekarka szwajcarskiego pochodzenia, znana ze swojej przełomowej książki "Rozmowy o śmierci i umieraniu" ("On Death and Dying"), w której przedstawiła psychologiczną teorię reakcji pacjenta na wiadomość o nieuleczalnej chorobie i bliskiej perspektywie śmierci:
Pięć etapów psychologicznych, które przechodzi pacjent to według Elisabeth Kübler-Ross:
Analogicznie etapy te przechodzą także bliscy terminalnie chorego.
Pochodziła z Zurychu i tam w 1957 ukończyła studia medyczne. Rok później wyjechała do Stanów Zjednoczonych, aby kontynuować kształcenie w Nowym Jorku. Pracując w USA była zaszokowana podejściem do chorych umierających w szpitalach. Zapoczątkowała cykl wykładów na ten temat. Potem wydała książkę "Rozmowy o śmierci i umieraniu". W psychiatrii specjalizowała się na uniwersytecie w Kolorado w 1963. W uznaniu jej dorobku naukowego uzyskała ponad 20 tytułów doktora honoris causa.
W 1995 przebyła kilka udarów mózgu, od tego czasu była sparaliżowana, zmarła w swoim domu w Arizonie.

</doc>
<doc id="76868" url="https://pl.wikipedia.org/wiki?curid=76868" title="MMO">
MMO



</doc>
<doc id="76869" url="https://pl.wikipedia.org/wiki?curid=76869" title="Europejski Bank Inwestycyjny">
Europejski Bank Inwestycyjny

Europejski Bank Inwestycyjny, EBI (ang. "European Investment Bank", fr. "Banque Européenne d'Investissement") – instytucja finansowa Unii Europejskiej, działająca od 1 stycznia 1958, powołana na mocy traktatu rzymskiego z 1957 o utworzeniu EWG. Jego akcjonariuszami są państwa członkowskie UE. Siedziba EBI mieści się w Luksemburgu.
Europejski Bank Inwestycyjny jest niezależny od budżetu UE, posiada osobowość prawną i własne organy decyzyjne (Rada Gubernatorów, Rada Dyrektorów, Komitet Zarządzający, Komisja Audytowa).
Rada Gubernatorów składa się z ministrów finansów państw członkowskich. W skład Rady Dyrektorów wchodzi po 1 przedstawicielu każdego państwa członkowskiego oraz jedna osoba wyznaczona przez Komisję Europejską.
Bank udziela kredytów (lub je gwarantuje) zarówno publicznym, jak i prywatnym podmiotom z państw-akcjonariuszy, a nadrzędnym celem jego działań jest przyczynianie się do harmonijnego rozwoju Wspólnoty. EBI może uczestniczyć w realizacji polityki UE w zakresie pomocy państwom AKP (na podstawie konwencji z Lome), 12 państwom obszaru Morza Śródziemnego (układy o współpracy), a także krajom wschodniej i środkowej Europy.
EBI posiada 59,15% udziałów Europejskiego Funduszu Inwestycyjnego (EFI), jak również 3% akcji Europejskiego Banku Odbudowy i Rozwoju.

</doc>
<doc id="76870" url="https://pl.wikipedia.org/wiki?curid=76870" title="Massively multiplayer online game">
Massively multiplayer online game

Massively multiplayer online game (w skrócie: MMOG lub MMO) – typ gry komputerowej rozgrywanej przez wielu graczy za pośrednictwem Internetu.
Gry MMOG zapewniają szerokie spektrum interakcji między graczami wykraczające poza to, co oferują zwykłe gry sieciowe. Do głównych cech gier tego typu należą:
Gry typu MMORPG od użytkowania mogą wymagać wnoszenia stałych opłat abonamentowych. Część gier oferuje bezpłatną rozgrywkę po zakupieniu licencjonowanej kopii gry. Jest też grupa gier bezpłatnych typu free-to-play zarabiających na płatnych ulepszeniach postaci czy konta.

</doc>
<doc id="76872" url="https://pl.wikipedia.org/wiki?curid=76872" title="Organizacja Państw Afryki, Karaibów i Pacyfiku">
Organizacja Państw Afryki, Karaibów i Pacyfiku

Organizacja Państw Afryki, Karaibów i Pacyfiku, OACPS, dawniej AKP, ang. ACP – grupa państw Afryki, Karaibów oraz regionu Pacyfiku, głównie byłych kolonii krajów EWG, stworzona w celu koordynacji polityki względem EWG (obecnie Unii Europejskiej). Pierwotnie grupa składała się z 46, a obecnie z 79 krajów członkowskich.
Historia.
Początki bliższej współpracy państw EWG ze swoimi koloniami zaczęły się już w 1957, po podpisaniu traktatów rzymskich. Znalazły się w nich zapisy, mówiące o stowarzyszeniu ze Wspólnotą kolonii państw członkowskich, a także o ochronie specjalnych więzi łączących je. Było to efektem żądania Francji, która zagroziła, że w razie ich niespełnienia nie dołączy do EWG. W 1964 część byłych kolonii państw EWG (18 państw) podpisało konwencję z Jaunde (obowiązującą początkowo do 1969, później do 1974) – pierwszą uchwałę ściśle regulującą współpracę między państwami EWG i Afryką. W czasie jej obowiązywania, w 1973, do EWG dołączyła Wielka Brytania, co spowodowało rozszerzenie współpracy również na kraje Pacyfiku i Karaibów. Ostatecznie prawno-międzynarodowe ramy współpracy państw grupy ustaliło porozumienie z Georgetown, podpisane 6 czerwca 1975. Jego sygnatariuszami było początkowo 46 państw, obecnie jest to 79 państw. Porozumienie to uważa się za początek AKP. Stosunki handlowe pomiędzy państwami AKP a Unią Europejską zostały ustalone równie w konwencjach z Lome (stolica Togo, 1975, 1979, 1984, 1989) i Kotonu (miasto w Beninie, 2000, zawarta na 20 lat). W grudniu 2019 Rada Ministrów AKP–UE zatwierdziła zmianę nazwy organizacji z AKP na OACPS (pierwsza nazwa jest wciąż stosowana), natomiast 15 kwietnia 2021, po kilku latach negocjacji, podpisano nową umowę, która zastąpi umowę z Kotonu. 
Członkowie.
Do OACPS należy 79 państw Afryki, Karaibów i regionu Pacyfiku:
Instytucje.
W ramach OACPS działają:
Najważniejszą osobą w organizacji jest sekretarz generalny.

</doc>
<doc id="76874" url="https://pl.wikipedia.org/wiki?curid=76874" title="Galeon Wodnik">
Galeon Wodnik



</doc>
<doc id="76875" url="https://pl.wikipedia.org/wiki?curid=76875" title="Dolina Białki">
Dolina Białki

Dolina Białki (, , ) – dolina rzeki Białka. Położona jest w granicach Polski i Słowacji i jest jedną z największych spośród tatrzańskich dolin walnych. Jej obszar w granicach Tatr to ok. 63,5 km², z czego do Polski należy ok. 38,2 km², a do Słowacji 25,3 km². Po opuszczeniu Tatr Białka płynie przez Pogórze Spisko-Gubałowskie i Kotlinę Nowotarską.
Topografia.
Główna gałąź doliny na terenie Tatr biegnie w kierunku północ–południe i ma ok. 12 km od Łysej Polany pod północno-zachodnią ścianę Zadniego Gerlacha. Oś tę stanowią kolejno od północy właściwa Dolina Białki i jej górna część, Dolina Białej Wody wraz z najwyższym piętrem, Doliną Kaczą. Słowacy traktują cały ten system jako jedną dolinę i nazywają ją "Bielovodská dolina". Podobnie główne cieki doliny, Biała Woda i Białka, obejmowane są przez nich wspólną nazwą "Biela voda". Polacy Doliną Białki zazwyczaj określają dolną część systemu, rozpoczynającą się na wysokości ok. 1075 m u połączenia Białej Wody i Rybiego Potoku, tworzących w dalszym biegu Białkę. W miejscu tym Dolina Białej Wody łączy się z największą polską odnogą, Doliną Rybiego Potoku. Niżej na zachód odchodzą dwie kolejne duże doliny: Dolina Roztoki wraz z górnym piętrem, Doliną Pięciu Stawów Polskich, oraz Dolina Waksmundzka. Z kolei na wschodnią stronę słowacką odgałęziają się jedynie małe Dolina Czerwona ("Červená dolina") i dolina Rozpadlina ("Rozpadliny").
Dolina Białki (rozumiana jako całość wraz z Doliną Białej Wody i dolinami bocznymi) podchodzi pod główną grań Tatr na odcinku od Świnicy aż po Mały Jaworowy Szczyt. Orograficznie lewe jej ograniczenie w Tatrach tworzy wschodnia grań Świnicy, prawe Jaworowa Grań, dalej Szeroka Jaworzyńska i jej wschodnia grań biegnąca poprzez Horwacki Wierch po Czerwoną Skałkę.
Opis doliny.
W dużej mierze Dolina Białki wyżłobiona jest w skałach trzonu krystalicznego Tatr Wysokich, w środkowy i dolny odcinek doliny wycięty jest w skałach osadowych serii wierchowej i reglowej. Duży wpływ na obecny charakter doliny miała działalność lodowców. Podczas maksimum ostatniego zlodowacenia, ok. 20 tys. lat temu, występował w niej największy lodowiec Tatr o długości 13,4 km, powierzchni 43,6 km² i grubości ponad 400 m. Glacjalna rzeźba doliny, o typowym U-kształtnym profilu poprzecznym, przegłębionym dnie, zawieszonych cyrkach i dolinach bocznych oraz bogactwie dużych i głębokich polodowcowych jezior cyrkowych, jest jedną z najlepiej wykształconych w całych Karpatach. Występują w jej obrębie dwa z pięciu paleonunataków Tatr Wysokich, Mnich i Hruba Turnia, czyli izolowane fragmenty ostrej grani w bocznych grzbietach, które podczas maksimum zlodowaceń były ze wszystkich stron otoczone lodem.
W kierunku północnym od Łysej Polany dolina biegnie pomiędzy Podhalem a Spiszem, wzdłuż Białki aż do jej ujścia do Dunajca w Jeziorze Czorsztyńskim między Dębnem a Frydmanem. Łącznie dolina ma długość ok. 40 km. Od Łysej Polany doliną Białki biegną po obydwu stronach Białki równolegle dwie drogi jezdne. Po polskiej stronie jest to asfaltowa droga do Morskiego Oka (górna część Drogi Oswalda Balzera). Po słowackiej stronie biegnie szeroka, utwardzona droga. Jej dolna część jest szeroka, dostosowana do ciężkich ciężarówek zwożących drzewo, czym wyżej tym staje się gorsza i kończy się na południowym krańcu doliny. Obydwoma prowadzą znakowane szlaki turystyczne. Ruch turystyczny jest na nich niewspółmierny; po polskiej stronie jest około 100 krotnie większy, niż po słowackiej. Istniała jeszcze jedna, opisywana w literaturze droga biegnąca zachodnim brzegiem Białej Wody. Obecnie istnieje ona już tylko na pierwszych kilkuset metrach, jej pozostała część została zniszczona przez wiatrołomy, lawiny i zarosła lasem.
W dolnej części doliny (z wyłączeniem Doliny Białej Wody i bocznych dolin) jest kilka polan: Łysa Polana, Palenica Białczańska, Polana Biała Woda, Koniarka i cztery Trybskie Polany. W wylocie Doliny Białki znajduje się drogowe przejście graniczne na Łysej Polanie. Granica państwa przebiega wzdłuż potoku, a dalej na południe granią Żabiego i północną granią Rysów do Rysów.
Przyroda.
W Dolinie Białki zachowały się skupiska lasów reglowych z partiami naturalnych, pierwotnych drzewostanów limbowych. Znajdują się w niej ostoje jeleni, niedźwiedzi i kozic. W dolnej części doliny utworzono rezerwat przyrody Przełom Białki pod Krempachami. Bogata flora mchów. W 2016 r. między drogą Trybsz – Kobylarzówka a rezerwatem przyrody Przełom Białki pod Krempachami znaleziono kilka gatunków prawnie chronionych: próchniczek błotny, mochwian błotny (Aulacomnium palustre), drabik drzewkowaty ("Climacium dendroides"), widłoząb kędzierzawy ("Dicranum polysetum"), fałdownik szeleszczący ("Rhytidiadelphus triquetrus"), gajnik lśniący ("Hylocomium splendens"), płonnik pospolity ("Polytrichum commune"), piórosz pierzasty ("Ptilium crista-castrensis"), torfowiec ostrolistny ("Sphagnum capillifolium"), torfowiec Girgensohna ("Sphagnum girgensohnii").

</doc>
<doc id="76876" url="https://pl.wikipedia.org/wiki?curid=76876" title="Teoria podejmowania decyzji">
Teoria podejmowania decyzji



</doc>
<doc id="76879" url="https://pl.wikipedia.org/wiki?curid=76879" title="Galeon (okręt)">
Galeon (okręt)



</doc>
<doc id="76880" url="https://pl.wikipedia.org/wiki?curid=76880" title="Klub fantastyki">
Klub fantastyki

Klub fantastyki to formalna bądź nieformalna grupa, a często nawet stowarzyszenie skupiające osoby o zainteresowaniach związanych z szeroko pojętą fantastyką. W wielu krajach, w tym w Polsce, znaczna część klubów fantastyki deklaruje swoją przynależność do fandomu.
W Polsce organizacją, która koordynuje niektóre aspekty działalności klubów fantastyki jest Fandom Polski. Większość z nich organizuje konwenty, zapraszając na nie pisarzy i twórców, ale także wydawców i osoby zajmujące się promowaniem fantastyki.
W niektórych klubach, jak np. w ŚKF osoby chcące być członkami muszą regularnie opłacać składki. Inne kluby mają charakter bardziej otwarty, część z nich nie posiada nawet własnego lokalu. Niektóre kluby, jak np. GKF mają charakter federacyjny, zrzeszając kilka bądź kilkanaście autonomicznych klubów fantastyki.
Pod względem liczby członków także istnieje duże zróżnicowanie, duże kluby posiadają do kilkuset członków, mniejsze zaledwie kilkunastu, większe kluby są także bardziej wszechstronne - ich członkowie dzielą się na mniejsze sekcje związane z określonymi dziedzinami fantastyki, w mniejszych członkowie zazwyczaj koncentrują się wokół określonych tematów np. gier fabularnych, bitewnych czy literatury.

</doc>
<doc id="76881" url="https://pl.wikipedia.org/wiki?curid=76881" title="Imladris (konwent)">
Imladris (konwent)

Imladris – konwenty fanów fantastyki zwane też Krakowskimi Weekendami z Fantastyką, organizowane nieprzerwanie od 1998 do 2007 roku przez Galicyjską Gildię Fanów Fantastyki. Podczas poszczególnych edycji konwentów można był spotkać licznych polskich pisarzy fantastyki m.in. Andrzeja Sapkowskiego, Stanisława Lema, Jacka Dukaja i innych.
Po kilkuletniej przerwie konwent Imladris reaktywowała Fundacja „Historia Vita” z Krakowa – jego dwunasta edycja odbyła się 22–24 listopada 2013. Kolejne edycje odbywały się w następujących terminach:
XIX edycja konwentu odbyła się online.
Kolejne edycje reaktywowanego konwentu odwiedzali znani polscy pisarze fantastyki, m.in. Andrzej Pilipiuk, Krzysztof Piskorski, Anna Kańtoch, Jakub Ćwiek, Paweł Majka.
Nazwa konwentów pochodzi od sindarińskiego odpowiednika nazwy Rivendell, siedziby elfów ze stworzonej przez J.R.R. Tolkiena mitologii Śródziemia.

</doc>
<doc id="76883" url="https://pl.wikipedia.org/wiki?curid=76883" title="Sterniczka zwyczajna">
Sterniczka zwyczajna

Sterniczka zwyczajna, sterniczka, sterniczka białogłowa ("Oxyura leucocephala") – gatunek średniej wielkości ptaka z podrodziny sterniczek (Oxyurinae) w rodzinie kaczkowatych (Anatidae). Występuje plamowo od południowo-zachodniej Europy i północno-zachodniej Afryki po środkową Azję, północno-zachodnie Chiny i Mongolię. Sporadycznie zalatuje do Polski. Jest to gatunek zagrożony wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1769 roku Giovanni Antonio Scopoli, nadając mu nazwę "Anas leucocephala". Autor nie wskazał miejsca typowego, ale prawdopodobnie były to północne Włochy. Obecnie gatunek zaliczany jest do rodzaju "Oxyura". Nie wyróżnia się podgatunków.
Zasięg występowania.
Sterniczka zamieszkuje zachodnią część basenu Morza Śródziemnego oraz południowo-wschodnią Europę i dalej pasem w środkowej Azji aż po północno-zachodnie Chiny i Mongolię, dochodząc do 56°N w południowej Rosji. Populacja śródziemnomorska osiadła, pozostałe ptaki zimują w okolicach Morza Kaspijskiego, na Bliskim Wschodzie, w Pakistanie i sporadycznie w północno-zachodnich Indiach. Im dalej na zachód, tym zasięg staje się bardziej wyspowy. W Polsce pojawia się sporadycznie (do 2021 roku odnotowano 25 stwierdzeń, łącznie obserwowano 30 osobników). W Europie Środkowej widywana od października do marca.
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody sterniczka zwyczajna od 2000 roku klasyfikowana jest w kategorii EN (gatunek zagrożony wyginięciem); wcześniej – od 1994 roku miała status gatunku narażonego (VU). Liczebność populacji szacuje się na 5300–8700 dorosłych osobników, ale prawdopodobnie są to dane zaniżone. Trend liczebności oceniany jest jako spadkowy.
Wiele pierwotnych miejsc lęgowych uległo wyschnięciu w wyniku obniżenia się wód gruntowych i susz. Z tej przyczyny dla zachowania tej zagrożonej kaczki dużą rolę odgrywają sztuczne zbiorniki wodne. Zanik lokalnych populacji lęgowych np. we Włoszech, Maroku i Grecji oraz zmniejszenie liczebności w wyniku polowań i niszczenia siedlisk obserwuje się już od XIX wieku. Tylko intensywne działania na rzecz ochrony gatunku w Hiszpanii dały wzrost populacji lęgowych.
Na terenie Polski gatunek ten jest objęty ścisłą ochroną gatunkową.

</doc>
<doc id="76884" url="https://pl.wikipedia.org/wiki?curid=76884" title="Konwent">
Konwent



</doc>
<doc id="76885" url="https://pl.wikipedia.org/wiki?curid=76885" title="Konwent fanów">
Konwent fanów

Konwent (od ang. "convention"; pot. "kon") – zjazd fanów fantastyki, gier fabularnych, mangi i anime, komiksu, seriali telewizyjnych. Termin ten został użyty po raz pierwszy w 1942 roku.
Opis.
Zwykle konwenty trwają trzy dni – od piątku do niedzieli – niekiedy są krótsze (sobota – niedziela) lub dłuższe (m.in. w trakcie długich weekendów). Jednodniowe imprezy są zwykle zwane eventami lub Dniami (Dzień fantastyki, Dni kultury Azjatyckiej itp.) Konwenty nie zawsze są monotematyczne. Zagadnienia (na przykład,z działów literackich, turniejowych, mangowych) bywają łączone. Zazwyczaj konwent przebiega według wcześniej przygotowanego programu, który obejmuje prelekcje przedmiotowe, spotkania ze znanymi osobistościami danej zbiorowości czy wydarzenia artystyczne. Charakterystyczną cechą konwentów jest zwyczaj przebierania się uczestników w fikcyjne lub prawdziwe postaci, tzw. cosplay i branie udziału w konkursie na najlepszy strój.
Konwenty w Polsce.
Pierwszym konwentem fanów w Polsce był Eurocon III w 1976 roku, wydarzenie zostało zorganizowane w Poznaniu. 
Oficjalnie natomiast pierwszym polskim konwentem fantastyki był Polcon który został zorganizowany przez Poznański Klub Fantastyki „Orbita” w 1985 roku, pierwsza edycja miała miejsce w Błażejewku.
Największym tego typu wydarzeniem w Polsce jest Pyrkon, organizowany co roku w Poznaniu, w okresie wiosennym. W Polsce odbywają się także konwenty takie jak:

</doc>
<doc id="76889" url="https://pl.wikipedia.org/wiki?curid=76889" title="Tchawica">
Tchawica

Tchawica () – narząd układu oddechowego, sprężysta cewa stanowiąca przedłużenie krtani i zapewniająca dopływ powietrza do płuc. U człowieka rozpoczyna się na wysokości kręgu szyjnego C6-C7, kończy zaś na wysokości kręgu piersiowego Th4-Th5. U swego dolnego końca tchawica dzieli się na oskrzela główne prawe i lewe (łac. "bronchus principalis dexter et sinister"), pod kątem otwartym ku dołowi. Miejsce tego podziału tworzy rozdwojenie tchawicy ("bifurcatio tracheae"). W tym miejscu znajduje się także ostroga tchawicy ("carina tracheae") rozdzielająca powietrze do płuc.
Długość tchawicy wynosi 10,5–12 cm, jej średnica zaś jest znacznie mniejsza (około 2 cm). Kształt tchawicy na przekroju poprzecznym jest gatunkowo zmienny – okrągły u świni i mięsożernych, spłaszczony grzbietowo-brzusznie u konia, podkowiasty u kozy i spłaszczony bocznie u bydła i owcy.
Utrzymanie światła tchawica zawdzięcza szkieletowi własnemu, złożonemu z kilkunastu (od 16 do 20) chrząstek tchawiczych ("cartilagines tracheales") o podkowiastym kształcie zbudowanych z tkanki chrzęstnej szklistej. Chrząstki połączone są między sobą mocnymi, włóknistymi więzadłami obrączkowymi lub tchawiczymi ("ligamenta anularia seu trachealia"). Chrząstki tchawicze, z racji swojego kształtu (otaczają od 2/3 do 3/4 obwodu tchawicy), przy ich wolnych końcach utrzymuje ściana błoniasta ("paries membranaceus"), zbudowana z włókien mięśniowych gładkich, układających się w dwie warstwy – warstwę zewnętrzną tworzą nieliczne pęczki włókiem podłużnych, warstwę wewnętrzną zaś, znacznie grubszą, rozgałęzione pasma mięśniowe. Warstwę poprzeczną mięśniówki tchawicy tworzy mięsień tchawiczy ("musculus trachealis"), tworzący właściwą ścianę tylną tchawicy.
Wyściółkę tchawicy pokrywają dwa rodzaje komórek nabłonkowych. Mają one za zadanie chronić płuca przed pyłem, który nie został zatrzymany w obrębie nosa i gardła. Komórka śluzowa (kubkowa) wydziela lepki śluz pokrywający tchawicę, który zatrzymuje drobinki kurzu. Komórka urzęsiona jest wyposażona w liczne rzęski, które wykonując nieustannie ruchy w kierunku górnym powodują przesuwanie się kurzu ku górze, gdzie następnie zostaje odkrztuszony lub połknięty. Oprócz komórek nabłonkowych znajdują się tu również komórki endokrynowe oraz limfocyty śródnabłonkowe.
Od zewnątrz tchawicę pokrywa przydanka ("tunica adventitia"), łącząca ją z otoczeniem. Jej powierzchnia wewnętrzna pokryta jest wielorzędowym nabłonkiem migawkowym, którego migawki poruszają się w kierunku gardła.
W klatce piersiowej tchawica rozgałęzia się, poprzez rozdwojenie tchawicy ("bifurcatio tracheae"), na 2 oskrzela główne (zwane inaczej zewnątrzpłucnymi), tworząc w ten sposób pierwsze elementy drzewa oskrzelowego. U parzystokopytnych przed tym rozwidleniem odchodzi oskrzele tchawicze biegnące do płata doczaszkowego płuca prawego.
Podczas połykania pokarmów krtań wraz z górną częścią tchawicy unosi się o około 2–3 cm. Podobnie silnie ku górze tchawica przesuwa się w ruchach głowy i kręgosłupa szyjnego do tyłu – w krańcowych ruchach głowy tchawica może unieść się nawet o 1,5 cm.
Do bezpośredniego badania wzrokiem wnętrza tchawicy i oskrzeli głównych stosuje się aparaty, zwane bronchoskopami – prócz możliwości oglądania wnętrza narządu, bronchoskopy pozwalają również na wprowadzenie odpowiednio zbudowanych, cienkich i długich narzędzi, pozwalających na wykonanie zabiegu, jak np. usunięcie ciała obcego.

</doc>
<doc id="76890" url="https://pl.wikipedia.org/wiki?curid=76890" title="Stopień sprężania">
Stopień sprężania

Stopień sprężania – stosunek objętości powietrza w cylindrze silnika na końcu suwu ssania do objętości powietrza na końcu suwu sprężania.
Ściślej to stosunek objętości cylindra silnika w dolnym martwym położeniu do objętości cylindra silnika w górnym martwym położeniu.
Rozróżnienie stopnia sprężania i ciśnienia sprężania jest istotne w tłokowych silnikach lotniczych, gdzie w miarę wzrostu wysokości pracy silnika maleje ilość ładunku dostarczana do cylindra i ciśnienie sprężania jest coraz niższe – mimo iż stopień sprężania jest niezmienny.
Z tego powodu tłokowe silniki lotnicze zwykle posiadają doładowanie lub turbodoładowanie.

</doc>
<doc id="76893" url="https://pl.wikipedia.org/wiki?curid=76893" title="Robert J. Szmidt">
Robert J. Szmidt

Robert Jerzy Szmidt (ur. 26 lipca 1962 we Wrocławiu) – polski pisarz science fiction i fantasy, tłumacz, redaktor oraz dziennikarz i wydawca. Z wykształcenia marynarz (ukończył Zespół Szkół Żeglugi Śródlądowej we Wrocławiu). Obecnie mieszka w Ogrodzieńcu.
Na początku lat 80. XX wieku czynny w polskim fandomie fantastycznym. Był jednym z pomysłodawców nagrody „Sfinks”, która przekształciła się później w Nagrodę im. Janusza A. Zajdla, choć od 1987 nie brał udziału w jej organizacji. Tłumaczył teksty z angielskiego m.in. dla Wydawnictwa Iskry i czasopisma „Nowa Fantastyka”. Laureat nagrody „Śląkfa” za rok 1985 w kategorii „Fan roku”.
W 1986 przeprowadził się do Katowic, pracował w branży wideo i księgarskiej i na kilkanaście lat przestał działać w fandomie. Był przedstawicielem wydawnictwa Amber na Polskę południową, prowadził też jedną z pierwszych legalnych wypożyczalni wideo na Śląsku. Stworzył wydawnictwo zajmujące się wydawaniem pism dla wideotek – „Video Business” i „Video Premiery”. Po tym, jak minął boom wideo, wydawał czasopisma o konsolach do gier „PlayStation Plus” i „Player Station Plus”.
W 2000 powrócił do branży fantastycznej jako założyciel a zarazem redaktor naczelny miesięcznika „Science Fiction” i związanego z nim wydawnictwa noszącego nazwę „Dom Wydawniczy Ares”. W 2004 stworzył Nagrodę „Nautilus”, przyznaną po raz pierwszy na krakowskim konwencie ConQuest. Od 2011 roku redaktor naczelny dwumiesięcznika „SF” wydawanego przez wydawnictwo Almaz.
W 2015 laureat nagrody Wrocławianin Roku 2015, w 2017 roku otrzymał srebrną, a w 2018 złotą Odznakę Honorową Zasłużony dla Województwa Dolnośląskiego.

</doc>
<doc id="76897" url="https://pl.wikipedia.org/wiki?curid=76897" title="Rycerz Święty Jerzy">
Rycerz Święty Jerzy



</doc>
<doc id="76898" url="https://pl.wikipedia.org/wiki?curid=76898" title="Sterniczka białogłowa">
Sterniczka białogłowa



</doc>
<doc id="76899" url="https://pl.wikipedia.org/wiki?curid=76899" title="Ken Grimwood">
Ken Grimwood

Kenneth Milton Grimwood (ur. 27 lutego 1944, zm. 5 czerwca 2003) – amerykański dziennikarz radiowy i pisarz. 
Znany jest głównie jako autor powieści "Powtórka", za którą w 1988 roku otrzymał Nagrodę World Fantasy. Powieść ta, wielokrotnie tłumaczona (także na polski), zyskała miano kultowej - w Japonii stała się bestsellerem. 
Urodził się w Dothan w Alabamie. Mieszkał m.in. w Paryżu, Londynie, Bostonie, Meksyku i Los Angeles. Zmarł w wieku 59 lat na atak serca w Santa Barbara w Kalifornii. Pracował nad sequelem "Replay".

</doc>
<doc id="76901" url="https://pl.wikipedia.org/wiki?curid=76901" title="Komitet Do Spraw Bezpieczeństwa Publicznego">
Komitet Do Spraw Bezpieczeństwa Publicznego



</doc>
<doc id="76903" url="https://pl.wikipedia.org/wiki?curid=76903" title="Krystyna Chojnowska-Liskiewicz">
Krystyna Chojnowska-Liskiewicz

Krystyna Chojnowska-Liskiewicz (ur. 15 lipca 1936 w Warszawie, zm. 12 czerwca 2021 w Gdańsku) – polska inżynier budowy statków i jachtowy kapitan żeglugi wielkiej. Pierwsza kobieta na świecie, która samotnie opłynęła dookoła Ziemię na jachcie żaglowym.
Życiorys.
Urodziła się w Warszawie, po wojnie rodzina przeniosła się do Ostródy. Studiowała na Politechnice Gdańskiej, na Wydziale Budowy Okrętów. W roku 1966 otrzymała patent kapitana jachtowego. W latach 1976–1978 samotnie opłynęła dookoła świat na pokładzie jachtu Mazurek, skonstruowanego przez jej męża, Wacława Liskiewicza.
Jacht "Mazurek" został w lutym 1976 zawieziony na pokładzie statku do portu Las Palmas w Las Palmas na Wyspach Kanaryjskich. Stamtąd Krystyna Chojnowska-Liskiewicz 10 marca wyruszyła w rejs, który jednak został przerwany z powodu konieczności powrotu do portu w celu naprawy drobnych awarii. 28 marca 1976 wyruszyła z Las Palmas ponownie, rejs tym razem przebiegł pomyślnie. Trasa rejsu przebiegała przez Atlantyk, Kanał Panamski, Ocean Spokojny, Australię i wokół Afryki. Po dwóch latach, 20 marca 1978 żeglarka zamknęła pętlę rejsu dookoła świata w pobliżu wysp Zielonego Przylądka, przepływając samotnie 28 696 mil morskich. Do Las Palmas dopłynęła w kwietniu. Była pierwszą kobietą, która dokonała takiego wyczynu - jej konkurentka, Naomi James, zamknęła pętlę dookoła świata 39 dni później, 28 kwietnia 1978.
Spoczywa na Cmentarzu Srebrzysko w Gdańsku.

</doc>
<doc id="76909" url="https://pl.wikipedia.org/wiki?curid=76909" title="Stan natury (teoria decyzji)">
Stan natury (teoria decyzji)

Stan natury – każde z możliwych następstw wariantu decyzyjnego, niezależne od decydenta, ale mające wpływ na końcową wypłatę.
Przykłady:

</doc>
<doc id="76914" url="https://pl.wikipedia.org/wiki?curid=76914" title="Ireneusz z Lyonu">
Ireneusz z Lyonu

Ireneusz z Lyonu (, , ; ur. ok. 140 w Smyrnie w Azji Mniejszej, zm. ok. 202 w Lugdunum) – biskup Vienne, teolog, apologeta, ojciec i Doktor Kościoła, męczennik chrześcijański, święty Kościoła katolickiego i prawosławnego.
Życiorys.
Wiadomości dotyczące życia Ireneusza podaje Hieronim w "De Viris Illustribus, XXXV": "Ireneusz, kapłan przy biskupie Fotynie, który rządził Kościołem w Lyonie, w Galii, został wysłany do Rzymu jako poseł przez męczenników tego miasta z powodu pewnych spraw spornych w Kościele. Przywiózł tam zaszczytny dla siebie list „Do biskupa Eleuteriusza”. Później, gdy blisko dziewięćdziesięcioletni Potyn został ukoronowany śmiercią męczeńską za Chrystusa, Ireneusz zajął jego miejsce.""Wiadomo o nim, że był uczniem kapłana i męczennika Polikarpa, o którym wspominaliśmy wyżej. Napisał pięć ksiąg „Przeciw herezjom”, małe dziełko „Przeciw poganom”, rozprawę „O karności”, następnie „Do brata Marcjana o przepowiadaniu apostolskim”, „Księgę różnych traktatów”, „Do Blasta o schizmie” i „Do Floryna o monarchii, czyli że Bóg nie jest twórcą zła” oraz piękną rozprawę „O ogdoadzie”. Przy końcu tej rozprawy zaznaczył, że żył w okresie bliskim czasom apostolskim, pisząc: „Poprzysięgam ciebie, który przepisujesz tę księgę, przez Pana naszego Jezusa Chrystusa i przez chwalebną Jego paruzję, kiedy będzie sądził żywych i umarłych, ażebyś porównał, gdy przepiszesz, i poprawił to jak najstaranniej według przepisywanego wzoru. I tę usilną prośbę przepisz tak, jak ją znalazłeś w egzemplarzu książki"”.
"Znane są jeszcze inne jego książki „Do Wiktora biskupa rzymskiego o zagadnieniu Paschy”. Upomina w nim Ireneusz Wiktora, aby nie rozrywał zbyt łatwo jedności, która powinna cechować kolegium [biskupów]. Wiktor bowiem właśnie uważał, że należy potępić wielu biskupów Azji i Wschodu, którzy Paschę obchodzili razem z Żydami w czternastym dniu księżyca [14 Nizan]. Na tę decyzję Wiktora nie zgodzili się nawet ci, których zdanie było inne niż biskupów na Wschodzie.""Ireneusz swą działalność pisarską rozwijał głównie za panowania Kommoda, który władzę objął po Marku Antoninie Werusie".
Wychował się w Smyrnie (obecnie Izmir). Według tradycji był uczniem Polikarpa, jednego z ojców apostolskich. Około 178 roku, za czasów panowania cesarza Marka Aureliusza, już jako biskup Vienne, został po śmierci bpa Fotyna najpierw administratorem, następnie biskupem Lyonu (łac. "Lugdunum").
Według tradycji uformowanej w VI wieku Ireneusz z Lyonu miał ponieść śmierć męczeńską w czasie prześladowania chrześcijan za panowania Septymiusza Sewera (202).
Nauczanie.
Kontekst jego nauczania stanowiły liczne sekty gnostyckie, z którymi polemizował w "Adversus Haereses". Najbardziej znaną wizją teologiczną biskupa Lyonu, była tzw. "teoria rekapitulacji" – odnowienia i zebrania całego stworzenia w Chrystusie jako Głowie (por. Ef 1,10).
Nauczał, podobnie jak wielu Ojców Kościoła, np. Grzegorz z Nyssy i Atanazy Wielki, że Adam i Ewa stworzeni byli w swego rodzaju dziecięcej niewinności, bez pożądliwości i dorosłego rozeznania. Stąd za upadek trzeba bardziej winić złośliwość kusiciela niż ich. Wygnanie przez Boga z raju nie wynikało z chęci pozbawienia ich dostępu do "drzewa życia", lecz z miłosierdzia. Bóg chciał zachować pierwszych rodziców od trwania w grzechu, który mógł stać się wieczny i nieuleczalny. Wygnanie miało ich otrząsnąć z pychy. Ich śmierć fizyczna, poprzez rozwiązanie ciała, miała położyć kres grzechowi. Odkupienie dokonane przez Chrystusa było bardziej wyzwoleniem ludzkości z tego czasu pokuty i nawrócenia, niż ekspiacją wobec Boga.
Działalność teologiczna.
Greckie oryginały jego najważniejszego dzieła zaginęły. Zachowały się ich przekłady na łacinę zatytułowane „Adversus haereses” (Przeciw herezjom). Powstały w latach 180–185. Polemizował w nich z gnostycyzmem. Wiedzę na temat gnostyków czerpał z dzieł, które zaginęły.
W roku 1526 „Adversus haereses” wydał Erazm z Rotterdamu. Współczesne wydanie krytyczne zostało dokonane w ramach serii "Sources chrétiennes".
Razem z innymi biskupami napisał list do biskupa Rzymu, Wiktora, w sprawie daty obchodzenia świąt Wielkanocy. Ireneuszowi Kościół zawdzięcza wypracowanie pojęcia Tradycji i sukcesji apostolskiej. Biskup ten sporządził listę biskupów Rzymu poczynając od apostoła Piotra a kończąc na Eleuteriuszu. Uznawał prawo prymatu biskupa Rzymu nad biskupami innych metropolii. Z prac Ireneusza zachował się także „Dowód prawdziwości nauki apostolskiej”, w przekładzie na język ormiański. Inne dzieła, które wymienia Euzebiusz z Cezarei, nie dotrwały do naszych czasów. Wyznawał poglądy millenarystyczne.
Kult.
Kościół w Lyonie oddaje cześć św. Ireneuszowi jako doktorowi Kościoła i swemu głównemu patronowi. Święty Ireneusz jest również patronem archidiecezji lyońskiej oraz parafii w Marsylii i w Częstochowie.
W ikonografii jest przedstawiany w stroju biskupa rytu rzymskiego z mitrą i pastorałem.
Kult na cały Kościół rozszerzył papież Benedykt XV w roku 1922. 21 stycznia 2022 ogłoszony przez Franciszka Doktorem Kościoła.
Wspomnienie liturgiczne św. Ireneusza w Kościele katolickim obchodzone jest 28 czerwca (w polskim Kościele katolickim ma rangę wspomnienia obowiązkowego).
Cerkiew prawosławna wspomina Świętego 23 sierpnia/5 września.

</doc>
<doc id="76915" url="https://pl.wikipedia.org/wiki?curid=76915" title="Ludwig von Köchel">
Ludwig von Köchel

Ludwig Alois Ferdinand Ritter von Köchel (ur. 14 stycznia 1800 w Stein, Dolna Austria, zm. 3 czerwca 1877 w Wiedniu) – austriacki pisarz, kompozytor, botanik i wydawca.
Ludwig von Köchel studiował prawo w Wiedniu (uzyskał tytuł doktora praw) i przez 15 lat był opiekunem czterech synów arcyksięcia Karola. Jego wynagrodzeniem był tytuł szlachecki i hojna zapłata, która pozwoliła mu spędzić resztę życia w roli niezależnego naukowca. Ówcześni uczeni byli pod głębokim wrażeniem jego badań botanicznych w Północnej Afryce, na Półwyspie Iberyjskim, w Wielkiej Brytanii i Rosji.
Oprócz botaniki, interesował się geologią i mineralogią, ale kochał także muzykę i jako członek "Salzburg Mozarteum" opublikował w 1862 "Chronologisch-thematisches Verzeichnis sämtlicher Tonwerke Wolfgang Amadé Mozarts" – chronologicznie i tematycznie ułożony rejestr dzieł Mozarta, znany dziś jako Katalog Köchla - skrót KV lub K oraz skatalogował utwory Johanna Josepha Fuxa również oznaczane literą K.
Pochowany na Cmentarzu Centralnym w Wiedniu.

</doc>
<doc id="76917" url="https://pl.wikipedia.org/wiki?curid=76917" title="Dentofobia">
Dentofobia

Dentofobia, również Odontofobia – fobia, polegająca na obawie przed leczeniem stomatologicznym. Jest zjawiskiem powszechnym i trudnym do opanowania zarówno dla pacjentów, jak i lekarzy. Jednym ze sposobów walki z odontofobią jest stosowanie sedacji (uspokojenia) wziewnej z wykorzystaniem mieszaniny gazowej podtlenku azotu i tlenu. Około 15% osób podaje iż strach przed dentystą jest paraliżujący i uniemożliwia wizyty u stomatologa.
Leczenie.
Sedacja wziewna podtlenkiem azotu określana jest jako stan fizycznego odprężenia, przyjemnego oszołomienia, oderwania od rzeczywistości przy jednoczesnym zachowaniu u pacjenta podstawowych odruchów i świadomości. Podczas sedacji bardzo duże znaczenie szczególnie u dzieci mają sugestie hipnotyczne. Opowiadając małemu pacjentowi, że podczas zabiegu znajduje się w bajkowym królestwie, kosmosie lub innym wymarzonym przez niego miejscu wykorzystujemy w pełni działanie podtlenku azotu. Opierając się na samym farmakologicznym działaniu podtlenku bez sugestii hipnotycznych jego skuteczność może być niewielka. Skuteczność sedacji wziewnej wynosi około 80% i zależna jest od kilku czynników, takich jak doświadczenie lekarza, podatność pacjenta na tę metodę uspokojenia, wiek i konstytucja psychofizyczna pacjenta. Kwalifikacja pacjentów do sedacji wziewnej opiera się na wskazaniach i przeciwwskazaniach do jej stosowania. Metoda ta posiada wiele wskazań do których należy silny lęk przed leczeniem stomatologicznym, silny lęk przed iniekcjami, nadmierny odruch wymiotny, nadpobudliwość nerwowa, konieczność wykonywania długich i nieprzyjemnych zabiegów. Poza tym sedacja wziewna powinna być metodą z wyboru u pacjentów z astmą, padaczką, chorobami serca, nadciśnieniem krwi czy hemofilią.

</doc>
<doc id="76928" url="https://pl.wikipedia.org/wiki?curid=76928" title="ZZ Top">
ZZ Top

ZZ Top – amerykańska grupa rockowa, trio, założona w 1969 w Houston (w stanie Teksas). Zespół jest przedstawicielem hard rocka, blues rocka i południowego rocka, w jego muzyce wyraźnie słychać wpływy boogie, grupa nie stroni także od groteski rockowej. Mimo wieloletniej, nieprzerwanej aktywności, w latach 1970–2021 nie zaszła w niej ani jedna zmiana personalna. Najdłużej istniejący skład zespołu tworzyli: Billy Gibbons (śpiew, gitara, harmonijka ustna), Dusty Hill (śpiew, chórki, gitara basowa, instrumenty klawiszowe) i Frank Beard (chórki, perkusja, instrumenty perkusyjne). 27 lipca 2021 zmarł Dusty Hill. Od tamtej pory basistą zespołu jest Elwood Francis.
Historia zespołu.
Zespół powstał w 1969 roku i szybko zdobył szeroką popularność swymi dynamicznymi piosenkami z charakterystycznymi, szybkimi gitarowymi riffami. Pierwszy singel, wydany nakładem Scat Records – "Salt Lick" / "Miller's Farm" został nagrany w składzie: Billy Gibbons (śpiew, gitara), Lanier Greig (instrumenty klawiszowe, gitara basowa), Dan Mitchell (perkusja), Bill Ethridge (gitara basowa). Utwory nagrane na nim oscylowały wokół blues rocka oraz rocka psychodelicznego. Punkt zwrotny w brzmieniu grupy nastąpił zaraz po uformowaniu się nowego składu (z pierwszego pozostał tylko Gibbons). Do zespołu dołączyli Dusty Hill oraz Frank Beard. W tym składzie funkcjonowali do 2021 roku.
Okresem największych sukcesów grupy była pierwsza połowa lat osiemdziesiątych, kiedy to promowany wieloma teledyskami album "Eliminator" (sprzedany w ponad 10 milionach egzemplarzy w Stanach Zjednoczonych) stał się przebojem głównego nurtu rocka. Grupa wykształciła swój niepowtarzalny, groteskowy styl sceniczny. Dwaj frontmani – Gibbons i Hill, zapuścili długie brody. Ubrani tak samo – w golfowe kapelusze, obfite koszule, okulary przeciwsłoneczne i workowate spodnie, mogliby uchodzić za dwóch bliźniaków. Ten specyficzny wygląd spowodował, że gdy grupa wystąpiła w filmie Powrót do przyszłości (część III) jako kapela country grającą na małomiasteczkowej zabawie na Dzikim Zachodzie, muzycy nie potrzebowali żadnej charakteryzacji.
W 1992 roku zespół odszedł z wytwórni Warner Bros. Records i przeniósł się w 1994 roku do RCA Records, gdzie podpisał kontrakt na pięć płyt. W 2004 grupa ZZ Top została wprowadzona do "Rock and Roll Hall of Fame". Kontrakt z wytwórnią RCA został zerwany w 2006 roku z powodu kiepskiej sprzedaży albumu "Mescalero". Niedługo później odszedł wieloletni menedżer grupy – Bill Ham. W 2008 roku zespół podpisał nowy kontrakt z wytwórnią Ricka Rubina American Recordings. Nakładem tej wytwórni, w 2012 roku został wydany ostatni do tej pory album studyjny zespołu – "La Futura". 
W 2019 roku zespół obchodził swoje 50-lecie istnienia. Z tej okazji wyruszył w ogromną trasę po całym świecie. 13 sierpnia miała miejsce premiera filmu dokumentalnego o zespole "ZZ Top: That Little Ol' Band from Texas".
28 lipca 2021 roku zmarł basista Dusty Hill. O śmierci muzyka poinformowali pozostali członkowie zespołu za pośrednictwem mediów społecznościowych. Hill zmarł we śnie w swoim domu w Houston. Zgodnie z ostatnią wolą muzyka, zastąpił go Elwood Francis. Nowy basista zespołu to wieloletni techniczny grupy. O zmianie w składzie ZZ Top poinformował Billy Gibbons. 

</doc>
<doc id="76931" url="https://pl.wikipedia.org/wiki?curid=76931" title="Teleskop optyczny">
Teleskop optyczny

Teleskop optyczny ( – dalekopatrzący) – jeden z rodzajów teleskopów; przyrząd optyczny złożony z dwóch elementów optycznych: obiektywu i okularu (teleskop soczewkowy) lub z okularu i zwierciadła (teleskop zwierciadlany), połączonych tubusem. Służy do powiększania odległych obrazów. Zarówno teleskop soczewkowy, jak i teleskop zwierciadlany dają obraz rzeczywisty powiększony, odwrócony lub prosty.
Buduje się wiele rodzajów teleskopów od prostych przyrządów optycznych służących do obserwacji krajobrazu po złożone urządzenia służące w astronomii (głównie teleskopy zwierciadlane, np. Kosmiczny Teleskop Hubble’a). Znaczna większość używanych na świecie teleskopów o przeznaczeniu astronomicznym to sprzęt amatorski znajdujący się w prywatnych rękach miłośników astronomii. Hobby, jakim jest oglądanie obiektów niebieskich, zyskało w ciągu ostatnich lat również w Polsce ogromne rzesze entuzjastów, czego skutkiem jest znaczna ilość nierzadko nawet dość zaawansowanego optycznie sprzętu w rękach amatorów.
Pierwszy praktyczny teleskop został skonstruowany w 1628 roku w Niderlandach, po czym został ulepszony w 1629 przez Galileusza.
Teleskop optyczny umożliwia otrzymywanie wiernego (zarówno pod względem rozmieszczenia przestrzennego szczegółów, jak i rozkładu jasności), możliwie najjaśniejszego obrazu badanego wycinka nieba lub obiektu astronomicznego. Zastosowanie w teleskopie zwierciadeł lub soczewek o dużej średnicy umożliwia wychwycenie rozproszonego światła pochodzącego od odległych obiektów, dzięki czemu możliwa jest obserwacja lub rejestracja fotograficzna nawet bardzo słabo widocznych obiektów. Użycie teleskopu umożliwia również znaczne zwiększenie zdolności rozdzielczej, dzięki czemu stają się rozróżnialne obiekty (np. składniki gwiazdy podwójnej), które nieuzbrojonym okiem są widoczne jako pojedynczy obiekt.
Powstający na powierzchni ogniskowej obraz może być zarejestrowany na kliszy fotograficznej, za pomocą detektora CCD współpracującego z komputerem lub przez inne przyrządy, np. fotometry, spektrografy, umieszczone w tej płaszczyźnie lub w innym miejscu, do którego promieniowanie z płaszczyzny ogniskowej zostanie doprowadzone przez odpowiednie układy optyczne.
W zależności od tego, czy do skupienia dających obraz promieni wykorzystuje się zjawisko załamania, czy odbicia, teleskopy dzielą się na refraktory (zaopatrzone w lunetę z układem soczewek) i reflektory (zaopatrzone we wklęsłe zwierciadło), jak również teleskopy złożone wykorzystujące zarówno soczewki, jak i zwierciadła. Do obserwacji fotograficznych nieba używa się teleskopów, w których zwierciadło główne jest sferyczne, a wady optyczne obrazu są zmniejszone przez umieszczenie na drodze wiązki promieniowania asferycznej (w teleskopie zwanej kamerą Schmidta) lub wypukło-wklęsłej soczewki (menisku) w teleskopie, zwanej kamerą Maksutowa, soczewki korygującej. Gdy zwierciadła główne i wtórne mają kształt odpowiednio dobranych hiperboloid, jest możliwe uzyskanie w ognisku Cassegraina stosunkowo dużego pola widzenia wolnego od zniekształceń (układ Ritcheya–Chrétiena). Ze względu na osiągane powiększenia teleskopy są zazwyczaj wyposażone w dodatkową lunetę wizualną (szukacz), umożliwiającą odszukanie i wstępną identyfikację badanego obiektu.
Elementy optyczne teleskopu są zwykle montowane tak, by mogły obracać się wokół 2 osi. W montażach paralaktycznych jedna z osi skierowana jest na biegun nieba (oś rektascensji, godzinna), a druga jest prostopadła do niej (oś deklinacji). Specjalny mechanizm zegarowy z napędem obraca teleskop wokół osi rektascensji, kompensując pozorny ruch obrotowy nieba, dzięki czemu teleskop „patrzy” podczas obserwacji cały czas na badany obiekt. Dzięki stosowaniu komputerowych układów sterowania coraz częściej wykorzystywane są także montaże azymutalne, w których korygowane są jednocześnie obie osie – w tym przypadku żadna z nich nie jest skierowana na biegun nieba – oś azymutu wskazuje zenit, a prostopadła do niej oś – wysokość nad horyzontem.
Ze względu na zakłócający wpływ atmosfery ziemskiej, ograniczający jakość uzyskiwanych obrazów, teleskopy umieszcza się w obserwatoriach położonych wysoko w górach, jak również w przestrzeni kosmicznej (największym teleskopem kosmicznym jest umieszczony w 2021 r. na orbicie okołoziemskiej Teleskop Kosmiczny Jamesa Webba). Jednak ponieważ wielkość teleskopów umieszczanych w kosmosie ograniczona jest dostępnymi środkami transportowymi, a serwisowanie ich na orbicie niezwykle skomplikowane (czego dowiodła misja teleskopu Hubble’a), od wielu lat poszukuje się innych rozwiązań, mających na celu eliminowanie zakłócającego wpływu atmosfery. Najważniejszym osiągnięciem w tej dziedzinie jest zastosowanie cienkich luster, których kształt jest w czasie rzeczywistym korygowany tak, by anulować zniekształcenia fali światła docierającej do powierzchni lustra. Systemy takie, określane jako układy optyki adaptatywnej, pozwalają obecnie w przypadku największych teleskopów, takich jak Large Binocular Telescope, osiągać rozdzielczość trzydziestokrotnie przewyższającą możliwości HST. Są jednak obszary, które wymagają umieszczenia teleskopów poza atmosferą. W szczególności całkowita nieprzezroczystość atmosfery dla promieniowania rentgenowskiego powoduje, że teleskopy rentgenowskie są umieszczane wyłącznie na sztucznych satelitach.
Parametry optyczne.
Podstawowe parametry optyczne każdego teleskopu to:
Podstawowe typy teleskopów.
Teleskop soczewkowy (refraktor, luneta).
Podstawowymi częściami teleskopu soczewkowego są: obiektyw, okular i tubus.
Dwa podstawowe rozwiązania refraktora to luneta Galileusza i luneta Keplera. Zasadniczą różnicą konstrukcyjną jest użycie w lunecie Galileusza okularu o ujemnej ogniskowej (tj. rozpraszającego) zaś w lunecie Keplera – o dodatniej (skupiającego). Wynika stąd podstawowa różnica użytkowa: luneta Galileusza daje obraz prosty, zaś Keplera – odwrócony.
Najczęściej spotykane refraktory.
Największy na świecie teleskop – refraktor ma średnicę soczewki obiektywu równą 102 cm i znajduje się w obserwatorium Yerkes w USA.
Teleskop zwierciadlany (reflektor).
Jego podstawowymi częściami są: zwierciadło, okular i tubus. Mają niższą sprawność optyczną od refraktorów i zwykle dają niższy kontrast na skutek centralnego przesłonięcia (przez zwierciadło wtórne).
Najpopularniejsze reflektory.
Najpopularniejszy i najprostszy typ to Dall-Kirkham obarczony znaczną komą. Teleskopy w systemie Cassegraina zwykle posiadają mniejszą światłosiłę, co czyni je szczególnie użytecznymi przy obserwacji jaśniejszych obiektów takich jak Księżyc i planety.
Teleskop w systemie mieszanym (katadioptryk zwierciadlano-soczewkowy).
Jest to teleskop, w którym przed zwierciadłem głównym lub niekiedy wtórnym umieszczono dodatkowo soczewkę – korektor. Ognisko może
być wyprowadzone za zwierciadło główne (w układzie Cassegraina), w bok na wysokości zwierciadła wtórnego (w układzie modyfikowanego
Newtona) lub w bok na wysokości osi obrotu (w układzie Coude).
Najpopularniejsze teleskopy zwierciadlano-soczewkowe.
Zwykle uważa się, że najlepsze obrazy dają refraktory – najlepszą ostrość i kontrast, szczególnie cenione są apochromaty. Zwykle są to też instrumenty najdroższe, nawet apochromaty o stosunkowo niewielkich średnicach obiektywu rzędu 100 mm nierzadko liczone są w tysiącach dolarów. Dla porównania teleskop zwierciadlany Newtona o średnicy 200 mm na prostym montażu Dobsona kosztuje obecnie (2007 rok) około 1200 zł. Jednak warto pamiętać tutaj, że każda konstrukcja, z wyjątkiem opisanych poniżej teleskopów RC ma konkretne wady i zalety w związku z czym nadaje się lepiej lub gorzej do konkretnych zastosowań. Newtony i achromaty to proste uniwersalne teleskopy dla początkujących – Newtony, ze względu na większą najczęściej średnicę ze wskazaniem na obserwacje obiektów odległych, achromaty z kolei – do planet i początków astrofotografii. Teleskopy Schmidta-Cassegraina są mobilne i, ze względu na stosunkowo duże pole widzenia, dobrze sprawdzają się podczas przeglądów nieba. Teleskopy Maksutowa-Cassegraina – również stosunkowo mobilne – ze względu na małe pole widzenia najlepiej sprawdzają się w astrofotografii wykorzystującej duże powiększenia.
Ze wszystkich konstrukcji najwyżej cenione są kamery Ritcheya-Chrétiena (których nie należy mylić z Cassegrainami i aplanatycznymi kamerami SCT). Wykorzystanie hiperbolicznych zwierciadeł w najlepszych konstrukcjach całkowicie redukuje aberracje geometryczne. Natomiast brak korektorów i soczewek oznacza brak aberracji chromatycznej. Niestety prawdziwe kamery RC są także niezmiernie drogie.
Największe teleskopy.
Największa apertura:
Inne znaczące współczesne teleskopy:
Planowane teleskopy.
W dalszej przyszłości:
Istnieją koncepcyjne projekty budowy jeszcze większych teleskopów optycznych, przy zastosowaniu dostępnych technologii, w wyniku rozważań, jakich obserwacji nie da się wykonać przy pomocy "Overwhelmingly Large Telescope". Chodzi tu między innymi o badanie odpowiedników plam słonecznych na innych gwiazdach, dokładne obserwacje egzoplanet, a także wykrywanie skrajnie ciemnych (nawet kilkumetrowych ciał Pasa Kuipera) ciał niebieskich w Układzie Słonecznym (natomiast umieszczenie takiego teleskopu w przestrzeni kosmicznej dawałoby praktycznie nieograniczone możliwości obserwacyjne np. tworzenie dokładnych map planet w promieniu wielu lat świetlnych czy wykrywanie księżyców takich planet). Możliwe rozmiary takiego teleskopu nie są do końca znane; ESO ustaliło maksymalną średnicę dla teleskopu optycznego na 120-130 metrów.

</doc>
<doc id="76938" url="https://pl.wikipedia.org/wiki?curid=76938" title="Władcy Rumunii">
Władcy Rumunii

W 1860 roku została zawarta unia realna między Wołoszczyzną a Mołdawią, tworząc zjednoczone księstwo, od 1861 roku zwane Rumunią.

</doc>
<doc id="76940" url="https://pl.wikipedia.org/wiki?curid=76940" title="Władcy Grecji">
Władcy Grecji

Królestwo Grecji (1832–1924).
"Oficjalny tytuł królewski do 1863 brzmiał: król Grecji, następnie król Hellenów."

</doc>
<doc id="76941" url="https://pl.wikipedia.org/wiki?curid=76941" title="DMOZ">
DMOZ



</doc>
<doc id="76942" url="https://pl.wikipedia.org/wiki?curid=76942" title="Prezydenci Grecji">
Prezydenci Grecji



</doc>
<doc id="76943" url="https://pl.wikipedia.org/wiki?curid=76943" title="Washington Square Park">
Washington Square Park

Washington Square Park – park miejski w Nowym Jorku, na Manhattanie, w Greenwich Village, otwarty w 1871.
W związku z sąsiedztwem z New York University i położeniem w Greenwich Village, okolice parku są zamieszkiwane przez intelektualistów i artystów. Park jest znany z wbudowanych szachownic zachęcających do publicznego grania w szachy na świeżym powietrzu.
Park, który w obecnej postaci otwarty został w 1871, jest czynny przez cały rok. Zajmuje powierzchnię 39,000 m².
Na północ od parku zbudowano w XIX w. domy dla bogatych rodzin. W jednym z nich mieszkał później malarz Edward Hopper. W jednym z domów toczy się akcja dwukrotnie sfilmowanej powieści Henry Jamesa "Washington Square".

</doc>
<doc id="76944" url="https://pl.wikipedia.org/wiki?curid=76944" title="Władcy Czarnogóry">
Władcy Czarnogóry

Władcy Dukli i Zety.
Władcy Dukli i Zety – władcy Księstwa Dukli i Królestwa Zety, czyli państw istniejących pomiędzy IX a XII wiekiem oraz Księstwa Zety istniejącego od połowy XIV do początków XVI wieku na obszarze dzisiejszej Czarnogóry.
od 1186 do Królestwa Serbii
Władcy Księstwa Zety.
Dynastia Balšiciów
Dynastia Lazarewiciów
Dynastia Crnojewiciów
od 1496 pod panowaniem Imperium Osmańskiego

</doc>
<doc id="76946" url="https://pl.wikipedia.org/wiki?curid=76946" title="Wartość średnia">
Wartość średnia



</doc>
<doc id="76948" url="https://pl.wikipedia.org/wiki?curid=76948" title="Wstawiennictwo świętych">
Wstawiennictwo świętych

Wstawiennictwo świętych – doktryna występująca w części wyznań chrześcijańskich, przede wszystkim katolickich i prawosławnych oraz w innych religiach, zakładająca możliwość wstawiennictwa zbawionych zmarłych w modlitwach zanoszonych do Boga oraz uznająca zanoszenie próśb przez wiernych w formie modlitwy skierowanej do świętego o wstawiennictwo u Boga. W pobożności katolickiej i prawosławnej występują tzw. patroni, uchodzący za posiadających szczególną skuteczność wstawienniczą w danych problemach, np. chorobach.
Praktyka wzywania świętych w modlitwie jest odrzucana przez Kościoły protestanckie.
Wstawiennictwo w Biblii.
Chociaż w Biblii brak konkretnych modlitw do świętych, to jednak nie oznacza to, że Biblia pomija kwestię wstawiennictwa świętych.
Paweł z Tarsu wielokrotnie określił Jezusa jako wstawiającego się u Boga. W liście do Tymoteusza mówi o Jezusie Chrystusie jako "jedynym pośredniku między Bogiem a ludźmi", zachęcając wiernych do modlitwy: 
W ujęciu katolickim powyższe wersety nie wykluczają wstawiennictwa świętych, które opisane jest innymi wersetami Biblii, znajdującymi się w Księdze Apokalipsy: 
Z tych trzech wersetów biblijnych wynika, że modlitwy świętych przekazywane są Bogu:
1) przez aniołów;
2) przez Starców (czyli ludzi wierzących w Jezusa i żyjących w łasce Bożej).
W ujęciu katolickim werset Ap 5, 8 to biblijny dowód na to, że modlitwy zanoszone są Bogu przez pośrednictwo Świętych w niebie. Natomiast wersety Ap 8, 3-4 wskazują, że modlitwy kierowane do Boga są zanoszone za pośrednictwem aniołów i świętych.
Wyznania i religie akceptujące wstawiennictwo świętych.
Katolicyzm, prawosławie i starokatolicyzm.
Możliwość wstawiennictwa świętych jest uznawana przede wszystkim przez katolicyzm, prawosławie, Kościoły orientalne i starokatolicyzm. Wstawiennictwo świętych, oprócz źródeł biblijnych, tłumaczy się tym, że są oni przez swoją świętość zarówno bliżej Boga, jak również bardziej dostępni dla ludzi.
Według Tradycji święci mają udział w jedynym wstawiennictwie Jezusa Chrystusa. W Kościele rzymskokatolickim kult świętych uregulowany jest w prawie kanonicznym.
Anglikanizm.
W 39 artykułach wiary Kościoła anglikańskiego odrzuca się wzywanie (inwokację) świętych, lecz potwierdza się ich wstawiennictwo, zwane w teologii anglikańskiej "advocation of the saints", co oznacza: "proszenie świętych o modlitwę z nimi i w ich imieniu, lecz nie modlenie się do świętych". W anglikanizmie istnieje kalendarz liturgiczny z wykazem dni ku czci świętych (wyznawców i męczenników). Jest wśród nich wielu świętych katolickich (również tych, którzy w 1954 r. zostali usunięci z rzymskokatolickiego kalendarza liturgicznego), a także liczne inne osoby, wyróżniające się heroicznością cnót i wiary.
Judaizm.
W judaizmie świętość, czyli "ḳedushah," jest związana z prawem mojżeszowym i polega na szczególnym, ponadprzeciętnym jego przestrzeganiu. Święci dodatkowo muszą wyróżniać się wysokim poziomem wiedzy religijnej. Chasydyzm za świętych uznaje cadyków, takich jak np. Elimelech z Leżajska. Panuje przekonanie, że również po śmierci mogą oni swoją mocą duchową spełniać prośby i obdarzać łaskami. Stąd pochodzi zwyczaj odwiedzania ich grobów, szczególnie w określone dni lub święta, aby modlitwą lub pisemną prośbą uzyskać ich łaski.
Inne religie.
Wiara we wstawiennictwo świętych jest rozpowszechniona w różnych odłamach islamu (np. w szyizmie i sufizmie), w buddyzmie, shintō, dżinizmie i hinduizmie.
Wyznania odrzucające wstawiennictwo świętych.
Protestantyzm.
Protestantyzm w całości odrzuca praktykę wzywania świętych i modlenia się za ich pośrednictwem w myśl zasady "solus Christus". Luteranizm uznaje przy tym, że święci w niebie modlą się za innych ludzi.
Antytrynitaryzm.
Świadkowie Jehowy odrzucają wstawiennictwo i kult świętych oraz kult obrazów, rzeźb i innych wizerunków. Uważany jest on za bałwochwalstwo. Podobne stanowisko zajmują mormoni, chrystadelfianie i unitarianie.

</doc>
<doc id="76949" url="https://pl.wikipedia.org/wiki?curid=76949" title="Triatlon">
Triatlon



</doc>
<doc id="76950" url="https://pl.wikipedia.org/wiki?curid=76950" title="Immunogenność">
Immunogenność

Immunogenność – zdolność substancji do wywołania przeciwko sobie swoistej odpowiedzi odpornościowej.
Jeśli dany antygen silnie aktywuje układ odpornościowy, mówimy, że jest "silnie immunogenny", w przypadku słabego działania określamy go jako "słabo immunogenny". Niektóre antygeny w ogóle mogą nie wywoływać odpowiedzi odpornościowej - określamy je jako "nieimmunogenne".
Immunogenność danego antygenu zależy od wielu czynników, związanych z właściwościami danego antygenu lub stanem układu odpornościowego. Największy wpływ na immunogenność mają:
Należy podkreślić, że na immunogenność wpływają także inne czynniki, które w przypadku jednych antygenów mogą mieć duże znaczenie, zaś w przypadku innych - znikome. Immunogenność zależy także od czynników genetycznych, dlatego substancja silnie immunogenna u jednego osobnika może być nieimmunogenna u innego. Jeszcze większe różnice można zaobserwować między gatunkami (zobacz: antygen heterofilny).

</doc>
<doc id="76951" url="https://pl.wikipedia.org/wiki?curid=76951" title="Antygenowość">
Antygenowość

Antygenowość – zdolność substancji do łączenia się ze swoistymi przeciwciałami. Jeżeli antygen nie wykazuje immunogenności a wykazuje antygenowość nazywany jest haptenem. Przeciwciała z którymi może łączyć się substancja mogą być zarówno receptorami limfocytów jak i wolnymi cząstkami.

</doc>
<doc id="76952" url="https://pl.wikipedia.org/wiki?curid=76952" title="Alonzo Church">
Alonzo Church

Alonzo Church (ur. 14 czerwca 1903 w Waszyngtonie, zm. 11 sierpnia 1995 w Hudson) – amerykański logik i matematyk.
Życiorys.
Studiował na Uniwersytecie Princeton (magisterium 1924, doktorat z wyróżnieniem 1927). Po studiach rok pracował w Uniwersytecie Harvarda, potem pół roku w Getyndze i pół roku w Amsterdamie, gdzie współpracował z Brouwerem. Po powrocie do Stanów objął stanowisko profesora matematyki w Princeton (w roku 1929), które zajmował do roku 1967, kiedy przeniósł się do Kalifornii; tu z kolei został profesorem matematyki i filozofii.
Prace Churcha wywarły zasadniczy wpływ na logikę matematyczną i informatykę. W roku 1930 stworzył tzw. rachunek lambda, będący odpowiednikiem uniwersalnej maszyny Turinga. Słynnym osiągnięciem Churcha jest twierdzenie z 1936 roku o nierozstrzygalności pełnego rachunku predykatów (w: "An unsolvable problem in elementary number theory", American Journal of Mathematics 58 (1936), 345-363). Twierdzenie to jest alternatywnym dla dowodu Turinga rozwiązaniem problemu Entscheidungsproblem postawionego przez Davida Hilberta w 1928 roku. Twierdzenie Churcha i Turinga, będące kontynuacją prac Kurta Gödla, nazwane zostało Tezą Churcha-Turinga.
Alonzo Church założył w 1936 roku „Journal of Symbolic Logic” i redagował to pismo do roku 1979. Napisał w 1956 książkę "Introduction to Mathematical Logic".
Wypromował 31 studentów, był wśród nich Alan Turing.

</doc>
<doc id="76953" url="https://pl.wikipedia.org/wiki?curid=76953" title="Olimpiada w Sydney">
Olimpiada w Sydney



</doc>
<doc id="76954" url="https://pl.wikipedia.org/wiki?curid=76954" title="Powiat łukowski">
Powiat łukowski

Powiat łukowski – powiat w Polsce (województwo lubelskie), utworzony w 1999 roku w ramach reformy administracyjnej. Jego siedzibą jest miasto Łuków.
Liczba miejscowości podstawowych.
W skład powiatu wchodzą:
oraz inne miejscowości podstawowe (w gminach wiejskich), których liczba wynosi:
Położenie fizycznogeograficzne.
Powiat łukowski znajduje się w większości na Równinie Łukowskiej. Gminy na południowo-zachodnim skraju położone są na Wysoczyźnie Żelechowskiej, gdzie występują kulminacje przekraczające 200 m n.p.m. Obie jednostki fizycznogeograficzne wchodzą w skład Niziny Południowopodlaskiej. Powiat łukowski znajduje się w jej środkowej części.
Hydrografia.
Sieć rzeczna na obszarze powiatu łukowskiego ma układ zbliżony do odśrodkowego. Większe rzeki to Krzna Południowa i Krzna Północna – w dorzeczu Bugu; Bystrzyca, Mała Bystrzyca i Czarna – w dorzeczu Tyśmienicy (dopływ Wieprza) oraz Świder, Wilga i Okrzejka – prawe dopływy Wisły. Brak dużych rzek. Ten fakt, a także na ogół bardzo małe spadki terenu sprawiają, że w okresach roztopów w porze przedwiośnia i letnich ulew poziom wody podnosi się niewiele, powodując najwyżej lokalne podtopienia. Dawniej na Równinie Łukowskiej w dolinach występowały rozlewiska i małe bagna, lecz podmokłe grunty zostały zmeliorowane.
Położenie historycznoadministracyjne.
Powiat łukowski zajmuje środkową część historycznej ziemi łukowskiej, wschodni skraj ziemi stężyckiej w obrębie Małopolski oraz skrawek wschodniego Mazowsza. W I połowie XIX w. powiat łukowski sięgał do dolnego odcinka Wieprza, a na zachodzie do Wisły, nie obejmując przejściowo okolic Kocka i Serokomli. Łuków przez większość swoich dziejów był związany z Małopolską i Lublinem.
Demografia.
Według danych z 31 grudnia 2019 roku powiat zamieszkiwało 106 816 osób. Natomiast według danych z 30 czerwca 2020 roku powiat zamieszkiwało 106 591 osób.
Gospodarka.
Liczba podmiotów gospodarczych w 2008 r. Stan w dniu 31 XII
Według stanu w dniu 31 XII 2008 r. w powiecie łukowskim znajdowały się ogółem 7193 jednostki gospodarcze.
Podmioty gospodarcze według własności:
Powyższe dane statystyczne nie uwzględniają indywidualnych gospodarstw rolnych, które są bardzo liczne na terenach poza strefą podmiejską Łukowa.
Turystyka i rekreacja.
Ważniejsze miejscowości turystyczne
Są to miejscowości znane z podręczników historii i literatury polskiej. W trzech pierwszych znajdują się muzea. Łuków i Wola Gułowska posiadają zabytki barokowej architektury sakralnej. Łuków jest bazą do wycieczek w Lasy Łukowskie z rezerwatami Jata i Topór. 
Szlaki turystyczne
W powiecie łukowskim rozwinięta jest sieć szlaków turystycznych. (Niektóre wykraczają też na tereny przyległe.) Są to m.in.:

</doc>
<doc id="76959" url="https://pl.wikipedia.org/wiki?curid=76959" title="OPEC">
OPEC

Organizacja Krajów Eksportujących Ropę Naftową (ang. "Organization of the Petroleum Exporting Countries", OPEC) – organizacja międzynarodowa krajów producentów ropy naftowej z siedzibą w Wiedniu. Jej celem jest ujednolicenie polityki dotyczącej wydobycia oraz wpływanie na poziom cen ropy naftowej. Członkami OPEC jest 13 państw.
Opis.
Została utworzona w 1960 w Bagdadzie. Największy wzrost znaczenia OPEC przypada na okres kryzysu naftowego w latach 1973–1974, kiedy to organizacja doprowadziła do znaczącego wzrostu cen ropy naftowej.
OPEC podejmuje decyzje przez Konferencję OPEC, na szczeblu ministrów odpowiedzialnych za energetykę. Odbywają się one zwykle co pół roku.
Sekretarzem generalnym OPEC (szefem stałego Sekretariatu) od sierpnia 2022 roku jest pochodzący z Kuwejtu Haitham Al-Ghais.
Członkowie OPEC.
Członkowie w 2020 r.:
Byli członkowie:
Produkcja i deklarowane rezerwy ropy naftowej krajów OPEC.
W 2020 państwa członkowskie OPEC posiadały ok. 40-procentowy udział w rynku sprzedaży ropy naftowej oraz ok. 70 procent światowych rezerw tego surowca.

</doc>
<doc id="76961" url="https://pl.wikipedia.org/wiki?curid=76961" title="Kilimandżaro">
Kilimandżaro

Kilimandżaro – góra w Tanzanii, leżąca przy granicy z Kenią. Jest najwyższą górą Afryki i jedynym miejscem na kontynencie, gdzie śnieg jest całoroczny. Jest jednym z najwyższych samotnych masywów. W jego skład wchodzą trzy szczyty będące pozostałością po trzech wulkanach:
Uhuru wznosi się około 4900 metrów ponad otaczającymi masyw terenami.
Historia.
Etymologia.
Według jednej z hipotez (wysnuł ją niemiecki misjonarz Johann Ludwig Krapf), nazwa Kilimandżaro pochodzi z połączenia dwóch słów języka tamtejszych plemion. "Kilima" oznacza słowo "Góra", "Njiaro" zaś "Karawanę".
Początki eksploracji.
Jeszcze przed przybyciem Europejczyków wokół masywów wulkanicznych mieszkały liczne koczownicze plemiona. Kilimandżaro wśród nizin było czymś niezwykłym dla tamtejszych mieszkańców. Budziło wśród nich grozę do tego stopnia, że nazwali go "Górą złych duchów". Niektóre plemiona (np. Masajowie) oddawały boską cześć "Górze światłości". Zainteresowanie wyżyną wzrosło w XIX wieku, gdy Tanganika, na terenie której znajdowała się wówczas Kilimandżaro, stała się kolonią niemiecką.
5 października 1889 roku, niemiecki kartograf pochodzący z Lipska, profesor Hans Meyer wraz ze swoim przewodnikiem Austriakiem Ludwikiem Purtschellerem, stanęli na szczycie Kilimandżaro. Dosyć szybko zauważono walory turystyczne góry i w 1898 roku wytyczono pierwszy szlak turystyczny, który prowadził na sam szczyt. W 1932 na zboczach powstało pierwsze schronisko. Pierwszym Polakiem, który zdobył Kilimandżaro był Antoni Jakubski, zoolog. Było to w 1910 roku.
Ochrona przyrody.
Wcześnie zauważono też walory przyrodnicze masywu Kilimandżaro – już w 1921 roku powstał tu rezerwat przyrody. W 1973 roku wyższe piętra masywu powyżej linii drzew (ok. 2700 m n.p.m.) objęto ochroną w ramach Parku Narodowego Kilimandżaro (ang. "Kilimanjaro National Park") o powierzchni 753 km². Park został udostępniony turystom w 1977 roku, a w 1987 roku wpisano go na listę światowego dziedzictwa UNESCO.
Konflikt kenijsko-tanzański.
Do roku 1977 masyw Kilimandżaro był często odwiedzany przez turystów, głównie z Europy Zachodniej. Zarabiała na nich jednak tylko Kenia. Tanzania, w granicach której leży Kilimandżaro, nie otrzymywała z tego żadnych profitów. 4 lutego tego samego roku władze Tanzanii zamknęły granice. Zarekwirowano blisko 200 jeepów i 27 samolotów. W niedługim czasie Tanzania stworzyła własny sektor turystyczny, wybudowała wiele hoteli i pensjonatów. Każdy, kto chciał zobaczyć Kilimandżaro, musiał przyjechać do Tanzanii. Dochody były jednak niewielkie, czego skutkiem było ponowne otwarcie granic w 1983.
Kibo.
Jest to najwyższy wulkan w wulkanicznym masywie Kilimandżaro, położony na terytorium państwa Tanzania. Wznosi się na wysokość 5895 m n.p.m. i tym samym jest najwyższym szczytem w Afryce.
Mawenzi.
Mawenzi Peak jest drugim pod względem wysokości szczytem Kilimandżaro po szczycie Kibo (5149 m n.p.m.) i jednocześnie trzecim pod względem wysokości szczytem w Afryce po Kibo i Mount Kenya, który przewyższa Mawenzi o 50 metrów.
Rodzaje pięter.
Rozbudowany układ pięter roślinnych – od podnóża: stepy, rzadkie suche lasy, wiecznie zielone lasy górskie, roślinność krzewiasta, łąki górskie, wieczne śniegi.
Kilimandżaro ma dużą różnorodność typów lasów na wysokości 3000 m, zawierających ponad 1200 gatunków roślin naczyniowych. Regiel lasów wiecznie zielonych (z rodzaju "Ocotea") występuje na wilgotnym, południowym zboczu. Lasy krzewów z rzędu malpigowców i jałowców rosną na suchym stoku północnym. Lasy wrzośców piętra subalpejskiego na wysokości 4100 metrów są najwyżej położonymi lasami w Afryce. Pomimo ogromnej różnorodności biologicznej, liczba endemitów jest niewielka. Jednakże relikty lasów w najgłębszych dolinach najniższych uprawianych obszarach sugerują, że górę Kilimandżaro w przeszłości porastała bogata flora, z ograniczonym zasięgiem występowania gatunków znanych tylko z gór Eastern Arc. Mała liczba endemitów może być raczej wynikiem zniszczenia niżej położonych lasów niż młodego wieku góry. Inną cechą lasów Kilimandżaro jest brak strefy bambusa, która występuje we wszystkich innych wysokich górach Afryki wschodniej, z podobną wartością opadów. "Yushania alpina" jest ulubionym pokarmem słoni i bawołów. Na Kilimandżaro przedstawiciele megafauny występują na północnych stokach, gdzie jest zbyt sucho aby rozwinęła się strefa bambusów.
Pogoda i klimat.
Przeważa klimat równikowy, górski. Na wyższych poziomach jest zimniej.
Pogoda w północnej Tanzanii dobrze ilustruje typowy tropikalny klimat z suchą i deszczową porą roku. Temperatura rzadko spada poniżej 25–35 °C (77–95 °F). Marzec-maj to pora deszczowa z wysokimi opadami. Listopad–początek grudnia to mała pora deszczowa.
Podczas wędrówki na Kilimandżaro występuje znaczna różnica temperatur, od gorącej u podnóża do bardzo zimnej na szczycie (szczególnie w nocy, kiedy temperatura spada poniżej –15 °C). Wraz ze wzrostem wysokości opady deszczu i dzikie zwierzęta stopniowo są coraz mniejsze.
Opady.
Ponieważ Kilimandżaro leży w środkowej części Afryki, wyróżnia się dwie pory – suchą i deszczową. Ta ostatnia dzieli się na dwa okresy:
Stosunkowo suchymi miesiącami są styczeń, luty, marzec, lipiec, sierpień i wrzesień. Średnia ilość opadów jest uzależniona od wysokości n.p.m. oraz strony zbocza. Waha się pomiędzy 2500 mm rocznie (rejony wschodnie na wysokości 3000 m) a 250 mm (na szczycie). Śniegami jest pokryte blisko 4 km² powierzchni szczytu.
Polacy na Kilimandżaro.
Pierwszym Polakiem, któremu udało się zdobyć szczyt Kilimandżaro był Antoni Jakubski w 1910 roku. Od tamtego momentu Polacy niejednokrotnie zdobywali Dach Afryki.
22 lutego 2021 roku w czasie wyprawy na Kilimandżaro, tuż po zdobyciu szczytu, zmarł polski podróżnik Aleksander Doba.
Kilimandżaro w kulturze.
Motyw Kilimandżaro pojawia się w wielu dziełach sztuki, literaturze i filmie. Ernest Hemingway napisał o nim w swym opowiadaniu "Śniegi Kilimandżaro" (zostało ono zekranizowane – w rolach głównych wystąpili Ava Gardner i Gregory Peck). Akcja książki i filmu animowanego "Król Lew" rozgrywa się w scenerii Kilimandżaro. Zespół Lady Pank nagrał piosenkę „Moje Kilimandżaro”.

</doc>
<doc id="76962" url="https://pl.wikipedia.org/wiki?curid=76962" title="TACIS">
TACIS

TACIS (ang. "Technical Assistance for the Commonwealth of Independent States") – Program Pomocy Technicznej dla Wspólnoty Niepodległych Państw (WNP).
Program Wspólnot Europejskich (występujących od 1 listopada 1993 jako Wspólnota Europejska, WE) mający wspierać reformy demokratyczne i prorynkowe w państwach wschodniej Europy i centralnej Azji przyjęty w grudniu 1990 i uruchomiony w 1991.
W programie brało udział 12 państw regionu: Armenia, Azerbejdżan, Białoruś, Gruzja, Kazachstan, Kirgistan, Mołdawia, Rosja, Tadżykistan, Turkmenistan, Ukraina, Uzbekistan, a także, w latach 1991–2003, Mongolia.
W latach 1991–1999 udzielono pomocy na kwotę 4,2213 mld euro (w tym dla Rosji 1,3016 mld). Alokacja pomocy na lata 2000–2006 wynosi 3,138 mld euro.
Ze środków programu finansowana jest m.in. ukraińska i białoruska część Programu Sąsiedztwa Polska – Białoruś – Ukraina Interreg III A/TACIS CBC 2004–2006 (na ten cel przeznaczono 8 mln euro).

</doc>
<doc id="76963" url="https://pl.wikipedia.org/wiki?curid=76963" title="Biuro Pomocy Technicznej i Wymiany Informacji">
Biuro Pomocy Technicznej i Wymiany Informacji

TAIEX - Biuro Pomocy Technicznej i Wymiany Informacji (ang. "Technical Assistance and Information Exchange Office") - instytucja doradczo-informacyjna udzielająca krótkoterminowej pomocy technicznej przy wprowadzaniu zmian przystosowujących przepisy prawne do prawa wspólnotowego. Poza krajami kandydującymi do Unii Europejskiej pomaga takim państwom jak: Maroko, Algieria, Tunezja, Syria, Liban, Egipt, Jordania, Izrael, Autonomia Palestyńska, Mołdawia, Ukraina, Białoruś, Armenia, Azerbejdżan, Gruzja i Rosja.
Biuro zostało utworzone w 1996, działa w ramach DG Enlargement, w skład TAIEX wchodzi 24-osobowa grupa przedstawicieli Komisji Europejskiej oraz ekspertów rządowych państw członkowskich. TAIEX-em aktualnie (2006) kieruje Morten Jung-Olsen.
TAIEX jest katalizatorem, który odpowiednio skierowuje wnioski o pomoc oraz pośrednikiem pomiędzy zainteresowanymi instytucjami a krajami członkowskimi UE w celu dzielenia się doświadczeniem usprawniającym rozwiązywanie problemów. Przedstawiciele TAIEX mogą zwracać się o radę, a czasami nawet o pomoc urzędników państwowych poszczególnych krajów członkowskich, którzy mogą zostać oddelegowani przez ich rządy do państw kandydujących w charakterze doradców. Wszelkie wnioski o pomoc są rozpatrywane przez TAIEX przy zastosowaniu priorytetów uzgodnionych przez Komisję Europejską.
Zadania.
Do zadań TAIEX należy:

</doc>
<doc id="76965" url="https://pl.wikipedia.org/wiki?curid=76965" title="KE">
KE



</doc>
<doc id="76967" url="https://pl.wikipedia.org/wiki?curid=76967" title="Kyle Broflovski">
Kyle Broflovski

Kyle Broflovski – jeden z głównych bohaterów serialu animowanego "Miasteczko South Park", obok Erica Cartmana, Stana Marsha i Kenny’ego McCormicka. W oryginale głosu użycza mu Matt Stone, natomiast w polskiej wersji – Mateusz Narloch. Kyle pochodzi z żydowskiej rodziny, co daje Cartmanowi sposobność do obrażania go (np. mówiąc, że poczęstowałby go cukierkiem, jednak nie ma koszernych słodyczy). Matka Kyle’a to zacięta działaczka społeczna, a jej zdeterminowana postawa w kwestiach dochodzenia do swoich racji również jest źródłem kpin ze strony innych dzieci (najczęściej Cartmana). Kyle ma młodszego adoptowanego brata, Ike’a (Kanadyjczyka, co miało znaczenie w pełnometrażowym filmie "Miasteczko South Park"). Kyle lubi Ike’a, aczkolwiek twierdzi, że nie jest jego prawdziwym bratem. Często bawi się z nim w zabawę „Kopnij bobasa” ("Kick the baby"), na co Ike odpowiada "Don't kick the baby". Mimo to stara się go chronić i uczy go zasad wiary żydowskiej. Jego najlepszym przyjacielem jest Stan. Po śmierci Kenny’ego często dodaje kwestię "You bastards!" ("dranie!"). Kyle nosi zieloną czapkę uszankę, pod którą skrywa burzę rudych, kręconych włosów.

</doc>
<doc id="76968" url="https://pl.wikipedia.org/wiki?curid=76968" title="SYSMIN">
SYSMIN

SYSMIN (fr. "Système de Stabilisation de Recettes d'Exportation de Produits Miniers") – System Stabilizacji Cen Surowców Mineralnych.
System wprowadzony przez konwencję z Lomé z 1979, umożliwiający udzielanie technicznej i finansowej pomocy przez Wspólnotę Europejską krajom AKP w zakresie utrzymania poziomu i modernizacji metod wydobycia surowców mineralnych. 
Systemy STABEX i SYSMIN współtworzyły platformę pomocy Wspólnoty Europejskiej krajom AKP. W 2000 r. zostały zniesione przez porozumienie z Kotonu.

</doc>
<doc id="76970" url="https://pl.wikipedia.org/wiki?curid=76970" title="Nurogęś">
Nurogęś

Nurogęś, tracz nurogęś ("Mergus merganser") – gatunek dużego ptaka wodnego z rodziny kaczkowatych (Anatidae), zamieszkujący Eurazję i Amerykę Północną. Nie jest zagrożony.
Systematyka.
Wyróżnia się trzy podgatunki, zamieszkujące odpowiednio:
Opisano jeszcze podgatunek "comatus", ale został on zsynonimizowany z "orientalis".
Występowanie.
Zamieszkuje chłodne strefy Eurazji i Ameryki Północnej. Gnieździ się od Atlantyku poprzez Półwysep Skandynawski, północne Niemcy, Polskę i dalej na wschód przez Syberię aż po Ocean Spokojny. Zasięg sięga też północnych i zachodnich części Ameryki Północnej. W czasie wędrówek i koczowania jednak można go spotkać bardziej na południe.
W Polsce bardzo nieliczny ptak lęgowy, głównie na północy i zachodzie kraju; liczniej zimuje. Poza okresem lęgowym widywany jest nad wybrzeżem Bałtyku, dość liczny nad Pilicą. Coraz liczniej widuje się go również na południu. Pod koniec XX wieku całkowitą liczebność szacowano na 900–1000 par lęgowych, w latach 2013–2018 już na 1500–2500 par lęgowych. Liczebność populacji zimującej w latach 2013–2018 szacowano na 21 900 – 46 300 osobników.
Środowisko.
Czyste, bieżące lub stojące wody w lasach lub górach – okolice wielkich i rybnych jezior oraz rzek o zadrzewionych brzegach. Preferuje lasy liściaste i mieszane, ale korzysta też z kęp i samotnych drzew. Poza okresem lęgowym przebywa nad wszelkimi płytkimi zbiornikami.
Pożywienie.
Drobne ryby słodkowodne i morskie oraz inne drobne zwierzęta wodne pełniące rolę tylko uzupełniającą jak mięczaki, skorupiaki, owady i ich larwy, które łowi nurkując. 
Na dziobach nurogęsi znajdują się poprzeczne rogowe ząbki, które wraz z jego zagięciem na końcu powodują, że mogą łatwo chwytać śliskie i zwinne ryby. Najpierw zanurza głowę i wypatruje małych ryb do 10 cm długości (może nawet łapać ćwierćmetrowe), wybierając te najliczniejsze. Przewaga rybiej diety jest nietypowa w porównaniu z innymi gatunkami kaczek. Nurogęś poluje pojedynczo lub grupowo. Podczas nurkowania może osiągnąć 4 metry głębokości i być pod wodą około minutę. Przez to, że posługuje się wzrokiem przy żerowaniu, nie wybiera mętnych jezior. Jesienią duże stada (do kilku tysięcy) polują zespołowo na jeziorach. Spotkać je można też w stadach z innymi kaczkami.
Status, zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody nurogęś nieprzerwanie od 1988 roku jest zaliczana do kategorii LC (najmniejszej troski). Liczebność światowej populacji, według szacunków organizacji Wetlands International z 2015 roku, mieści się w przedziale 1,7–2,4 miliona osobników. Globalny trend liczebności nie jest znany; w 2015 roku organizacja BirdLife International uznawała trend liczebności populacji europejskiej za stabilny.
W Polsce nurogęś objęta jest ścisłą ochroną gatunkową, wymaga ochrony czynnej. Na "Czerwonej liście ptaków Polski" została sklasyfikowana jako gatunek najmniejszej troski (LC).

</doc>
<doc id="76972" url="https://pl.wikipedia.org/wiki?curid=76972" title="STABEX">
STABEX

STABEX (fr. "Système de Stabilisation des Recettes d'Exportation") – System Stabilizacji Dochodów z Eksportu.
Utworzony na mocy pierwszej konwencji z Lomé (1975) system, który za pomocą dopłat utrzymywał na stałym poziomie dochody krajów AKP pochodzące z eksportu na rynek Wspólnoty Europejskiej. O przyznaniu dotacji każdorazowo decydowała Komisja Europejska. 
Systemy STABEX i SYSMIN współtworzyły instrumentarium pomocy gospodarczej UE dla państw AKP. W 2000 r. zostały zniesione przez porozumienie z Kotonu.

</doc>
<doc id="76977" url="https://pl.wikipedia.org/wiki?curid=76977" title="Skate punk">
Skate punk

Skate punk (również skatepunk, sk8 punk, skate-thrash lub skate-core) – styl muzyczny pochodzący z USA. Wywodzi się on z hardcore punka, człon „skate” nawiązuje do jazdy na deskorolce, gdyż ten rodzaj muzyki był jednym z ulubionych gatunków muzycznych wśród skaterów. W latach 80. muzyka hardcore'owych zespołów takich jak Black Flag czy Circle Jerks była bardzo popularna w środowisku skaterów. Za jedne z pierwszych skatepunkowych zespołów uważa się JFA, Agent Orange i Big Boys. Skaterzy grający w punkowych zespołach w wielu swoich tekstach opowiadali o swojej miłości – desce. Tę tematykę znajdziemy chociażby w utworach zespołów: Free Beer czy Los Olvidados. Wiele z tych zespołów pojawiało się regularnie na łamach Thrashera – czasopisma o deskorolce, które przyczyniło się do rozwoju skatepunkowej sceny muzycznej. Thrasher wydał wiele kaset wideo, z popisami najlepszych skaterów, wykorzystując do nagrania ścieżki dźwiękowej skatepunkowe zespoły.
Zespoły skatepunkowe grały z agresją, kojarzoną z muzyką hardcorową, ale używały przy tym zupełnie innych tematów muzycznych. W czasach gdy powstawał ten gatunek, jazda na deskorolce była uważana za zjawisko subkulturowe, marginalne (podobnie jak surfing, z którego jazda na deskorolce się wywodzi). Ten wizerunek wpływał też na postrzeganie muzyki skatepunkowej przez młodych ludzi jako muzyki wyjątkowej i alternatywnej. Często zespoły skatepunkowe, np. JFA, śpiewały w swoich piosenkach o problemach z policją. Zespoły z „hardcorowej” sceny, z Oxnard w Kalifornii, takie jak Dr. Know, Agression, Scared Straight, Ill Repute, The Offspring, NOFX czy AFI (wczesna twórczość) są kontynuatorami tego gatunku.
Znany skateboarder z lat 70., Duane Peters, swoją przygodę ze skatepunkiem rozpoczął dzięki deskorolce. To on stworzył dwa skatepunkowe zespoły: U.S. Bombs, a później The Hunns (znane też jako Duane Peters and the Hunns).
Inne grupy muzyczne związane z subkulturą deskorolkową to: Common Enemy, Suicidal Tendencies, Minor Threat, Rancid, Lagwagon, Glue Gun, Millencolin, Pennywise, No Use For A Name i popularny japoński zespół HI-Standard. W promocji tych zespołów ważną rolę odegrał festiwal muzyczny VANS Warped Tour, przyczyniając się tym samym do rozwoju skatepunka.

</doc>
<doc id="76979" url="https://pl.wikipedia.org/wiki?curid=76979" title="Chiton">
Chiton

Chiton (stgr. χιτών) – koszula lniana lub wełniana z krótkimi rękawami noszona w starożytnej Grecji; rodzaj tuniki pochodzenia wschodniego (fenickiego).
Składała się z dwóch prostokątnych kawałków materiału zszytych dłuższymi bokami do wysokości ramion, spinanych na ramionach fibulami lub guzikami. Wkładano ją bezpośrednio na ciało, nie zdejmowano do snu (rozpinając tylko pasek); dzieci nosiły bez przepasania. Lżejszą jej odmianę zwano chitonionem (χιτώνιον). 
Wspomniany już u Homera chiton był długim, lnianym, białym ubiorem noszonym przez dostojników i ten uroczysty charakter cechował go na stałe. Mógł być luźny bądź przepasany w talii, długi (do kostek), zwany chitonem jońskim, albo krótki (do połowy ud), zwany doryckim. Pierwszy, stosowany w Atenach aż do V wieku p.n.e., ogólnie noszono jednak tylko zimą (według zaleceń Hezjoda) lub podczas morskiej podróży. Chitony jońskie wykonane z cienkiej tkaniny lnianej i bogato fałdowane, od połowy VI wieku p.n.e. zastępując peplos, były też ubiorem kobiet, które (od końca IV w. p.n.e.) zaczęły przewiązywać je pod piersiami.
Chiton dorycki był zasadniczo ubiorem męskim (m.in. wojownicy nosili go pod pancerzem przeciw otarciom ciała), jakkolwiek kapłani i dostojnicy chętnie występowali w chitonach jońskich ("chitón poderes"), niekiedy nawet z trenami. Ta tradycyjna długa tunika stanowiła strój uroczysty i obrzędowy – także śpiewaków czy uczestników zawodów sportowych; niekiedy pozostawiano w niej długie rękawy, zszyte jak w ubiorze perskim.
Prostszą i uboższą wersją chitonu było eksomis (ἐξωµίς), noszone przez pracujących fizycznie (rzemieślników, chłopów, niewolników). Była to skrócona, lekka i luźna szata, dla swobody ruchów spięta zazwyczaj tylko na lewym ramieniu.

</doc>
<doc id="76982" url="https://pl.wikipedia.org/wiki?curid=76982" title="JOPP">
JOPP

program JOPP (ang. "Joint Venture PHARE Programme (JOPP programme)") – Program Joint Venture Phare – program Unii Europejskiej zainicjowany przez Komisję Europejską w 1991 r. celem organizacji przedsięwzięć "joint venture", wspierania inwestycji zagranicznych w państwach Europy Środkowowschodniej. Dzięki programowi możliwe było także inicjowanie akcji edukacyjnych, finansowanie wspólnych inicjatyw oraz wspomaganie transferu technologii. JOPP do 1999 obejmował tylko Polskę i Węgry, od 2000 11 państw środkowoeuropejskich, w tym Litwę, Łotwę i Estonię. Nazwa programu to uproszczony akronim od pełnej angielskiej JOint Venture Phare Programme.
Program JOPP był uzupełnieniem programu Phare i finansowany był ze środków komisji Europejskiej.

</doc>
<doc id="76984" url="https://pl.wikipedia.org/wiki?curid=76984" title="Palmtop">
Palmtop

Palmtop (komputer podręczny, ang. "personal digital assistant", "PDA") – zminiaturyzowany komputer mieszczący się w dłoni lub kieszeni, zwykle wyposażony w klawiaturę wyświetlaną na ekranie lub oprogramowanie do rozpoznawania pisma ręcznego.
Od 2010 roku palmtopy zostały prawie całkowicie wyparte przez smartfony.
Funkcje.
Palmtopy mają wiele funkcji, między innymi kalendarz, terminarz, kalkulator, notatnik (także notatki odręczne), książkę adresową; ponadto umożliwiają czytanie e-booków, przechowywanie i przeglądanie zdjęć oraz filmów, edycję tekstów, współpracę z urządzeniami GPS, odtwarzanie muzyki, obsługę Internetu (WWW, e-mail, komunikatory internetowe, telnet, SSH). Niektóre z nich posiadają wbudowany moduł GSM, dyktafon, cyfrowy aparat fotograficzny oraz kamerę.
Łączność z innymi urządzeniami zapewniają palmtopom: porty podczerwieni (IrDA), Bluetooth oraz Wi-Fi. Do synchronizacji z komputerem stacjonarnym (celem zabezpieczenia przed utratą danych) oraz do instalowania programów, najczęściej wykorzystywane jest łącze szeregowe (np. USB) lub Bluetooth.
Najpopularniejsze palmtopy to urządzenia pracujące pod kontrolą systemów operacyjnych Windows Mobile (zwane Pocket PC), Palm OS i Nokia Internet Tablet OS. Można też spotkać MDA ("mobile digital assistant").
Do zastosowań profesjonalnych produkowany jest sprzęt o zwiększonej odporności mechanicznej (jednym ze standardowych testów jest swobodny upadek z wysokości 1,5/1,8 m na betonowe podłoże). Są to urządzenia droższe, ale ich całkowity koszt eksploatacji (TCO) jest porównywalny ze sprzętem „domowym”. Dodatkowo producenci sprzętu profesjonalnego oferują pakiety serwisowe gwarantujące szybką naprawę (często wymianę na podstawie telefonicznego zgłoszenia awarii), a nawet wymianę urządzenia uszkodzonego mechanicznie.
Historia palmtopa.
Pierwszym urządzeniem mogącym przypominać palmtopy był Psion Organizer, który powstał w 1984 r. Wyglądem i funkcjonalnością przypominał rozbudowany kalkulator. W 1989 r. powstały dwa urządzenia: Atari Portfolio oraz Poqet PC (niemający nic wspólnego z urządzeniami Pocket PC pracującymi pod kontrolą systemu Windows Mobile).
Portfolio był rozmiarów kasety wideo. Posiadał 63 klawisze oraz ekran o rozdzielczości 240x60 pikseli, co dawało w trybie tekstowym 40x8 znaków tekstu. Pracował pod systemem DIP-DOS 2.11. Posiadał procesor 80C88 pracujący z częstotliwością 4,91 MHz. Miał 128 KB pamięci RAM rozszerzalnej do 1 MB oraz 256 KB ROM, na której znajdowały się: edytor tekstów, arkusz kalkulacyjny, alarm, schowek na dane, książka adresowa.
Bardziej zaawansowanym palmtopem w porównaniu do Atari Portfolio był Poqet PC, który miał prawie 2 razy szybszy procesor, 640 KB pamięci i ekran o rozdzielczości 640x200 pikseli. Pracował pod DOS-em w wersji 3.3. Dzięki złączu PCMCIA możliwe było rozszerzenie pamięci oraz podłączenie modemu czy karty sieciowej. Zarówno Atari Portfolio, jak i Poqet PC był kompatybilny z IBM PC.
W 1991 Hewlett-Packard (HP) wydało model 95LX. Rozdzielczość ekranu to 128x240, a liczba znaków to 16x40. Mimo upływu lat procesor był słabszy od Poqet PC. Był taktowany z częstotliwością 5.37 MHz. Dane standardowo były przechowywane w 512 Kb, lecz było możliwe dołączanie kart rozszerzających o pojemnościach 1 MB, 2 MB, a nawet na 4 MB. Takie rozwiązanie nie było zbyt dobre, ponieważ po odłączeniu kart zawartość na nich była kasowana. HP95 LX posiadał port podczerwieni, dzięki czemu mógł pracować jako pilot do telewizora.
W tym samym roku Psion wydał palmtop z serii 3. Sercem był procesor Nec V30 4.7 MHz, co nie było rewolucyjnym rozwiązaniem. Zasilały go dwie baterie AAA lub bateria litowa. Rozdzielczość ekranu to 240x80. Bardzo ważnym rozwiązaniem było zainstalowanie systemu EPOC, który wyewoluował w Symbiana, stosowanego w telefonach komórkowych.
W roku 1993 Apple wydało palmtop o nazwie Newton Original MessagePad (OMP), a następnie Message Pad 100. Cechował go szybki jak na tamte czasy procesor ARM 610 o częstotliwości taktowania 20 MHz. Posiadał 4 MB pamięci ROM oraz 640 KB RAM. Urządzenie posiadało port PCMCIA. W przeciwieństwie do innych urządzeń tego typu nie posiadał klawiatury. Tekst pisało się na ekranie, a następnie program rozpoznający tekst wprowadzał go do pamięci. MessagePad M100 rozpoznawał tylko słowa w języku angielskim. Słownik mieścił 13000 słów, a użytkownik mógł dodać jeszcze 1000 własnych. Aplikacje wybierało się klikając na ikonę. Urządzenie było wyposażone w port podczerwieni oraz port szeregowy, co umożliwiało komunikację z komputerami kompatybilnymi z IBM PC. W tym samym roku pierwsze polskie firmy z branży FCMG zaczęły korzystać z urządzeń mobilnych do wspomagania prowadzenia sprzedaży – na przykład przy pomocy terminala Symbol PDT3300 (ekran znakowy, system operacyjny DR-DOS).
Rok 1996 przyniósł PalmPilota 1000 wyprodukowanego przez firmę US Robotics. Wyposażony był w procesor M68000 firmy Motorola z częstotliwością taktowania zaledwie 16 MHz. Ten palmtop posiadał 128 KB pamięci RAM i wyświetlacz o rozdzielczości 160x160, co też nie było imponujące. Pracował pod systemem Palm OS 1.0. To oprogramowanie było bardzo funkcjonalne.
Odpowiednikiem Palm OS napisanym przez Microsoft był Windows CE. Prace nad tym systemem zapoczątkowano w roku 1992, jednak urządzenia nie były w stanie zapewnić płynnej pracy programów. Postanowiono prace nad projektem powierzyć grupie Pegasus co zaowocowało w roku 1996 podpisaniem przez firmy Casio, HP, LG, NEC i Philips umowy, która umożliwiała zastosowanie systemu Windows CE w palmtopach tych przedsiębiorstw.
W roku 1997 jako jeden z pierwszych z systemem Microsoftu powstał komputer naręczny firmy HP o symbolu 300LX. Napędzał go procesor SH3 44 MHz. Posiadał on 2MB RAM i 5 MB ROM, który był uaktualniany. Urządzenie posiadało wyświetlacz o rozdzielczości 640x240, dotykowy ekran klawiaturę i głośnik. Oprogramowanie zawierało takie aplikacje jak: Pocket Word, Pocket Excel, Pocket Inbox, Pocket Internet Explorer.
W roku 1999 HP wypuściło na rynek model Jornada 420. Ten palmtop posiadał kolorowy wyświetlacz.
Producenci.
Główni producenci sprzętu dla systemu Microsoft Windows Mobile (w kolejności alfabetycznej):
Główni producenci sprzętu dla systemu Palm OS:

</doc>
<doc id="76989" url="https://pl.wikipedia.org/wiki?curid=76989" title="Transkrypcja (muzyka)">
Transkrypcja (muzyka)

Transkrypcja (łac. "transcriptio" – „przepisywanie”) – opracowanie kompozycji na inny instrument, głos lub zespół niż przewidziano to pierwotnie.
Rodzaje transkrypcji.
Transkrypcja redukująca brzmienie.
Zredukowaniu utworu skomponowanego na wiele instrumentów (orkiestrę, zespół kameralny) do postaci umożliwiającej wykonanie go na instrumencie solowym (np. wyciąg fortepianowy). Przykładem mogą być koncerty Antonia Vivaldiego w opracowaniu Jana Sebastiana Bacha.
Transkrypcja wzbogacająca brzmienie.
Rozpisanie utworu skomponowanego na instrument solowy (np. fortepian) na partyturę przeznaczoną do wykonania przez orkiestrę. Na przykład "Obrazki z wystawy" Modesta Musorgskiego w orkiestrowej przeróbce Maurice’a Ravela. Także nowa instrumentacja kompozycji wykonywanej z udziałem orkiestry; na przykład przeróbki dzieł Georga Friedricha Händla dokonane przez Wolfganga Amadeusza Mozarta.
Transkrypcja solistyczna.
Opracowanie utworu skomponowanego na instrument solistyczny na inny instrument solo. Na przykład utwory organowe J.S. Bacha w przeróbce Ferruccia Busoniego na fortepian.

</doc>
<doc id="76994" url="https://pl.wikipedia.org/wiki?curid=76994" title="Europejska Unia Płatnicza">
Europejska Unia Płatnicza

Europejska Unia Płatnicza (EUP) powstała na mocy umowy państw Organizacji Współpracy Gospodarczej w Europie (OEEC) z 19 września 1950.
Jej celem było przywrócenie pełnej wymienialności europejskich walut zgodnie z porozumieniami z konferencji w Bretton Woods. Po drugiej wojnie światowej w związku z sytuacją gospodarczą w Europie, nastąpił powrót do bilateralnych umów handlowych w celu ożywienia międzynarodowej wymiany handlowej. By umożliwić ponowne przejście do multilateralnej wymiany handlowej stworzono system rozliczeń wielostronnych w warunkach ograniczeń dewizowych stosowanych przez uczestników. Mechanizm polegał na tym, że Kraje uczestniczące w Unii (EUP) co miesiąc raportowały dwustronną nadwyżkę lub deficyt handlowy z każdym z uczestników do Bank Rozrachunków Międzynarodowych. Ten następnie raportował do EUP zagregowaną nadwyżkę lub deficyt dla każdego z krajów, przekształcaną odpowiednio w debet bądź kredyt, ponieważ nie było wymogu ich natychmiastowego rozliczenia. Pozwoliło to odzyskać możliwości handlu multilateralnego, co urzeczywistniono doprowadzając ostatecznie do swobody wymiany walut w 1958 (również w tym roku EUP rozwiązano). Mechanizm EUP okazał się na tyle efektywny, że – również dzięki osiągniętemu poziomowi rozwoju gospodarczego – do końca 1958 r. wszystkie kraje członkowskie zniosły ograniczenia w płatnościach bieżących. Organem zarządzającym EUP był Dyrektoriat.

</doc>
<doc id="76995" url="https://pl.wikipedia.org/wiki?curid=76995" title="Szlachar">
Szlachar

Szlachar, tracz długodzioby, długodziób ("Mergus serrator") – gatunek dużego ptaka wodnego z rodziny kaczkowatych (Anatidae), zamieszkujący Eurazję i Amerykę Północną. Mimo rozległego zasięgu występowania nie wyróżnia się podgatunków. Nie jest zagrożony wyginięciem.
Zasięg występowania.
Szlachar zamieszkuje Eurazję (pas od Wysp Brytyjskich, przez Beneluks, Europę Środkową i Wschodnią, południową Syberię po Mandżurię i północną Japonię) oraz Amerykę Północną po Wielkie Jeziora Północnoamerykańskie na południu, a także Grenlandię i Islandię.
Niektóre populacje są osiadłe lub koczujące. Północne populacje wędrowne, przeloty w marcu–maju i październiku–grudniu. Zimuje na brzegach Morza Śródziemnego, europejskich brzegach Atlantyku, Morza Północnego, Bałtyku, pacyficznych wybrzeżach Azji oraz wschodnim i zachodnim wybrzeżu Ameryki Północnej.
W Polsce do niedawna skrajnie nielicznie gnieździł się na Kaszubach, Pomorzu i na Mazurach. Jeszcze w latach 1986–1995 liczebność krajowej populacji lęgowej szacowano na 40–60 par. Ostatni potwierdzony lęg (według stanu na 2020) odnotowano w 2003 roku na Jeziorach Wdzydzkich. W trakcie przelotów pojawia się w całym kraju, liczniej na wybrzeżu. Również zimuje na wybrzeżu, głównie w dwóch rejonach: na Zatoce Pomorskiej i wzdłuż zachodniego wybrzeża oraz na Zatoce Gdańskiej.
Środowisko.
Czyste wody, zarówno stojące jak i bieżące, w strefie tundry, tajgi i lasów mieszanych, a także morskie wybrzeża, wysepki i fiordy. Wytrzymują ostre mrozy na rzekach o wartkim prądzie, które zimą nie zamarzają.
Pożywienie.
Wyłącznie zwierzęta, głównie drobne ryby słodkowodne i morskie. Pokarm zdobywają nurkując, często w stadzie.
Status, zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody szlachar nieprzerwanie od 1988 roku uznawany jest za gatunek najmniejszej troski (LC – "Least Concern"). Liczebność światowej populacji w 2016 roku, według szacunków organizacji Wetlands International, mieściła się w przedziale około 495–605 tysięcy osobników. Globalny trend liczebności populacji uznawany jest za stabilny, choć według szacunków organizacji BirdLife International (2015) populacja europejska zmniejsza się.
W Polsce objęty ścisłą ochroną gatunkową, wymaga ochrony czynnej. Na "Czerwonej liście ptaków Polski" został sklasyfikowany jako gatunek wymarły regionalnie (RE) – dotyczy populacji lęgowej. Wśród przyczyn, które doprowadziły do wymarcia krajowej populacji, wymienia się: drapieżnictwo ze strony ssaków takich jak norka amerykańska, jenot lub kuna (plądrowanie lęgów, zagryzanie wysiadujących samic), płoszenie ptaków przez ludzi, czy też eutrofizację wód. Liczebność populacji zimującej w Polsce w latach 2013–2018 szacowano na 1000–6700 osobników.

</doc>
<doc id="76996" url="https://pl.wikipedia.org/wiki?curid=76996" title="Europejska Wspólnota Obronna">
Europejska Wspólnota Obronna

Europejska Wspólnota Obronna, EWO – organizacja, której powstanie po raz pierwszy zaproponował premier IV Republiki Francuskiej, René Pleven, w swoim planie ogłoszonym 24 października 1950. Na mocy traktatu zawartego 27 maja 1952 w Paryżu tworzyć ją miały Belgia, Francja, Holandia, Luksemburg, RFN i Włochy.
Traktat.
Czynnikiem sprzyjającym integracji były amerykańskie dążenia do remilitaryzacji RFN, które w związku z rosnącą potęgą ZSRR po zakończeniu II wojny światowej obawiały się niekorzystnego rozwoju sytuacji w Europie. Również Wielka Brytania zdawała sobie sprawę z tego, iż Niemcy – mimo druzgocącej klęski – pozostały najpotężniejszym krajem europejskim, a Francja, obawiając się powrotu tradycyjnego niemieckiego militaryzmu, upatrywała jednakże we wzmocnionej RFN szansy na ożywienie własnej gospodarki.
Negocjacje rozpoczęły się 15 lutego 1951, a 27 maja 1952 w Paryżu członkowie Europejskiej Wspólnoty Węgla i Stali podpisali traktat powołujący do życia EWO. Planowana europejska armia miała sobie liczyć 40 narodowych dywizji, po 13 tys. jednakowo umundurowanych żołnierzy. Traktat zakładał utworzenie dziewięcioosobowego Komisariatu, Zgromadzenia Ministrów Obrony i Zgromadzenia Parlamentarnego. Europejska armia miała być znacznie większa niż na etapie projektu zakładali Francuzi, a do tego zgodnie z dążeniami tak zwanych federalistów (zwolenników „Europy regionów” i państwa europejskiego) artykuł 38. traktatu zapowiadał możliwość sprawowania nad nią demokratycznej kontroli przez wspólnoty europejskie. Co za tym idzie, w marcu 1953 w ramach EWWiS powstał projekt połączenia współpracy gospodarczej i integracji militarnej poprzez powołanie do życia Europejskiej Wspólnoty Politycznej. Traktat podpisany na okres 50 lat musiał być jeszcze ratyfikowany przez parlamenty narodowe państw sygnatariuszy.
Tymczasem w Rosji zmarł Józef Stalin, na Półwyspie Koreańskim podpisano rozejm kończący trwającą od 1950 wojnę. We Francji poparcie dla wspólnej armii zmalało, a niekorzystny układ sił politycznych (do głosu doszli przeciwnicy uzbrojenia Niemiec i pogłębiania integracji) sprawił, że 30 sierpnia 1954 postanowiono usunąć ratyfikację z porządku obrad Zgromadzenia Narodowego. Idea wspólnej polityki obronnej upadła.
Konsekwencje.
W wyniku fiaska starań zmierzających do powstania EWO bezcelowe stało się również powołanie Europejskiej Wspólnoty Politycznej. Nie tylko spowolniło to procesy integracyjne, ale powstały również obawy, że nierozwiązany „problem niemiecki” zagrozi bezpieczeństwu Europy. Dlatego też w październiku 1954 zdecydowano w Londynie o przyjęciu RFN do NATO. Kraje bloku wschodniego odpowiedziały powołaniem do życia Układu Warszawskiego.

</doc>
<doc id="76998" url="https://pl.wikipedia.org/wiki?curid=76998" title="Stefan Bratkowski">
Stefan Bratkowski

Stefan Tadeusz Aleksander Bratkowski (ur. 22 listopada 1934 we Wrocławiu, zm. 18 kwietnia 2021 w Warszawie) – polski prawnik, dziennikarz, publicysta i pisarz; w latach 1980–1990 prezes Stowarzyszenia Dziennikarzy Polskich, w latach 1991–1992 prezes Spółdzielni Wydawniczej „Czytelnik”, przewodniczący Rady Programowej Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego.
Życiorys.
Rodzina i młodość.
Był synem Stefana Janusza Bratkowskiego, konsula Rzeczypospolitej Polskiej we Wrocławiu w latach 1932–1936 i oficera wywiadu RP.
W 1936 zamieszkał w Warszawie. Po upadku powstania warszawskiego w 1944 i kilku latach tułaczki wychowywał się w państwowym domu młodzieży w Krzeszowicach.
Był bratem ekonomisty i polityka Andrzeja Bratkowskiego, mężem Romy Przybyłowskiej-Bratkowskiej i ojcem Katarzyny Bratkowskiej.
Działalność zawodowa i publiczna.
Okres PRL.
W 1949 został członkiem Związku Młodzieży Polskiej. Jesienią 1956 rozwiązał ZMP na UJ. W grudniu tego samego roku zorganizował pierwszy zjazd Rewolucyjnego Związku Młodzieży w Warszawie z udziałem trzech tysięcy delegatów. Od 1956 do 1957 zasiadał w komitecie centralnym Związku Młodzieży Socjalistycznej.
W 1954 wstąpił do Polskiej Zjednoczonej Partii Robotniczej. Był członkiem egzekutywy PZPR w Związku Literatów Polskich. Z partii został usunięty dyscyplinarnie w 1981.
W 1954 współorganizował Klan Płonącego Pomidora, prywatny klub dyskusyjny zbuntowanej młodzieży. W 1955 organizował Uniwersytecki Klub Dyskusyjny w Krakowie, a w 1956 pierwsze krakowskie juwenalia, podczas których po raz pierwszy tysiące młodzieży przeszło ulicami miasta w niekontrolowanej manifestacji. W 1955 ukończył prawo na Uniwersytecie Jagiellońskim. W latach 1954–1956 był zatrudniony jako pracownik naukowo-dydaktyczny Wydziału Prawa UJ.
Od listopada 1956 pracował w redakcji „Po Prostu”, od stycznia 1957 – jako reporter. Był inicjatorem ruchu na rzecz samorządu. Napisał z Januszem Roszką i Jerzym Zieleńskim kilka książek reporterskich. Pod koniec lat 60. szeroką popularność zyskała jego "Księga wróżb prawdziwych", opisująca przyszłość tworzoną przez postęp nauki i techniki. Napisał z bratem Andrzejem książkę "Gra o jutro", która podważała tryb funkcjonowania gospodarki PRL, popularyzowała zachodnie doświadczenia w zarządzaniu i postulowała przywrócenie pieniądza jako miernika efektywności zamiast wykonywania planów. Od maja 1970 był redaktorem „Życia i Nowoczesności” (czwartkowego dodatku do „Życia Warszawy”), z którego w październiku 1973 z przyczyn politycznych został – wraz z trzonem zespołu – usunięty.
W latach 1971–1974 Stefan Bratkowski był również kierownikiem Pracowni Prognoz Rozwoju Ośrodka Badawczo-Rozwojowego Informatyki. Pozostawał następnie do 1980 bez stałego zatrudnienia. Był autorem scenariuszy części odcinków serialu telewizyjnego "Najdłuższa wojna nowoczesnej Europy" (1979–1981).
Jako prawnik i historyk zajął się studiami historycznymi, napisał źródłowe studium o historii wojskowości XVIII w. i wykształceniu zawodowym Tadeusza Kościuszki jako inżyniera wojskowego. W 1978 z Bogdanem Gotowskim i Andrzejem Wielowieyskim zainicjował Konwersatorium „Doświadczenie i Przyszłość” (DiP), działające początkowo w ramach Kolegium Towarzystwa Wolnej Wszechnicy Polskiej pod opieką Adama Uziembły. Po zakazie publicznych dyskusji paneliści tej inicjatywy zajmowali się rozpisywaniem ankiet i opracowywaniem na ich podstawie raportów, z których pierwszy, zatytułowany "O stanie Rzeczypospolitej i drogach wiodących do jej naprawy", ukazał się w 1979. Ich masową dystrybucję prowadziła Niezależna Oficyna Wydawnicza NOWa, ukazywały się również w radiu Rozgłośni Polskiej Radia Wolna Europa.
Jesienią 1980 na fali przemian związanych z powstaniem „Solidarności” został wybrany na prezesa Stowarzyszenia Dziennikarzy Polskich. Po wprowadzeniu stanu wojennego kierował działającym wówczas nielegalnie Stowarzyszeniem Dziennikarzy Polskich. Od 1983 do 1988 realizował „Gazetę Dźwiękową”, którą uzupełniał piosenkami bardów związanych z opozycją, a którą w formie kaset magnetofonowych rozpowszechniał Piotr Szwemin. Uczestniczył w Konwersatorium im. Bogdana Gotowskiego, w 1987 współorganizował tzw. „sześćdziesiątkę”, grupującą intelektualistów polskich, członków władz NSZZ „Solidarność” oraz rozwiązanych stowarzyszeń twórczych i naukowych. W latach 80. publikował swoje teksty w wydawnictwach drugiego obiegu
Przemiany polityczne i III RP.
W 1988 wszedł w skład Komitetu Obywatelskiego przy Lechu Wałęsie. Brał udział w rozmowach Okrągłego Stołu jako członek obrad plenarnych oraz podzespołu ds. stowarzyszeń.
W 1989 ponownie został prezesem zalegalizowanego SDP, funkcję tę pełnił do 1990, po czym został honorowym prezesem stowarzyszenia. Również w 1989 współorganizował „Gazetę Wyborczą”, do której do 1995 pisywał felietony, był wśród założycieli przedsiębiorstwa Agora. Potem krótko był felietonistą tygodnika „Computerworld”, a następnie publicystą „Rzeczpospolitej”, z którą zerwał współpracę w 2006, zarzucając redaktorowi naczelnemu ingerencję w swoje teksty.
W 1991 brał udział w założeniu (razem z World Press Freedom Committee) Fundacji Centrum Prasowe dla Krajów Europy Środkowo-Wschodniej, pełnił funkcję przewodniczącego rady tej organizacji, a w 2007 stanął na czele jej zarządu.
Wszedł w skład rady nadzorczej i następnie rady programowej Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego w Warszawie. Został też członkiem Stowarzyszenia Pisarzy Polskich oraz członkiem honorowym Związku Polskich Artystów Plastyków. W latach 1997–2001 zasiadał w radzie programowej, a od 2002 w radzie konsultacyjnej Centrum Monitoringu Wolności Prasy. W 2007 reaktywował „Doświadczenie i Przyszłość”.
Działał jako społeczny redaktor niezależnego portalu publicystycznego Studio Opinii. Był prowadzącym audycję radiową "Salon – Z boku" w Tok FM, a także członkiem kapituły ustanowionej w 2013 Nagrody „Newsweeka” im. Teresy Torańskiej.
W listopadzie 2019 z okazji 85-lecia urodzin Stefana Bratkowskiego na portalu Studio Opinii ukazał się jego obszerny dziennik, ogłoszony przez dziennikarza Jerzego Klechtę.
Został pochowany 11 maja 2021 na cmentarzu Powązkowskim w Warszawie. Podczas uroczystości głos zabrali m.in. Jerzy Baczyński, Adam Bodnar i Ernest Skalski.
Odznaczenia i wyróżnienia.
Odznaczony przez prezydenta Bronisława Komorowskiego Krzyżem Komandorskim Orderu Odrodzenia Polski (2011).
Był laureatem Nagrody im. Adolfa Bocheńskiego (1980), Nagrody Kisiela (1990) i Superwiktora (2015). W 1997 otrzymał Nagrodę Polskiego PEN Clubu im. Ksawerego Pruszyńskiego. W 2016 otrzymał tytuł honorowego obywatela Krzeszowic.

</doc>
<doc id="77001" url="https://pl.wikipedia.org/wiki?curid=77001" title="Plan Plevena">
Plan Plevena

Plan Plevena – przedstawiony na forum Zgromadzenia Narodowego IV Republiki Francuskiej 24 października 1950 przez premiera Francji René Plevena plan włączenia RFN do europejskich struktur obronnych.
Jego głównymi zadaniami miały być: obrona Europy Zachodniej przed ewentualnym atakiem ze strony ZSRR, zapobieżenie odrodzenia się militaryzmu niemieckiego oraz uniezależnienie państw zachodnioeuropejskich od pomocy i wsparcia militarnego USA.
Plan zakładał stworzenie europejskiej armii (z międzynarodowymi jednostkami) podległej europejskiemu ministrowi obrony, co miało być gwarancją kontroli nad niemieckim militaryzmem.
Plan, przyjęty przez Zgromadzenie Narodowe, był podstawą projektu Europejskiej Wspólnoty Obronnej, której projekt Zgromadzenie odrzuciło w 1954 roku.

</doc>
<doc id="77002" url="https://pl.wikipedia.org/wiki?curid=77002" title="STP">
STP



</doc>
<doc id="77003" url="https://pl.wikipedia.org/wiki?curid=77003" title="ScTP">
ScTP

ScTP (), UTP Screened, FTP () – rodzaj okablowania sieci Ethernet typu skrętka, posiadający cechy skrętki ekranowanej i nieekranowanej. ScTP to skrętka, w której przewody są dodatkowo owinięte folią. Według normy ISO/IEC 11801 wyróżnić można następujące typy skrętek foliowanych:

</doc>
<doc id="77004" url="https://pl.wikipedia.org/wiki?curid=77004" title="Otwór kulszowy większy">
Otwór kulszowy większy

Otwór kulszowy większy (łac. "foramen ischiadicum majus") – otwór położony w tylnej części ludzkiej miednicy we wcięciu kulszowym większym ("incisura ischiadica major"). Współtworzy go więzadło krzyżowo-kolcowe i więzadło krzyżowo-guzowe.
Budowa.
Otwór kulszowy większy ograniczają:
Mięsień gruszkowaty przebiegając przez ten otwór dzieli go na otwór nadgruszkowaty i podgruszkowaty ("foramen suprapiriforme et infrapiriforme").
Zawartość.
Przez otwór nadgruszkowaty przechodzą:
Przez otwór podgruszkowaty przechodzą:

</doc>
<doc id="77005" url="https://pl.wikipedia.org/wiki?curid=77005" title="PDA">
PDA



</doc>
<doc id="77007" url="https://pl.wikipedia.org/wiki?curid=77007" title="WLAN">
WLAN



</doc>
<doc id="77010" url="https://pl.wikipedia.org/wiki?curid=77010" title="Bitwa nad Mozgawą">
Bitwa nad Mozgawą

Bitwa nad Mozgawą – bratobójcze starcie zbrojne (nierozstrzygnięte) mające miejsce 13 września 1195 roku nad rzeką Mozgawą pomiędzy oddziałami Mieszka III Starego, Mieszka I Plątonogiego i Jarosława Opolskiego z jednej strony i Leszka Białego oraz Romana Halickiego z drugiej.
Opis bitwy.
Bratobójcza bitwa mozgawska z 13 września 1195 roku jest według zgodnego uznania historyków jedną z najkrwawszych i największych bitew w Polsce w okresie rozbicia dzielnicowego. Głównym powodem konfliktu zbrojnego był wybór po śmierci Kazimierza II Sprawiedliwego 5 maja 1194 na księcia krakowskiego małoletniego, bo liczącego zaledwie osiem lub dziewięć lat, Leszka Białego, co nie spodobało się jego stryjowi Mieszkowi III Staremu oraz zwolennikom silnej władzy książęcej.
Każda ze stron poszukiwała sobie sojuszników aby zbrojnie rozstrzygnąć narastający konflikt. W obronie Leszka Białego oprócz rycerstwa z obu części Małopolski pod ogólnym dowództwem wojewody krakowskiego Mikołaja Gryfity i najprawdopodobniej z Mazowsza przybyły posiłki Romana Halickiego, księcia włodzimierskiego, o czym informuje poza Kadłubkiem i Kroniką Wielkopolską, również latopis kijowski:
Z kolei Mieszka III Starego, oprócz sił z Wielkopolski i Kujaw syna Bolesława, wsparli Mieszko I Plątonogi, książę raciborski (zm. 1211), oraz jego bratanek, a syn Bolesława I Wysokiego – Jarosław (zm. 1201). Poważne wątpliwości może budzić jedynie, czy Jarosław uczestniczył w bitwie w swoim własnym imieniu, czy też przywiódł posiłki z dzielnicy ojca. Nieprawdziwa jest z kolei informacja Jana Długosza o pomocy dla władcy wielkopolskiego księcia Pomorza – Mszczuja I. W swojej kronice Kanonik krakowski pomylił też Jarosława z Bolesławem Wysokim.
Sam obraz starcia najbardziej rzeczowo przedstawia Kronika Wielkopolska w całości zresztą oparta na Wincentym Kadłubku:
Dalej kronikarz wielkopolski pisze o tym, jak biskup krakowski Pełka trwożąc się z powodu niewiedzy o wyniku bitwy, wobec sprzeczności ocalałych posyła posła, którym bez wątpienia był sam Wincenty Kadłubek, który tak informuje biskupa o wyniku starcia:
Po tej relacji biskup Pełka, razem z księciem Romanem, który wkrótce dociera do Krakowa podejmują decyzję o nieorganizowaniu pościgu.
Co więc możemy wysnuć z opowiadania Kadłubka i Kroniki Wielkopolskiej? Otóż, że starcie składało się z dwóch podstawowych etapów. W pierwszej, początkowej fazie bitwy Mieszko III zaczął odnosić sukces zmuszając Rusinów do ucieczki, zaś ich księcia Romana poważnie raniąc, co dało powód autorowi latopisu do stwierdzenia, że książę włodzimierski pod Mozgawą poniósł klęskę. Jednakże bezpośrednie zaangażowanie się Bolesława Kujawskiego i Mieszka III Starego w bitwę i śmierć pierwszego, oraz rana drugiego spowodowała załamanie się ducha bojowego Wielkopolan i wycofanie się z bitwy. Nie była to jednak paniczna ucieczka, bowiem także wojska małopolskie wojewody Mikołaja i ruskie Romana, wobec strat zdecydowały się wrócić do Krakowa.
Pierwsza część bitwy była więc nierozstrzygnięta i obie armie opuściły pole walki. Następnie przybyły spóźnione posiłki śląskie w postaci oddziałów Mieszka Plątonogiego i Jarosława Opolskiego, które natknęły się na również spóźnionego wojewodę sandomierskiego Goworka. Wojewoda nie zważając na szczupłość swoich sił zaatakował książąt śląskich, ponosząc porażkę i trafił do niewoli. Nic więc dziwnego, że biskup Pełka zdecydował się wysłać szpiega, który miał mu poddać prawdziwy przebieg bitwy. Relację Wincentego Kadłubka potwierdza cały szereg zapisek rocznikarskich, takich jak zależne od siebie Rocznik kapituły krakowskiej i Rocznik krótki, czy inne pokrewne. Datę dzienną śmierci Bolesława i bitwy znamy z wiarygodnego nekrologu trzebnickiego, który pod datą 13 września pisze "Boleslaus filius Meseconis interfectus". Głównym skutkiem walki, jak ujął wielki historyk tego okresu Stanisław Smolka było to, "że wraz z łupami poległych w bitwie nad Mozgawą, pogrzebano zasadę zwierzchnictwa monarszego krakowskiej dzielnicy". Uległa też zmianie polityka Mieszka Starego, który z drogi wojny wszedł na drogę układów z Leszkiem Białym i jego matką Heleną. Tron krakowski w końcu uzyskał w zamian za Kujawy, które Mieszko przejął po śmierci Bolesława. Dzielnica ta stała się odtąd integralną częścią dzielnicy wyznaczonej później młodszemu z Kazimierzowiców – Konradowi. Bolesław Kujawski został pochowany prawdopodobnie w kolegiacie św. Pawła w Kaliszu, w ulubionym kościele Mieszka III.

</doc>
<doc id="77012" url="https://pl.wikipedia.org/wiki?curid=77012" title="Przeciwciało heteroklityczne">
Przeciwciało heteroklityczne

Przeciwciało heteroklityczne to takie przeciwciało, które powstało w wyniku immunizacji danym antygenem, ale które wykazuje wyższe powinowactwo (patrz: przeciwciało) do innego antygenu. Ten inny antygen może być w ogóle nie spokrewniony lub jedynie słabo spokrewniony z antygenem użytym do immunizacji. Przykładowo, immunizacja zwierząt laboratoryjnych 2,4-dinitrofenolem (DNP) powoduje wytworzenie przeciwciał regujących zarówno z DNP, jak i z menadionem . Mimo że w większości przypadków przeciwciała heteroklityczne opisano w odpowiedzi na hapteny, to znane są także przypadki przeciwciał heteroklitycznych skierowanych przeciwko białkom .
Produkcja przeciwciał heteroklitycznych może mieć podstawy genetyczne, co opisano u myszy: niektóre szczepy w odpowiedzi na jedną z pochodnych (4-hydroksy-3-nitrofenylo)octanu produkują tylko przeciwciała zdolne do wiązania tej jednej pochodnej, inne szczepy natomiast produkują przeciwciała zdolne do wiązania innych pochodznych .
W reakcji na antygeny nowotworowe i bakteryjne odpowiedź heteroklitczna może być istotna, ponieważ może świadczyć o szerokiej aktywacji układu odpornościowego .

</doc>
<doc id="77013" url="https://pl.wikipedia.org/wiki?curid=77013" title="Reagina">
Reagina



</doc>
<doc id="77015" url="https://pl.wikipedia.org/wiki?curid=77015" title="Bielaczek">
Bielaczek

Bielaczek, tracz bielaczek ("Mergellus albellus") – gatunek średniej wielkości wędrownego ptaka wodnego z rodziny kaczkowatych (Anatidae).
Systematyka.
Jedyny żyjący przedstawiciel rodzaju "Mergellus". Nie wyróżnia się podgatunków.
Zasięg występowania.
Bielaczek zamieszkuje Półwysep Skandynawski i Syberię aż do północnego zakola Amuru, Sachalinu i Kamczatki. Zimuje w Europie Zachodniej (od południowej Anglii po północne brzegi Morza Śródziemnego) i Środkowej, we wschodniej części basenu Morza Śródziemnego, w Azji Środkowej oraz na Bliskim i Dalekim Wschodzie.
W Polsce pojawia się na przelotach i zimuje; dość licznie na północy, nielicznie na południu.
Środowisko.
Jeziora i rzeki na lesistych terenach w strefie tajgi, rzadziej tundry. Zimuje na wybrzeżach mórz i w niewielkiej liczbie na jeziorach w głębi lądu.
Pożywienie.
Ryby (głównie zimą) i inne drobne zwierzęta wodne, rzadziej skorupiaki i mięczaki, uzupełnione przez rośliny. W porównaniu z innymi kaczkami ma krótki i mocny dziób o zagiętym końcu i ostrych brzegach, co jest adaptacją do łapania pod wodą żywej zdobyczy. Nurkując przyciska skrzydłami tułów.
Status, zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody bielaczek nieprzerwanie od 1988 roku uznawany jest za gatunek najmniejszej troski (LC – "Least Concern"). Liczebność światowej populacji w 2015 roku, według szacunków organizacji Wetlands International, przekraczała 130 tysięcy osobników. Globalny trend liczebności populacji uznawany jest za spadkowy, natomiast liczebność populacji europejskiej rośnie (BirdLife International 2015).
Na terenie Polski gatunek ten jest objęty ścisłą ochroną gatunkową. W latach 2013–2018 liczebność populacji zimującej na terenie kraju szacowano na co najmniej 1600–5000 osobników.

</doc>
<doc id="77017" url="https://pl.wikipedia.org/wiki?curid=77017" title="Znaczek pocztowy">
Znaczek pocztowy

Znaczek pocztowy – pocztowy znak wartościowy, służący do rozliczania należności za usługi pocztowe. Przeważnie w postaci małego papierowego prostokąta przyklejanego do koperty. Znaczek pocztowy zalicza się do druków akcydensowych.
Charakterystyka.
Znaczek pocztowy jest drukiem ścisłego zarachowania i musi posiadać widoczną wartość nominalną. Wykonywany jest różnymi technikami drukarskimi (typografia, litografia, offset, staloryt, rotograwiura) i na różnych rodzajach papieru (często ze znakami wodnymi) na podstawie projektu grafika. 
Znaczki mogą przybierać różne kształty, nie tylko prostokąta (w tym kwadratu). Spotyka się znaczki owalne, trójkątne i pięciokątne. Sierra Leone i Tonga wypuściły samoprzylepne znaczki w kształcie owoców. Różne są również materiały, z których wykonuje się znaczki. Można trafić na znaczki z folii (nawet srebrnej lub złotej), plastiku, a nawet drewna.
Corocznie 9 października obchodzony jest Dzień Znaczka Pocztowego.
Historia.
Okres przedznaczkowy.
W XVII wieku poczta królewska w Wielkiej Brytanii nie była zbyt popularna. Wynikało to z kilku czynników, do których można zaliczyć przede wszystkim: długi czas doręczania, wysokie opłaty za przesyłkę, osobne opłaty za każdą kartkę. Wielu adresatów odmawiało przyjęcia listu lub paczki, gdyż oni właśnie płacili za list lub paczkę. Narodziła się potrzeba reformy pocztowej, a zwłaszcza uproszczenia i ujednolicenia opłat pocztowych. Problemem tym zajęła się jedna z komisji parlamentu brytyjskiego. Jej przewodniczący, Robert Wallace, podjął dzieło reformy pocztowej. Jego zamierzenia i działalność utorowały drogę kolejnym projektom reformy.
Projekt reformy Rowlanda Hilla.
Mimo że Jakub Chalmers i Lovrenc Košir zgłaszali już plany na znaczek pocztowy, to jednak pierwsze znaczki ukazały się w Wielkiej Brytanii i Irlandii.
W styczniu 1837 roku Rowland Hill ogłosił swój projekt reformy poczty w postaci broszury "Reforma pocztowa, jej znaczenie i zastosowanie" (ang. "Postal Reform: its Importance and Practibility"). W tej broszurze zaproponował między innymi zniesienie przywilejów dla członków dworu i parlamentu, ujednolicenie opłat w całym kraju i wprowadzenie jednopensowej opłaty za list do pół uncji wagi, niezależnie od miejsca jego przeznaczenia. Proponował też, by opłata pocztowa była dokonywana z góry dzięki "małym skrawkom papieru, wystarczająco dużym, by na nich przyłożyć stempel pocztowy, i pokrytych z jednej strony klejem umożliwiającym po zwilżeniu przylepienie do listu".
Izba gmin powołała 23 listopada 1839 komisję do zbadania jego projektu. Po kilku miesiącach 10 stycznia 1840 roku wprowadzono nową taryfę pocztową – 1 pens za list zwykły. Brakowało tylko projektu znaczka.
Penny Black.
Wzorem dla pierwszego znaczka był medal z portretem młodej królowej Wiktorii, wybity w 1837. Twórcą medalu był William Wyon, natomiast na potrzeby rytowników skopiował go grafik Henry Courbould.
6 maja 1840 roku wprowadzono go do obiegu. Miał nominał 1 pensa i był koloru czarnego. Z tych dwóch powodów otrzymał nazwę "Penny Black" ("czarna jednopensówka"). Już Penny Black miał zabezpieczenie przed fałszerstwem. Do produkcji tego znaczka użyto papieru ze znakiem wodnym. Umieszczono też na tym znaczku trudne do sfałszowania ornamenty.
Pierwsze znaczki na świecie.
Po wydaniu Penny Black w 1840 roku w Wielkiej Brytanii, ukazały się znaczki w:
Pierwszy polski znaczek.
Pierwszy polski znaczek pocztowy (tzw. „Polska nr 1”) wprowadzono do obiegu w Królestwie Polskim 1 stycznia 1860 (opłata za list o wadze do 1 łuta wynosiła 10 kopiejek). Najrzadszym polskim znaczkiem pocztowym jest znaczek o nominale 10 kr z „wydania krakowskiego”.
Kolekcjonowanie znaczków.
Znaczki pocztowe są obiektem kolekcjonerstwa, które nosi nazwę filatelistyki. Polską organizacją filatelistyczną jest Polski Związek Filatelistów.

</doc>
<doc id="77018" url="https://pl.wikipedia.org/wiki?curid=77018" title="Chocianów">
Chocianów

Chocianów (tuż po wojnie "Kaczanów", ) – miasto w województwie dolnośląskim, w powiecie polkowickim, siedziba gminy miejsko-wiejskiej Chocianów. W latach 1975–1998 miasto administracyjnie należało do woj. legnickiego.
Według danych GUS z 31 grudnia 2019 miasto liczyło 7866 mieszkańców.
Miasto leży we wschodniej części Borów Dolnośląskich na zachód od Lubina i północ od Chojnowa. Na północ od Chocianowa znajdują się "Lasy Chocianowskie".
Historia.
Około roku 1297 na polecenie księcia jaworsko-świdnickiego Bolka I; czasowo sprawującego rządy nad księstwem legnickim; powstał w Chocianowie zamek, w założeniu mający pewnie powstrzymywać zakusy Piastów głogowskich. Niedługo trzeba było czekać, a obok zamku szybko wyrosła osada, jej nazwę w 1311 zapisano "Koczina", w 1329 "Chotzenow", w 1359 "Cozcenow", w 1388 "Koczczenow", a w 1430 "Kocznaw". 
W średniowieczu wieś przekształciła się w ośrodek górniczy. W 1430 uruchomiono kuźnię żelaza. Miejscowość leżąca w księstwie legnickim była wielokrotnie zastawiana lub dzierżawiona. W 1444 księżna Elżbieta Hohenzollern przekazała Chocianów jako lenno braciom Krzysztofowi i Mikołajowi von Dornheimom, następnie miejscowość była w posiadaniu rodu von Schellendorfów (1507–1518), von Nositzów (1587–1613), von Stoschów (1613–1722), von Redernów (1722–1766) i von Dohnów (1766–1945). W 1703 baronowa Katarzyna Freiin von Stosch z domu von Kottwitz nadała miejscowości prawa miejskie, równocześnie zwolniła z poddaństwa mieszczan i rzemieślników, a kmieciom, zagrodnikom i chałupnikom nadała przywileje. Nowe miasto uzyskało przywilej organizowania jarmarków oraz wyznaczono rynek o pierzejach 60x80 metrów. W 1713 Habsburgowie potwierdzili przywilej jarmarczny, ale miasto nie rozwijało się i już w 1742 zostało pozbawione praw miejskich stając się osadą targową. Gwałtowny rozwój miasta zaczął się w połowie XIX wieku. W dwóch pożarach (maj i wrzesień) 1847 spłonęło prawie całe miasteczko i nastąpiła całkowita odbudowa. Jednocześnie w 1854 Anton Schlittgen i Hasse zbudowali hutę żelaza „Maria”, bazującą początkowo na miejscowych, bardzo ubogich i niedużych złożach rud darniowych, a następnie na importowanych ze Szwecji wysokoprocentowych magnetytowych rudach żelaza. Wkrótce potem, dzięki obecności huty, powstało kilka innych zakładów wytwarzających produkty z żeliwa, a w 1891 otworzono linię kolejową z Rokitek do Przemkowa. 
Pod koniec XIX w. w miejskiej hucie pracował chemik Carl Bosch, późniejszy laureat nagrody Nobla z 1931, który również wynajmował mieszkanie w budynku nr 2 w rynku. W 1895 Chocianów odzyskał prawa miejskie i w 1899 zbudowano ratusz miejski. Na początku XX wieku miasto zgazyfikowano (1906) i zelektryfikowano (1924). W 1915 uruchomiono linię kolejową do Lubina. Powstał też wtedy duży tor motocyklowy, gdzie odbywały się ogólnoniemieckie wyścigi motocykli. W czasie wielkiego kryzysu huta została zamknięta w 1931 i nie działała do 1936. 
W czasie II wojny światowej w Chocianowie Niemcy urządzili obóz pracy, będący filią Groß-Rosen, obsługujący fabrykę silników lotniczych działającą na terenie huty. w 1945 w ramach operacji wiślańsko-odrzańskiej w walkach z niemieckimi wojskami o miasto uczestniczył między innymi 6 Gwardyjski Korpus Pancerny z 1 Frontu Ukraińskiego Armii Czerwonej. 
W 1951 założono w tej fabryce Fabrykę Urządzeń Mechanicznych CHOFUM, działającą do dziś. W 1955 roku, staraniem sztabu Północnej Grupy Wojsk Radzieckich, w miejscu zbiorowej mogiły żołnierzy radzieckich na Placu Wolności, których zwłoki przeniesiono na cmentarz wojenny wzniesiono pomnik.
Zabytki.
Do wojewódzkiego rejestru zabytków wpisane są:
Demografia.
Piramida wieku mieszkańców Chocianowa w 2014 roku.
Sport.
Klub piłkarski "Stal Chocianów" został założony w 1950 roku. Obecnie gra w IV lidze dolnośląskiej.

</doc>
<doc id="77020" url="https://pl.wikipedia.org/wiki?curid=77020" title="Św. Weronika">
Św. Weronika



</doc>
<doc id="77021" url="https://pl.wikipedia.org/wiki?curid=77021" title="Tiamat">
Tiamat

Tiamat – w mitologii babilońskiej bogini-matka, personifikacja słonych wód oceanu, należała do pierwszego pokolenia bóstw. Apsu – partner Tiamat – kojarzony był natomiast z wodami słodkimi.
Tiamat była matką młodszej generacji bogów. Została zabita przez Marduka, który z jej przepołowionego ciała utworzył Ziemię i sklepienie nieba. Z jej głowy i piersi zostały stworzone góry, natomiast z jej oczu wypłynęły Tygrys i Eufrat.
Jej walka z Mardukiem została opisana w eposie o stworzeniu świata "Enuma elisz".

</doc>
<doc id="77022" url="https://pl.wikipedia.org/wiki?curid=77022" title="Całostka">
Całostka

Całostka pocztowa – druk pocztowy (karta, koperta, sekretnik, opaska gazetowa, blankiet telegraficzny) opatrzony wydrukowanym na nim znakiem opłaty, upoważniający do uzyskania usługi pocztowej określonej taryfą pocztową.

</doc>
<doc id="77026" url="https://pl.wikipedia.org/wiki?curid=77026" title="Ennio Morricone">
Ennio Morricone

Ennio Morricone (wym. , ur. 10 listopada 1928 w Rzymie, zm. 6 lipca 2020 tamże) – włoski kompozytor i dyrygent. Był autorem muzyki do ponad 500 filmów. Ponad 40 z napisanych przez niego ścieżek dźwiękowych zdobyło najważniejsze nagrody w kategoriach związanych z muzyką filmową. W roku 2007 Amerykańska Akademia Filmowa przyznała mu honorowego Oscara za całokształt twórczości. W 2016 roku otrzymał Oscara za muzykę do filmu "Nienawistna ósemka" (2015). Komponował od 1946 roku. Do 2016 roku sprzedano ponad 70 milionów płyt z jego muzyką.
Życiorys.
Pierwszym nauczycielem muzyki włoskiego kompozytora był jego ojciec, który nauczył go czytać nuty i grać na kilku instrumentach. Ennio Morricone był bardzo uzdolniony muzycznie. Zaczął komponować mając 6 lat. Dwa lata później, kiedy uczęszczał do Szkoły Podstawowej św. Jana w Rzymie poznał swego przyszłego partnera artystycznego – Sergio Leone. W wieku 12 lat wstąpił do Narodowego Konserwatorium im. Świętej Cecylii, gdzie pobierał lekcje gry na trąbce u Umberto Semproniego. W 1940 roku rozpoczął czteroletni kurs harmonii, który zakończył prawdopodobnie już po 6 miesiącach. 
W pewnym momencie jeden z jego nauczycieli harmonii zasugerował mu, by zaczął studiować kompozycję. Niedługo potem Morricone to uczynił. Jego nauczycielem był Goffredo Petrassi. Zanim Ennio Morricone ukończył konserwatorium (w klasie trąbki, orkiestracji i kompozycji) miał już na swoim koncie kilka ścieżek dźwiękowych do słuchowisk radiowych. Był też czynnym trębaczem – grał w orkiestrze specjalizującej się w muzyce pisanej do filmów. 
W 1946 Ennio Morricone otrzymał dyplom ukończenia studiów w klasie trąbki i w tym samym roku skomponował "Il Mattino". W 1952 otrzymał dyplom ukończenia studiów w klasie instrumentacji, a w 1954 – w klasie kompozycji.
Zasiadał w jury konkursu głównego na 37. MFF w Cannes (1984) oraz na 49. MFF w Wenecji (1992).
30 sierpnia 2009 Ennio Morricone wystąpił w Polsce na Festiwalu Solidarności w Stoczni Gdańskiej. 29 września 2012 w hali „Targów Kielce” odebrał z rąk arcybiskupa Gianfranco Ravasiego Medal Per Artem ad Deum ("Przez sztukę do Boga"), przyznawany przez Papieską Radę ds. Kultury. Ceremonię uświetniło wykonanie przez Orkiestrę Symfoniczną Filharmonii Świętokrzyskiej i Chór Filharmonii Krakowskiej nowej wersji utworu "Tra Cielo e Terra", dedykowanego Janowi Pawłowi II.
Twórczość.
Początki kariery. Aranżacja piosenek.
Ennio Morricone rozpoczął swą działalność komponując pieśni. W 1946 roku skomponował "Il Mattino" (pol. "Poranek") na głos i fortepian do tekstu Fukuko. W kolejnych latach powstają takie utwory jak np. "Imitazione", oparty na tekście włoskiego poety Giacomo Leopardiego, "Intimit" oparty na tekście Olinto Diniego, "Distacco I" i "Distacco II" do słów Gnoli, "Oboe sommerso" na baryton i pięć instrumentów do słów Salvatore Quasimodo i "Verr la morte" na kontralt i fortepian, na podstawie tekstu Cesarego Pavesego.
Po ukończeniu studiów w 1954 roku Ennio Morricone podjął się pracy jako ghostwriter. Pisał i aranżował muzykę markowaną później nazwiskami znanych wtedy kompozytorów muzyki filmowej, jak na przykład Armando Trovajoli czy Carlo Savina. Czasem posługiwał się pseudonimem Dan Savio lub Leo Nichols.
W 1956 roku by utrzymać rodzinę rozpoczął pracę jako trębacz (grał w zespole jazzowym), a także jako aranżer popowych piosenek dla radia RAI. W 1958 roku został zatrudniony przez RAI, ale porzucił pracę już pierwszego dnia, gdy dowiedział się, że radio nie odtwarza na antenie utworów swoich pracowników. Następnie Morricone został zatrudniony jako aranżer piosenek w studio RCA, gdzie pracował m.in. z takimi artystkami i artystami jak Rita Pavone, Renato Rascel i Mario Lanza. Warto wspomnieć, że w przeciągu swojej kariery Ennio Morricone komponował piosenki dla takich artystów jak: Gianni Morandi ("Go Kart Twist"), Alberto Lionello ("La donna che vale"), Edoardo Vianello ("Ornella"; "Cicciona cha-cha"; "Faccio finta di dormire"; "T’ho conosciuta"), Nora Orlandi ("Arianna"), Jimmy Fontana ("Twist no. 9"; "Nicole"), Rita Pavone ("Pel di carota"), Catherine Spaak ("Penso a te"; "Questi vent’anni miei"), Luigi Tenco ("Quello che conta"; "Tra tanta gente"), Gino Paoli ("Nel corso"), Renato Rascel ("Scirocco"), Paul Anka ("Ogni Volta"), Amii Stewart, Rosy Armen ("L’Amore Gira"), Milva ("Ridevi"; "Metti Una Sera A Cena"), Françoise Hardy ("Je changerais d’avis"), Mireille Mathieu ("Mon ami de toujours"; "Pas vu, pas pris"; "J’oublie la pluie et le soleil") i Demis Roussos ("I Like The World").
W 1963 roku przy współpracy z Robiem Ferrante napisał muzykę do piosenki "Ogni Volta", wykonanej po raz pierwszy przez Paula Ankę na Festiwalu Piosenki Włoskiej w San Remo w 1964 roku. Piosenka ta została sprzedana w około 3 milionach kopii, w tym ponad milion kopii sprzedano w samych Włoszech. Kolejnym sukcesem na gruncie muzyki rozrywkowej była piosenka "Se telefonando", wykonywana przez Minę. Piosenka została nagrana dla Studia Uno 66, a album na którym się znalazła była piątym najlepiej sprzedającym się albumem w 1966 roku. Aranżacja muzyczna Morricone to połączenie linii melodycznej trąbki, perkusji Hala Blaine’a, zespołu smyczkowego, sześćdziesięcioosobowego chóru żeńskiego i mocno brzmiących puzonów. W ciągu następnych dziesięcioleci piosenka była wykonywana przez takich artystów jak: Françoise Hardy i Iva Zanicchi (1966), Delta V (2005), Vanessa and the O’s (2007) i Neil Hannon (2008).
Ennio Morricone współpracował też przy pisaniu i aranżowaniu piosenek z innymi artystami z wielu gatunków muzycznych. Z Ennio Morricone współpracowali następujący artyści: Andrea Bocelli, André Rieu, Paul Anka, Atmosphere, Babe Ruth, Luis Bacalov, Marco Beltrami, Chris Botti, Bounty Killer, Busta Rhymes, Cameo, Michel Colombier, Compton’s Most Wanted, Coldcut, Coolio, Dalida, Dave Koz, Carl Davis, Céline Dion, Thievery Corporation, Alexandre Desplat, DJ Babu, Anne Dudley, Dulce Pontes, Eminem, EPMD, Erasure, Escala, Fantômas, Renée Fleming, Flying Lotus, The Future Sound of London, Goldfrapp, Gorillaz, Josh Groban, G-Unit, GZA, Immortal Technique, Jay-Z, Jovanotti, Herbie Hancock, Hank Marvin, Harry Gregson-Williams, Il Volo, Joey Badass, Katherine Jenkins, LL Cool J, Mack 10, Massive Attack, MC Hammer, Michael Jackson, Mike Patton, Mireille Mathieu, Milva, Mina, Gianni Morandi, Georges Moustaki, The Mars Volta, Metallica, Method Man, Muse, Nanowar of Steel, Norman Cook, Necro, The Orb, Quincy Jones, Pierre Henry, Patty Pravo, The Pogues, The Prodigy, The Ramones, Revolting Cocks, Rita Pavone, Sadat X, Gustavo Santaolalla, Sarah Brightman, The Shadows, Shinehead, Slash, Slick Rick, Snoop Dogg, Bruce Springsteen, Suga Free, Amon Tobin, The Ventures, The Wanted, Wu-Tang Clan, Hans Zimmer, John Zorn.
Współpraca z Gruppo di Improvvisazione di Nuova Consonanza.
W 1964 roku Ennio Morricone został członkiem Gruppo di Improvvisazione di Nuova Consonanza (G.I.N.C.). Była to grupa kompozytorów, którzy wykonywali i nagrywali awangardowe utwory z dużym udziałem czynnika improwizacji. Grupa ta funkcjonowała jako swojego rodzaju laboratorium, zajmujące się odkrywaniem tzw. nowego brzmienia. Jako "Il Grupo" wydali, dla "Deutsche Grammophon", "RCA" i "Cramps labels", 7 albumów: "Gruppo di Improvvisazione Nuova Consonanza" (1966), "The Private Sea of Dreams" (1967), "Improvisationen" (1968), "The Feed-back" (1970), "Improvvisazioni a Formazioni Variate" (1973), "Nuova Consonanza" (1975) i "Musica su Schemi" (1976). Najbardziej znanym albumem jest "The Feed-back", który łączy free jazz, awangardową muzykę klasyczną i funk. Utwory tej grupy uważane są za jedne z pierwszych eksperymentalnych kompozycji zbiorowych. Ich wpływ można usłyszeć w brzmieniu takich zespołów jak: Evan Parker Electro-Acoustic Ensemble, Voice Crack czy w twórczości Johna Zorna. Zespół pracował również przy ścieżkach dźwiękowych Ennio Morricone z lat 60 i 70. – dodali oni szumy do muzyki z filmów: "Quiet Place in the Country" (pol. "Spokojne miejsce na wsi", 1969) i "Cold Eyes of Fear" (1971).
Życie prywatne.
Ennio Morricone był najstarszym synem Libery Ridolfi (1905-1994) i Mario Morricone (1903-1974). Rodzice pochodzili z Arpino w prowincji Frosinone. Jego ojciec był trębaczem, a matka zajmowała się domem (potem założyła małą firmę tekstylną). Miał czworo rodzeństwa – Adrianę, Aldo, Marię i Franco. 
13 października 1956 roku ożenił się z Marią Travia, którą poznał w 1950 roku. Małżeństwo miało trzech synów i córkę: Marco (ur. 1957), Alessandrę (ur. 1961), Andrew (ur. 1964), Giovanniego (ur. 1966).
Na początku lipca 2020 roku Morricone trafił do rzymskiego szpitala Campus Bio-Medico po tym, jak upadł i złamał kość udową. Kompozytor zmarł kilka dni później, rankiem 6 lipca 2020 roku mając 91 lat. Został pochowany na Cmentarzu Laurentyńskim w Rzymie.

</doc>
<doc id="77027" url="https://pl.wikipedia.org/wiki?curid=77027" title="Iminy">
Iminy

Iminy – organiczne związki chemiczne zawierające ugrupowanie iminowe, C=N. Powstają w wyniku kondensacji cząsteczki związku karbonylowego (aldehydu lub ketonu) z cząsteczką aminy pierwszorzędowej (RNH2).
Trwałe iminy z aromatycznymi lub sterycznie rozbudowanymi podstawnikami alkilowymi nazywa się zasadami Schiffa.
Aminy pierwszorzędowe reagując z aldehydami i ketonami tworzą iminy:
Reakcja polega na addycji nukleofilowej aminy, a następnie eliminacji cząsteczki wody. Katalizatory kwasowe ułatwiają zajście reakcji, ale zbyt duża ilość kwasu przeszkadza jej z powodu protonowania aminy.
W przypadku, gdy wyjściowy związek karbonylowy zawiera w cząsteczce atom wodoru α, w pierwszym etapie tworzy się najpierw enamina, która następnie ulega szybkiej tautomeryzacji do iminy:
Zjawisko tautomerii iminowo-enaminowej powoduje, że iminy zachowują się w wielu reakcjach tak, jakby były aminami, co powszechnie wykorzystuje się w syntezie organicznej. Innym zastosowaniem imin jest traktowanie ich jako wygodnej formy "transportowej" dla amin pierwszorzędowych, gdyż można je przeprowadzić w te aminy poprzez prostą redukcję, zaś same iminy są trwalsze i mniej reaktywne od amin pierwszorzędowych.
Zasady Schiffa.
Zasady Schiffa są związkami o wzorze ogólnym R1R2C=N-R3; gdzie R3 jest grupą arylową lub grupą alkilową.
Zasady Schiffa są najbardziej użytecznymi rodzajami imin. Otrzymuje się je w reakcji kondensacji pierwszorzędowych amin z aldehydami aromatycznymi. Są to związki o zabarwieniu żółtym, czerwonym lub pomarańczowym (grupa iminowa spełnia rolę chromoforu), na ogół łatwe do wyodrębnienia w stanie krystalicznym.
Zasady Schiffa służą do identyfikacji amin głównie aromatycznych oraz jonów wielu metali, z którymi tworzą charakterystycznie zabarwione związki kompleksowe, co jest wykorzystywane w analizie spektrofotometrycznej (spektrofotometria). Są też stosowane jako katalizatory polimeryzacji anionowej.
Przykładami zasad Schiffa są:
Właściwości biologiczne zasad Schiffa.
W literaturze chemicznej istnieje wiele doniesień na ten temat biologicznej aktywności zasad Schiffa, np.:

</doc>
<doc id="77041" url="https://pl.wikipedia.org/wiki?curid=77041" title="FC Manchester United">
FC Manchester United



</doc>
<doc id="77042" url="https://pl.wikipedia.org/wiki?curid=77042" title="Dolina Rybiego Potoku">
Dolina Rybiego Potoku

Dolina Rybiego Potoku (, , , dawniej także "Dolina Morskiego Oka", "Dolina Mickiewicza") – dolina w Tatrach Wysokich, odgałęzienie Doliny Białki. Powierzchnia doliny wynosi ok. 11,5 km², długość ok. 5,5 km. Granice doliny tworzą:
Dolina odgałęzia się na wysokości około 1150 m, w odległości około 4, 5 km na południe od Łysej Polany. Ma jedno odgałęzienie – Dolinkę za Mnichem i typową dla dolin polodowcowych budowę piętrową. W środkowym piętrze doliny znajduje się największe jezioro tatrzańskie – Morskie Oko. Wyższe piętra to podcięte progami lodowcowymi Czarnostawiański Kocioł, Bańdzioch, Kocioł Kazalnicy i Dolina za Mnichem. W dolinie występują utworzone przez lodowce moreny boczne, moreny czołowe i moreny denne. Doliną płynie Rybi Potok wypływający z Morskiego Oka. Na tyłach starego schroniska, po wschodniej stronie potoku znajduje się małe, gruszkowatego kształtu jeziorko – Stawek przy Stadliskach. Nieco poniżej Rybi Potok rozlewa się w kolejne jeziorka – Rybie Stawki: Małe Morskie Oko, Żabie Oko i Małe Żabie Oko. W pobliżu gajówki pod Wantą Rybi Potok łączy się z Białą Wodą, tworząc Białkę.
W ukształtowaniu doliny wyraźnie widoczna jest rzeźbotwórcza działalność lodowców plejstoceńskich: zawieszone cyrki lodowcowe, podciosy lodowcowe, wygłady, wały recesyjnych moren czołowo-bocznych. Na wyraźnym wale moreny czołowej okalającej Morskie Oko od północy zbudowano schronisko. W dolinie można zobaczyć wszystkie piętra roślinne od regla dolnego po środowisko turni (jedyny taki obszar w Polsce). Szczególnie cenne są zachowane pierwostany górnoreglowych borów świerkowo-limbowych. Flora doliny składa się z ok. 350 gatunków roślin naczyniowych, w tym ok. 170 gatunków to rośliny wysokogórskie. W dolinie spotyka się także jelenie (rykowisko koło Wanty), niedźwiedzie, rysie, świstaki tatrzańskie i kozice.
Dolina Rybiego Potoku jest dostępna dla turystów. Wytyczone w niej szlaki turystyczne prowadzą w kierunku schroniska i Morskiego Oka. Jeszcze przed schroniskiem odchodzi znakowana droga przez grzbiet Opalonego do Doliny Pięciu Stawów Polskich. W pobliżu schroniska zbiegają się drogi prowadzące wokół Morskiego Oka, nad Czarny Staw i dalej na Rysy lub przez Kazalnicę na Mięguszowiecką Przełęcz pod Chłopkiem, przez Dolinę za Mnichem na Wrota Chałubińskiego lub na Szpiglasową Przełęcz i dalej do Doliny Pięciu Stawów Polskich.
W Dolinie Rybiego Potoku jest kilka polan: Włosienica, Szałasiska, Polanka pod Uboczą, Stadliska. Ich stan jest różny. Włosienica jest wybrukowana kamieniami, na Szałasiskach znajduje się obozowisko taterników, Polanka pod Uboczą i Stadliska zarastają lasem. Dolina miała swoją przeszłość pasterską. Istniały w niej dwie hale: Hala Morskie Oko i Hala za Mnichem. Górna granica lasu nie uległa jednak wskutek pasterstwa sztucznemu obniżeniu, jak bywało to na innych halach. Na dnie doliny nastąpiło natomiast jej naturalne obniżenie wskutek inwersji temperatury.

</doc>
<doc id="77045" url="https://pl.wikipedia.org/wiki?curid=77045" title="Dolina Waksmundzka">
Dolina Waksmundzka

Dolina Waksmundzka – dolina w Tatrach Wysokich, odgałęzienie Doliny Białki. Wcina się pomiędzy Wołoszyn i Koszystą, sięga pod przełęcz Krzyżne, w okolicy której masywy te łączą się w długą wschodnią grań Świnicy. Otaczające ją grzbiety odgradzają ją od Doliny Roztoki (Wołoszyn) i doliny Pańszczycy (Koszysta).
Powierzchnia Doliny Waksmundzkiej wynosi ok. 6,0 km². Powstała na linii dyslokacji tektonicznej a ukształtowana została w wyniku działań lodowca. Zbudowana jest z granitoidów (w części powyżej 1400 m) oraz skał osadowych w niższych partiach. W ukształtowaniu podłużnym widoczne progi polodowcowe. W górnej części występują kotły polodowcowe oraz wisząca dolinka – Świstówka Waksmundzka (w zboczach Małej Koszystej, nazywana też Dolinką Zbójnicką), niżej moreny. Powyżej górnej granicy lasu wykształciły się w dolinie trzy piętra. Są to kolejno od dołu:
Zbocza w dolnej części doliny porastają świerki i limby, zachowane są naturalne partie borów. Ciekawa flora. M.in. występują tutaj tak rzadkie w Polsce gatunki roślin, jak: irga czarna, turzyca Lachenala, zarzyczka górska. Dolina jest ostoją dla niedźwiedzi (gawry w zboczach otaczających ją grzbietów), świstaków tatrzańskich, kozic i jeleni.
Przez Dolinę Waksmundzką płynie Waksmundzki Potok, wpływający do Białki w pobliżu Palenicy Białczańskiej. Na wysokości około 1400 m n.p.m. znajduje się na nim wodospad Młyn o wysokości 15 metrów.
Dolina jest niedostępna dla turystów (ścisły rezerwat przyrody), tylko w dolnej jej części, na wysokości 1250 m n.p.m. przebiegają znakowane szlaki turystyczne z Rusinowej Polany i Równi Waksmundzkiej do Roztoki, a u jej wylotu przebiega szosa w kierunku Morskiego Oka – droga Oswalda Balzera. Kiedyś doliną poprowadzony był znakowany szlak na Krzyżne. Po zbudowaniu obecnie używanych ścieżek stracił na znaczeniu, a następnie przestał istnieć.
Nazwa doliny związana jest z podhalańską wsią Waksmund, której własnością była Hala Waksmundzka. W dawniejszych czasach dolina była nazywana także Doliną Zbójnicką, ponieważ stanowiła częste siedlisko i schronienie zbójników.
Szlaki turystyczne.
Dolną część doliny przecina kilka szlaków:

</doc>
<doc id="77047" url="https://pl.wikipedia.org/wiki?curid=77047" title="Protel grzywiasty">
Protel grzywiasty

Protel grzywiasty, protel, hiena grzywiasta ("Proteles cristata") – gatunek drapieżnego ssaka z podrodziny proteli (Protelinae) w obrębie rodziny hienowatych (Hyaenidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1783 roku szwedzki przyrodnik Anders Sparrman nadając mu nazwę "Viverra cristata". Jako miejsce typowe Sparrman wyznaczył blisko „Little Fish River, w Somerset East, w Kolonii Przylądkowej”. Podgatunek po raz pierwszy zgodnie z zasadami nazewnictwa binominalnego opisał w 1902 roku brytyjski zoolog Walter Rothschild nadając mu nazwę "Proteles cristatus septentrionalis". Holotyp pochodził z Somalilandu. Jedyny żyjący współcześnie przedstawiciel podrodziny proteli (Protelinae) i rodzaju protel ("Proteles"). 
Chociaż wcześniej "P. cristata" umieszczano we własnej rodzinie Protelidae, "P. cristata" obecnie jest umieszczany w Hyaenidae. Występuje w dwóch odrębnych populacjach oddalonych od siebie o około 1500 km, ale nie prowadzono badań nad różnicami genetycznymi i morfologicznymi między nimi. Autorzy "Illustrated Checklist of the Mammals of the World" rozpoznają dwa podgatunki. 
Występowanie.
Występuje wyłącznie na kontynencie afrykańskim. Gatunek rozbity jest na dwie odseparowane populacje. Jedna zamieszkuje południowa Afrykę (RPA, Namibia, Botswana, Zimbabwe, południowa Angola, południowa Zambia i południowo-wschodni Mozambik). Druga występuje bardziej na północ (centralna Tanzania, północno-wschodnia Uganda, Kenia, Somalia, Etiopia, Sudan, aż do południowej granicy Egiptu).
Zasięg występowania w zależności od podgatunku:
Wygląd.
Długość ciała (bez ogona) 55–80 cm, długość ogona 20–30 cm, wysokość w kłębie 45–50 cm; masa ciała 8–12 kg (wyjątkowo do 14 kg). Brak dymorfizmu płciowego. Jest mniejszy od innych hien co pozwala na jego łatwą identyfikację. Ponadto w odróżnieniu od innych hien mają po pięć palców na przednich łapach. Protel ma gęste futro z szorstkim podkładem o barwie żółto-białej, szarej i rudawej z ciemnymi pasami. Na grzbiecie występuje pięć poprzecznych czarnych pasów oraz ciemna biegnąca wzdłuż grzbietu grzywa, która jeży gdy zwierzę chce się wydać większym niż jest. Podobne pasy występują na nogach zwierzęcia i jego szyi. Sierść w części twarzowej jest krótka i jasna, na reszcie ciała długa. Sam pysk jest ciemnobrązowy i wyraźnie odcina się od pozostałej części głowy. Pysk jest mocny z uzębieniem typowym dla drapieżników, ale jego zęby trzonowe często są zredukowane i ich liczba jest zmienna. Uszy i oczy są bardzo duże w stosunku do wielkości zwierzęcia. Ma bardzo szeroki język, który wytwarza lepką ślinę używaną do łowienia termitów.
Ekologia.
Tryb życia.
Zamieszkuje otwarte, trawiaste obszary z odosobnionymi zagajnikami i zakrzaczeniami. Znajdywany jest także na sawannach i obszarach górzystych, ale nigdy w lasach i na pustyni. Protel jest zwierzęciem nocnym, chociaż w pewnych okresach wykazuje dzienną aktywność. Żyje w odosobnionych monogamicznych parach. Jest zwierzęciem terytorialnym, a jego wielkość jego areału wynosi 4 km². Terytorium oznaczane jest przez mocz i wydzieliny gruczołów odbytowych w odległości do 50 m poza granicami terytorium. W oznaczaniu terytorium biorą udział zarówno samce, jak i samice, niemniej samce robią to częściej. Obce osobniki, które znalazły się na terytorium danej pary, są w różny sposób traktowane. Spotkanie osobników różnej płci może zakończyć się stosunkiem seksualnym, natomiast obcy osobnik tej samej płci jest przeganiany. Jeżeli dojdzie do konfrontacji, intruz jest gryziony w szyję.
Wewnątrz terytorium znajduje się obszar, który nie jest znaczony. W jego obrębie osobniki kopią dziurę, która służy im za latrynę. Jest ona przy każdej wizycie odkopywana i zakopywana. Protel przystępuje do rozrodu tylko raz w roku. Ruja przypada na okres czerwca i pierwszych dwóch tygodni lipca. W tym okresie samice kopią norę i budują w niej gniazdo lęgowe. Samice są receptywne przez 3 do 5 dni. Kopulacja trwa od 3 do 5 godzin. Ciąża trwa 90 dni, po czym rodzi się od 2 do 4 nagich i ślepych szczeniąt. Młode karmione są mlekiem przez cztery miesiące. Przez pierwszy miesiąc życia nie opuszczają nory, po czym towarzyszą dorosłym w wycieczkach poza gniazdo. Opieka rodzicielska sprawowana jest przez oboje rodziców. Samica opiekuje się młodymi, podczas gdy samiec chroni terytorium. Samiec opiekuje się także młodymi, gdy samica wyrusza na żer. Gdy młode stają się samodzielne, towarzyszą rodzicom w żerowaniu. Po roku opuszczają rodzinę i przenoszą się na inny teren.
Długość życia.
W niewoli żyją 13 lat. W naturze długość ich życia jest krótsza i jak dotąd nieudokumentowana.
Komunikacja.
Komunikacja między osobnikami obejmuje komunikację wokalną (poszczekiwania, wycie, warczenie i skomlenie), wizualną (jeżenie sierści), dotykową (dotykanie się nosem, lizanie, zwłaszcza młodych) i zapachową (oznaczanie terytorium).
Pożywienie.
Żeruje samotnie, nawet wtedy, gdy żyje w parze. Podczas żerowania towarzyszyć mu może tylko niedojrzałe potomstwo. Żywi się głównie owadami. Znany jest przede wszystkim jako termitożerca. Podczas ciepłych miesięcy spożywa termity z rodzaju "Trinervitermes", a podczas zimy z rodzaju "Hodotermes". W przeciwieństwie do innych termitofagów nie rozkopuje termitier, ale poluje na termity chodzące po ziemi zlizując je z niej po prostu. Jeden protel może skonsumować 300000 termitów podczas jednej nocy.
Wrogowie.
Naturalnym jego wrogiem jest szakal czaprakowy, zabijający głównie szczeniaki. Największym dla niego zagrożeniem są ludzie. Zdarza się, że jest zabijany przez farmerów, gdy w poszukiwaniu termitów zawędruje na tereny rolnicze. Ginie też pod kołami na drogach. Nie jest zwierzęciem chronionym.

</doc>
<doc id="77048" url="https://pl.wikipedia.org/wiki?curid=77048" title="Henryk Walezjusz">
Henryk Walezjusz



</doc>
<doc id="77049" url="https://pl.wikipedia.org/wiki?curid=77049" title="Bańka mydlana">
Bańka mydlana

Bańka mydlana – zamknięta, zazwyczaj sferyczna błona wypełniona powietrzem lub innym gazem. Powstaje z mieszaniny wody z mydłem lub detergentem (np. płynem do mycia naczyń), czasami z niewielkim dodatkiem gliceryny utrudniającym parowanie wody – przedłużającym "żywotność" bańki.
Rola mydła polega na zmniejszeniu napięcia powierzchniowego w wodzie, z której robi się bańki. Samo zmniejszenie napięcia powierzchniowego nie wystarczy do zrobienia bańki mydlanej, rola mydła polega również na stworzeniu cienkiej warstwy na powierzchni wody (z obydwu stron) – dzięki temu powstaje cienka (kilka mikrometrów) trójwarstwowa błona, której konstrukcję utrzymuje zmniejszone napięcie powierzchniowe wody. Z formalnego punktu widzenia błona tworząca bańkę jest liotropowym ciekłym kryształem, podobnie jak błona komórkowa.
Tęczowe barwy bańki mydlanej powstają w wyniku zjawiska iryzacji.
Bańki mydlane wykorzystywane są w celach rozrywkowych a nawet artystycznych. Aktualne badania (wykorzystanie dziedziny fizyki) oraz rozwój roztworu, z którego wykonujemy bańki mydlane, pozwolił na stworzenie wersji płynu niwelującego nadmierne pękanie baniek. Połączenie detergentu znajdującego się w każdym płynie do naczyń wraz z odpowiednią proporcją sody, gumy guar i wspomnianej wyżej gliceryny w jednym procesie mieszania pozwala na utrzymanie stabilnej formy bańki, która do pewnego stopnia wytrzymuje podmuchy wiatru, opady deszczu czy nawet odbijanie od gumowej rękawiczki.

</doc>
<doc id="77051" url="https://pl.wikipedia.org/wiki?curid=77051" title="PZL P.11">
PZL P.11

PZL P.11 – polski samolot myśliwski z okresu przed II wojną światową, wywodzący się z konstrukcji inżyniera Zygmunta Puławskiego. Produkowany w Polsce w zakładach PZL w latach 1934–1936, a także na licencji w zakładach IAR w Rumunii. Wyprodukowano około 350 samolotów, łącznie z prototypami, w tym 200 dla lotnictwa polskiego i 145 dla rumuńskiego.
Jednomiejscowy górnopłat konstrukcji metalowej z odkrytą kabiną i stałym podwoziem, napędzanym silnikiem gwiazdowym. W chwili wejścia do służby w 1935 roku należał do światowej czołówki pod względem nowoczesności, lecz w 1939 roku ustępował już znacznie osiągami nowym samolotom niemieckim. Mimo to, w najliczniejszej wersji P.11c był podstawowym polskim myśliwcem podczas wojny obronnej we wrześniu 1939 roku. Zwany potocznie „jedenastką”, uznawany jest za symbol polskiego lotnictwa wojskowego okresu kampanii wrześniowej. Myśliwców P.11a i P.11c używało 12 eskadr myśliwskich z 15, wchodzących w skład Brygady Pościgowej oraz lotnictwa armijnego. Używany ponadto bojowo na froncie wschodnim II wojny światowej przez lotnictwo rumuńskie, które również przejęło część polskich samolotów. 
Historia powstania.
Na przełomie lat 20. i 30. w nowo powstałych Państwowych Zakładach Lotniczych w Warszawie inż. Zygmunt Puławski skonstruował serię nowoczesnych, całkowicie metalowych samolotów myśliwskich, poczynając od PZL P.1 z 1929 roku z silnikiem rzędowym. Ich cechą charakterystyczną był układ zastrzałowego górnopłata z opatentowanym przez Puławskiego skrzydłem, znanym jako płat Puławskiego. Skrzydła były zagięte w dół przy kadłubie, łącząc się z nim bezpośrednio, a w miejscu połączenia były zwężone i pocienione, zapewniając dobrą widoczność dla pilota. Opatentowane było także stałe podwozie nożycowe, z amortyzatorami ukrytymi w kadłubie. P.1 wzbudził zainteresowanie na świecie, podobnie jak kolejny model PZL P.6 z 1930 roku, który miał silnik gwiazdowy i kadłub o okrągłym przekroju, konstrukcji półskorupowej, lecz oba pozostały prototypami. W październiku 1930 roku oblatano kolejny model PZL P.7 z silnikiem gwiazdowym Bristol Jupiter VIIF o mocy maksymalnej 520 KM, wybrany następnie na wyposażenie lotnictwa polskiego i produkowany w latach 1932–1933. Dzięki temu polskie lotnictwo wojskowe jako pierwsze zostało w całości wyposażone w samoloty o konstrukcji metalowej. Należy zaznaczyć jednak, że zastosowanie silników gwiazdowych pogarszało widoczność do przodu, niwelując częściowo zalety płata Puławskiego.
Wrażenie, jakie wywołał P.6 zaprezentowany na paryskim salonie lotniczym na przełomie listopada i grudnia 1930 roku, zaowocowało ofertami dostarczenia silników ze strony wiodących zagranicznych producentów w celu zastosowania ich w polskim samolocie, z nadzieją na eksport. Na skutek tego, 20 stycznia 1931 roku na posiedzeniu Rady Administracyjnej PZL dyrekcja zakładów zaproponowała opracować równolegle dwa nowe prototypy z najlepszymi z oferowanych silników: P.8 z silnikiem rzędowym chłodzonym wodą oraz P.11 z silnikiem gwiazdowym Bristol Mercury chłodzonym powietrzem. Potencjalną możliwość sprzedaży za granicą dyrektor PZL Witold Rumbowicz oceniał na 250 egzemplarzy. Następnie uwzględniono jeszcze ofertę silników gwiazdowych francuskiej wytwórni Gnome-Rhône z myślą o państwach użytkujących silniki francuskie. Warto dodać, że we wczesnych dokumentach producenta oznaczenie P.11 było także zapisywane jako P. XI.
PZL P.11 stanowił wzmocnione i ulepszone rozwinięcie modelu P.7, z mocniejszym silnikiem i innymi zmianami. Inżynier Puławski zajął się w pierwszym rzędzie samolotami z silnikiem rzędowym i przed swoją śmiercią w wypadku lotniczym 21 marca 1931 roku mógł najwyżej rozpocząć prace nad projektem wstępnym P.11, którego konstruktorem stał się już współpracownik Puławskiego, inż. Wsiewołod Jakimiuk. Obliczenia aerodynamiczne i wytrzymałościowe dla samolotu PZL P.11 wykonał natomiast inż. Piotr Bielkowicz. W toku rozwoju powstało pięć prototypów z różnymi silnikami, kilkakrotnie przerabianych, i szczegóły ich dotyczące nie są całkowicie pewne. Pierwszy prototyp (P.11/I) został oblatany w sierpniu 1931 roku przez Bolesława Orlińskiego (bliższa data nieznana). Otrzymał on francuski silnik Gnome-Rhône Jupiter VII 9Asb o mocy maksymalnej 480 KM. Był podobny do P.6, od którego różnił się przede wszystkim ulepszonym skrzydłem, pozbawionym wystających grzebieni na górnej powierzchni na skutek zmiany technologii nitowania, natomiast kadłub i usterzenie były zasadniczo takie same. Podobieństwo do P.6 powodował też nieosłonięty silnik rodziny Jupiter, jedynie z owiewkami cylindrów, a później z bardzo wąskim pierścieniem Townenda, obejmującym tylko cylindry. Prototyp ten prezentowany był od 24 listopada 1931 roku w Rumunii, a następnie w Turcji, gdzie wziął udział w konkursie samolotów myśliwskich w Stambule, okazując się według literatury lepszy od innych współczesnych konstrukcji. W dniach 4, 8 i 14 listopada 1931 roku prowadzono w Warszawie próby statyczne elementów płatowca P.11, z udziałem delegacji rumuńskiej, z bardzo dobrymi wynikami. W kwietniu 1932 roku natomiast loty zapoznawcze na P.11/I odbywali w Warszawie piloci portugalscy. W starszych publikacjach podawano, że pierwszy prototyp został następnie w sierpniu 1932 roku sprzedany do Portugalii, lecz nie potwierdza tego nowsza literatura.
Drugi prototyp (P.11/II), ze zmodyfikowanym kadłubem i kształtem usterzenia, wyposażony w brytyjski silnik Bristol Mercury IVA o mocy 517 KM, ukończony został w listopadzie 1931 roku. Początkowo prototyp ten borykał się z problemem wibracji silnika, wyeliminowanym przez wymianę silnika oraz zmiany śmigła. Oblatany został przez Bolesława Orlińskiego prawdopodobnie dopiero w grudniu 1931 roku. W styczniu otrzymał uzbrojenie w postaci dwóch karabinów maszynowych Vickers kalibru 7,92 mm w kadłubie, z celownikiem lunetkowym w wiatrochronie. W trakcie prób dodano szeroki Pierścień Townenda wokół silnika, długą owiewkę za głową pilota (następnie skróconą), a także owiewki kół. Początkowo testowano śmigło metalowe Ratier o zmiennym skoku, następnie drewniane Chauvière; ostatecznie w celu usunięcia problemu wibracji zastosowano drewniane śmigło Bristol. 19 czerwca 1932 roku po raz pierwszy zademonstrowano publicznie samolot podczas mityngu lotniczego na Polu Mokotowskim. W końcu lipca tego roku por. pil. Jerzy Bajan zajął nim drugie miejsce w wyścigu myśliwców podczas III Międzynarodowego Mityngu Lotniczego w Zurychu, osiągając prędkość 310 km/h i pokonując większość konstrukcji zachodnich; samolot nosił wówczas znaki 6-A. Po mityngu i wymianie kół, 23 sierpnia 1932 roku P.11/II przeleciał do Portugalii i był tam demonstrowany przez około rok, jednakże latem 1933 roku wrócił do Polski, gdzie był następnie używany do szkolenia w CWTL w Bydgoszczy. 23 czerwca 1936 roku został rozbity przy lądowaniu na Lotnisku Mokotowskim.
Trzeci prototyp (P.11/III) został oblatany w czerwcu 1932 roku. Miał on silnik Bristol Mercury IVA, o mocy 555 KM, osłonięty dosyć wąskim pierścieniem Townenda. 22 sierpnia 1932 został przetransportowany statkiem „Pułaski” do USA w celu wzięcia udziału w wyścigach National Air Races w Cleveland. Pilotowany przez płk. pil. Jerzego Kossowskiego, ze znakami 6-D, wziął udział 2 września w wyścigu na wysokość 1 mili, lecz mimo rozwinięcia największej prędkości zawodów nie wygrał, gdyż z powodu nieporozumienia okrążył nieprzepisowo maszt na mecie. Po powrocie do Polski jesienią samolot został zmodyfikowany jako wzorzec wersji seryjnej P.11a; otrzymał szerszy pierścień Townenda na silniku z kolektorem spalin w przedniej krawędzi i uzbrojenie z dwóch km-ów, z celownikiem lunetkowym. Służył następnie w 1935 roku w CWOL do treningu instruktorów. Czwarty prototyp P.11/IV powstał dla zamontowania nowego francuskiego silnika Gnome-Rhône K9 Mistral o mocy do 550 KM, dostarczonego w celach reklamowych przez wytwórnię. Zbudowano go w oparciu o płatowiec z I serii myśliwców P.7a. Między 18 listopada a 4 grudnia 1932 został on zaprezentowany na XIII Salonie Lotniczym w Paryżu, wyposażony w trójłopatowe śmigło Gnome-Rhône. Stał się on przedprototypem wersji P.11b dla Rumunii.
Produkcja i rozwój.
Wczesne odmiany – P.11a i P.11b.
Pierwszym wariantem dla polskiego lotnictwa wojskowego był P.11a, pierwotnie oznaczany po prostu jako P.11 lub P.XI. Początkowo władze wojskowe zamierzały kupować dalej samoloty P.7a, lecz latem 1933 roku zdecydowano o zamówieniu zamiast nich P.11, traktowanych jako ulepszenie P.7. Napędzał je produkowany w polskich zakładach Skody na licencji silnik gwiazdowy Bristol Mercury IVS2 o mocy 575 KM. Początkowo zamówienie opiewało na 120 samolotów, lecz ostatecznie w tej wersji powstało ich jedynie 50. P.11a oparty był na prototypie P.11/III, miał szeroki pierścień Townenda na silniku z pierścieniowym kolektorem spalin w przedniej krawędzi i krótką owiewkę za kabiną, lecz różnicę w stosunku do prototypów (oraz do P.7a) stanowił poszerzony statecznik pionowy i ster. W stosunku do produkowanych wcześniej P.11b, P.11a otrzymały też zmodyfikowane skrzydło, przekonstruowaną część kabinową i nowy wiatrochron (trapezowy w widoku z boku). Uzbrojenie stanowiły dwa karabiny maszynowe kal. 7,92 mm Vickers wz. E po bokach kadłuba, z celownikiem przeziernikowym przed wiatrochronem. Produkcję uruchomiono dopiero w drugiej połowie 1934 roku ze względu na trwające jeszcze prace przy P.7, a lotnictwo zaczęło otrzymywać P.11a dopiero od wiosny 1935 roku. W marcu otrzymały numer wojskowy typu: 7 (od 7.1 do 7.50).
Zainteresowanie nową konstrukcją wyraziła już na początku Rumunia, która jako pierwsza 22 kwietnia 1933 roku zamówiła 50 maszyn seryjnych, oznaczonych jako P.11b. Przez to, P.11b stała się pierwszą produkowaną wersją P.11. Wykonano ich 49, w tym pierwsze 20 samolotów serii K (P.11b-K) miało węższy pierścień Townenda, bez kolektora spalin (z indywidualnymi rurami wydechowymi jak w P.7a), a dalsze 29 samolotów serii L miało szerszy pierścień z kolektorem spalin w przedniej części (wprowadzony później też w samolotach serii K). Płat, część konstrukcji kadłuba, usterzenie poziome i wiatrochron – trójkątny w rzucie z boku, przejęto z samolotu P.7a. Napęd stanowił silnik Gnome-Rhône 9Krsd o mocy 500/515 KM z dwułopatowym śmigłem. Cena płatowca bez silnika i uzbrojenia wynosiła 82 000 zł. Dostawy opóźniły się z uwagi na oczekiwanie na silniki i miały miejsce dopiero latem 1934 roku. Jako pięćdziesiąty samolot dostarczono w 1936 roku prototyp wersji P.11f.
Zasadniczy model – P.11c i P.11f.
W lecie 1934 roku powstał znacznie przekonstruowany prototyp P.11/V, który dał początek samolotom nowej wersji P.11c. Celem było zastosowanie mocniejszego silnika o mocy ok. 600 KM, dla sprostania pojawiającej się konkurencji, a także poprawienie widoczności z kabiny. Tę najbardziej znaną wersję wyróżniał nowy udoskonalony kadłub o innym kształcie, z obniżonym o 13,5 cm silnikiem i całkowicie zmienionym obrysem statecznika pionowego i steru. Widoczność z kabiny polepszyło też podniesienie o 5 cm i przesunięcie do tyłu o 30 cm fotela pilota, pocienienie i zwiększenie wzniosu skrzydeł w części przykadłubowej, a także zastosowanie nowego wariantu silnika Mercury VS2, o mniejszej średnicy od poprzednika. Zmieniono nieco samą konstrukcję kadłuba – dłuższa kratownica sięgała za kabinę pilota, która stała się obszerniejsza, co zwiększyło komfort pilota, poprawiając zarazem wentylację, na którą były wcześniej skargi ze względu na gromadzenie się spalin w kabinie. Zastosowano długą owiewkę za odkrytą kabiną pilota, zmniejszającą opory aerodynamiczne. Dwa karabiny maszynowe po bokach kadłuba zamocowano wyżej dla ułatwienia obserwacji toru pocisków. Przewidziano wzmocnienie uzbrojenia o dwa karabiny maszynowe w skrzydłach i wyrzutniki dla bomb 12,5 kg. Prototyp P.11/V testowano zarówno z silnikiem Bristol Mercury VS2, jak i nowym Gnome-Rhône 9Krse, z którym został wystawiony na XIV Salonie Lotniczym w Paryżu między 14 listopada a 4 grudnia 1934 roku. Ostatecznie został dostarczony do Rumunii jako prototyp P.11f.
Produkcję seryjną P.11c dla polskiego lotnictwa rozpoczęto w miejsce P.11a pod koniec 1934 roku, w ramach istniejącego zamówienia na 120 sztuk, po czym rozszerzono zamówienie do 200 sztuk. Wyprodukowano ogółem 150 samolotów P.11c (w starszej literaturze podawano nieudokumentowaną liczbę 175). Otrzymały one numery wojskowe od 8.1 do 8.149. Samoloty wyposażano w wytwarzany w Polsce silnik PZL Merkury VS2 o mocy 600 KM. Wytwórnia oferowała także wariant P.11c z silnikiem Mercury VIS o mocy 645 KM, jednakże według najnowszej literatury powstał prawdopodobnie tylko jeden taki samolot dla lotnictwa polskiego. Samoloty były początkowo produkowane w wytwórni na Mokotowie, a od 1935 roku w nowej Wytwórni Płatowców na Okęciu–Paluchu. Cena płatowca wynosiła 63 500 zł, silnika 95 000 zł i dwóch karabinów maszynowych 7000 zł – łącznie 165 500 zł, a dodatkowo radiostacja kosztowała 6000 zł. Produkcja samolotów rodziny P.11 została w Polsce zakończona w 1936 roku; dalszych samolotów nie zamawiano, uznając je już wówczas za przestarzałe. W produkcji na eksport zostały zastąpione przez stanowiące ich rozwinięcie myśliwce PZL P.24 z mocniejszymi silnikami w układzie podwójnej gwiazdy.
Po opracowaniu modelu P.11c, Rumunia uzyskała w styczniu 1935 roku licencję na jego wariant napędzany silnikiem Gnome-Rhône 9Krse (560/610 KM), po czym rozpoczęła produkcję nowego modelu jako IAR P.11f. PZL miały dostarczyć półfabrykaty do budowy pierwszych 10 samolotów. Zakłady Industria Aeronautica Română (IAR) w Braszowie wyprodukowały 95 maszyn tego typu, które wchodziły do służby od 1937 roku. Były one uzbrojone w cztery karabiny maszynowe i miały polskie śmigła dwułopatowe Szomański, natomiast różniły się kształtem osłony silnika i brakiem kołpaka śmigła. Samoloty rumuńskie miały km-y FN Browning.
Modernizacje i dalszy rozwój.
Wyprodukowane samoloty były tylko w minimalnym zakresie modernizowane. W P.11 obu wersji karabiny maszynowe kal. 7,92 mm Vickers wz. E zamieniano na bardziej niezawodne wz. 33 tego samego kalibru. Od 1937 roku w P.11c montowano dwa dodatkowe km-y w skrzydłach, ale do wybuchu wojny otrzymały je nieliczne samoloty z uwagi na brak wystarczającej ich liczby. Dodatkowe karabiny maszynowe zwiększały masę samolotu, pogarszając jego osiągi i manewrowość i dlatego bywały demontowane w jednostkach. Ostatecznie w cztery km-y we wrześniu 1939 roku było wyposażone tylko 10 samolotów. Od 1937 roku P.11c wyposażano także w radiostację, przy czym do wybuchu wojny otrzymała je większość samolotów (89 na 106 w jednostkach bojowych według stanu z 1 września 1939 roku). W 1937 roku rozważano wznowienie produkcji samolotów z silnikiem Mercury VII o mocy 710 KM, ale odrzucono tę koncepcję z uwagi na zbyt mały przyrost prędkości (mimo że przewidywano osiągnięcie prędkości 420 km/h – prawdopodobnie zawyżonej).
Nie doszło do powstania wersji P.11d i e – prawdopodobnie oznaczenie P.11d miała nosić projektowana wersja dla lotnictwa morskiego, w związku z wyrażonym w 1935 roku zainteresowaniem Morskiego Dywizjonu Lotniczego zakupem 24 samolotów. Samolot miał mieć szczelny kadłub na wypadek wodowania, przyrządy do nawigacji morskiej i specjalny sprzęt ratunkowy, lecz ostatecznie wersja ta nie została zbudowana ani zamówiona dla polskiego lotnictwa morskiego. W literaturze przypuszcza się, że oznaczenie P.11e mogła nosić przewidywana wersja dla Hiszpanii.
Wobec rosnącego zagrożenia ze strony III Rzeszy i dużych opóźnień programu nowego myśliwca PZL.50 Jastrząb, jako tymczasowe rozwiązanie Dowództwo Lotnictwa MSWojsk. nakazało wiosną 1939 roku opracowanie wersji P.11g Kobuz. Przyczyną ich powstania była chęć wykorzystania mocniejszych silników Bristol Mercury VIII (850 KM), których produkcję podjęto w Polsce w liczbie 150 sztuk dla PZL.50. Tuż przed wybuchem wojny w sierpniu 1939 roku zdołano oblatać tylko jeden prototyp, zbudowany w oparciu o kadłub P.11c i zmodyfikowane skrzydła P.24. Otrzymał on nową osłonę silnika, nowe śmigło, i po raz pierwszy na P.11, zakrytą kabinę, jak P.24. Podczas prób samolot osiągnął wciąż zbyt małą jak na potrzeby konfrontacji z niemieckimi myśliwcami prędkość 390 km/h. Produkcja 90 sztuk została zlecona Podlaskiej Wytwórni Samolotów; dostawy pierwszych samolotów miały nastąpić w I kwartale 1940 roku, lecz do uruchomienia produkcji już nie doszło. Po wybuchu wojny prototyp został ewakuowany z Warszawy do Wielicka, gdzie został uzbrojony w cztery km-y i przejęty przez lotnictwo. Wziął udział w walkach w kampanii wrześniowej – pilot Henryk Szczęsny zgłosił na nim 14 i 15 września dwa zestrzelenia (z czego drugie, He 111, jest potwierdzone). Był on przez długi czas w literaturze omyłkowo identyfikowany (także przez por. Szczęsnego) jako P.24, który to typ nie brał jednak udziału w kampanii. Warto zauważyć, że Niemcy powszechnie identyfikowali P.11 i P.7 w meldunkach jako P.24.
Niezrealizowane próby eksportu.
Pomimo prowadzonych rozmów, nie udało się sprzedać P.11 do innych krajów (m.in. Portugalii, Turcji, Hiszpanii, Jugosławii i Bułgarii), chociaż sukcesy eksportowe odniósł później ulepszony model PZL P.24. Dla Turcji oferowano sprzedaż 24 samolotów odpowiadających pierwszemu prototypowi z silnikiem Jupiter za cenę 19 500 dolarów, lecz pomimo korzystnego występu w Turcji P.11/I, ostatecznie nabyto Curtiss Hawk II. Należy zaznaczyć, że później Turcja kupiła jednak także P.24. Portugalia rozważała w latach 1932–1933 zakup 5 samolotów i 40 płatowców do produkowanych przez siebie silników, do czego jednak ostatecznie nie doszło. Ostatecznie Portugalia zakupiła jedynie trzy myśliwce Hawker Fury. Bułgaria była w 1933 roku zainteresowana nabyciem 6 samolotów, lecz nie zdecydowano się wówczas na ich sprzedaż dla dobra stosunków z Rumunią, dla której Bułgaria była potencjalnym wrogiem. Jugosławia również była zainteresowana nabyciem 20 samolotów, ale ostatecznie w 1935 roku wybrała brytyjski Hawker Fury wraz z licencją. Francuska firma Wibault, której samolot Wibault 70 zakłady PZL produkowały wcześniej na licencji, zaproponowała promowanie P.11 dla lotnictwa francuskiego i nabycie licencji w razie otrzymania zamówienia, do czego jednak nie doszło. 
Latem 1935 roku zamówienie na 36, zmniejszone następnie na 15 P.11c, złożył rząd Hiszpanii. Nie doszło jednak do finalizacji umowy, pomimo pozytywnej opinii polskich władz wojskowych, które rozważały jesienią zakup na ich miejsce takiej samej liczby samolotów z mocniejszymi silnikami Merkury VIS. Po wybuchu wojny domowej w Hiszpanii siły buntowników generała Franco były we wrześniu 1936 roku zainteresowane zakupem 25 P.11c. Do ich sprzedaży jednak nie doszło z uwagi na przyjętą początkowo politykę niezaopatrywania stron walczących. Ponownie rozpatrywano później ofertę sprzedaży do Hiszpanii do 100 P.11c i zakupu w zamian nowszego sprzętu, lecz wiosną 1938 sprzeciwił się temu Szef Sztabu Głównego.
Zastosowanie bojowe.
W Polsce.
Na uzbrojenie polskich eskadr lotniczych P.11a wchodziły od lata 1935, a P.11c od końca tego roku, zastępując w nich P.7a. 1 września 1935 roku wojsko miało ich 44. Jako pierwsze P.11a otrzymały eskadry 1 Pułku Lotniczego (111., 112., 113., 114.), a P.11c – 2 Pułku Lotniczego. W maju 1936 roku cztery P.11c wzięły udział w wizycie w Szwecji, dokonując przelotu nad Bałtykiem. We wrześniu 1936 roku w siedmiu eskadrach i dowództwach dywizjonów znajdowało się 77 samolotów P.11, a reszta była w szkolnictwie lub rezerwie. Do 1939 roku przezbrojono w nie 12 eskadr (111., 112., 113., 114., 121., 122., 131., 132., 141., 142., 152., 161.), a jedynie trzy pozostały wyposażone w P.7a (123., 151., 162.). Od początku służby do wybuchu wojny utracono 24 samoloty w wypadkach z różnych przyczyn, w których zginęło 19 pilotów. Tuż przed wybuchem wojny lotnictwo miało 172 P.11, w tym 130 etatowo w jednostkach operacyjnych, a 42 w remontach, rezerwie i szkolnictwie, z tego część nie nadawała się do użytku. Na stanie eskadr tworzących dywizjony myśliwskie było 23 P.11a (z tego 15 w Brygadzie Pościgowej) i 107 P.11c. Podczas mobilizacji od 23 sierpnia 1939, cztery eskadry P.11 weszły w skład Brygady Pościgowej przeznaczonej do obrony Warszawy, a pozostałe eskadry zostały rozdzielone pomiędzy armie, po czym wszystkie zostały przeniesione z baz pokojowych na tajne lotniska polowe, unikając w ten sposób niemieckich bombardowań w pierwszym dniu wojny. Samoloty lotnictwa armijnego miały być przeznaczone do zwalczania lotnictwa działającego nad obszarem działania armii, ubezpieczania własnego lotnictwa i wykonywania zadań interwencyjnych na polu walki.
W 1935 roku, w czasie wprowadzania na uzbrojenie, P.11 był jednym z najnowocześniejszych samolotów myśliwskich na świecie. Były one równorzędne w stosunku do dwupłatowych myśliwców I-15 i I-15bis używanych do końca lat 30. w lotnictwie radzieckim, uważanym wówczas za najbardziej prawdopodobnego przeciwnika. Radziecki dolnopłat I-16 był szybszy, lecz nie przewyższał znacząco P.11 jakościowo. W 1936 roku P.11c wciąż był uważany za bardzo dobry myśliwiec. Szybki postęp w technice lotniczej sprawił jednak, że w 1939 roku była to już maszyna przestarzała. Układ aerodynamiczny zastrzałowego górnopłata ze stałym podwoziem nie stwarzał już perspektyw rozwoju w sytuacji, gdy w innych krajach w drugiej połowie lat 30. opracowano i wdrożono do produkcji nowe, znacznie szybsze wolnonośne dolnopłaty z chowanym podwoziem, jak również szybkie bombowce. Używany przez Luftwaffe w 1939 roku najnowszy myśliwiec Messerschmitt Bf 109E-1 rozwijał prędkość maksymalną 570 km/h, a starsza wersja Bf 109C-1 – 470 km/h, przy czym dysponowały one również lepszą prędkością wznoszenia (15,5 m/s dla Bf 109E) i uzbrojeniem w cztery karabiny maszynowe, w kolejnych wersjach uzupełnianym także o działka 20 mm. Nieco szybsze były także nowe bombowce Ju 87B, He 111P i Do 17Z: odpowiednio 380, 398 i 410 km/h. Nawet wprowadzony pod koniec 1938 roku na wyposażenie polskich eskadr bombowych PZL.37 Łoś był szybszy od P.11 o około 80 km/h na wysokości 3000 m. Nowy P.11c mógł rozwinąć prędkość maksymalną 375 km/h na wysokości 5000 m (na innych wysokościach prędkość była niższa), lecz z częściowo zużytymi po kilku latach silnikami wartość ta mogła maleć o 15–20 km/h. Na skutek jednak zaniedbania przez polskie władze wojskowe w drugiej połowie lat 30. rozwoju nowych samolotów myśliwskich i skupienia się na samolotach bombowych oraz pasażerskich (PZL.44 Wicher), do skonstruowania następców dla P.11, jak PZL.50 Jastrząb, przystąpiono zbyt późno, i w efekcie „jedenastka” stanowiła ciągle trzon lotnictwa Wojska Polskiego.
Samoloty PZL P.11 znajdujące się na wyposażeniu większości eskadr myśliwskich brały aktywny udział w walkach powietrznych podczas kampanii wrześniowej w 1939 roku. Zbyt powolne i nieliczne nie mogły w znaczący sposób przeciwstawić się nowoczesnym, mającym zdecydowaną przewagę techniczną i pięciokrotną przewagę liczebną siłom Luftwaffe. P.11 nie był w stanie prowadzić pościgu za myśliwcami, ani nawet za nowymi bombowcami i samolotami rozpoznawczymi, chociaż nadal mógł prowadzić z nimi skutecznie walkę. Znacznie gorsze, w porównaniu do niemieckich maszyn, osiągi w zakresie prędkości, rekompensowała w pewnym stopniu większa zwrotność, mały promień skrętu P.11, duża prędkość wznoszenia, dobra widoczność z kabiny oraz wysokie umiejętności pilotów. Dobra stateczność, sterowność i zwrotność pozwalały na ciasne zakręty. Dzięki temu P.11 miał szanse wymanewrować cięższy Bf 109 w walce kołowej w poziomie, aczkolwiek dysproporcję wyrównywała częściowo bogata mechanizacja płata niemieckiego myśliwca. Słabe było również uzbrojenie, pod względem liczby karabinów maszynowych (dwa w przeważającej większości samolotów), a zwłaszcza braku broni większego kalibru, przy stosowanych już powszechnie działkach 20 mm. Zastosowany silnik gwiazdowy chłodzony powietrzem był mniej podatny na uszkodzenia w walce niż silnik rzędowy, powszechnie stosowany w samolotach niemieckich, chociaż ujemną stroną był większy opór aerodynamiczny. Zaletą było małe obciążenie powierzchni skrzydła, dzięki niedużej masie, ułatwiające operowanie z krótkich lotnisk polowych i zapewniające dobre wznoszenie. Znaczny zapas wytrzymałości płatowca pozwalał na wykonywanie ostrych manewrów, w tym lotu nurkowego z gwałtownym wyrwaniem do góry.
Liczba zwycięstw polskich pilotów myśliwskich we wrześniu 1939 nie została jak dotąd w sposób niewątpliwy ustalona. Zdecydowana większość z nich została odniesiona przez pilotów P.11 (nieliczne na P.7). Komisja Historyczna Polskich Sił Powietrznych, bazując jedynie na analizie polskich zgłoszeń, tuż po wojnie, uznała 126 zestrzeleń pewnych, 10 prawdopodobnych i 14 samolotów uszkodzonych (tzw. lista Bajana). Liczba ta jednakże obarczona jest błędami z uwagi na ustalenie jednostronne i była w późniejszych latach weryfikowana, także w oparciu o niemieckie dokumenty. Według analizy Jerzego Cynka polscy myśliwcy zestrzelili 97 samolotów (w tym 36,5 Brygada Pościgowa), a doliczając poważnie uszkodzone samoloty, Niemcy mieli stracić ich 155-160. Według T. Kopańskiego piloci latający na P.11 zestrzelili 101,5 samolotu (jedno zwycięstwo zespołowe), a wraz z uszkodzonymi wyeliminowali ok. 140. Niemiecki badacz Marius Emmerling z kolei twierdzi na podstawie własnej analizy, że polskie lotnictwo myśliwskie zestrzeliło jedynie około 50 spośród 247 straconych bezpowrotnie samolotów niemieckich (w głównej mierze zestrzelonych przez artylerię przeciwlotniczą lub rozbitych w wypadkach); jego wnioski jednak są krytykowane za jednostronność i uznawane za kontrowersyjne. Należy mieć przy tym na uwadze, że trudności we właściwej ocenie strat wroga, skutkujące ich zawyżaniem, występowały wśród pilotów wszystkich krajów.
1 września 1939 roku polskie lotnictwo posiadało 128 czynnych samolotów P.11 w eskadrach bojowych. W toku walki 2 powróciły z naprawy, a 7 doszło jako uzupełnienie. Ponadto znane jest użycie jednego P.11a i prototypu P.11g w jednostkach improwizowanych, co daje liczbę co najmniej 139 użytych bojowo P.11. Ogółem utracono w eskadrach bojowych z wszystkich przyczyn 97 P.11 (zestrzelonych, rozbitych lub pozostawionych), a resztę ewakuowano po 17 września za granicę. Ewakuowano prawdopodobnie 46 samolotów: 43 do Rumunii (33 P.11c i 10 P.11a, w tym 37 z eskadr bojowych i 6 z innych jednostek), 1 P.11a na Węgry, 1 P.11c na Łotwę i 1 P.11c do ZSRR. Według niektórych raportów do Rumunii ewakuowano ponadto prototyp P.11g Kobuz. Z personelu eskadr wyposażonych w P.11 zginęło 15 pilotów, a 21 zostało rannych.
Pierwsze starcia:
Ostatnie zwycięstwo nad niemieckim samolotem odniósł 16 września 1939 roku Hieronim Dudwał ze 113. eskadry, zestrzeliwując rozpoznawczy Henschel Hs 126 w okolicy Lwowa (być może był to Heinkel He 45 lub He 46). 17 września zreorganizowana Brygada Pościgowa dysponowała jeszcze 46 P.11 (i 8 P.7a). Po inwazji sowieckiej 17 września 1939 roku Naczelny Dowódca Lotnictwa gen. Zając wydał rozkaz ewakuacji wszystkich sprawnych samolotów do Rumunii, wykonany w tym samym dniu. Według polskich relacji, polskie myśliwce zestrzeliły w potyczkach tego dnia sowiecki samolot rozpoznawczy R-5 (ppor. Tadeusz Koc) i dwa bombowce SB-2. Doszło też do jedynej walki prowadzącego rozpoznanie samotnego P.11 z trzema myśliwcami radzieckimi (jednym I-16 i dwoma dwupłatami I-15bis lub I-153) – według niepotwierdzonych relacji, dwa dwupłaty miały zostać uszkodzone, natomiast P.11 rozbił się koło Sarn, przy czym zginął ppor. Stanisław Zatorski. Ostatnie dwa samoloty z jednostek ewakuowano 18 września. Po tej dacie znane jest wykorzystanie jeszcze tylko jednego P.11a, używanego przez Zespół Lotniczy Dowództwa Obrony Warszawy z Lotniska Mokotowskiego. Mjr Eugeniusz Wyrwicki wykonywał nim loty łącznikowe, a 23 września 1939 roku przeleciał nim z oblężonej Warszawy na Węgry, ewakuując ze sobą w kabinie ppłk. Mateusza Iżyckiego.
W Rumunii.
Jedynym poza Polską użytkownikiem samolotów P.11 jako bojowych była Rumunia. PZL P.11b były dostarczane od lipca 1934 roku i już 20 lipca zostały zaprezentowane na Święcie Lotnictwa na lotnisku pod Bukaresztem. Z dostarczonych 49 samolotów 40 weszło na wyposażenie czterech eskadr, otrzymując numery boczne od 1 do 49. Licencyjne IAR P.11f w liczbie 95 egzemplarzy wprowadzano do służby w lotnictwie od lutego 1937 do grudnia 1938 roku z numerami od 51 do 145; weszły one na uzbrojenie sześciu eskadr (numery 41 do 46). W 1940 roku rząd rumuński zarekwirował ewakuowane polskie samoloty, po czym do jednostek bojowych wcielono 26 P.11c i 3 P.11a (numery od 301 do 329), a pozostałe skierowano do szkolnictwa. Weszły one na wyposażenie eskadr 49. i 50..
Po przystąpieniu Rumunii do wojny z ZSRR P.11 stanowiły uzbrojenie eskadr 3 Flotylli Myśliwskiej, biorącej udział w rumuńskiej ofensywie w Besarabii i walkach o Odessę. 22 czerwca 1941 Flotylla miała 56 sprawnych P.11f i 23 P.11c oraz odpowiednio 12 i 5 w naprawie. Używane były także do ataków szturmowych, uzbrojone w bomby 12-kilogramowe. Po zdobyciu Odessy 16 października 1941 samoloty P.11 wycofano z frontu. Straty bojowe do tej pory wyniosły 18 P.11f i 2 P.11c – większość zestrzeliła obrona przeciwlotnicza. W 1942 roku samoloty P.11 brały udział w osłonie konwojów na Morzu Czarnym (eskadry 43., 44. i 50.) oraz zadaniach obrony powietrznej w Rumunii (eskadry 45., 46. i 49.), po czym jeszcze w tym roku wycofano je do szkolenia. W 1942 roku stracono w boju 6 P.11f. Jeszcze w 1944 roku, w związku ze zbliżaniem się Armii Czerwonej do granic Rumunii, samoloty ponownie zaadaptowano do celów szturmowych. Łącznie w Rumunii używano 188 P.11 wszystkich wersji; w 1945 roku pozostało około 40, które zostały skasowane tuż po wojnie.
Inni użytkownicy.
Węgierskie lotnictwo wojskowe przejęło 1 samolot P.11a, doprowadzony 23 września 1939 roku do Hajdúböszörmény przez mjr. Wyrwickiego. Był on używany jako treningowy z oznaczeniem G-191. Latem 1940 roku został przekazany organizacji Lotniczy Fundusz Narodowy im. Miklosa Horthy, która przydzieliła go do aeroklubu Politechniki Budapesztańskiej. Służył tam do szkolenia pilotów i holowania szybowców z cywilnymi znakami HA-NBN. Został zniszczony jesienią 1944 roku po wkroczeniu Armii Czerwonej na terytorium Węgier.
Niemcy zdobyli w zajętej Polsce przynajmniej kilkanaście P.11, z tego część nie nadawała się do lotu. Nie jest znane ich użycie przez Niemców, przy tym nie miały dla nich wartości jako samoloty bojowe. Jeden P.11c został umieszczony w Muzeum Lotnictwa w Berlinie (więcej w sekcji: zachowane egzemplarze).
Prawdopodobnie jeden P.11a był ewakuowany 17 września 1939 roku na Łotwę (być może dowódcy lub oficera taktycznego III/5 Dywizjonu). Według innych źródeł, był to P.11c ewakuowany 18 września, którego nie zdążyła odebrać 152 Eskadra. Brak jest informacji o jego wykorzystaniu.
Do ZSRR trafił jeden P.11c ze 111. Eskadry, uszkodzony przy lądowaniu 18 września 1939 i prawdopodobnie nie naprawiony. ZSRR przejął też 4 uszkodzone samoloty na lotniskach po zajęciu wschodnich terenów Polski, a także samolot znajdujący się na Łotwie. W odróżnieniu od innych przykładów polskiego sprzętu, samoloty te nie były użytkowane ani nawet badane w locie w ZSRR, gdyż stwierdzono, że nie przedstawiają wartości dla radzieckiego przemysłu lotniczego i w maju 1940 zdecydowano o ich złomowaniu.
Opis techniczny.
Konstrukcja.
Całkowicie metalowy górnopłat zastrzałowy. Kadłub o przekroju kołowym w przedniej części, przechodzącym w eliptyczny ku tyłowi, kryty gładką blachą duralową. W P.11a i b część przednia kratownicowa, a środkowa i tylna półskorupowa; w P.11c i f część przednia i środkowa za kabinę pilota w formie wieloprzęsłowej kratownicy, a tylna część półskorupowa. Pokrycie kadłuba w rejonie kratownicy ze zdejmowanych paneli blachy. W P.11c za kabiną po lewej stronie luk radiostacji, a wyżej w owiewce bagażnik. Kabina pilota jednomiejscowa, otwarta, z fotelem dostosowanym do spadochronu siedzeniowego. Fotel zawieszony wahaczowo na rurze poprzecznej, mógł być unoszony w zakresie 110 mm. Obrzeże wykroju kabiny chronione wałkiem skórzanym, za głową pilota skórzany zagłówek. Wiatrochron złożony z czterech szyb ze szkła organicznego.
Skrzydło to „płat Puławskiego” lub „płat polski”. Obrys płata dwutrapezowy, z zaokrąglonymi końcówkami. Płat dwudźwigarowy, o wzniosie przy kadłubie 16°, a w częściach zewnętrznych 1°. Profil płata Bartel 37IIa zmodyfikowany, o zmiennej grubości na rozpiętości. Płat dzielony, połówki mocowane do kratownicy kadłuba, podparte dwoma zastrzałami o profilu kroplowym. Pokrycie blachą drobnożłobkową według ulepszonego patentu Wibault. Skrzydła posiadały lotki typu Frise. Usterzenie klasyczne, pokryte blachą; statecznik poziomy wsparty dźwigarkami. W P.11c i f na sterach wysokości klapki wyważające.
Podwozie samolotu klasyczne, stałe z płozą ogonową. Golenie podwozia głównego w kształcie litery V, w systemie nożycowym, z amortyzacją wewnątrz kadłuba, usztywnione pojedynczymi cięgnami od końców dźwigni wewnątrz kadłuba do piast kół. Koła z hamulcami bębnowymi, opony Stomil o rozmiarze 750 × 150 mm. Główny zbiornik paliwa o pojemności 320 l (P.11c) umieszczony był w kadłubie za silnikiem, podtrzymywany od dołu pasem, mógł być odrzucony w razie zagrożenia pożarem. W P.11a zbiornik miał pojemność 294 l. W lewym skrzydle przy kadłubie znajdował się opadowy zbiornik rozchodowy paliwa o pojemności 11 l. Zbiornik oleju o pojemności 27 l mocowany był wewnątrz kadłuba z przodu ściany ogniowej, na prawej burcie znajdowała się chłodnica oleju.
Napęd.
Stosowano silniki gwiazdowe 9-cylindrowe, chłodzone powietrzem, ze sprężarką i reduktorem (moc nominalna/startowa):
W samolotach seryjnych stosowano śmigło dwułopatowe, drewniane, o stałym skoku, firmy Szomański, o średnicy 2,8 m w P.11a i b, 3 m w P.11c i 2,9 m w P.11f. Rozrusznik silnika Mercury pneumatyczny Viet 200, zasilany z butli.
Uzbrojenie i wyposażenie.
Uzbrojenie stanowiły dwa montowane w kadłubie karabiny maszynowe wz. 33 kal. 7,92 mm produkcji Państwowych Wytwórni Uzbrojenia (PWU), o szybkostrzelności teoretycznej 1100 strz./min, zsynchronizowane ze śmigłem za pomocą synchronizatora JS-2 firmy Motolux. Początkowo używane były km-y Vickers wz. E kal. 7,92 mm o szybkostrzelności 650 strz./min. Lufy umieszczone były we wnękach po bokach kadłuba, pociski przelatywały przez rurę przechodzącą przez ścianę ogniową, między cylindrami silnika. Pilot mógł ręcznie przeładować karabiny maszynowe z kabiny. Nieliczne P.11c miały dwa dodatkowe karabiny maszynowe wz. 33 umieszczone w skrzydłach. Amunicja: P.11a po 700 nabojów na km (łącznie 1400), P.11c po 500 nabojów na km-y kadłubowe i po 600 nabojów na km-y skrzydłowe (łącznie 1000 lub 2200 sztuk). Przyrządy celownicze przeziernikowe stanowiła muszka kołowa z krzyżem i celownik w postaci stójki z tulejką z otworem. Do celów ćwiczebnych można było montować fotokarabin na tylnym zastrzale lewego płata. P.11c mógł przenosić do czterech bomb PuW o masie 12,5 kg na czterech, rzadziej dwóch podskrzydłowych wyrzutnikach Świątecki SW.
W samolotach P.11c stosowano radiostację krótkofalową nadawczo-odbiorczą N2L/M konstrukcji Państwowych Zakładów Tele- i Radiotechnicznych (PZTiR) w Warszawie, umożliwiającą łączność fonią między samolotami na odległość 2 km i z ziemią w odległości 10 km. Tuż przed wojną większość radiostacji zmodyfikowano, co doprowadziło do zwiększenia zasięgu łączności (do 100 km z ziemią). Według innych publikacji, zasięg radiostacji wynosił 10 km między samolotami i 50 km z ziemią. Anteny rozciągnięte od kadłuba do szczytu statecznika pionowego i od statecznika do końcówek skrzydeł. Samoloty wyposażone w radiostację posiadały prądnicę napędzaną wałkiem od przekładni silnika.
Zachowane egzemplarze.
Współcześnie jedyny zachowany egzemplarz P.11c znajduje się w zbiorach Muzeum Lotnictwa Polskiego w Krakowie. Samolot ten o numerze 8.63 został wyprodukowany w 1935 roku i należał do 121. Eskadry Myśliwskiej (nr boczny 2 i podskrzydłowy 39-K). W literaturze przypisuje się używanie tego samolotu podczas kampanii wrześniowej por. pil. Wacławowi Królowi. Zdobyty przez Niemców, trafił do Muzeum Lotnictwa w Berlinie, a w chwili zakończenia wojny, wraz z kolekcją tego muzeum znalazł się na terenie Polski. Od 1964 roku prezentowany najpierw na wystawie, a następnie w muzeum w Krakowie. W 1996 roku po remoncie uruchomiono jego silnik, lecz samolot jest nielatający.
Drobne fragmenty innego PZL P.11c ze 121. Eskadry Myśliwskiej, pilotowanego przez Wacława Króla i zestrzelonego 3 września 1939, odnaleziono w kwietniu 2012 w okolicach Kłaju. Odnalezione szczątki samolotu eksponowane są obecnie w Gminnej Izbie Regionalnej w Kłaju.
Dane techniczne.
Główne źródło:
Zobacz też.
Porównywalne samoloty:

</doc>
<doc id="77053" url="https://pl.wikipedia.org/wiki?curid=77053" title="Didaché">
Didaché



</doc>
<doc id="77059" url="https://pl.wikipedia.org/wiki?curid=77059" title="Swastyka">
Swastyka

Swastyka (dewanagari स्वस्तिक, transliteracja svastika, transkrypcja swastika, 卐 lub 卍) – znak zazwyczaj w kształcie równoramiennego krzyża, o ramionach zagiętych pod kątem prostym. Nazwa "svastika" pochodzi z sanskrytu i oznacza „przynoszący szczęście” ("svasti" „powodzenie, pomyślność”, od "su" „dobry” i "asti" „jest”, "-ka" sufiks rzeczownikowy).
Swastyka jest symbolem religijnym, obecnym w różnych kulturach i religiach na całym świecie. Jako taki używana jest również w krajach Europy i obu Ameryk przez wyznawców religii rdzennych i neopogańskich, równolegle jednak wciąż funkcjonuje jako symbol neofaszystowski, przez co nadal jest powszechnie kojarzona z Adolfem Hitlerem i nazizmem. W Azji natomiast jest powszechnie stosowanym symbolem szczęścia i pomyślności.
Przegląd.
Inne nazwy:
Formy i symbole.
Swastyka może mieć ramiona zgięte w prawo albo w lewo. Postać „prawoskrętna”, naśladująca kształtem ramion ruch Słońca (widziany z półkuli północnej Ziemi), kojarzona jest najczęściej z kultami solarnymi, jako symbol ognia i Słońca (krąg promieni); jest talizmanem przynoszącym szczęście; bywała symbolem bogiń, a więc płodności. Swastyka z ramionami skierowanymi w lewo (nazywana "sauvastika") jest znakiem nocy i magii, emblematem straszliwej bogini Kali, żony Śiwy.
Na skutek zaanektowania symbolu swastyki przez III Rzeszę, symbol ten czasami błędnie uważa się za znak germański. Swastyka występuje jednak na całym świecie (poza Australią) od pradawnych czasów.
Jedno z najstarszych malowideł z motywem swastyki pochodzi z paleolitu – ma więc około 10 000 lat. Swastykę odkrywano w znaleziskach z późnego neolitu na Bliskim Wschodzie, w późniejszych w Babilonie i u Hetytów. W epoce brązu znana była już w Troi, Mykenach, Skandynawii, później w Grecji, Italii, Chinach, Japonii. Znak ten odkryto również na palestyńskich synagogach sprzed 2000 lat.
Wybrane przykłady licznych zróżnicowanych form swastyk:
Swastyka w Azji.
W hinduizmie swastyka jest często stosowanym znakiem. Jest uznawana za symbol Ganapatiego, słoniogłowego bóstwa o ludzkim ciele, ku któremu kierowana jest początkowa mantra lub recytacja w większości praktyk religijnych hindusów. Podobnie, w nowożytnym hinduizmie, znak swastyki pojawia się na pierwszej karcie ksiąg.
W Chinach znak swastyki pojawił się ok. 2000 lat temu, wraz ze sprowadzeniem buddyzmu z Indii. Za czasów dynastii Tang z woli jedynego w historii Chin kobiety cesarza Wu Zetian znak ten trafił do chińskiego pisma wraz z lekcją „wan”, zapożyczoną od znaku „万” (dosł. dziesięć tysięcy). Dziesięć tysięcy to w Chinach symbol pełni, kompletności, a znaczenie znaku „卍” to „pomyślne zgromadzenie dziesięciu tysięcy cnót” (chiń. 吉祥万德之所集). Mnich Xuanzang, jeden z najważniejszych chińskich tłumaczy literatury buddyjskiej w epoce Tang, tłumaczył znaczenie swastyki terminem „德” (cnota). Wraz z innymi chińskimi znakami lewoskrętna postać swastyki trafiła do Korei (만 – man), gdzie jest najbardziej znanym symbolem buddyjskim, a potem także do Japonii. Manji ma czytanie sinojapońskie „man” lub „ban” i japońskie "manji".
Jest symbolem religijnym w dźinizmie i buddyzmie, a także w tybetańskiej tradycji bon. Podobnie jak w Korei, gdzie symbol swastyki widnieje na wielu świątyniach buddyjskich, także w Japonii związany jest z buddyzmem.
Swastyka także pojawia się na godle Mongolii, co nawiązuje do symboliki buddystycznej.
Swastyka w Europie.
U plemion germańskich w I–IV w. n.e. pojawiła się forma trójramienna (triskelion). Do dziś wzór ten przetrwał w herbach Sycylii i Wyspy Man.
Jeszcze w 1918 roku, przed niemieckimi nazistami, swastyka w kolorze niebieskim (jak na fińskiej fladze) została przyjęta jako znak przynależności państwowej fińskich wozów bojowych. Miała ona zagięte ramiona krótsze od ramion krzyża. Następnie stała się znakiem rozpoznawczym fińskich samolotów, z ramionami długości równej ramionom krzyża, lecz w odróżnieniu od niemieckiej, malowana jako krzyż prosty, a nie ukośny. Jako znak rozpoznawczy fińskich sił zbrojnych, swastyka zniknęła w 1944 roku, jako jednoznacznie kojarzona z nazizmem. Fińska ochotnicza organizacja pomocnicza kobiet "Lotta Svärd", działająca od początku lat 20. do 1944 r. przyjęła w 1921 r. jako swój symbol niebieską swastykę z różami. Lotnictwo Łotwy znakowało w latach 1935–1940 swoje samoloty ciemnoczerwoną (jak kolory łotewskiej flagi) swastyką. Islandzka firma transportowa Eimskip używała od czasu swego powstania w 1914 roku, starego nordyckiego symbolu oznaczającego Młot Thora, który jest swastyką o skróconych ramionach.
Odmianą swastyki jest również słowiańskie Słoneczko (znane również pod nazwą "kołowrót"), które ma osiem ramion.
Także Baskowie mają swój, ważny i pochodzący z dawnych czasów znak lauburu nazywany czasem baskijską swastyką.
Heraldyka.
Niektóre godła pochodzące od „trifosu” przypominają polskie herby Brodzic (odmiana bez kółka), Kroje, Trąby, Cielątkowa i Drogomir (Złota Goleń). Natomiast różne kształty „fyrfosu” odpowiadają herbom Boreyko i Jelce.
Na ziemiach polskich.
Znak swastyki znany był wśród Słowian, również na ziemiach polskich – zwana była też "swargą".
Znak swastyki pojawia się na jednej z najstarszych monet polskich, denarze z imieniem "Misico" (Mieszko). We wcześniejszych opracowaniach, emisję tej monety przypisywano Mieszkowi I (dlatego jej wizerunek znajduje się na banknocie 10 złotych z 1994 roku). Obecnie uważa się, że jest to moneta Mieszka II Lamberta. Ponieważ moneta ta jest znana ze skarbów datowanych na lata 1017–1025, więc uważa się, że była emitowana przez Mieszka II jako następcę tronu jeszcze za rządów jego ojca Bolesława Chrobrego. Na rewersie monety widać w środku równoramienny krzyż, a w otoku cztery swastyki, które wówczas występowały jako odmiana krzyża chrześcijańskiego.
W okresie I Rzeczypospolitej symbol swastyki widniał również na herbie szlacheckim Boreyko. W swej starożytnej roli talizmanu przetrwała na Podhalu, gdzie nazywana jest „krzyżykiem niespodzianym”; nazwę tę zaproponował prof. Antoniewicz (w latach 20. ubiegłego wieku), w różnych kształtach rzezana lub malowana na belkach stropu i w innych zakamarkach, miała – jako symbol Słońca – płoszyć „złe”, które by chciało się zagnieździć w domu. Można ją zobaczyć m.in. w schronisku „Murowaniec” na Hali Gąsienicowej w postaci elementu dekoracyjnego kutej z żelaza barierki klatki schodowej.
W dwudziestoleciu międzywojennym symbol swastyki pojawił się w Wojsku Polskim jako część emblematu noszonego na kołnierzu munduru przez artylerzystów 21 i 22 Dywizji Piechoty Górskiej oraz odznak pułkowych: 1, 2, 3, 4, 5 i 6 Pułku Strzelców Podhalańskich i 4 Pułku Piechoty Legionów. Granatowa swastyka była tłem odznaki instruktorskiej Ligi Obrony Powietrznej i Przeciwgazowej. Znak ten widniał także na odznace ZHP „Wdzięczności” oraz był symbolem założonego w 1920 Towarzystwa Wydawniczego „Ignis” (łac. ogień).
Symbol swastyki szczególnie lubił Mieczysław Karłowicz, kompozytor i taternik, autor licznych pionierskich wejść i przejść tatrzańskich. Sygnował nim górskie szlaki, bilety wizytowe i listy do przyjaciół. Gdy w 1909 zginął w lawinie pod Małym Kościelcem, przyjaciele postawili w miejscu jego śmierci głaz z pamiątkowym napisem i znakiem swastyki. Podobnie znakiem tym posługiwał się Walery Eliasz-Radzikowski – Boreyko, umieszczając swastykę przy podpisie.
Symbole nazizmu.
Niemieccy naziści, tworząc ideologię wyższości „rasy aryjskiej”, zaczerpnęli z tradycji Ariów również ten starożytny symbol, czyniąc zeń w 1920 roku godło NSDAP, a następnie symbol państwowy III Rzeszy. Hitler prawdopodobnie zetknął się ze swastyką w dziełach Guido von Lista. List popularyzował swastykę jako symbol niezwyciężonego niemieckiego herosa. Za osobę, która namówiła Hitlera do użycia swastyki uważa się współtwórcę DAP, Antona Drexlera. Związany był on pośrednio z Towarzystwem Thule, gdzie po raz pierwszy użyto tego symbolu w kontekście narodowym. W odróżnieniu jednak od tradycyjnej swastyki, rysowanej jako krzyż prosty, swastyka hitlerowska rysowana była zazwyczaj ukośnie, obrócona o 45°. Miała ona ramiona zagięte w prawo, długości równej ramionom krzyża. Skojarzona ze zbrodniami niemieckiego systemu nazistowskiego, swastyka obecnie uważana jest za symbol nazistowski i konkretnie jako taki (w stylistyce używanej przez nazistów) jest prawnie zabroniona w wielu krajach (np. w Niemczech regulują to przepisy §86 i §86a niemieckiego kodeksu karnego "StGB"). Niektóre organizacje neonazistowskie odwołują się do symboliki swastyki, używając zbliżonych symboli wpisanych w plan koła, a nie kwadratu lub swastyk trójramiennych (triskelionów).

</doc>
<doc id="77063" url="https://pl.wikipedia.org/wiki?curid=77063" title="Konrad Lorenz">
Konrad Lorenz

Konrad Zacharias Lorenz (ur. 7 listopada 1903 w Wiedniu, zm. 27 lutego 1989 w Altenbergu) – austriacki zoolog i ornitolog, twórca nowoczesnej etologii, laureat Nagrody Nobla w dziedzinie fizjologii lub medycyny w 1973 roku. Studiował zachowanie zwierząt, zwłaszcza zjawisko wdrukowania u gęgawy.
Życie i działalność.
Był profesorem wiedeńskiego uniwersytetu w latach 1928–1935 i profesorem psychologii na Uniwersytecie Albrechta w Królewcu. W 1941 roku wstąpił do armii niemieckiej. Pełnił początkowo służbę medyczną, m.in. w neurologiczno-psychiatrycznym szpitalu w Poznaniu. W latach 1942–1948 był rosyjskim jeńcem wojennym (według innych źródeł w 1944 roku). Wiosną 1942 roku został wysłany na front wschodni, pod Witebsk, a dwa miesiące później trafił do niewoli rosyjskiej (zob. front wschodni, czerwiec–grudzień 1944). Był lekarzem w Chalturin, gdzie zajmował się głównie przypadkami neuropatii („field polyneuritis”), a następnie był lekarzem w kilku kolejnych obozach w Armenii (wspominał później zaobserwowane tam uderzające podobieństwo między psychologicznymi skutkami nazizmu i edukacji marksistowskiej, co uświadomiło mu czym jest indoktrynacja).
Wrócił do Austrii w lutym 1948 roku. Początkowo pracował w „Biologische Station Wilhelminenberg”, którą prowadzili Otto König i Wilhelm Marinelli, a następnie w małej stacji badawczej w Altenberg, sfinansowanej przez Austriacką Akademię Nauk (z dotacji J.B. Priestleya).
Otrzymywał propozycje zatrudnienia poza Austrią, m.in. w Oksfordzie, które odrzucił, gdy w 1950 roku Towarzystwo Maxa Plancka założyło dla niego w Buldern centrum badawcze psychologii behawioralnej, nazywane „instytutem Lorenza”. W 1958 roku Lorenz przeniósł się do Instytutu Psychologii Behawioralnej im. Maxa Plancka w Seewiesen. W 1963 opublikował swoją najbardziej znaną książkę "Das sogenannte Böse" ("Tak zwane zło"), w której broni swojej hipotezy spiętrzenia popędów. W 1973 roku ustępuje z Instytutu Maxa Plancka, ale kontynuuje badania i publikacje w Austrii. Inny znany tekst Lorenza to "Pierścień Króla Salomona".
Za odkrycia w sferze wzorców zachowań indywidualnych i społecznych Lorenz otrzymuje Nagrodę Nobla w dziedzinie medycyny, wspólnie z Niko Tinbergenem i Karlem von Frischem.
Lorenz był przyjacielem i studentem angielskiego biologa Juliana Huxleya (wnuka Thomasa Huxleya).
W ostatnich latach życia Lorenz wspierał austriacką Partię Zielonych, stając się jej symbolem – aktywnie zwalczał projekt zbudowania wielkiej elektrowni wodnej na Dunaju, w pobliżu Hainburg an der Donau, która zagrażała zniszczeniem terenów nadrzecznych wokół miejsca budowy – należących do Parku Narodowego Donau-Auen. Był jednym z najbardziej prominentnych obrońców środowiska naturalnego.
Spuścizną Lorenza jest wiele artykułów opublikowanych, w większości po niemiecku, w czasopismach naukowych. Najbardziej znane są jego książki popularne (najważniejsze to "Tak zwane zło" i "Opowiadania o zwierzętach"), z których wiele zostało przetłumaczonych na język polski.
Za swój dorobek został w 1983 roku doceniony honorowym doktoratem uniwersytetu w Salzburgu. W roku 2015 pośmiertnie pozbawiono go tego wyróżnienia ze względu na nazistowską przeszłość (w 1938 roku Lorenz złożył wniosek o przyjęcie do NSDAP).

</doc>
<doc id="77065" url="https://pl.wikipedia.org/wiki?curid=77065" title="Karel Čapek">
Karel Čapek

Karel Čapek (ur. 9 stycznia 1890 w Malych Svatoňovicach, zm. 25 grudnia 1938 w Pradze) – czeski pisarz, prozaik i dramaturg tworzący w XX wieku, jeden z pionierów fantastyki naukowej, który po raz pierwszy użył i spopularyzował słowo "robot".
Życiorys i twórczość.
Urodził się w miejscowości Malé Svatoňovice, wtedy znajdującej się w Austro-Węgrzech, obecnie w Czechach.
Od 1917 był redaktorem „Národních listů”, a od 1921 „Lidových novin”. W latach 1925–1933 sprawował funkcję prezesa czechosłowackiego PEN klubu.
Był jednym z pionierów fantastyki naukowej i wolnomularzem. Po raz pierwszy użył i spopularyzował słowo "robot", które pojawiło się w jego sztuce "R.U.R." (pol. "Roboty Uniwersalne Rossuma"). Termin "robot" został jednak w rzeczywistości wymyślony przez jego brata Josefa, który był malarzem, poetą i autorem książek dla dzieci.
We wczesnym okresie twórczości wychodził z doświadczeń czeskiej przedwojennej techniki i nowych europejskich kierunków naukowych ("Boží muka", pl. "Boża męka"; "Trapné povídky"; dramat "Loupežník"). Sprzeciw wobec świadomego użycia techniki i nauki w I wojnie światowej przeciw życiu ludzkiemu oraz nieufność wobec jednoznacznych filozoficznych i politycznych koncepcji przejawia się w jego utopijno-fantastycznych dramatach ("R. U. R."; "Věc Makropulos", pl. "Sprawa Makropulos"), w powieściach z zaczątkami science fiction ("Továrna na absolutno", pl. "Fabryka Absolutu"; "Krakatit") i w alegorycznych sztukach teatralnych ("Ze života hmyzu", "Adam Stvořitel"), które obydwie napisał wraz z bratem Josefem Čapkiem.
Stworzył oryginalny typ krótkich detektywistycznych historyjek ("Povídky z jedné kapsy", "Povídky z druhé kapsy", pl. "Opowieści z różnych kieszeni"), napisał "Knihu apokryfů" (pl. "Księgę apokryfów") oraz wydał tom z wyborem felietonów i drobnej prozy z różnych okresów aktywności dziennikarskiej ("Zahradníkův rok", pl. "Rok ogrodnika"; "Jak se co dělá", "Na břehu dnů", "Místo pro Jonathana"). Książki: "Měl jsem psa a kočku", "Kalendář", "O lidech", "Bajky a podpovídky" (pl. "Bajki i przypowiastki") zostały wydane pośmiertnie. W Polsce największą popularnością cieszyła się jego powieść dla dzieci "Daszeńka, czyli żywot szczeniaka" (cz. "Dášeňka čili život štěněte"), opowiadająca o przygodach psa foksteriera.
W drugiej połowie lat 30. znów powrócił do utopijno-fantastycznej wizji współczesności w powieści "Válka s mloky" (pl. "Inwazja jaszczurów"), gdzie alegorycznie wskazał na niebezpieczeństwo faszyzmu i zagrożenie europejskiej demokracji.
W listach z podróży, wydanych w Polsce w 2011 roku (Wydawnictwo WAB), opisał kilka krajów europejskich (Włochy, Wielką Brytanię, Hiszpanię, Holandię, kraje skandynawskie). Choć jego refleksje są humorystyczne, a nierzadko satyryczne, to jednocześnie wnikliwie analizują zagadnienia związane z historią, sztuką i mentalnością poszczególnych krajów.
Zmarł przedwcześnie na zapalenie płuc w kilka tygodni po aneksji części Czechosłowacji przez Niemcy hitlerowskie na mocy Układu monachijskiego.
W 1995 roku został pośmiertnie odznaczony Orderem Tomáša Garrigue Masaryka I klasy.
Jego brat Josef Čapek został zamordowany w obozie koncentracyjnym Bergen-Belsen tuż przed zakończeniem II wojny światowej.
Ekranizacje jego prac.
Wiele dzieł Karela Čapka zostało sfilmowanych, głównie przez jego rodzimą czeską (lub czechosłowacką) kinematografię.
Sztukę komediową "Loupežník" z 1920 sfilmowano w roku 1931. Na podstawie dramatu "Bílá nemoc" z 1937 powstał film Hugo Haasa nakręcony w 1937.
Powieść "Hordubal" z 1933 sfilmowano już w 1938 (polski tytuł filmu: "Bracia Hordubalowie").
Na podstawie powieści "Krakatit" w roku 1948 powstał film w reżyserii Otakara Vávry; jego scenariusz stworzyli Otakar i Jaroslav Vávra. Rolę inż. Prokopa odtwarzał Karel Höger. W 1980 roku powstał remake tego filmu pod tytułem „Ciemne słońce” ("Temne Sunce", "Dark Sun").
Powieść "První parta" z 1937 sfilmowano w 1959.
Na podstawie jego niedokończonej powieści "Osiem twarzy mistrza Foltyna" (cz. "Život a dílo skladatele Foltýna") wydanej pośmiertnie w 1939, w 1992 nakręcono czeski film telewizyjny w reżyserii Pavla Hášy z Viktorem Preissem w roli głównej.

</doc>
<doc id="77066" url="https://pl.wikipedia.org/wiki?curid=77066" title="Karel Capek">
Karel Capek



</doc>
<doc id="77067" url="https://pl.wikipedia.org/wiki?curid=77067" title="Karel Czapek">
Karel Czapek



</doc>
<doc id="77069" url="https://pl.wikipedia.org/wiki?curid=77069" title="Jaszczurka zielona">
Jaszczurka zielona

Jaszczurka zielona ("Lacerta viridis") – gatunek jaszczurki z rodziny jaszczurek właściwych (Lacertidae). Jest to największa jaszczurka obdarzona kończynami żyjąca w Europie Środkowej.
Gatunek nizinny, w górach dochodzi do 2000 m n.p.m. Południowa Europa od Hiszpanii po Dniepr oraz na południowych obszarach środkowej Europy. Północna granica jej zasięgu to równoleżnik 49°N. Jedyne jej stanowisko w okresie powojennym stwierdzono w Ustroniu (Śląsk Cieszyński) w latach 1968-1970 (R. Bielawski, T. Ramik, 1972). Nieudokumentowane dane pochodzą z Bieszczadów oraz Wyżyny Lubelskiej, okolic Sokołowa Małopolskiego, a ostatnio także z Roztocza. Powyższe dane wymagają naukowego potwierdzenia.
Jaszczurka zielona w ikonografii.
17 kwietnia 2009 roku Narodowy Bank Polski wyemitował monetę powszechnego obiegu o nominale 2 zł ze stopu Nordic Gold. 21 kwietnia 2009 wyemitowano srebrną monetę kolekcjonerską o nominale 20 zł. Na ich rewersach umieszczono wizerunki jaszczurek zielonych. Projektantem obu monet jest Robert Kotowicz.

</doc>
<doc id="77072" url="https://pl.wikipedia.org/wiki?curid=77072" title="Eugenika">
Eugenika

Eugenika (, "eugenes" „dobrze urodzony”) – pojęcie wprowadzone w 1869 przez Francisa Galtona, kuzyna Karola Darwina, które dotyczyło selektywnego rozmnażania zwierząt oraz ludzi, aby ulepszać gatunki z pokolenia na pokolenie, szczególnie jeśli chodzi o cechy dziedziczone. W ciągu następnych lat Galton poprawił swoją definicję, aby uwzględnić specyfikę eugeniki pozytywnej, zachęcającej do częstszego reprodukowania się najlepszych osobników oraz eugeniki negatywnej, zniechęcającej do reprodukcji osobników mniej wartościowych.
Współcześnie jest to system poglądów zakładający możliwość doskonalenia cech dziedzicznych gatunku, którego celem jest tworzenie warunków pozwalających na rozwój dodatnich cech dziedzicznych i ograniczenie cech ujemnych (w szczególności dotyczy to chorób dziedzicznych) poprzez tworzenie korzystnych warunków dla rozwoju osobników o dodatnich cechach genetycznych. W zakres eugeniki wchodzą m.in. zwalczanie chorób wenerycznych, działania zapobiegawcze higieny pracy, poradnictwo genetyczne, zwalczanie alkoholizmu, propagowanie zachowań prozdrowotnych, działania w zakresie higieny psychicznej i świadome rodzicielstwo.
Negatywne konotacje pojęcia wiążą się przede wszystkim z eugeniką stosowaną przez reżim narodowosocjalistyczny w III Rzeszy.
Historia.
Selektywne rozmnażanie było już sugerowane przez Platona, który sądził, że reprodukcja człowieka powinna być kontrolowana przez władze. Proponował, aby selekcja była dokonywana w drodze pozorowanej loterii, kontrolowanej przez rząd, aby ludzkie uczucia nie były ranione przez świadomość zasad selekcji. W swoim dziele "Państwo", Platon napisał m.in.: "Zatem i medycynę, którąśmy opisali, wraz z tak pojętą umiejętnością sędziowską w naszym mieście prawem ustanowisz i one będą służyły obywatelom, których i ciała, i dusze będą udane. A których by nie, to, jeśli ciała będą mieli liche, tym pozwoli się umrzeć, a których by dusze były złej natury i nieuleczalne, tych będą sędziowie skazywali na śmierć." Innym przykładem programów eugenicznych w starożytności było praktykowane przez Spartan pozostawianie słabych dzieci na obrzeżach miast, gdzie miały umrzeć.
Jednak dopiero zasada zdefiniowana przez Galtona wiązała się bezpośrednio z pracami i nauczaniem Darwina, który sam był pod wielkim wpływem Thomasa Malthusa. Według Darwina mechanizmy naturalnej selekcji są udaremniane przez ludzką cywilizację. Jednym z celów cywilizacji jest pomoc osobnikom upośledzonym, co sprzeciwia się naturalnej selekcji odpowiedzialnej za wymieranie słabszych. Według zwolenników eugeniki, zanik efektywności selekcji może prowadzić do wzrostu liczby osobników, którzy w normalnych warunkach zostaliby wyeliminowani przez naturalne procesy selekcyjne. Proponują oni zatem promowanie działań, które miałyby równoważyć skutki zaniku mechanizmów naturalnej selekcji we współczesnej cywilizacji. Ta podstawowa zasada inspirowała liczne filozofie, teorie naukowe i pseudonaukowe oraz praktykę społeczną.
Współcześnie eugenika odnosi się do selektywnej reprodukcji człowieka, której celem jest powoływanie do życia dzieci o pożądanych cechach, zwłaszcza takich, które najlepiej spełniają kryteria rasowej czystości (eugenika pozytywna), jak również eliminację osobników noszących cechy niepożądane (eugenika negatywna). Polityka eugeniki negatywnej w przeszłości była bardzo zróżnicowana – od segregacji rasowej (USA), przez przymusową sterylizację (Szwecja), po eksterminację (Niemcy). Polityka eugeniki pozytywnej polegała często na przyznawaniu nagród czy dodatków za dodatkowe dziecko tym rodzicom, którzy spełniali kryteria eugeniki, aczkolwiek nawet tak niewinne praktyki, jak doradztwo małżeńskie, miało pewne odniesienia do ideologii eugeniki.
Jednym z najwcześniejszych orędowników idei eugenicznych (zanim zostały tak nazwane) był Alexander Graham Bell, lepiej znany jako wynalazca telefonu. W 1881 Bell badał wskaźnik głuchoty w Martha’s Vineyard w stanie Massachusetts. Wyciągnął wniosek, że głuchota była dziedziczna i zalecał zakaz zawierania małżeństw dla głuchych ("Memoir upon the formation of a deaf variety of the human Race"). Jak wielu innych zwolenników eugeniki, proponował kontrolę imigracji i ostrzegał, że szkoły z internatem dla głuchych mogą stać się wylęgarnią głuchego gatunku ludzkiego.
Niemcy.
Niemcy pod rządami Adolfa Hitlera zyskały niesławę za swoje programy eugeniczne, których celem było stworzenie „czystej” rasy aryjskiej (wysokich blondynów o niebieskich oczach). Naziści prowadzili szeroko zakrojone, często okrutne eksperymenty na ludziach, aby przetestować swoje teorie genetyczne. W latach 30. i 40. reżim nazistowski przeprowadzał sterylizację setek tysięcy umysłowo upośledzonych ludzi i w przymusowych programach zabijał dziesiątki tysięcy osób uznanych instytucjonalnie za upośledzonych (tzw. Akcja T4).
Stany Zjednoczone.
Krajem, w którym istniał drugi co do skali ruch eugeniczny, były Stany Zjednoczone. To właśnie w USA eugenika przeszła od dywagacji akademickich do zastosowań praktycznych. Nazistowskie Niemcy zaadaptowały ją dopiero 43 lata później. Począwszy od stanu Connecticut w 1896, wiele stanów wprowadziło prawo małżeńskie oparte na kryteriach eugenicznych, które zabraniały ożenku epileptykom oraz ograniczonym i niedorozwiniętym umysłowo. Charles B. Davenport, prominentny biolog amerykański, przyjął na siebie rolę dyrektora stacji badawczej w Cold Spring Harbor, gdzie rozpoczął eksperymenty z ewolucją roślin i zwierząt – fundusze z Carnegie Institution pozwoliły na założenie "Station of Experimental Evolution". W 1910 powstało biuro statystyczne "Eugenics Record Office", a Davenport i Harry H. Laughlin rozpoczęli promowanie eugeniki. W następnych latach biuro zgromadziło duże ilości drzew genealogicznych, z których wywnioskowało, że osoby „nieprzydatne” wywodziły się z rodzin upośledzonych ekonomicznie i społecznie. Eugenicy tacy jak Davenport, psycholog Henry H. Goddard i działacz ochrony przyrody Madison Grant (wszyscy bardzo ówcześnie szanowani), rozpoczęli kampanię na rzecz rozmaitych rozwiązań problemu „nieprzydatnych” – Davenport sprzyjał przede wszystkim ograniczeniom imigracyjnym i sterylizacji, Goddard dawał pierwszeństwo segregacji (), Grant opowiadał się za wszystkimi tymi metodami, a nawet posuwał się do wysuwania idei eksterminacji. Metody badawcze, które dzisiaj są uważane za wysoce niedoskonałe, wtedy były uznawane za uprawnione metody naukowe, chociaż spotykały się także z krytyką naukową (szczególnie Thomasa Hunta Morgana).
Specyficzną demonstracją potrzeby sterylizacji osób „nieprzydatnych społecznie” była akcja amerykańskich eugeników, którzy rozdawali niepiśmiennym osobom transparenty z napisami w rodzaju „Nie potrafię przeczytać tego transparentu. Jakim prawem mam dzieci?” i zlecali im paradowanie po Wall Street.
Od 1920 techniki eugeniczne w USA wspierała także organizacja "American Birth Control League" założona przez działaczkę na rzecz planowania rodziny Margaret Sanger. W 1922 Sanger wydała książkę pt. "Pivot of Civilization", w której m.in. krytykowała dobroczynność i akcje charytatywne jako „sentymentalne i patriarchalne” oraz postulowała konieczność pilnej „segregacji i sterylizacji” kobiet należących do „klasy debili” przed osiągnięciem wieku rozrodczego. W kolejnych publikacjach zwalczała rodziny wielodzietne.
W 1924 przyjęto ustawę Immigration Restriction Act, w której eugenicy odgrywali wiodącą rolę ekspertów w debacie kongresowej, ostrzegając przed „podrzędnym asortymentem” z Europy południowej i wschodniej. Ustawa zredukowała liczbę imigrantów z zagranicy do 15% wielkości z poprzednich lat, aby kontrolować udział „nieprzydatnych” osobników wjeżdżających do kraju, i wzmacniała istniejące prawa dążące do niemieszania ras i utrzymywania niezmienionej puli genetycznej. Względy eugeniczne leżały także u podstawy przyjęcia prawa dotyczącego kazirodztwa w większej części Stanów Zjednoczonych.
Niektóre stany praktykowały sterylizację osób upośledzonych przez większość XX w. Amerykański Sąd Najwyższy w 1927 ogłosił werdykt w tzw. sprawie "Buck vs. Bell", uznając, że stan Wirginia może sterylizować osoby uznane za nieprzydatne. Między 1907 a 1963 w Stanach Zjednoczonych, na mocy ustawodawstwa eugenicznego, przymusowo wysterylizowano ponad 64 tys. osób. Gdy nazistowscy administratorzy byli sądzeni w Norymberdze za zbrodnie wojenne, usprawiedliwiali masowe sterylizacje (ponad 450 tys. w ciągu niecałej dekady), wskazując na Stany Zjednoczone jako źródło inspiracji.
Szwecja.
Najdłużej, bo ponad 40 lat, program eugeniczny był prowadzony w Szwecji. W maju 1921 Riksdag przyjął ustawę o powołaniu Państwowego Instytutu Higieny Rasy ("Statens institut för rasbiologi") w Uppsali, kierowanego kolejno przez Hermana Lundborga i Gunnara Dahlberga.
W latach 1934–1975, w czasie rządów Szwedzkiej Socjaldemokratycznej Partii Robotniczej, wysterylizowano tam 63 tys. osób „nieprzydatnych” lub „niedostosowanych społecznie”.
W projekt eugeniczny w Szwecji, od strony praktycznej, jak i ideologicznej, zaangażowane było wielu przedstawicieli elit politycznych i intelektualnych, stąd po jego zakończeniu unikano debaty na ten temat. Jako podstawę teoretyczną wykorzystano m.in. prace Lundborga i Dahlberga oraz noblistów Alvy i Gunnara Myrdalów. Informacje o przymusowej sterylizacji ujrzały światło dzienne w szwedzkiej prasie w 1997 w atmosferze skandalu i doprowadziły do powołania komisji, która w 1999 przyznała odszkodowania części poszkodowanych. Mówiono o rzekomo skrajnie prawicowych poglądach lekarzy, którzy dokonywali sterylizacji, ale zazwyczaj lekarze, którzy ją praktykowali mieli poglądy lewicowe.
Polska.
Także w Polsce na początku XX w. eugenika znalazła wielu zwolenników. W 1922 powstało Polskie Towarzystwo Eugeniczne, które w latach 30. liczyło blisko 10 tys. członków, w tym wielu lekarzy i naukowców. Jego twórcą był Leon Wernic – lekarz i działacz społeczny, inicjator powołania Ministerstwa Zdrowia Publicznego. Współtwórcą oraz prezesem Towarzystwa Eugenicznego był Leon Drożyński. Innymi osobami, które należąc do ruchu eugenicznego pełnili funkcje ministerialne, byli: Witold Chodźko, Tomasz Janiszewski, Stefan Kramsztyk, Edward Loth.
Polscy eugenicy w latach 1934–1938 próbowali przeforsować ustawy wprowadzające przymusową sterylizację, m.in. alkoholików i epileptyków. Niektórzy z nich, np. Karol Stojanowski, wiązali poglądy eugeniczne z rasistowskimi, pisząc, m.in. że „kwestia żydowska w Polsce należy do centralnych zagadnień eugeniki polskiej” oraz że „asymilacja Żydów jest ze względów eugenicznych niepożądaną. Muszą oni bądź to wyemigrować, bądź to ograniczywszy swój przyrost naturalny, po prostu wymrzeć”. Mimo doświadczeń z czasów hitleryzmu nie wszyscy polscy eugenicy zmienili po wojnie poglądy, a w 1947 reaktywowano nawet Polskie Towarzystwo Eugeniczne, którego działalność zamarła w latach 50.
Inne kraje.
Incydenty eugeniczne miały miejsce w Danii, Kanadzie, Australii, Norwegii, Finlandii, Estonii, Szwajcarii i Islandii w stosunku do osób, które uznano za umysłowo niedorozwinięte. W krajach komunistycznych (ZSRR, Czechosłowacja) przymusowej sterylizacji poddawano osoby należące do grup społecznych uznawanych przez władze za "pasożytnicze" lub "reakcyjne".
Rozmaici autorzy, zwłaszcza Stephen Jay Gould, wielokrotnie twierdzili, że restrykcje dotyczące imigracji przyjęte przez Stany Zjednoczone w latach 20. (zrewidowane w 1965) były motywowane celami eugeniki, a w szczególności pragnieniem wyłączenia „niższych” ras z narodowej puli genetycznej. We wczesnych latach XX w. Stany Zjednoczone i Kanada przyjmowały znaczną liczbę imigrantów z południowej i wschodniej części Europy. Wpływowi eugenicy, jak Lothrop Stoddard i Harry Laughlin (który w 1920 był świadkiem-ekspertem w "House Committee on Immigration and Naturalisation"), argumentowali, że istnieją niższe rasy, które skażą narodową pulę genetyczną, jeśli napływ imigrantów nie zostanie ograniczony.
Jest sporne, czy zachęciło to zarówno Kanadę, jak i Stany Zjednoczone do przyjęcia praw tworzących hierarchię narodowości, klasyfikujących je od najbardziej pożądanych imigrantów anglosaskich i nordyckich, aż po chińskich i japońskich, którym niemal zupełnie zabroniono wjeżdżania do kraju. Jednak wiele osób, w szczególności Franz Samelson, Mark Snyderman i Richard Herrnstein, argumentowało, badając zapisy z debat kongresowych na temat polityki imigracyjnej, że w rzeczywistości Kongres nie zwrócił żadnej uwagi na te czynniki. Utrzymują oni, że ograniczenia były w pierwszym rzędzie motywowane chęcią utrzymania kulturowej integralności kraju wobec silnego napływu obcokrajowców.
Niektóre osoby, abstrahując od ich wsparcia dla idei eugeniki, utrzymują, że legislacja eugeniczna ma również inne zalety; Margaret Sanger, założycielka organizacji "Planned Parenthood of America", inicjatorka akcji "Czarnuch i feministka", uważała ją za użyteczne narzędzie w walce o legalizację antykoncepcji. W owym czasie eugenika była uważana przez wielu naukowców za postępową, za naturalne zastosowanie wiedzy o rozmnażaniu w sferze ludzkiego życia. Przed pojawieniem się obozów śmierci w czasie II wojny światowej pomysł, że eugenika mogłaby prowadzić do ludobójstwa, nie był poważnie rozważany.
Eugenika współcześnie.
Chociaż eugenika została powszechnie potępiona w chwili jej ostatecznego stoczenia się w czasie Holokaustu, jej idee trwają we współczesnej kulturze pod innymi nazwami. Wkrótce po drugiej wojnie wielu eugeników w Stanach Zjednoczonych zdało sobie sprawę, że eugenika gwałtownie traci swoją popularność i ukuło termin „kryptoeugenika” do opisania tego, co powinno być uczynione: ukrycia eugeniki. Wielu wybitnych eugeników w powojennym świecie zostało szanowanymi antropologami, biologami i genetykami, jak Robert Yerkes w USA czy Otmar von Verschuer w Niemczech. Kalifornijski eugenik Paul Popenoe oraz związana z ruchem eugenicznym Margaret Sanger zostali założycielami poradni "świadomego" macierzyństwa lub klinik aborcyjnych.
Sporadycznie rozmaite opinie na temat rasy, polityki imigracyjnej, ubóstwa, przestępstw czy zdrowia umysłowego są określane jako „kryptoeugeniczne”, jednak nie jest to często używany termin.
Amerykańskie podręczniki akademickie w okresie od lat 20. do 40. XX w. zawierały niejednokrotnie rozdziały chwalące postęp techniczny, który pozwoli zastosować zasady eugeniki w życiu społecznym. Wiele ówczesnych czasopism naukowych poświęconych badaniom dziedziczności było prowadzonych przez eugeników i zamieszczało artykuły na ten temat obok studiów nad dziedzicznością u innych organizmów. Po drugiej wojnie, gdy eugenika straciła swoją popularność, wiele odniesień do niej zostało usuniętych zarówno z podręczników, jak i kolejnych wydań czasopism (które niejednokrotnie zmieniały swoje nazwy, np. „Eugenics Quarterly” w 1969 przybrał nazwę „Social Biology”).
W 1977, na fali zainteresowania tematem zrównoważonego rozwoju i inspiracji raportem „Granice wzrostu”, ukazała się książka „Ecoscience”, której autorzy rozważali wprowadzenie „globalnego reżimu” w celu radykalnego obniżenia przyrostu naturalnego. Cel ten miał być osiągnięty przez przymusową aborcję, odbieranie „nielegalnych” dzieci samotnym matkom i masową sterylizację za pomocą leków dodawanych do wody. Koncepcje te pojawiły się po raz pierwszy w 1968 w książce Paula R. Ehrlicha „The Population Bomb”.
Historia eugeniki i samo pojęcie stały się ponownie tematem dyskusji w ostatniej dekadzie XX w., gdy znaczące postępy poczyniła genetyka. Takie przedsięwzięcia naukowe jak Human Genome Project uczyniły ponownie realnymi skuteczne modyfikacje genetyczne w organizmach ludzkich – przynajmniej w ocenie wielu komentatorów – tak jak pierwotna teoria ewolucji Darwina w latach 80. XIX w. czy ponowne odkrycie praw Mendla w XX w. Różnica jest tym razem taka, że eugenika jest teraz terminem negatywnym, a nie pozytywnym.
Eugenika z naukowego punktu widzenia.
Z punktu widzenia współczesnej genetyki eugenika jest uznawana za pseudonaukę, choć jej twórcy nie mogli mieć świadomości, na jak wątłych podstawach naukowych była ona oparta (struktura DNA została odkryta w 1953). Współcześnie jest pewne, iż nawet bardzo dokładne zastosowanie zasad eugeniki w celu wyeliminowania z populacji wadliwych genów jest pozbawione większego sensu, wpływa na to kilka elementów:

</doc>
<doc id="77075" url="https://pl.wikipedia.org/wiki?curid=77075" title="Fandom">
Fandom

Fandom – określenie społeczności fanów, zwykle używane w odniesieniu do fanów fantastyki, ale nie tylko – używane jest także m.in. przez fanów mangi i anime, komiksów, gier video, RPG, creepypasty oraz często przez fanów youtuberów, piosenkarzy i aktorów, a także kreskówek (np. bronies), czy też seriali. Jako fandom określa się zwykle ludzi aktywnie uczestniczących w klubach fanowskich, konwentach fantastyki lub w internetowych zdarzeniach, dyskusjach. Członkowie fandomu piszą, rysują i kręcą filmy. Dzięki nim powstają takie dzieła jak fanfik, fanart, "fan comic" czy "fan video". Część osób z fandomów przebiera się za postacie z różnych dzieł.
Historia.
Początki fandomu na świecie oraz Ameryce.
Za prekursora fandomu należy uznać fandom Sherlocka Holmesa, przejawiający się głównie poprzez żałobę oraz protesty fanów po uśmierceniu bohatera przez sir Arthura Conan Doyle'a w utworze "Ostatnia zagadka" z 1893 roku, ze zbioru 11 (w niektórych wydaniach 12) opowiadań o Sherlocku, które były publikowane pierwotnie w The Strand Magazine w latach 1892–1893. Wydanie książkowe ukazało się w 1894.
Za symboliczną datę początku fandomu w Ameryce uznaje się natomiast 11 grudnia 1929 roku, gdy po raz pierwszy spotkali się fani zrzeszeni w klubie The Scienceers z Nowego Jorku.
Dynamiczny rozwój działalności fandomowej rozpoczął się w latach 20. XX wieku w USA. W 1928 Aubery Clements pracujący w "Albama Journal" stworzył "Science Correspondence Club". W tym samym roku Sydney Gerson i Walter Dennis w czasopiśmie "Amazing Stories Quarterly" zaproponowali pomysł stworzenia klubu korespondencyjnego, w celu rozpowszechniania myśli naukowej. Wkrótce obydwa kluby połączyły się, w sumie posiadając czterdziestu dziewięciu członków.
Hugo Gernsback w 1934 stworzył w czasopiśmie "Wonder Stories" kolumnę zatytułowaną "Science Fiction League", prowadzoną "ku pogłębieniu i doskonaleniu science fiction". Dała ona początek klubowi fantastyki. Do jego założycieli można zaliczyć takie osoby jak Forrest J. Ackerman, czy Jack Darrow. Aby dołączyć do stowarzyszenia należało wypełnić formularz, zaznaczając jedną z czterech klas przynależności.
Pod koniec lat 30. XX wieku doszło do rozłamu "Science Fiction League". W ten sposób powstały kolejne kluby, w tym "The Los Angeles Science Fantasy Society –" stowarzyszenie powstałe w 1940 i funkcjonujące do dzisiaj, tym samym będąc jedną z najstarszych działających organizacji tego typu. W latach 1939–1945 powstawały liczne kluby zrzeszające fanów fantastyki w różnych stanach USA.
Za pierwsze drukowane źródło dotyczący fanowskiej działalności w Wielkiej Brytanii uważany jest list Waltera Gillingsa oraz Leonarda A. Kippina opublikowany na łamach gazety "Ilford Recorder" z 1930, informujący o założeniu "Ilford Science League", brytyjskiego klubu zrzeszającego fanów fantastyki naukowej.
Dla członków fandomu prędko zaczęto organizować konwenty, jednak początkowo ich frekwencja była niewielka i wynosiła około pięćdziesięciu osób. Dopiero w maju 1938 S. Moskowitz i W. S. Sykora zorganizowali liczący około stu uczestników Pierwszy Konwent Krajowy w Newarku. Organizatorzy wkrótce zorganizowali więc kolejne wydarzenie tego typu, łącząc je ze Światowymi Targami w Nowym Jorku.
Początki fandomu w Polsce.
Początki Fandomu w Polsce to PRL oraz lata 70. W różnych miastach (głównie w Warszawie) zaczęły pojawiać się kluby miłośników fantastyki. Reklamy tych klubów (głównie tych z Warszawy) można było znaleźć m.in. na okładkach książek, czy w magazynach komiksowych (np. Relax). Członkowie klubów zostawiali także ulotki w książkach z fantastyką, aby zachęcić więcej czytelników fantastyki, do dołączenia do formujących się klubów. Jednym z głównych celów klubów było zapraszanie redaktorów wydawnictw, aby zachęcić ich do wydawania więcej fantastyki, której wtedy było bardzo mało w Polsce. Władze PRL prawdopodobnie zgodziły się na tworzenie klubów oraz na ich działalność z powodu tego, że tego typu Kluby istniały już w Związku Radzieckim.
Rodzący się Fandom był środowiskiem towarzyskim i miejscem, gdzie można było zdobyć książki, czy porozmawiać o fantastyce. Dawał także świadomość bycia częścią większej wspólnoty. W Polsce wydawano głównie autorów zza żelaznej kurtyny, było to spowodowane tym, że aby wydać w Polsce autora z zachodu, musiał się on zgodzić na wypłatę honorarium w złotówkach, bo przydziały dewiz dla wydawnictw były bardzo ograniczone. Autor musiał także odebrać i wydać pieniądze w Polsce, ponieważ transfer tych pieniędzy za granicę był praktycznie niemożliwy. Niektórzy pisarze godzili się jednak na te warunki. Przykładem może być Brian Aldiss, który postanowił wydać całe honorarium podczas Euroconu zorganizowanego w Poznaniu w 1976 roku. Rok 1976, czyli datę Poznańskiego Euroconu, uznaje się za początek Polskiego fandomu, ponieważ to w tym roku powstał Ogólnopolski Klub Miłośników Fantastyki i Science Fiction. 
W ramach Polskiego Fandomu swoją działalność pisarską rozpoczynało wiele znanych później pisarzy. W 1985 roku przy PSMF-ie utworzono "Kulub Twórców" czasami nazywany "Klubem Tfurcuf"'. Jego członkami byli m.in. Jacek Piekara czy Rafał Ziemkiewicz, którzy wcześniej należeli do grupy "Trust" w klubie "SFAN". Jednym z dzieci klubu Twórców był fanzin "Fantom", ukazujący się z przerwami do końca lat 90., kiedy to powstało czasopismo Fenix, które z kolei było kontynuacją fanzinu Feniks. Polski fandom początkowo mało liczny, skupiał się tylko w klubach, ale już w latach 90. zaczął rosnąć, gdy członkowie fandomu zaczęli spotykać się na zlotach, które później tak jak w Amerykańskim Fandomie nazywano konwentami (od angielskiego "convention"). Takimi zlotami były np. Pyrkon, Krakon, Copernicon czy Silcon.

</doc>
<doc id="77078" url="https://pl.wikipedia.org/wiki?curid=77078" title="Liw (gmina)">
Liw (gmina)

Liw (do 1954 3 gminy: "Ruchna", "Stara Wieś" i "Wyszków") – gmina wiejska w Polsce położona w województwie mazowieckim, w powiecie węgrowskim. W latach 1975–1998 gmina administracyjnie należała do województwa siedleckiego.
Gmina ta powstała poprzez połączenie gmin/gromad leżących wokół miasta Węgrów (Stara Wieś, Wyszków, Ruchna). Jej nazwa pochodzi od wsi Liw (dawne miasto oraz zamek, a także siedziby gminy w 1973).
Siedzibą gminy jest Węgrów.
Według danych z 30 czerwca 2004 gminę zamieszkiwało 7726 osób.
Struktura powierzchni.
Według danych z roku 2002 gmina Liw ma obszar 169,56 km², w tym:
Gmina stanowi 13,91% powierzchni powiatu.
Demografia.
Dane z 30 czerwca 2004:
Turystyka.
W granicach gminy znajduje się Siedlecko-Węgrowski Obszar Chronionego Krajobrazu z rezerwatem przyrody w okolicy wsi Ruchna, a także Nadbużański Park Krajobrazowy.
Ważniejsze zabytki to zamek w Liwie i zespół pałacowo-parkowy w Starejwsi, uważany na jeden z ciekawszych obiektów tego typu w Polsce.
Sołectwa.
Borzychy, Jarnice, Jarnice-Pieńki, Jartypory, Krypy, Liw I, Liw II, Ludwinów, Ossolin, Pierzchały, Połazie, Popielów, Ruchna, Ruchenka, Starawieś, Szaruty, Śnice, Tończa, Tończa-Janówki, Witanki, Wyszków, Zając, Zawady
Pozostałe miejscowości podstawowe: Janowo, Kucyk, Miedzanka-Gajówka, Stary Kantor, Stawy
Sąsiednie gminy.
Bielany, Grębków, Korytnica, Miedzna, Mokobody, Sokołów Podlaski, Stoczek, Węgrów, Wierzbno

</doc>
<doc id="77079" url="https://pl.wikipedia.org/wiki?curid=77079" title="World Fantasy Award">
World Fantasy Award

World Fantasy Award – nagroda za wybitne osiągnięcia na polu fantasy, przyznawana corocznie od 1975 roku na konwencie World Fantasy Convention. Nagrodę przyznaje, zmieniające się corocznie, jury.
Pierwszy konwent odbył się w rodzinnym mieście H.P. Lovecrafta, Providence. Także statuetka, którą otrzymywały nagrodzone osoby przedstawiała popiersie pisarza (stąd zwana była potocznie „Howardem”). Na skutek zarzutów co do rasistowskich poglądów pisarza statuetkę zmieniono, od 2016 r. przedstawia ona drzewo i księżyc w pełni.
Nagrody przyznaje się w kategoriach:
Polskimi laureatami nagrody są: plastyk Jacek Yerka (1995) w kategorii „Artysta” i pisarz Andrzej Sapkowski (2016), który otrzymał ją w kategorii „Osiągnięcie życia” (głównie za "Sagę o wiedźminie").
Laureaci.
2022.
Źródło: Locus Magazine
2021.
Źródło: Locus Magazine

</doc>
<doc id="77080" url="https://pl.wikipedia.org/wiki?curid=77080" title="Robert Szmidt">
Robert Szmidt



</doc>
<doc id="77082" url="https://pl.wikipedia.org/wiki?curid=77082" title="Wyspy Malty">
Wyspy Malty



</doc>
<doc id="77084" url="https://pl.wikipedia.org/wiki?curid=77084" title="Olaf V">
Olaf V

Olaf V (ang. Alexander Edward Christian Frederik; ur. 2 lipca 1903 w Sandringham, zm. 17 stycznia 1991 w Oslo) – król Norwegii w latach 1957–1991. Był jedynym synem króla Norwegii, Haakona VII, oraz jego żony, Maud Koburg. W 1928 roku został mistrzem olimpijskim w żeglarstwie na Letnich Igrzyskach Olimpijskich w Amsterdamie.
W 1929 roku ożenił się ze szwedzką księżniczką, Martą Bernadotte. Miał z nią troje dzieci – Ragnhildę (1930-2012), Astrydę (ur. 1932) i Haralda V (ur. 1937).
Życiorys.
Urodził się 2 lipca 1903 roku w Sandringham, w Wielkiej Brytanii, jako pierworodne dziecko duńskiego księcia, Karola Glücksburga, oraz jego żony, Maud Koburg. Ze strony ojca był wnukiem króla Danii, Fryderyka VIII, oraz Ludwiki Orańskiej, natomiast ze strony matki – król Wielkiej Brytanii, Edward VII Koburg, oraz Aleksandra Glücksburg. Jego prababką ze strony matki była nieżyjąca już wówczas królowa Wielkiej Brytanii, Wiktoria Hanowerska.
Mały książę otrzymał imiona Aleksander Edward Chrystian Fryderyk (ang. Alexander Edward Christian Frederik). Drugie imię, Edward, nosił jego dziadek ze strony matki, król Wielkiej Brytanii, Edward VII Koburg. Ostatnie dwa imiona, które otrzymał mały książę, są tradycyjnymi imionami duńskiej rodziny królewskiej – kolejni władcy Danii byli nazywani naprzemiennie Fryderykami lub Chrystianami. Ponadto imię Fryderyk nosił również jego dziadek ze strony ojca, król Danii, Fryderyk VIII.
Uważany za jego ojca Karol Glücksburg miał opinię bezpłodnego. Z racji tego powstało wiele spekulacji i domysłów dotyczących narodzin małego księcia. Sugerowano, że był nieślubnym dzieckiem swojej ciotki, Wiktorii, z brytyjskim oficerem.
W listopadzie 1905 roku ojciec Aleksandra, Karol Glücksburg, objął tron norweski, przyjmując imię Haakon VII. Chcąc zaskarbić sobie przychylność opinii publicznej oraz oddać hołd starej norweskiej dynastii, nowy król postanowił zmienić również imię swojego jedynego syna. Mały Aleksander otrzymał imię Olaf (norw. Olav) – imię to nosiło wcześniej kilku władców norwescy, Olaf I Tryggvason (963/968-1000), Olaf Magnusson (1099-1115), Olaf III Pokojowy (ok. 1050-1093), Olaf Haakonsson (1370-1387), a także król Olaf II Haraldsson (995-1030), który stał się świętym Kościoła katolickiego oraz patronem Norwegii.
Miłość Norwegów zaskarbił sobie tuż po przybyciu do tego kraju. Wedle powtarzanej z ust do ust relacji mały książę Olaf wysunął się w trakcie ceremonii powitalnej z objęć matki i skierował się ku grupce dzieci wymachujących chorągiewkami w norweskich barwach narodowych. Jednemu z nich wyjął z rąk chorągiewkę i wrócił na oficjalną trybunę, trzymając w dłoni symbol niezależności i wolności, jaką niedawno odzyskał naród norweski.
Dzięki temu patriotycznemu i wysoce symbolicznemu gestowi mały Olaf natychmiast zyskał sympatię wszystkich Norwegów. Haakon VII tak pisał o swoim synu: „Muszę przyznać, iż nie sądziłem, że małe dziecko może zyskać uznanie całego narodu... Często mówię żonie, że tym, co Norwedzy najbardziej lubią w naszym panowaniu, jest nasz syn”.
Początkowo miał lekcje z nauczycielem w pałacu królewskim, a następnie uczęszczał do szkoły publicznej, w której prowadzone było liberalne nauczanie. Był zdolnym uczniem, po uzyskaniu matury w roku 1921 z wynikiem dobrym kontynuował naukę w akademii wojskowej.
Po jej skończeniu został oficerem norweskiej marynarki i wspierał ojca w sprawach państwowych. Mając dwadzieścia trzy lata, po raz pierwszy oficjalnie zastąpił króla, gdy ten wyjechał w podróż zagraniczną.
Olaf V był doskonałym sportowcem, trzykrotnym mistrzem olimpijskim w żeglarstwie, za każdym razem jako sternik jachtu. W roku 1928 zdobył złoty medal w Amsterdamie w klasie R-6. W 1932 r. nie wystartował w Los Angeles (konkurencje żeglarskie odbyły się tam ze względu na koszty transportu jachtów z Europy w bardzo okrojonym zakresie), a w 1936 r. w Berlinie, a właściwie w Kilonii zajął odleglejsze miejsce.
Brał czynny udział w walce wyzwoleńczej po niemieckim ataku na Norwegię w czasie II wojny światowej. Olaf był – podobnie jak Haakon VII – monarchą nienarzucającym swego zdania, co piątek udawał się wraz z synem na posiedzenie rady ministrów, otwierał obrady parlamentu, reprezentował swój kraj podczas licznych oficjalnych podróżach. W roku 1985 ustanowił Norweski Order Zasługi. Po jego śmierci w 1991 tron norweski objął jego syn, Harald V.
Małżeństwo i potomstwo.
W czasie trwania Letnich Igrzyskach Olimpijskich w Amsterdamie w 1928 roku zaręczył się ze swoją kuzynką, księżniczką szwedzką, Martą Bernadotte. Zaręczyny ogłoszono do publicznej wiadomości 14 stycznia 1929 roku, a 21 marca 1929 roku miał miejsce ślub pary. Uroczystość odbyła się w katedrze w Oslo. Był to pierwszy królewski ślub w Norwegii od ponad trzech stuleci. Drużbą Olafa był jego przyjaciel, Albert Windsor (książę Yorku, późniejszy król Wielkiej Brytanii jako Jerzy VI).
Wraz z żoną Olaf miał troje dzieci:
Upamiętnienie.
Na jego cześć nazwano fragment wybrzeża Antarktydy – Wybrzeże Księcia Olafa.
Tytulatura.
2 lipca 1903 – 18 listopada 1905: "Jego Wysokość" książę Aleksander z Danii
18 listopada 1905 – 21 września 1957: "Jego Królewska Wysokość" książę koronny Norwegii
21 września 1957 – 17 stycznia 1991: "Jego Królewska Mość" król Norwegii

</doc>
<doc id="77087" url="https://pl.wikipedia.org/wiki?curid=77087" title="Jersey">
Jersey

Jersey (wym. ), oficjalnie Baliwat Jersey (, jèrriais "Bailliage dé Jèrri") – dependencja korony brytyjskiej obejmująca administracyjnie wyspę Jersey, jedną z Wysp Normandzkich, oraz kilkadziesiąt sąsiednich, niezamieszkanych wysepek.
"De facto" terytorium zależne Wielkiej Brytanii. Oficjalną władzę na wyspie sprawuje gubernator, działający w imieniu króla brytyjskiego (który w Jersey nosi tytuł Księcia Normandii), przez nią powoływany i odwoływany. Praktyczną władzę sprawuje lokalny rząd wybierany w wyborach.
Pod względem prawnym nie jest częścią Zjednoczonego Królestwa Wielkiej Brytanii i Irlandii Północnej (nie był również częścią Unii Europejskiej), ale za obronę i bezpieczeństwo odpowiada Wielka Brytania. Jersey posiada również swoją własną walutę, którą jest funt Jersey wymienny 1:1 na funt brytyjski.
Historia.
Wyspę przyłączył do Księstwa Normandii Wilhelm Długi Miecz, książę Normandii w 933. Jego potomek, Wilhelm Zdobywca, zdobył Anglię w 1066, co doprowadziło do połączenia Księstwa Normandii i królestwa Anglii pod jednym monarchą. Król Jan bez Ziemi stracił wszystkie terytoria w Normandii w 1204 na rzecz króla Francji, ale zachował w posiadaniu Jersey, wraz z Guernsey i innymi Wyspami Normandzkimi, które odtąd miały już wewnętrzny samorząd.
W XVIII w. Francuzi podjęli dwie próby zdobycia wyspy: nieudany desant w 1779 i desant, zakończony bitwą w Saint Helier w 1781, w obydwu przypadkach bez powodzenia.
Dzięki neutralności wyspy kwitł handel pomiędzy Anglią a Francją, co bogaciło mieszkańców. Wyspa jest jednym z najbardziej znanych rajów podatkowych.
Jersey zostało zajęte przez nazistowskie Niemcy 1 lipca 1940 i było okupowane aż do 9 maja 1945, końca II wojny światowej w Europie.
Geografia.
Powierzchnia wyspy Jersey, największej i najbardziej wysuniętej na południe z Wysp Normandzkich wynosi 120 km². Do Baliwatu Jersey należą również grupy niezamieszkałych wysp Minquiers, Ecréhous, Pierres de Lecq i Dirouilles. Jersey i towarzyszące jej mniejsze wysepki zbudowane są z granitów i gnejsów.
Najwyższym punktem wyspy jest wzgórze Les Platons, które osiąga wysokość 142 m n.p.m.
Klimat na wyspie jest umiarkowany ciepły morski, z łagodnymi zimami i umiarkowanym latem. Roczna suma opadów wynosi ok. 800 mm i przypada głównie na okres od listopada do stycznia.
Ustrój polityczny.
Głową terytorium jest król brytyjski Karol III tytułowany na Jersey Księciem Normandii. Na wyspie reprezentowany jest przez zastępcę, którym jest gubernator Jersey.
Rząd.
Wyspa Jersey posiada swój własny rząd nazywany Zgromadzeniem Stanów (ang. States Assembly).
Rząd wyspy jest jednoizbowy, a jego skład stanowi 49 członków. W obecnym Zgromadzeniu Stanów znajduje się: ośmiu Senatorów, dwudziestu dziewięciu Deputowanych oraz dwunastu, zasiadających z racji pełnionej funkcji Konstablów (connétable), reprezentujących każdy z okręgów Jersey.
Wszyscy członkowie rządu wybierani są w powszechnych wyborach odbywających się co 4 lata.
Podział administracyjny Jersey.
Wyspa Jersey podzielona jest na 12 okręgów (parishes).
Lista okręgów na wyspie Jersey (liczba ludności pochodzi ze spisu z 2011 roku, natomiast podana powierzchnia każdego parisha jest zgodna z danymi ze strony internetowej rządu Jersey):
Demografia.
Według szacunków z 2019 roku Jersey zamieszkuje według szacunków około 107 800 osób, z czego 34% ludności wyspy mieszka w stolicy wyspy Saint Helier.
Większość osób mieszkających na wyspie urodziła się na niej; oprócz nich większymi grupami narodowymi na Jersey są Brytyjczycy (ok. 31%), Portugalczycy (głównie z Madery, ok. 7%), Polacy (ok. 3%) oraz Irlandczycy (ok. 2%)
Spisy ludności na wyspie prowadzone są od 1821 roku i przeprowadzane są co ok. 5 – 10 lat (ostatni spis odbył się w 2011 r.).
Dane szczegółowe.
Liczba mieszkańców.
Wyspę Jersey w różnych latach, według różnych szacunków i spisów zamieszkiwało:
107 800 osób – wg danych z 2019 r.;
99,602 osób – wg danych z 2018 r.;
97,857 osób – wg wyników oficjalnego spisu ludności z 2011 r.
Średni wiek mieszkańców.
Średni wiek mieszkańców Jersey w 2018 roku:
ogółem: 37,7 lat;
mężczyźni: 35,9 lat;
kobiety: 40,2 lat
Średnia długość życia.
Średnia długość życia mieszkańców wyspy (2018):
ogółem: 82 lata
mężczyźni: 79,5 lat
kobiety: 84,7 lat
Pozostałe dane.
Przedstawione poniżej dane pochodzą z szacunków z 2018 r.
"Przyrost populacji na Jersey: 0,76%"
"Współczynnik urodzeń: 11,65 urodzeń/1000 osób (2000)"
"Współczynnik zgonów: 9,26 zgonów/1000 osób (2000)"
"Współczynnik imigracji: 2,81 imigranta/1000 osób (2000)"
"Współczynnik zgonu niemowląt: 5,71 zgonów/1000 żywych urodzeń (2000)"
"Współczynnik płodności: 1,56 dzieci/kobietę (2000)"
Współczynnik płci na Jersey (wg danych z 2018 r.)
Po urodzeniu: 1,06 mężczyzny / kobiety
Do 14 lat: 1,07 mężczyzn / kobietę
15–24 lata: 1,07 mężczyzn / kobietę
25–54 lata: 1,01 mężczyzny / kobiety
55–64 lata: 0,95 mężczyzn / kobietę
65 lat i więcej: 0,74 mężczyzn / kobietę
Ogółem: 0,97 mężczyzn / kobietę
Wyznania.
anglikanie, katolicy, baptyści, Congregational New Church, metodyści, prezbiterianie, Świadkowie Jehowy, kwakrzy.
Języki.
Języki urzędowe.
Na wyspie Jersey obowiązują dwa języki urzędowe: angielski i francuski (francuski to tzw. Jersey Legal French, jest to język nietożsamy z językiem mówionym we Francji, prowadzi się w nim czynności urzędowe oraz postępowania sądowe).
Jèrriais (język lokalny).
Oprócz angielskiego i francuskiego na Jersey ważnym językiem jest lokalny język Jèrriais, język ten jest tradycyjną mową mieszkańców wyspy, ale niewielu z nich posługuje się nim na co dzień. By język nie zginął i nie został zapominany prowadzone są przedsięwzięcia mające na celu przywrócenie tej mowy do codziennego życia (jednym z takich przedsięwzięć jest nauka Jèrriais w szkołach).
W lokalnym języku wydawane są niektóre gazety, a gdzieniegdzie pod angielskimi zwrotami można zauważyć zwroty i słowa w Jèrriais.
Inne języki.
Innymi językami często używanymi na wyspie są portugalski i polski; oba są popularne ze względu na dużą liczbę mieszkających na Jersey Polaków oraz Portugalczyków z Madery.
Gospodarka.
Po II wojnie światowej poważną rolę w gospodarce Jersey zaczęły odgrywać usługi finansowe, które stanowiły ponad 60% PKB, a to za przyczyną odrębnego ustawodawstwa oraz specyficznego położenia politycznego i geograficznego. W końcu Jersey stało się rajem podatkowo-finansowym, jednak w ostatnich latach Unia Europejska wymusza ograniczenie tych przywilejów. Poza tym wyspa jest też popularnym miejscem wypoczynku, dzięki czemu ok. 25% PKB pochodzi właśnie z turystyki. PKB Jersey wynosi 3,6 mld USD (2003), czyli w przybliżeniu ok. 40 000 USD na jednego mieszkańca. Wyspa charakteryzuje się też niskim bezrobociem, które wynosi poniżej 1% (2003) i inflacją wynoszącą 5% (2003).
Transport.
Transport lotniczy i morski.
Na Jersey można dostać się drogą powietrzną lub morską.
Lotnisko Jersey znajduje się w południowo-zachodniej części wyspy w miejscowości Saint Peter. Bezpośrednim lotem na Jersey można dostać się z portów lotniczych w Wielkiej Brytanii, Guernsey oraz sezonowo z Hiszpanii.
Drugim sposobem dostania się na wyspę jest dotarcie na nią statkiem lub promem. Na Jersey znajduje się kilka portów morskich, najważniejszym i największym z nich jest port w Saint Helier, a także mniejsze, w Gorey i Saint Aubin (Saint Brelade). Do portów na wyspie zawijają statki z Guernsey, Francji i Wielkiej Brytanii.
Transport wewnątrz wyspy.
Na wyspie wg danych z 2010 roku znajduje się 576 km dróg.
Na Jersey istnieje autobusowa komunikacja publiczna. Połączenia autobusowe na wyspie obsługuje przewoźnik LibertyBus (część HTC Group). W październiku 2020 roku na wyspie istniało 20 linii autobusowych łączących ze sobą wszystkie okręgi na Jersey.
Od lat 70 XIX wieku do przełomu lat 20 i 30 XX wieku na Jersey istniały dwie linie kolejowe łączące stolicę wyspy z jej południowo-wschodnimi i południowo-zachodnimi krańcami. Jednak przez rozwój transportu samochodowego i znaczny spadek liczby pasażerów stały się one nierentowne co doprowadziło do ich likwidacji.

</doc>
<doc id="77092" url="https://pl.wikipedia.org/wiki?curid=77092" title="Wielokrążek">
Wielokrążek

Wielokrążek (talia) – układ cięgien i krążków umożliwiający przełożenie siły, dzięki któremu można np. podnieść duży ciężar, działając mniejszą siłą.
Zastosowanie.
Wielokrążek ma zastosowanie wszędzie tam, gdzie trzeba podnieść duże ciężary przy użyciu małych silników lub rąk ludzkich: warsztaty mechaniczne, hale produkcyjne, gdzie stosowany jest w zbloczach.
W żeglarstwie, znany bardziej jako talia, znajduje zastosowanie np. jako szot grota. Układy wielokrążkowe są powszechnie stosowane w wiertnictwie, jako układ podnoszący przewód wiertniczy, oraz w górnictwie odkrywkowym w dźwigach linotorowych.
Znacznie rzadziej stosuje się odwrotne działanie wielokrążka, zamieniając mały skok tłoka na duży skok liny w dźwigach parowych i podnośnikach.

</doc>
<doc id="77094" url="https://pl.wikipedia.org/wiki?curid=77094" title="Izjasław I">
Izjasław I

Izjasław I (st.rus.. "Изѧславъ") (ur. ok. 1024, zm. 3 października 1078 pod Czernihowem) – książę turowski, książę nowogrodzki w latach 1052–1054, wielki książę kijowski w latach: 1054–1068, 1069–1073 oraz 1077–1078.
Życiorys.
Syn Jarosława I Mądrego z dynastii Rurykowiczów oraz Ingigerdy-Ireny, córki króla szwedzkiego Olafa III. W 1043 lub 1044 ożeniony z Gertrudą córką Mieszka II (króla Polski). Wcześniej otrzymał od ojca we władanie księstwo Turowskie. Po śmierci starszego brata Włodzimierza w 1052 Izjasław, jako najstarszy spośród żyjących braci, stał się potencjalnym następcą tronu wielkoksiążęcego w Kijowie . Ponadto otrzymał wówczas we władanie księstwo Nowogrodzkie. Zgodnie z "Powieścią minionych lat" Jarosław Mądry potwierdził jego prawa do tronu na łożu śmierci. Po śmierci ojca w lutym 1054, zgodnie z jego wolą, Izjasław przejął władzę w Kijowie. Światosław otrzymał księstwo czernihowskie, a Wsiewołod perejesławskie.
Pierwsze rządy (1054-1068).
Pierwsze lata panowania Izjasława upływały pod znakiem dobrych relacji z rodzeństwem; efektem współpracy braci było opracowanie nowego wariantu lokalnego zbioru praw, tzw. "Prawdy Ruskiej". Wariant ten nazywa się "Prawdą Jarosławiczów". W 1058 Izjasław odniósł zwycięstwo nad bałtyckim plemieniem Galindów. W roku 1060 połączone siły braci pokonały w bitwie Turków-Guzów. W 1061 ponieśli klęskę w starciu z Połowcami.
W 1066 Wsiesław Briaczysławicz, książę połocki, niepochodzący z linii Jarosławiczów, zajął Nowogród Wielki wraz z pobliskimi grodami; stanowiło to poważne zagrożenie dla dominacji linii Izjasława i jego braci w regionie. W związku z tym Izjasław, Światosław i Wsiewołod, pod koniec lat 60. zaatakowali wspólnie Wsiesława i pokonali go w bitwie nad rzeką Niemigą (1067). Następnie podstępem, nie dotrzymawszy poręczenia nietykalności danego Wsiesławowi, uwięzili go w Kijowie. 
Poważnym zagrożeniem, z którym mierzył się Izjasław, były ataki ze strony plemienia Połowców, które około 1054 przywędrowało w okolice stepów nadczarnomorskich. Pierwszy poświadczony źródłowo atak Połowców na Ruś miał miejsce w 1061. Ich powtarzające się napady podważały stopniowo zaufanie do władzy Izjasława. W 1068 nastąpił kolejny potężny rajd Połowców, naprzeciw którym stanęły połączone siły Izjasława i braci. Wojska Rusinów poniosły klęskę nad rzeką Ałtą, a Izjasław salwował się ucieczką do Kijowa. Wywołało to wzburzenie ludu Kijowa, który poprzez posłów zażądał od Izjasława, by ten wydał ludności broń i umożliwił jej w ten sposób obronę przed Połowcami. Wobec odmowy księcia, tłum uwolnił przetrzymywanego w Kijowie Wsiesława Briaczysławicza i osadził go na tronie, Izjasław zaś opuścił wraz z rodziną stolicę Rusi.
Pierwsze wygnanie.
Po opuszczeniu Rusi Izjasław udał się na dwór Bolesława Szczodrego. Dotarł do Krakowa jesienią 1068, prosząc księcia Polski o interwencję w swojej sprawie. Bolesław postanowił przywrócić Izjasława na tron. Wiosną 1069 ruszyła polska wyprawa wojskowa na Ruś. Zanim doszło do militarnej konfrontacji, Wsiesław opuścił swoją drużynę i zbiegł do Połocka. Z kolei bracia Izjasława przyjęli wobec niego postawę ugodową i umożliwili zajęcie stolicy przez polskie wojsko bez walki. Izjasław odzyskał władzę w Kijowie w maju 1069.
Drugie rządy (1069-1073).
Krótko po objęciu rządów Izjasław wyprawił się na Połock, który pozostawał we władaniu Wsiesława, i zdobył go. W mieście tym osadził jako władcę swojego syna Mścisława. W 1071, książę węgierski Władysław zwrócił się do Izjasława o pomoc w wojnie, którą wraz z bratem Gezą toczyli przeciwko kuzynowi, Solomonowi. Izjasław jednak nie poparł żadnej ze stron konfliktu. 
W 1072 miał miejsce zjazd w Wyszogrodzie, podczas którego doszło do uroczystej kanonizacji i przeniesienia relikwii śś. Borysa i Gleba do ufundowanej przez Izjasława cerkwi pod ich wezwaniem. W marcu 1073 został ponownie wygnany, tym razem przez swoich braci, Światosława i Wsiewołoda. 
Drugie wygnanie.
Po wygnaniu przez braci Izjasław ponownie przybył do Krakowa prosić Bolesława o wsparcie w odzyskaniu władzy, tym razem jednak książę Polski nie zdecydował się na udzielenie wyraźnej pomocy. Władca Polski ograniczył się jedynie do kilku skromnych akcji zbrojnych w rejonie przygranicznym, a już wiosną 1074 zawarł porozumienie ze Światosławem i Wsiewołodem. Zmusił Izjasława do opuszczenia Polski, jednocześnie przywłaszczając sobie znaczną część znajdujących się w jego posiadaniu kosztowności. 
Opuściwszy Polskę, Izjasław wraz z rodziną wyruszył na tereny cesarstwa niemieckiego; tam, najpóźniej z początkiem 1075, znalazł schronienie na dworze margrabiego łużyckiego Dediego. Podczas pobytu doszło do zawarcia małżeństwa między synem Izjasława, Jaropełkiem, a przybraną córką Dediego, Kunegundą. W 1075, przy asyście Dediego, zaaranżowano spotkanie Izjasława z Henrykiem IV. Henryk przystał wówczas na książęcą prośbę o pomoc w odzyskaniu władzy i wysłał do Kijowa poselstwo z zadaniem mediacji w tej sprawie. Światosław, przyjąwszy poselstwo niemieckie, zdołał nakłonić je do rezygnacji z jakichkolwiek planów interwencji na rzecz Izjasława.
Równocześnie Izjasław wysłał swojego syna Jaropełka do Rzymu z zadaniem pozyskania dla swojej sprawy przychylności papieża Grzegorza VII. Misja ta przyniosła skutek w postaci dwóch listów papieża: pierwszego adresowanego do Izjasława i Gertrudy, z zapewnieniami wsparcia, i drugiego, skierowanego do Bolesława Szczodrego, gdzie Grzegorz napomina władcę Polski i nakazuje mu zwrócenie Izjasławowi zagrabionych pieniędzy
W 1076 zmarł Światosław, co uczyniło kwestię odzyskania przez Izjasława tronu bardziej realną. Władzę w Kijowie przejął na krótko Wsiewołod. Z początkiem 1077 ruszyła kolejna wyprawa Bolesława Szczodrego na Ruś, zanim jednak doszło do eskalacji konfliktu, Wsiewołod zgodził się na ustąpienie z tronu, w zamian za obietnicę przejęcia rządów po śmierci Izjasława. Wówczas Ruś utraciła na rzecz Polski Grody Czerwieńskie.
Trzecie rządy (1077-1078).
Zgodnie z przekazem latopisów Izjasław osiadł ponownie na tronie 15 lipca. Po objęciu władzy obsadził swoich synów na niezależnych księstwach: Światopełka-Michała w Nowogrodzie, a Jaropełka-Piotra w Wyszogrodzie. Swojemu bratankowi, Włodzimierzowi Monomachowi, przekazał Smoleńsk.
W następnym roku Wsiewołod zwrócił się do Izjasława o pomoc w walce z bratankiem Olegiem Michałem o władzę nad Czernihowem. Izjasław zginął w toczonej przeciw Olegowi bitwie. Mimo to zakończyła się ona zwycięstwem, a po śmierci Izjasława władzę w Rusi Kijowskiej przejął Wsiewołod. Izjasława pochowano w cerkwi Świętej Bogarodzicy w Kijowie.
Potomstwo.
Z Gertrudą, córką Mieszka II Lamberta

</doc>
<doc id="77095" url="https://pl.wikipedia.org/wiki?curid=77095" title="Święty Izydor z Sewilli">
Święty Izydor z Sewilli



</doc>
<doc id="77096" url="https://pl.wikipedia.org/wiki?curid=77096" title="Jablanica (miasto w Bośni i Hercegowinie)">
Jablanica (miasto w Bośni i Hercegowinie)

Jablanica – miasto w Bośni i Hercegowinie, w Federacji Bośni i Hercegowiny, w kantonie hercegowińsko-neretwiańskim, siedziba gminy Jablanica, nad rzeką Neretwą. Jest ośrodkiem turystyki górskiej. W 2013 roku liczyło 4202 mieszkańców.

</doc>
<doc id="77097" url="https://pl.wikipedia.org/wiki?curid=77097" title="Jablonec nad Nysą">
Jablonec nad Nysą

Jablonec nad Nysą (cz. "Jablonec nad Nisou", niem. "Gablonz an der Neiße") – miasto statutarne w Czechach, nad Nysą Łużycką, u podnóża Gór Izerskich. Drugie co do wielkości miasto kraju libereckiego, siedziba powiatu Jablonec nad Nysą. Ośrodek produkcji sztucznej biżuterii ("Jablonex", "G&amp;B beads" – szklane perły), szkła ("Preciosa" – producent szkła kryształowego) i elektroniki profesjonalnej ("Jablotron")
Historia.
Wieś Jablonec ("Gablonz") została założona w XIV wieku; pierwszy dokument pisany wzmiankujący o niej pochodzi z 1356. Nazwa miasta oznacza „miejsce, gdzie rosną jabłonie”. W sierpniu 1496 wieś została doszczętnie spalona przez wojska Związku Miast Łużyckich podczas wojny pomiędzy nimi a królem Czech Jerzym z Podiebradów. W XVIII wieku powstała huta szkła i fabryka sztucznej biżuterii, a jej pierwszy eksporter, J. F. Schwan, uczynił miasto znanym w Europie. Wieś "Gablonz" została podniesiona do rangi gminy przez cesarza Franciszka II Habsburga 21 kwietnia 1808, zaś prawa miejskie nadał jej cesarz Franciszek Józef I 28 marca 1866.
W XIX wieku miasto rozwijało się. W latach 1870–1871 wojna francusko-pruska sprawiła, że w krajach tych produkcja szkła i sztucznej biżuterii upadła, zaś kupcy z "Gablonz" przejęli rynki zagraniczne. Produkcja i eksport osiągały niewiarygodnie szeroki zasięg przez następne 60 lat. Rozwój miasta szedł w parze ze wzrostem liczby ludności; pejzaż Jablonca ulegał dynamicznym zmianom. Wybudowano wówczas szereg wystawnych (w tym secesyjnych) domów i całych dzielnic. Wybudowano też dwa najbardziej charakterystyczne obiekty w mieście – kościół Najświętszego Serca Pana Jezusa na "Horní náměstí" oraz ratusz miejski na "Mírové náměstí". W 1904 otwarto Muzeum Szkła i Biżuterii.
Tzw. "czarny piątek" 24 października 1929 oraz kryzys gospodarczy lat 30. przyniosły recesję w produkcji szkła i biżuterii. W październiku 1938 "Gablonz", zlokalizowane w Kraju Sudetów, zostało zajęte przez hitlerowską III Rzeszę na mocy postanowień układu monachijskiego, jako zamieszkane w większości przez Niemców. Po 1945 ludność niemiecka została wysiedlona, zaś Czesi przesiedleni do miasta, które odtąd znane jest jako "Jablonec nad Nisou". Niemcy wysiedleni z Gablonz założyli po wojnie dzielnicę Neugablonz miasta Kaufbeuren w Bawarii oraz miejscowość Neugablonz nieopodal miasta Enns w Górnej Austrii.
W lutym 2012 r. Jablonec został miastem statutarnym. O ten status miasto starało się już w 1990 r. jako drugi co do wielkości i znaczenia ośrodek Aglomeracji Libereckiej.
Współczesność.
Jablonec stanowi obecnie centrum aktywnego wypoczynku i sportu, z pływalnią, trzema stadionami piłki nożnej oraz lekkoatletycznym, lodowiskiem hokejowym, 13. salami gimnastycznymi i 16. boiskami. Jest również znany ze swej nowoczesnej architektury z lat 1900–1930 i Muzeum szkła i biżuterii szklanej.
W Jabloncu mają siedzibę zakłady samochodowe LIAZ, choć ich nazwa wskazuje na pobliski Liberec ("Liberecké automobilové závody"). W Jabloncu powstały też zakłady elektroniczne „Jablotron”, eksportujące swe systemy ochrony mienia do kilkudziesięciu krajów, jako konkurent polskiej firmy „Satel” z Gdańska.
Jablonec z pobliskim Libercem łączy licząca ok. 12 km międzymiastowa linia tramwajowa. Ponadto w mieście rozwinął się przemysł maszynowy, papierniczy oraz spożywczy.

</doc>
<doc id="77098" url="https://pl.wikipedia.org/wiki?curid=77098" title="Feliks Jabłczyński">
Feliks Jabłczyński

Feliks Jabłczyński (ur. 20 września 1865 w Warszawie, zm. 30 marca 1928 tamże) – polski chemik, grafik, malarz i pisarz.
Życiorys.
Studiował w Dorpacie. Był członkiem stowarzyszenia "Sztuka". Pisał nowele i powieści, które charakteryzowały się dekompozycją, chaotycznością. Czasami jego twórczość przypomina metodę tzw. strumienia świadomości. Poruszał problemy egzystencjalne.
Zajmował się malarstwem. W 1891 wystawił pierwszy w Polsce obraz symboliczny ("Śpiąca królewna"). Był uzdolniony muzycznie. W 1893 Podróżował z Józefem Pankiewiczem do Włoch północnych. W latach 1902–1903 wybrał się w tamte strony po raz drugi. Grafiką zainteresował się w 1907 roku, kiedy to Hieronim Wilder zamówił u niego exlibris. Zakaz posiadania prasy drukarskiej zmusił go do poszukiwań własnych metod tworzenia odbitek. Artysta zaczął używać ceraty i tektury jako formy drukowej oraz wyżymaczki jako prasy dochodząc do wynalezienia ceratorytu i ziarnorytu (tektura posypana piaskiem utwardzonym kitem pomysłu Jabłczyńskiego). W swoich pracach przedstawiał głównie architekturę włoską i polską, szczególnie zaś lubił uwieczniać Warszawę. Nie były to tradycyjnie widoki miasta, ale przesycone tajemniczą aurą przedstawienia wypełnione elementami fantastyki. 
Lata 1909-1911 artysta spędził w Paryżu, gdzie kontynuował twórczość graficzną. Opatentował także nowy rodzaj pasteli z dodatkiem wazeliny. Po krótkiej wizycie w Warszawie wrócił do Paryża, gdzie mieszkał do 1913 roku. Później przeniósł się na stałe do Warszawy.

</doc>
<doc id="77099" url="https://pl.wikipedia.org/wiki?curid=77099" title="Emil Zola">
Emil Zola



</doc>
<doc id="77101" url="https://pl.wikipedia.org/wiki?curid=77101" title="Kazimierz Jabłczyński">
Kazimierz Jabłczyński

Kazimierz Stanisław Jabłczyński (ur. 25 marca 1869 w Warszawie, zm. 12 października 1944 w Milanówku) – polski fizykochemik.
Życiorys.
Rodzina Jabłczyńskich pochodziła ze wsi Nowosiółki w guberni mińskiej, gdzie posiadała niewielki majątek ziemski. W 1863 Michał Jabłczyński (zm. 1883) i Emilia Zofia Laube, zawarli związek małżeński w warszawskim kościele Św. Krzyża. Ojciec posiadał fabrykę wyrobów gipsowych, mieszczącej się w Warszawie przy ul. Długiej.
Kazimierz ukończył szkołę średnią w Warszawie, ale nie przystępował tu do matury, lecz wyjechał do Szwajcarii i po zdaniu egzaminu państwowego zapisał się na Wydział Chemiczny Politechniki w Zurychu. W latach 1889–1892 studiował na Politechnice w Zurychu. Uzyskiwał znakomite wyniki, najniższą oceną, jaką w tym czasie otrzymał, było +4 a z kilku przedmiotów miał nawet 6. Od 1901 wraz z Bronisławem Znatowiczem redagował "Chemika Polskiego" W 1905 wstąpił do Polskiej Partii Socjalistycznej, jedynego ugrupowania, o którym wiedział, że ma w swym programie walkę o suwerenność Polski. Włączył się w działalność konspiracyjną. Szybko niestety zapłacił za to dwoma miesiącami więzienia. Wyszedł na wolność 1 kwietnia 1906. W grudniu 1906 ostrzeżony przed groźbą ponownego aresztowania, wyjechał za granicę do Heidelbergu gdzie na uniwersytecie podjął dalsze studia. Doktorat obronił 26 marca 1908 we Fryburgu. Podjął we Fryburgu także współpracę, która trwała do 1911 w spółce kierowanej przez Ignacego Mościckiego. W latach 1912–1915 zatrudniony był jako asystent na Uniwersytecie w Bazylei. W listopadzie 1915 został powołany na stanowisko kierownika Zakładu Chemii oraz wykładowcę chemii organicznej i nieorganicznej Uniwersytetu Warszawskiego. Wykładał chemię na Uniwersytecie Warszawskim nieprzerwanie przez 24 lata,
aż do momentu przejścia na emeryturę, co zgodnie z obowiązującą wówczas ustawą miało nastąpić 1 września 1939. W 1924 został mianowany profesorem zwyczajnym. Był także wykładowcą w Towarzystwie Kursów Naukowych oraz jeden z założycieli Wolnej Wszechnicy w Warszawie. Prowadził badania dotyczące koloidów, elektrochemii, fotochemii oraz kinetyki chemicznej. W kwietniu 1938 otrzymał brązowy medal „Za długoletnią służbę”, a nieco później medal srebrny. 11 listopada 1938 odznaczony został Krzyżem Komandorskim Orderu Odrodzenia Polski. Czas wojny i niemieckiej okupacji spędził w Warszawie. Źle znosił ciężką okupacyjną atmosferę, terror, bezczynność. Opiekowała się nim i wspierała córka Hanna Jędrzejewska wówczas studentka chemii później konserwatorem zabytków. Powstanie przeżyli w Warszawie, a potem z niedobitkami wysiedlonej ludności przeszli obóz w Pruszkowie. Później udali się do Brwinowa, na stacji w Milanówku zepchnięty przez niemieckiego żołnierza upadł na stopnie pociągu i stracił przytomność. Nie udało się go już uratować. Zmarł na peronie, 13 października 1944 został pochowany na miejscowym cmentarzu.

</doc>
<doc id="77102" url="https://pl.wikipedia.org/wiki?curid=77102" title="Kwas jabłkowy">
Kwas jabłkowy

Kwas jabłkowy ("kwas hydroksybursztynowy", łac. "Acidum malicum", "E296") – organiczny związek chemiczny, α-hydroksykwas dikarboksylowy występujący m.in. w jabłkach i rabarbarze. Jest produktem ubocznym metabolizmu węglowodanów. Jego forma zjonizowana (jabłczan) występuje jako produkt pośredni w cyklu kwasu cytrynowego (cyklu Krebsa).
Zawiera jedno centrum stereogeniczne i jego cząsteczka jest chiralna. Naturalnie występuje enancjomer o konfiguracji (konfiguracja absolutna "S"), wykazujący skręcalność właściwą [α] = −2,9°. Syntetyczny kwas jabłkowy jest racematem.
Podczas ogrzewania bez dostępu powietrza ulega dehydratacji do mieszaniny kwasu fumarowego i kwasu maleinowego
Stosuje się go w przemyśle spożywczym jako konserwant oraz w przemyśle farmaceutycznym.

</doc>
<doc id="77103" url="https://pl.wikipedia.org/wiki?curid=77103" title="Kwas hydroksybursztynowy">
Kwas hydroksybursztynowy



</doc>
<doc id="77104" url="https://pl.wikipedia.org/wiki?curid=77104" title="Pawieł Jabłoczkow">
Pawieł Jabłoczkow

Pawieł Nikołajewicz Jabłoczkow (ros. Павел Николаевич Яблочков; ur. 14 września 1847 w Sierdobsku, zm. 31 marca 1894 w Saratowie) – rosyjski elektrotechnik, inżynier i wynalazca.
Urodził się 14 września 1847 (2 września w starym stylu) we wsi Żadowka w guberni saratowskiej. W 1866 ukończył Nikołajewską szkołę inżynieryjną, następnie wstąpił do służby wojskowej jako porucznik saperów. Opuścił jednak służbę i w 1873 przyjął stanowisko naczelnika telegrafu na kolei moskiewsko-kurskiej. W tym czasie Jabłoczkow zainteresował się elektrotechniką.
W 1875 wyjechał do Paryża. W tym okresie wynalazł lampę łukową (świeca Jabłoczkowa) z dwiema elektrodami węglowymi i kaolinowym izolatorem między nimi, bez regulatora odstępu między elektrodami. Było to pierwsze praktyczne elektryczne źródło światła, palące się przez 1,5 godziny. Świece te w 1876 trafiły do sprzedaży, wykorzystywane głównie w latarniach. Następnie Jabłoczkow opracował system oświetlenia z wykorzystaniem jednofazowego prądu przemiennego, z użyciem kondensatorów i transformatorów, a nadto sposób podłączenia kilku lamp do jednego generatora.
Wynalazki Jabłoczkowa w dziedzinie oświetlenia, demonstrowane m.in. na wystawie paryskiej w 1878, odniosły sukces handlowy. Jego system znany był wówczas jako „rosyjskie światło”, a jego patenty były wykorzystywane przez francuskich, angielskich i amerykańskich przedsiębiorców. W 1878 Jabłoczkow powrócił do Rosji, zakładając w następnym roku „Towarzystwo elektrycznego oświetlenia P.N. Jabłoczkow-wynalazca i Spółka” i otwierając fabrykę w Petersburgu, produkującą m.in. oświetlenie dla okrętów.
W 1880 ponownie wyjechał do Francji, biorąc m.in. udział w pierwszej światowej wystawie elektrotechnicznej w 1881. W związku z wynalezieniem praktycznej żarówki przez Edisona, przerzucił swoje zainteresowania na generowanie prądu, konstruując dynamomaszyny i ogniwa galwaniczne.
W 1893 powrócił do Rosji, lecz po kilku miesiącach zmarł w Saratowie.

</doc>
<doc id="77105" url="https://pl.wikipedia.org/wiki?curid=77105" title="Przełęcz Jabłonkowska">
Przełęcz Jabłonkowska

Przełęcz Jabłonkowska (553 m n.p.m.; czes. "Jablunkovský průsmyk") – przełęcz w głównym grzbiecie wododziałowym Karpat, w Beskidach Zachodnich (Czechy), w pobliżu granicy z Polską i Słowacją. Jedna z najniższych przełęczy w całym głównym grzbiecie karpackim, a po Przełęczy Dukielskiej drugi najniższy punkt w głównym wododziale europejskim na obszarze Beskidów.
Położenie.
Przełęcz Jabłonkowska oddziela Beskid Śląsko-Morawski na zachodzie od Beskidu Śląskiego na wschodzie. Od zachodu ogranicza ją masyw Skałki (932 m n.p.m.), od wschodu – masyw Girowej (840 m n.p.m.). Wody spływającej spod przełęczy na północ Osetnicy należą (poprzez Olzę i Odrę) do zlewiska Morza Bałtyckiego, natomiast wody spływającego ku południu Szlagurowego Potoku (słow. "Šlahorov potok") należą (przez Czerniankę, Kisucę, Wag i Dunaj) do zlewiska Morza Czarnego.
Jest to jedno z najważniejszych przejść komunikacyjnych przez główny grzbiet Karpat. Przechodzi przez nią szosa Žilina-Cieszyn, natomiast tunelem pod siodłem przełęczy – linia kolejowa na tej samej trasie.
Historia.
Ze względu na korzystne usytuowanie w osi doliny Wagu i Kysucy od południa i bardzo krótkiej doliny Olzy od północy przez Przełęcz Jabłonkowską od dwóch tysięcy lat prowadzi jeden z najważniejszych traktów transkarpackich, a zarazem jeden z głównych szlaków łączących południową i północną część Europy. Jak świadczą o tym znaleziska rzymskich monet w dolinie Olzy, przełęcz i wiodący przez nią szlak znane były już w czasach starożytnych. Być może wiodła tędy jedna z odnóg szlaku bursztynowego z Panonii nad Morze Bałtyckie. Od wczesnego średniowiecza wiódł przez przełęcz szlak, łączący dawne tzw. Górne Węgry (dzisiejsza Słowacja) ze Śląskiem. Pod koniec średniowiecza zyskał on nazwę "Miedzianej Drogi" od miedzi, którą do Wrocławia i dalej, do bogatych miast hanzeatyckich nad Bałtykiem i Morzem Północnym, wozili Fuggerowie z „bani” (kopalń) w dzisiejszej środkowej Słowacji.
Od XI w. przełęcz wyznaczała południową granicę Śląska, a później – Śląska Cieszyńskiego. W XVI w., gdy księstwo cieszyńskie przeszło pod berło Habsburgów, a środkowe Węgry opanowali Turcy, Przełęcz Jabłonkowska nabrała nowego znaczenia strategicznego jako punkt obronny na granicy cesarstwa. Odtąd aż do połowy XIX w. strzegły jej tzw. szańce jabłonkowskie, usytuowane na południowym przedmurzu przełęczy.
Od wybuchu wojny 30-letniej do rozbicia potęgi tureckiej pod Wiedniem przez przełęcz, będącą jedynym zdatnym do tego celu przejściem ze Śląska na Węgry, przemieszczały się wielotysięczne oddziały wojskowe. Tędy również w 1655 r. powracał ze Śląska do wschodniej Małopolski (południową stroną Karpat) wraz z liczącym 2 tys. ludzi orszakiem król polski Jan Kazimierz. Następny okres ożywienia ruchu przez przełęcz przypadł na okres wojen prusko-austriackich o Śląsk w XVIII w.
Milowymi krokami w rozwoju komunikacji przez przełęcz stały się przebudowa traktu śląsko-węgierskiego w końcu XVIII stulecia, a później budowa Kolei Koszycko-Bogumińskiej, której odcinek biegnący z Cieszyna przez Przełęcz Jabłonkowską do Żyliny otwarto w styczniu 1871 r.
W październiku 1938 r. przełęcz znalazła się na terytorium Polski, która zajęła zarówno obszary położone na północ od niej (Zaolzie), jak i południe (aż po Czadcę).
W nocy z 25 na 26 sierpnia 1939 r. tunel kolejowy pod siodłem przełęczy i pobliska stacja kolejowa w Mostach koło Jabłonkowa były celami ataku niemieckiego oddziału dywersyjnego, nazwanego później "Incydentem jabłonkowskim". Zadaniem dywersantów (niezrealizowanym) było opanowanie strategicznego tunelu. Tunel pod Przełęczą Jabłonkowską został wysadzony przez polskich saperów ok. godziny 6.00 rano w dniu 1 września, tuż przed nadejściem oddziałów niemieckich żołnierzy. Komunikacja kolejowa jedną nitką tunelu została przez Niemców uruchomiona w lutym 1940 r., a drugi tunel odbudowano dopiero w 1941 r.

</doc>
<doc id="77106" url="https://pl.wikipedia.org/wiki?curid=77106" title="Jabłonków">
Jabłonków

Jabłonków (cz. "Jablunkov", niem. "Jablunkau") – miasto w Czechach, w kraju morawsko-śląskim, w powiecie Frydek-Mistek. Leży w regionie Śląska Cieszyńskiego, na tzw. Zaolziu, kilka kilometrów od granicy z Polską i jest najbardziej wysuniętym na wschód miastem w Czechach.
Nazwa.
Istnieją trzy wersje pochodzenia nazwy Jabłonków:
W dokumentach historycznych pojawia się nazwa "Jabluncza" (1436), "Jablunka" (1447), "w Jablonkowie" (1496), "miasteczko Jablunkow" (1523), "od Jablonkowa" (1606), "za Jablunkowem" (1643), "in oppido Jablonkow" (1652), "in oppido Jablonka" (1688), "Jablunkau" (1736, 1804), "Jabłonków", "Jablunkov", "Jablunkau" (1900). W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińskie nazwy: "Jabelunka", "Iabluncka".
Geografia.
Jabłonków leży w mezoregionie Rów Jabłonkowski (cz. "Jablunkovská brázda"), pomiędzy pasmem Beskidu Śląskiego na wschodzie i Beskidu Morawsko-Śląskiego na zachodzie, na północ od Przełęczy Jabłonkowskiej. Swoimi wschodnimi krańcami sięga już stoków gór Beskidu Śląskiego, na południowych obrzeżach zaś opiera się o Międzygórze Jabłonkowskie (cz. "Jablunkovské mezihoří"). Najbliższymi szczytami górskimi są Girowa, Kozubowa i Bagieniec. Miasto położone jest nad rzekami Olzą i jej dopływem Łomną.
Historia.
Pierwsza wzmianka o Jabłonkowie pochodzi z roku 1435 (akt erekcyjny gminy Nawsie). Po raz kolejny został wzmiankowany w 1447 roku jako "Jablonka", pośród innych parafii archiprezbiteratu (dekanatu) w Cieszynie, w spisie świętopietrza sporządzonym przez archidiakona opolskiego Mikołaja Wolffa w 1447 r.. W tym samym roku w czasie najazdu węgierskiego został złupiony i wypalony gródek Jabłonków, istniejący od XIII wieku na terenie dzisiejszego Gródka, ok. 4 km na północ od dzisiejszego Jabłonkowa. Po tym zdarzeniu nowy Jabłonków powstał w obecnym miejscu: u ujścia Łomnej do Olzy.
Miasto zostało założone w typowym układzie kolonizacyjnym, z centralnie położonym prostokątnym rynkiem (obecnie Rynek Mariacki – czes.: "Mariánské náměstí"), otoczonym dość regularną siatką ulic. Nieopodal rynku postawiony został również nowy kościół. W 1496 roku Jabłonków odwiedził książę cieszyński Kazimierz II. Jako miasto występuje w dokumentach od 1532 roku. 6 maja 1560 r. otrzymało ono od księcia Wacława III Adama intratne przywileje: warzenia piwa we własnym browarze i wyłącznego jego wyszynku we wszystkich miejscowościach od Bystrzycy po Bukowiec, wyszynku sprowadzanego z Węgier wina oraz cotygodniowych, odbywających się co wtorek targów czy prawo do posiadania młyna. Według kronik książęcych, w 1577 roku w Jabłonkowie było 41 domów, a gęstość zaludnienia wynosiła 2,8 osoby na 1 km². W 1583 r. księżna cieszyńska Sydonia Katarzyna wyraziła zgodę na zakładanie cechów rzemieślniczych. 18 sierpnia 1596 roku książę cieszyński Adam Wacław potwierdził oraz poszerzył prawa miejskie Jabłonkowa. W 1599 roku Jabłonków i okolice nawiedziła tzw. zaraza morowa (dżuma), podczas której zmarli m.in. pastorowie kościoła Bożego Ciała, który kilka lat wcześniej został przejęty przez ewangelików, a w 1615 roku zwrócony katolikom. Epidemia dżumy ponownie nawiedziła Jabłonków w 1623 roku, zmarły podczas niej 172 osoby. Na pamiątkę tych wydarzeń i celem uchronienia się przed kolejnymi epidemiami dżumy, na rynku w Jabłonkowie w 1655 roku postawiono tzw. kolumnę morową poświęconą Matce Boskiej Niepokalanej. Nie uchroniło to jednak mieszkańców przed epidemiami cholery, które co kilkadziesiąt lat nawiedzały miasto: w 1740, w 1835 i w 1871. Jabłonków pustoszyły także pożary, jak te z 1629 i z 1706 roku.
Położenie miasta u stóp Przełęczy Jabłonkowskiej sprzyjało jego rozwojowi. Przez przełęcz, a następnie doliną Olzy prowadził bowiem szlak handlowy z Węgier, który przez Cieszyn, Frysztat i Bogumin prowadził do Wrocławia. Od znacznych ilości przewożonej nim od początku XVI w. miedzi zwany był „miedzianym”. W późniejszych czasach w mieście zatrzymywali się także kupcy udający się przez Istebną i Żywiec do Krakowa. Dzięki temu Jabłonków rozwinął się jako lokalne centrum handlowe i rzemieślnicze, nastawione z jednaj strony na obsługę ruchu tranzytowego, a z drugiej - okolicznych wsi. Od 1639 roku odbywały się tu targi, na które przybywali nie tylko mieszkańcy Księstwa Cieszyńskiego, ale także kupcy z tzw. "Górnych Węgier" (dzisiejszej Słowacji) i Moraw.
W trakcie wojny siedmioletniej (1756–1763) wojska pruskie trzykrotnie zajmowały Jabłonków. W 1762 roku wzięły do niewoli córkę burmistrza, a z tym wydarzeniem związana jest historia patrona miasta. Gdy wojska pruskie opuściły miasto, 24 kwietnia Jabłonkowianie ruszyli w pościg za nimi, po walce odebrali córkę burmistrza i powrócili do miasta, do kościoła. Na pamiątkę tego wydarzenia ustanowiono św. Jerzego patronem Jabłonkowa, gdyż 24 kwietnia święci się pamiątkę tego świętego męczennika.
Oprócz handlu, zwłaszcza po wprowadzeniu przez Habsburgów w połowie XVII w. wysokich ceł (komora celna była m.in. w Jabłonkowie), rozwijało się rzemiosło, głównie tkactwo. Za potokiem Łomna, na północ od centrum Jabłonkowa, powstała wówczas osada tkaczy o nazwie Biała (zwana inaczej Biała Książęca, Zamkowa lub Jabłonkowska), która przyłączona została do Jabłonkowa w XIX wieku. Pierwszym cechmistrzem cechu tkackiego został wybrany Jerzy Jeżowicz, zastępcą Jan Cyhan z Białej. W połowie XVIII w. w Jabłonkowie pracowało 50 warsztatów tkackich, produkujących przede wszystkim grube, niebielone płótno przeznaczone na wywóz do Polski i na Węgry. Istniał „blejch”, na którym bielono płótno oraz farbiarnia. W 1770 r. miasto liczyło już blisko 2 tys. mieszkańców, a na początku XIX w. blisko 600 z nich zajmowało się tkactwem. Upadek jabłonkowskiego tkactwa nastąpił pod koniec XIX wieku, gdy praca ręczna została ostatecznie wyparta przez produkcję fabryczną.
Poza tkactwem, w Jabłonkowie rozwijało się także sukiennictwo i garncarstwo. To drugie było po tkactwie najbardziej rozpowszechnionym rzemiosłem w mieście. Najstarszym znanym garncarzem był Walenty Orlik, o którym wiadomo, że żył w Jabłonkowie w 1577 roku. Dwie najbardziej znane rodziny zajmujące się tym rzemiosłem to rodziny Kopeckich oraz Tacinów. Wyroby garncarzy jabłonkowskich miały czerwony kolor i tym różniły się od innych z regionu. Glinę garncarską wydobywano wpierw ze wzgórza Antóniczek, a gdy w 1928 roku stanął tam nowy klasztor Elżbietanek, zaczęto czerpać ją z Lyskiego i Bukowca.
W I połowie XIX w. wielu jabłonkowian trudniło się też wyrobem saletry potasowej do produkcji prochu (w miejscowej gwarze: "sanytru"). Miejscowi "sanytrorze" działali głównie na ówczesnych Górnych Węgrzech (dzisiejsza Słowacja). W XIX w. Jabłonków był również ośrodkiem wyrobu „hoczków” i ozdobnych łańcuszków – „orpantów” do żeńskiego stroju cieszyńskiego (tzw. "wałaskiego"). Przez cały ten czas jabłonkowianie byli jednocześnie rolnikami, hodowali zwłaszcza dużo bydła rogatego. Ich szopy i stodoły stały naprzeciw miasta, na prawym brzegu Olzy – tam, gdzie teraz znajduje się dworzec autobusowy ČAD. O pastwiska, leżące powyżej miasta, toczyli ciągłe spory z mieszkańcami Mostów. W latach 20. XIX wieku rozpoczęto intensywną eksploatację dziewiczych lasów w dolinie Łomnej. Ścięte drewno spławiano Olzą, którą docierało ono do nowo powstałej huty w Trzyńcu. Około 1810 roku w Jabłonkowie-Szygle powstała przędzalnia lnu, która po kilkukrotnych zmianach właścicieli przekształciła się w zakład produkcji guzików (niem. "Knopffabrik"), zatrudniający kobiety z pobliskich wsi (w 1922 r. przeniesiony został do Bilowca).
W 1851 roku wyświęcono szpital miejski, a w 1861 także klasztor (tzw. stary) sióstr Elżbietanek. W 1871 roku Jabłonków miał uzyskać połączenie kolejowe w ramach Kolei Koszycko-Bogumińskiej. Stację usytuowano jednak ok. 1,5 km od centrum miasta, już na terenie pobliskiego Nawsia, bowiem rajcy jabłonkowscy obawiali się, że przejeżdżające pociągi, strzelając iskrami, będą powodowały pożary lub straszyły zwierzęta gospodarskie, co mogłoby doprowadzić do upadku jarmarków miejskich, którymi Jabłonków szczycił się od XVII wieku. Skutki tej decyzji mieszkańcy Jabłonkowa odczuli bardzo dotkliwie, bowiem brak stacji kolejowej utrudnił miastu utrzymanie swojej pozycji w życiu gospodarczym regionu.
W 1880 roku Jabłonków liczył 3289 mieszkańców, z czego 89% stanowili Polacy. W 1890 roku w mieście wybuchł 3-dniowy pożar, który strawił dużą część miasta, w tym szereg charakterystycznych drewnianych domów podcieniowych w otoczeniu Rynku. Dopiero po tym wydarzeniu zaczęto stawiać murowane budynki, a centrum miasta zaczęło uzyskiwać dzisiejszy wygląd. W 1895 roku powstało w mieście targowisko (pomiędzy dzisiejszym budynkiem domu kultury a cmentarzem), do którego przeniesiono z Rynku odbywające się co wtorek targi.
W 1905 roku miasto wzbogaciło się o nowy budynek obecnego ratusza, a w 1911 roku także o budynek sądu oraz więzienia. Wybudowano także nowy most nad Olzą. W owym czasie miasto było naturalnym centrum administracyjnym i handlowym dla mieszkańców wsi położonych w górze doliny Olzy, w tym także dla tzw. dziś "Beskidzkiej Trójwsi": Istebna-Koniaków-Jaworzynka, położonej dziś po stronie polskiej. Do 1932 roku droga biegnąca z tych wsi do Jabłonkowa była jedyną łączącą je z resztą Śląska Cieszyńskiego. Według spisu z 1910 r. Jabłonków liczył 3816 mieszkańców, z tego 3221 (84,4%) mówiących po polsku, 538 (14,1%) po niemiecku, a 57 (1,5%) po czesku. Pod koniec 1914 roku Józef Piłsudski wraz z Legionami Polskimi odwiedził Jabłonków, gdzie mieszkał przez krótki czas w willi Lorenczuków (tablica pamiątkowa).
Po podziale Księstwa Cieszyńskiego w 1920 roku Jabłonków znalazł się w granicach Czechosłowacji, mimo iż miasto w zdecydowanej większości zamieszkiwała ludność polska. W 1921 r. miasto liczyło 3620 mieszkańców, w tym 2278 (62,9%) Polaków, 883 (24,4%) Czechów, 412 (11,4%) Niemców i 47 (1,3%) mieszkańców innych narodowości, głównie Żydów i Słowaków.
W październiku 1938 roku Jabłonków wraz z resztą Zaolzia zajęły wojska polskie, a miasto zostało włączone do utworzonego powiatu cieszyńskiego zachodniego. 1 września 1939 roku Jabłonków był jednym z pierwszych miast zaatakowanych przez wojska niemieckie; sztab generalny w Warszawie już o godz. 5:45 otrzymał meldunek o napaści. Po zajęciu Polski we wrześniu 1939 r. przez wojska niemieckie, miasto znalazło się w granicach III Rzeszy i zostało włączone do okręgu cieszyńskiego (niem. Landkreis Teschen). 2 maja 1945 roku Jabłonków został zajęty przez Armię Czerwoną. Po 1945 roku miasto ponownie włączono do Czechosłowacji. Jabłonków rozwinął się jako miejscowość turystyczna oraz ośrodek przemysłu drzewnego. Decyzją władz czechosłowackich do Jabłonkowa z czasem dołączano okoliczne wsie: w latach 1960–1994 dzielnicą Jabłonkowa było Nawsie, w latach 1975–1990 bardziej oddalone miejscowości Łomna Górna i Dolna, Boconowice, Piosek i Bukowiec, zaś w latach 1980–1990 – Gródek. Po referendum w 2000 roku, jako ostatnia od Jabłonkowa odłączyła się Pioseczna. Po podziale Czechosłowacji w 1993 roku, Jabłonków znalazł się w pobliżu nowej czesko-słowackiej granicy (przejście w Mostach koło Jabłonkowa). Stał się też najdalej na wschód wysuniętym miastem w Czechach.
Dziś.
Jabłonków pozostał prężnym ośrodkiem mniejszości polskiej w Czechach – w spisie powszechnym z 1991 r. 24,5% mieszkańców przyznawało się do narodowości polskiej. Jednak w kolejnym spisie powszechnym z 2001 roku było to już 20,7% mieszkańców (1228 osoby spośród 5934 mieszkańców miasta). Jabłonków jest też znanym ośrodkiem kultury górali beskidzkich. W samym mieście znajdowała się enklawa góralskiej grupy etnicznej: "Jacków jabłonkowskich", czyli góralskiej szlachty mieszczańskiej, która zamieszkiwała tylko to miasto, a od reszty górali śląskich odróżniali się strojem przypominającym węgierski strój ludowy oraz gwarą, tzw. jabłonkowaniem, czyli miękką wymową "sz" i "cz". Od 1947 roku w Lasku Miejskim w Jabłonkowie organizowane jest „Gorolski Święto” – najstarsza i najważniejsza impreza kulturalna na tzw. Zaolziu, połączona z Tygodniem Kultury Beskidzkiej, organizowana przez PZKO (Polski Związek Kulturalno-Oświatowy).
W pobliżu miasta biegnie obwodnica w ciągu drogi krajowej nr 11 (fragment europejskiej trasy E75 Norwegia-Grecja). Jabłonków z Polską ma połączenie przez dawne przejście graniczne Bukowiec-Jasnowice w Bukowcu, ze Słowacją zaś – w Mostach koło Jabłonkowa.
W mieście rozwinął się przemysł drzewny oraz włókienniczy.
Ludność.
Według czeskiego spisu z 2001 roku w Jabłonkowie mieszkało 5934 osób, z czego 4374 (73,7%) było narodowości czeskiej, 1228 (20,7%) polskiej, 121 (2%) słowackiej, 91 (1,5%) śląskiej, 31 (0,5%) morawskiej. Osób wierzących było 4804 (80,9% populacji), z czego 3946 wiernych Kościoła katolickiego, 50 Świadków Jehowy, 30 wiernych Ewangelickiego Kościoła Czeskobraterskiego oraz 9 wiernych Czechosłowackiego Kościoła Husyckiego.
Zabytki.
Obiektami zabytkowymi w mieście są:
Na rynku, pod numerem 14, funkcjonuje od czerwca 2001 r. filia Muzeum Śląska Cieszyńskiego. Umieszczona jest tu stała ekspozycja poświęcona historii Jabłonkowa i jego okolic. Przedstawiane są tu przedmioty codziennego użytku, narzędzia rzemieślnicze i wyroby miejscowych tkaczy, garncarzy, stolarzy i cieśli. Ukazany jest tu także charakterystyczny dla miasta i okolic strój jabłonkowski.
Poza obiektami zabytkowymi, w Jabłonkowie znajdują się także budynki o znaczeniu historycznym:
Sport.
Swoją siedzibę miał tu klub piłkarski Beskid Jabłonków.
Turystyka.
Przez miasto przebiegają następujące trasy rowerowe:
Piesze szlaki turystyczne przebiegające przez Jabłonków:
W mieście istnieje także ścieżka dydaktyczna „Przyroda Jabłonkowa”. Na tej trasie o długości 8 km znajduje się 10 tablic informacyjnych, przedstawiających historię miasta oraz jego faunę i florę.
Miasta partnerskie.
Miastami partnerskimi Jabłonkowa od 1998 roku są:

</doc>
<doc id="77107" url="https://pl.wikipedia.org/wiki?curid=77107" title="Światopełk II Michał">
Światopełk II Michał

Światopełk II Michał (, , ) (ur. 8 listopada 1050, zm. 16 kwietnia 1113) – książę połocki (1069–1071), nowogrodzki (1078–1088), turowski (1088–1093), wielki książę kijowski (24 kwietnia 1093–16 kwietnia 1113).
Biogram.
Trzeci i najmłodszy syn Izjasława I, wielkiego księcia kijowskiego z dynastii Rurykowiczów, i Gertrudy, polskiej królewny, córki Mieszka II Lamberta. Namiestnik ojca w Połocku (1069–1071), władca Nowogrodu Wielkiego (1078–1086), książę turowski (1086–1093), od 1093 wielki książę kijowski. Początkowo próbował kontynuować monarchiczne tradycje swoich poprzedników. Około 1095 roku popadł w spór z możnowładcami kijowskimi i usunął do Turowa ihumena klasztoru pieczerskiego Jana. Brał udział w zjazdach książąt ruskich w Lubeczu (lato 1097), nad Żełanią (4 grudnia 1097), w Witeczewie (10 sierpnia 1100) i nad Zołoczą (lato 1100). W latach 1108–1112 ufundował sobór Michała Archanioła w Kijowie. W 1111 roku odniósł wielkie zwycięstwo nad Połowcami.
Żony i potomstwo.
Jego pierwszą żoną była dawna nałożnica, z którą miał syna Jarosława oraz córki Annę, Zbysławę i Przedsławę. W 1094 poślubił córkę chana Połowców Tugora. Zmarła ona 28 lutego 1125. Miał z nią synów Briaczysława i Izjasława.

</doc>
<doc id="77108" url="https://pl.wikipedia.org/wiki?curid=77108" title="Jabłonna (powiat legionowski)">
Jabłonna (powiat legionowski)

Jabłonna – wieś w Polsce położona w województwie mazowieckim, w powiecie legionowskim, w gminie Jabłonna. Leży w Kotlinie Warszawskiej, nad Wisłą, na północny wschód od Warszawy.
Historia.
Wieś duchowna Jabłonna położona była w 1580 roku w powiecie warszawskim ziemi warszawskiej województwa mazowieckiego.
W 1920 r., minister spraw wojskowych gen. Kazimierz Sosnkowski zarządził utworzenie obozu w Jabłonnie, w którym internowano około 10 tysięcy żołnierzy i oficerów żydowskiego pochodzenia (jego powstanie wywołało skandal międzynarodowy, z którego Sosnkowski musiał tłumaczyć się przed Sejmem i opinią publiczną).
W czasie II wojny światowej, w latach 1941–1943, w pobliskim Bukowie (dziś w granicach Warszawy) i Poniatowie znajdowały się obozy dla jeńców radzieckich. We wsi i okolicy działały komórki Polskiej Partii Robotniczej. W ramach prowadzonej przez okupanta niemieckiego akcji zagłady Żydów mieszkańców pochodzenia żydowskiego deportowano do getta w Legionowie.
Jabłonna została wyzwolona spod okupacji niemieckiej 28 października 1944 przez jednostki 1 Armii WP po pięciodniowych walkach w rejonie miejscowości. Pierwszym powojennym wójtem był dawny dróżnik kolejowy Kazimierz Kuska, który pełnił tę funkcję do 1947.
Miejscowość w latach 60., 70. i 80. XX wieku zasłynęła z produkcji warzyw, owoców i kwiatów w obiektach szklarniowych, najliczniejszych w tym czasie w Polsce. Miejscowość uważana w tamtym czasie za najbogatszą w Polsce.
W latach 1975–1998 miejscowość należała administracyjnie do województwa warszawskiego.
Kościół.
Na terenie Jabłonny znajduje się Kościół pod wezwaniem Matki Boskiej Królowej Polski.
Zabytki.
Pałac w Jabłonnie.
Barokowo-klasycystyczny pałac prymasa Michała Poniatowskiego, brata króla Stanisława Augusta Poniatowskiego. Wzniesiony przez Dominika Merliniego w latach 1775–1779, przebudowany przez Henryka Marconiego w 1837. Pałac jest otoczony parkiem, założonym w XVIII w., z romantycznymi budowlami: Domkiem Chińskim, oranżerią czy Grotą pustelnika. Grota wybudowana z cegły w 1778 roku, projektu architekta Szymona Bogumiła Zuga. Według legendy w grocie zaczynał się podziemny tunel, który przechodził pod Wisłą i prowadził do Bielan. Wnętrza pałacu są bogato zdobione, m.in. malowidłami Szymona Mańkowskiego i Antoniego Tavellego i sztukateriami Włocha Anotono Bianchi. W dniach 5–7 września 1939 w pałacu mieściła się Kwatera Główna Armii „Modlin”. Pałac został spalony w 1944 r., a po wojnie odbudowany. Obecnie ośrodek PAN.
Fortyfikacje niemieckie.
Fortyfikacje niemieckie, zbudowane w okresie II wojny światowej na zakolu Wisły, około 1 km na północny zachód od parku – trzy betonowe stanowiska na karabin maszynowy, jedno na działo (na koronie wału przeciwpowodziowego), umocnienia ziemne. Ich zadaniem była osłona przeprawy przez Wisłę. We wrześniu 1944 r. zostały obsadzone przez żołnierzy 6 pułku grenadierów pancernych SS „Theodor Eicke” 3 Dywizji Pancernej SS „Totenkopf”. 28 października rejon ten został zdobyty przez 2 pułk piechoty 1 Dywizji Piechoty im. Tadeusza Kościuszki. Do dziś zachowały się wszystkie stanowiska (najbliższe Wisły w ruinie) oraz czytelne ślady okopów.
Budynek poczty.
Na potrzeby poczty konnej, w 1837 r. rodzina Potockich wydzierżawiła grunt, gdzie został wzniesiony budynek stacji pocztowej oraz oficyna zachodnia. W XIX wieku dobudowano oficynę wschodnią, która nie zachowała się do dziś. Obecnie budynek pełni funkcję urzędu pocztowego.
Willa dr. Stanisława Bzury.
Zabytkowa willa z początku XX wieku, zbudowana z cegły znajduje się przy ulicy Modlińskiej 78. Początkowo należała do Stanisława Bzury, lekarza gminnego. W okresie II wojny światowej mieściła się w niej kancelaria niemieckiej komendantury miejscowej, w której między innymi wystawiano przepustki do Warszawy.
Transport.
W Jabłonnie krzyżują się dwie ważne drogi – droga krajowa nr 61 oraz wojewódzka nr 630. Przez sołectwo Jabłonna przebiega linia kolejowa nr 9 relacji Warszawa – Gdańsk.
Transport zbiorowy.
Na terenie Jabłonny funkcjonuje trzech przewoźników autobusowych:
Edukacja.
Szkoła Podstawowa im. Armii Krajowej.
Pierwsza szkoła elementarna w Jabłonnie mieściła się nieopodal teraźniejszej ulicy Miłej. Nauka w niej odbywała się już w latach 60. XIX wieku. Szkoła ta była niewielka i nauczał w niej jeden nauczyciel.
Kilka lat po odzyskaniu przez Polskę niepodległości w Jabłonnie istniała 7 letnia szkoła o najwyższej kategorii i pełnym programie nauczania. Nauczało wówczas 8 nauczycieli a lekcje prowadzone były w prywatnych domach.
Na początku lat trzydziestych oddano do użytku drewniany budynek szkoły wzniesiony przy ulicy Szkolnej i posiadający 5 sal lekcyjnych. Budynek ten pod koniec II wojny światowej został częściowo zburzony, ale został odbudowany a nauka w nim wznowiona.
Ciągły wzrost liczby uczniów spowodował, że w 1949 roku rozpoczęto budowę nowego budynku, który z przerwami budowano do 1955 roku. Szkoła posiadała 11 izb lekcyjnych, 14 izb pomocniczych, centralne ogrzewanie, bieżącą wodę i kanalizację.
Dnia 9 listopada 1996 roku szkoła otrzymała imię Armii Krajowej. Wręczono sztandar ufundowany i ofiarowany przez Fundację Teresy i Zdzisława Knobel.
Od roku szkolnego 2014/2015 szkoła została powiększona o dawne gimnazjum.
Gimnazjum im. Orła Białego.
Przez pierwsze 3 lata działało w budynku szkoły podstawowej. Dyrektorem został pan Wiesław Kukla, uprzednio wicedyrektor szkoły podstawowej.Pomnik
Od roku szkolnego 2002/2003 zajęcia lekcyjne w gimnazjum im. Orła Białego prowadzone są w nowym budynku, przy szkole podstawowej. Szkoła ma do dyspozycji 15 sal lekcyjnych (4 z zapleczami) oraz 2 sale językowe. W pracowni informatycznej uczniowie mają do dyspozycji 14 stanowisk komputerowych z dostępem do Internetu. Gimnazjum ma do dyspozycji własną pełnowymiarową halę sportową.
Od roku szkolnego 2014/2015 gimnazjum zostało przeniesione do Chotomowa, a budynek został przejęty przez Szkołę Podstawową im. Armii Krajowej
Sport.
Parkrun.
Parkrun to cykliczne i bezpłatne biegi na dystansie 5 km z pomiarem czasu organizowane w każdą sobotę o 9:00 rano. Biegi parkrun przeznaczone są dla każdego bez względu na biegowy staż, uzyskiwane rezultaty czy też wiek.
Pierwszy bieg Parkrun Jabłonna odbył się 27 sierpnia. 2016 r., zorganizowali go Lotos Jabłonna, Running Team Jabłonna, Fundacja „TU I TERAZ” wraz z Grupą Biegową CHTMO oraz przy wsparciu urzędu Gminy Jabłonna i przy aprobacie Polskiej Akademii Nauk, do której należy przypałacowy park.
Po niecałych 6 miesiącach od inauguracji trasa zyskała stałe oznakowanie. Tabliczki informujące o kierunku trasy i pokonanym dystansie zaprojektował Artur Szewczyk.
Ochotnicza Straż Pożarna.
OSP w Jabłonnie powstała w kwietniu 1912 roku. Pierwszą jednostkę straży pożarnej wyposażono w ręczną pompę strażacką, węże, drabiny, bosaki, wiadra, siekiery i topory. Sprzęt składowano w drewnianej szopie przy budynku, obecnie Urzędu Gminy. Pierwszy wóz strażacki to był Opel Blitz. OSP Jabłonna w 1995 roku została włączona do struktury Krajowego Systemu Ratowniczo-Gaśniczego. W 2012 roku OSP Jabłonna obchodzi 100 rocznicę powstania. W związku z tym wydarzeniem zakupiono nowy wóz ratowniczo-gaśniczy marki Scania.
Policja.
W 2014 roku został oddany do użytku nowy komisariat policji. Budynek o powierzchni 683 m² zawiera pomieszczenia biurowe, gospodarcze, dyżurkę, pokój dla osób zatrzymanych, pokój przesłuchań z lustrem weneckim, archiwum, magazyn broni, salę odpraw, szatnie. Niektóre z 52 pomieszczeń posiadają klimatyzację.
Dotychczas policjanci pracowali w budynku współdzielonym z Ochotniczą Strażą Pożarną a wcześniej w budynku Urzędu Gminy Jabłonna.
Pomniki.
Obelisk poświęcony pamięci Jana Pawła II i 25-lecia „Solidarności” znajduje się tuż przy ulicy Modlińskiej, na wysokości Domu Ogrodnika w Jabłonnie. Odsłonięty został w 2006 roku przez biskupa warszawsko-praskiego Sławoja Leszka Głódzia. Obelisk wykonano z bloku granitu, kształtem nawiązującym do gór.
Pomnik Wincentego Witosa, który znajduje się przy Domu Ogrodnika w Jabłonnie. Pomnik ten postawiono dla uczczenia czterdziestej rocznicy śmierci byłego premiera.
Pomnik poległych w latach 1939–1945. Umieszczony na skwerze nazwanym pseudonimami Żołnierzy AK: Mieczysława Stępnowskiego „Alfy” i Stanisława Felickiego „Skiby”, poległych 17 czerwca 1943 r, podczas eskorty transportu broni. Po lewej stronie pomnika umieszczona jest płyta pamiątkowa. Pomnik został zbudowany w latach 1981–1982 według projektu S. Kulona i M. Borysa. Pomnik znajduje się przy ulicy Modlińskiej 100, między Domem Ogrodnika a Urzędem Gminy
Pomnik Armii Krajowej usytuowany tuż przy budynku Urzędu Gminy Jabłonna. Upamiętniający walkę Żołnierzy AK VII-Obwodu, I Rejonu, II Batalionu, VII-Kompanii AK „Obroża” na terenie Jabłonny i Legionowa. Monument wzniesiony w 1991 r., a w 1999 r. doposażony w stylizowany krzyż Virtuti Militari umieszczony na kracie ze stalowych prętów, zaś bryła pomnika przebudowana w formie barykady powstańczej
Obelisk upamiętniający ofiary zbrodni Katyńskiej i katastrofy lotniczej pod Smoleńskiem został odsłonięty 18 kwietnia 2010 roku i poświęcony przez proboszcza parafii ks. Tadeusza Wasiluka.
Tablice pamiątkowe.
Generał Władysław Sikorski
Tablica upamiętniająca stacjonowanie generała Władysława Sikorskiego i jego sztabu w Jabłonnie w latach 1920–1921. Tablica znajduje się na budynku Urzędu Gminy Jabłonna, od ulicy Modlińskiej.
Tablica pamiątkowa poświęcona pamięci żołnierzy Armii Krajowej, uczestników walk o niepodległą Polskę
Tablica upamiętniająca poświęcona pamięci żołnierzy Armii Krajowej, została odsłonięta 14 marca 2007 r. O tablicę zabiegał Edmund Kuklewski, przewodniczący Światowego Związku Żołnierzy Armii Krajowej, środowiska II batalionu I Rejonu VII Obwodu AK w Jabłonnie. Tablica znajduje się na ścianie frontowej szkoły podstawowej im. Armii Krajowej przy ul. Szkolnej 2 w Jabłonnie.
Tablica upamiętniająca żołnierzy dywizji im. T. Kościuszki poległych w 1944 r.
Tablica znajduje się na budynku Urzędu Gminy Jabłonna, po prawej stronie od wejścia.
Tablica upamiętniająca nadanie szkole podstawowej im. Armii Krajowej
Tablica upamiętniająca nadanie gimnazjum im. Orła Białego
Biblioteka.
Gminna Biblioteka w Jabłonnie rozpoczęła swoją działalność w 1949 roku. Początek działania biblioteki nie był łatwy w związku z niskimi nakładami finansowymi na ten cel oraz lokalem, w jakim biblioteka musiała działać.
Bardzo długo, na przestrzeni lat 1963–2005 bibliotekę prowadziła p. Krystyna Fluksik. W kwietniu 2005 roku w wyniku przeprowadzonego konkursu, kierownikiem biblioteki została p. Anna Czachorowska.
Biblioteka gminna, w związku z przeprowadzoną reformą administracyjną z 25 września 1954 roku, – rok później – otrzymała miano biblioteki gromadzkiej. Z powrotem biblioteka stała się gminną w 1973 roku.
Na początku 2006 roku biblioteka przystąpiła do programu „Ikonka”, dzięki czemu otrzymała dla swoich czytelników 3 komputery ze stałym dostępem do internetu.
28 czerwca 2006 roku Rada Gminy Jabłonna w drodze przyjętej uchwały nadała Gminnej Bibliotece w Jabłonnie imię Księdza Jana Twardowskiego.
W 2008 roku liczba woluminów wyniosła 23 tys. a liczba czytelników 1600 osób.

</doc>
<doc id="77109" url="https://pl.wikipedia.org/wiki?curid=77109" title="Góry Jabłonowe">
Góry Jabłonowe

Góry Jabłonowe (, Jabłonowyj chriebiet) – łańcuch górski w azjatyckiej części Rosji.
Góry Jabłonowe położone są na Syberii, na wschód od Jeziora Bajkał i ciągną się z południowego zachodu na północny wschód, gdzie kontaktują się z leżącymi daleko na wschód Górami Stanowymi. Góry Jabłonowe stanowią wyraźny dział wodny między systemami rzecznymi uchodzącymi do Morza Arktycznego a systemami rzecznymi uchodzącymi do Oceanu Spokojnego.
Mimo iż Góry Jabłonowe wymieniane są w wielu encyklopediach i zaznaczane we wszystkich większych atlasach, informacje na ich temat są dość skąpe, a dane geograficzne na ich temat rozbieżne. Długość całego pasma wynosi około 650 km, według innych źródeł około 1600 km. Niektóre źródła podają maksymalna wysokość wynosi 1702 m n.p.m., inne wskazują, że najwyższymi szczytami są Wielki Sochando, 2505 m n.p.m. oraz Mały Sochando, 2404 m n.p.m.
Małe zainteresowanie tym pasmem spowodowane jest jego oddaleniem od głównych szlaków komunikacyjnych, trudnym dostępem, brakiem jakiejkolwiek infrastruktury turystycznej, a także jego niewielką atrakcyjnością z alpinistycznego punktu widzenia.
Góry Jabłonowe utworzone zostały podczas orogenezy assyntyjskiej (zwanej w Azji bajkalską) pod koniec proterozoiku lub na przełomie proterozoiku i dolnego kambru i przekształcone później podczas orogenezy kaledońskiej. W późniejszych okresach geologicznych góry uległy ponownemu wyniesieniu. Zbudowane są z granitów, łupków krystalicznych, gnejsów i piaskowców. Wierzchołki gór są spłaszczone i pokryte rumowiskiem skalnym. Góry są silnie zniszczone; szczyty i zbocza są łagodne. Do wysokości 1200–1400 m n.p.m. pokryte są tajgą. Tworzą ją jodły, srebrne świerki i limby. Od wysokości 1200–1400 m n.p.m. występuje tundra i rumowiska skalne.
Góry są niemal zupełnie niezamieszkałe. Brak jakiejkolwiek infrastruktury turystycznej.
Bogactwa naturalne Gór Jabłonowych zostały jeszcze słabo rozpoznane.

</doc>
<doc id="77111" url="https://pl.wikipedia.org/wiki?curid=77111" title="Jabłonowo Pomorskie">
Jabłonowo Pomorskie

Jabłonowo Pomorskie (niem. "Jablonowo") – miasto w województwie kujawsko-pomorskim, w powiecie brodnickim, siedziba gminy miejsko-wiejskiej Jabłonowo Pomorskie. Położone na Pojezierzu Chełmińskim, nad rzeką Lutryną, przy drodze wojewódzkiej 543. W mieście krzyżują się linie kolejowe nr 208 i 353.
Pod względem historycznym Jabłonowo Pomorskie leży w dawnej ziemi chełmińskiej.
Według danych GUS z 31 grudnia 2019 r. miasto liczyło 3716 mieszkańców.
Patronką miasta jest błogosławiona Maria Karłowska.
Historia.
Znane od 1222. Pierwsza wzmianka o Jabłonowie znalazła się w tzw. dokumencie „łowickim” (1222 r.), w którym Konrad mazowiecki nadał osadę biskupowi Chrystianowi. Po przejęciu tych terenów przez Krzyżaków Jabłonowo znalazło się w granicach komturstwa brodnickiego. W 1342 roku wielki mistrz krzyżacki Dytrych von Altenburg nadał dobra jabłonowskie rycerzowi Rudigerowi von Lugendorf. W latach 1903–1920, w okresie zaboru pruskiego pod nazwą "Goßlershausen". W okresie II Rzeczypospolitej Jabłonowo leżało w województwie pomorskim. W 1954 uzyskało status osiedla, zaś w 1962 prawa miejskie. Węzeł kolejowy, linie Poznań – Skandawa, Działdowo – Chojnice oraz nieczynna Jabłonowo Pomorskie – Prabuty. Od lat 30. XX wieku w mieście znajduje się dom generalny Zgromadzenia Sióstr Pasterek od Opatrzności Bożej.
W latach 1975–1998 miasto administracyjnie należało do woj. toruńskiego.

</doc>
<doc id="77112" url="https://pl.wikipedia.org/wiki?curid=77112" title="Aleksander Walerian Jabłonowski">
Aleksander Walerian Jabłonowski

Aleksander Walerian Jabłonowski herbu Prus I (ur. 19 kwietnia 1829 w Goźlinie koło Garwolina, zm. 22 sierpnia 1913 w Limanie Kujalnickim koło Odessy) – polski historyk, etnograf i podróżnik. Członek korporacji akademickiej Konwent Polonia, członek Towarzystwa Historycznego we Lwowie.
Brat Juliana, odeskiego lekarza oraz Władysława Jabłonowskiego, lekarza i etnografa.
Życiorys.
Był synem Piotra Jabłonowskiego herbu Prus I, ziemianina, i Marianny Piotrowskiej herbu Junosza. Gimnazjum ukończył w 1847 w Białymstoku. W latach 1848–1849 studiował na Uniwersytecie w Krakowie i w Dorpacie. W latach 1859–1860 przebywał na studiach slawistycznych i historycznych w Berlinie, Londynie, Brukseli (poznał tam Joachima Lelewela), Paryżu, Pradze, Wiedniu (poznał tam m.in. Vuka Karadžicia), Rzymie, Atenach i Konstantynopolu. Sześć następnych lat spędził na Ukrainie. Pracował jako nauczyciel. Był uczestnikiem prac konspiracyjnego Związku Trojnickiego oraz powstania styczniowego. Jesienią 1862 został wybrany członkiem komitetu prowincjonalnego Komitetu Centralnego Narodowego „Czerwonych”. (tzw. Wydział Wykonawczy Rusi). Za udział w tej organizacji w 1867 został zesłany do Kiereńska w guberni penzeńskiej, gdzie poświęcił się badaniu plemienia Mordwinów. W 1868 na mocy amnestii uzyskał zezwolenie na stałe osiedlenie się w Warszawie, gdzie oddał się pracy naukowej jako współwydawca (z Pawińskim) "Źródeł dziejowych" oraz współpracownik wielu pism, przede wszystkim "Ateneum". W 1870 wyruszył w podróż do dzisiejszego Iraku, Iranu i Syrii, gdzie spotkał się ze swym bratem Władysławem i odbył z nim kilka wypraw krajoznawczych.
W latach 1879–1892 zwiedził Wschód muzułmański, Cylicję, Palestynę, Syrię, Kurdystan, Indie, Egipt, Bałkany, Krym i Zadnieprze. Zwiedził ruiny Niniwy koło Mosulu, a także Babilon i Karbalę. Wrażenia z podróży zawarł m.in. w studiach "Ustęp z pamiętnika podróży po muzułmańskim Wschodzie odbytej w 1870 r." oraz "Wschód muzułmański". Pod koniec życia, nie mogąc już ze względu na zdrowie podróżować, powrócił do Warszawy, gdzie kontynuował pracę publicystyczno-naukową oraz organizował życie naukowe.
Mimo braku afiliacji w żadnej instytucji naukowej, cieszył się rozpoznawalnością i uznaniem w środowisku naukowym. W 1897 otrzymał nagrodę fundacji śp. Probusa Barczewskiego krakowskiej Akademii Umiejętności. W 1912 otrzymał tytuł doktora honoris causa Uniwersytetu Lwowskiego.
Aleksander Jabłonowski zmarł na zapalenie płuc. Spoczywa wraz ze swoim bratankiem na cmentarzu Powązkowskim w Warszawie (kw. 209–VI–24).
Podróże na Bałkany.
W 1860 odbył pierwszą podróż do Chorwacji, gdzie zawarł znajomość z bp. Josipem Jurajem Strossmayerem, która wywarła na duży wpływ na jego zainteresowanie Bałkanami. W 1872 trafił do Hercegowiny, gdzie od roku pracował jego brat. Kolejny raz na Bałkany trafił w 1878 oraz, po raz ostatni, w 1894. Uważał, że tamtejsi Słowianie powinni uniezależnić się od Turcji i zacząć się modernizować na wzór państw zachodnich.
Relacje Jabłonowskiego wyróżniają się na tle innych podróżników z epoki. Dzięki przygotowaniu i znajomości języka, unikał schematycznego i stereotypowego opisywania Bałkanów. Jego wspomnienia mają stanowić „przykład recepcji Bałkanów przez osobę dobrze wykształconą, posiadającą szerokie horyzony, która nie tylko znała, ale przede wszystkim rozumiała problemy, z jakimi borykali się mieszkańcy tych terenów”.
Dzieła.
Ogłosił drukiem wiele dzieł, z których znaczna część poświęcona jest dziejom południowo-wschodnich ziem Polski (Wołynia, Podola, Ukrainy i Wołoszczyzny). Opublikował dużą liczbę opracowań oraz artykułów zamieszczanych w czasopismach. Część jego prac zebrana jest w wydaniu zbiorowym "Pisma" t. 1–7 (Warszawa 1910–1913). W latach 1876–1915 wraz z Adolfem Pawińskim współredagował "Źródła dziejowe" bardzo ważne wydawnictwo materiałów źródłowych dotyczące polskiej historii XVI i XVII wieku. W cyklu tym napisał wiele tomów:
W drugiej serii pt. "Polska XVI wieku pod względem geograficzno-statystycznym" opublikował:
Wydał także:
Upamiętnienie.
W 170 rocznicę urodzin Jabłonowskiego, 10 października 1999, w Mariańskim Porzeczu odsłonięto obelisk oraz tablicę pamiątkową ku jego czci.

</doc>
<doc id="77113" url="https://pl.wikipedia.org/wiki?curid=77113" title="Antoni Jabłonowski (1793–1855)">
Antoni Jabłonowski (1793–1855)

Antoni Michał Jabłonowski książę na Ostrogu, Maryampolu i Podkamieniu herbu Prus III (ur. 7 grudnia 1793 w Annopolu – zm. 26 grudnia 1855 w Annopolu) – członek Rady Stanu Królestwa Polskiego, szambelan cesarza Imperium Rosyjskiego, książę w Królestwie Kongresowym w 1820 roku, polski działacz konspiracyjny.
Życiorys.
Rodzicami Antoniego byli Stanisław Paweł Jabłonowski oraz Teodora Walewska. Był I. dozorcą loży wolnomularskiej Bouclier du Nord w 1818 roku członkiem Towarzystwa Patriotycznego (Waleriana Łukasińskiego). W 1825 roku z ramienia Towarzystwa pertraktował z dekabrystami. Po upadku powstania dekabrystów aresztowany na Ukrainie, w 1826 roku w trakcie przesłuchań w Kijowie i Petersburgu, złożył na temat organizacji obszerne zeznania z ujawnieniem nazwisk osób uczestniczących w rozmowach z dekabrystami.
W 1818 roku poślubił Paulinę Wandalin-Mniszech córkę Michała Jerzego Wandalina-Mniszcha. Ich córka Dorota Jabłonowska wyszła za mąż za Stanisława Kostkę Korwin-Krasińskiego oficera powstania listopadowego, kawalera Orderu Virtuti Militari.

</doc>
<doc id="77114" url="https://pl.wikipedia.org/wiki?curid=77114" title="Antoni Barnaba Jabłonowski">
Antoni Barnaba Jabłonowski

Antoni Barnaba Jabłonowski, (ur. 27 stycznia 1732, zm. 4 kwietnia 1799 w Warszawie) – książę Świętego Cesarstwa Rzymskiego, kawaler orderu Orła Białego (1761), kawaler orderu Świętego Huberta (1790), marszałek Trybunału Głównego Koronnego w 1760 i 1765 roku, starosta buski, świecki, międzyrzecki (1754), czehryński (1780), wojewoda poznański od 1760, kasztelan krakowski od 1782, starosta międzyrzecki w 1756 roku.
Życiorys.
Syn Stanisława Wincentego Jabłonowskiego i Doroty z Broniszów ("primo voto" Radomickiej) herbu Wieniawa (1692- 1773), żonaty z ks. Anną Sanguszkówną herbu Pogoń Litewska (1739-1765), a potem z Teklą Czaplicówną. Synem jego był ks. Stanisław Paweł Jabłonowski na Ostrogu, Maryampolu i Podkamieniu herbu Prus III, członek Sejmu Czteroletniego, kawaler orderu Orła Białego (1789), kawaler orderu Świętego Stanisława (1784) a córkami Dorota Barbara Jabłonowska na Ostrogu, Maryampolu i Podkamieniu herbu Prus III i Tekla ks. Jabłonowska na Ostrogu, Maryampolu i Podkamieniu herbu Prus III.
Działalność polityczna.
Antoni Barnaba był czynnym i aktywnym politykiem schyłku I Rzeczypospolitej. Umiejętnie lawirował pomiędzy stronnictwami politycznymi w ostatnim okresie panowania króla Augusta III. Był posłem z województwa kijowskiego na sejm 1758 roku. 7 maja 1764 roku podpisał manifest, uznający odbywający się w obecności wojsk rosyjskich sejm konwokacyjny za nielegalny. W 1764 roku na sejmie koronacyjnym wyznaczony do komisji do "compositio inter status". W 1764 roku został wyznaczony senatorem rezydentem. Był członkiem konfederacji radomskiej 1767 roku. 23 października 1767 wszedł w skład delegacji Sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej. Podobnie zachowywał się podczas elekcji i rządów Stanisława Augusta Poniatowskiego. Był posłem Generalności konfederacji barskiej do Wiednia w 1772 w celu ratowania Polski, jednak i te rozmowy nie były skuteczne wobec zaborczych umów trzech państw. Członek konfederacji 1773 roku. Na Sejmie Rozbiorowym 1773-1775 wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór, został członkiem Komisji Rozdawniczej Koronnej, ustanowionej dla likwidacji majątku skasowanego w Rzeczypospolitej zakonu jezuitów, powołany do Komisji Skarbowej Koronnej. 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski. Członek konfederacji Andrzeja Mokronowskiego w 1776 roku. Członek Departamentu Skarbowego Rady Nieustającej w 1779 roku.
W roku 1782 został członkiem Rady Nieustającej. Był członkiem konfederacji Sejmu Czteroletniego. Podczas Sejmu Czteroletniego był członkiem Stronnictwa Patriotycznego, podpisał Konstytucję 3 Maja. Przystąpił do powstania kościuszkowskiego, został jednym z dyrektorów Dyrekcji Biletów Skarbowych. Pozostawił po sobie "Pamiętnik", w którym opisał swą działalność publiczną.
Działalność fundacyjna.
Antoni Barnaba był zaangażowany w budowę kościoła paulińskiego w Niżniowie, a także sfinansował wystrój i przygotowanie oprawy artystycznej koronacji wizerunku Matki Boskiej w kościele karmelitańskim w Bołszowcach.
W roku 1761 Antoni Barnaba Jabłonowski (ówczesny właściciel miejscowości) otrzymał od polskiego króla Augusta III Sasa przywilej miejski na założenie miasta Annopola. Nazwa miasta (dawniej określanego jako "Hlinniki") miała upamiętniać zmarłą w wieku 26 lat żonę Annę (Anno i "pol", z greckiego "polis" – miasto). Tamże nieznany z imienia architekt Fontana wzniósł okazały pałac. W Starym Krzewinie na Wołyniu przy pałacu Jabłonowskiego założony został natomiast rozległy ogród, zaplanowany przez Dionizego Miklera. Z inicjatywy Antoniego Barnaby przebudowano pałac w Warszawie (architekci Jakub Fontana i Dominik Merlini), a w Racocie wzniesiono w latach 1768-1782 klasycystyczną rezydencję (być może według projektu Dominika Merliniego).

</doc>
<doc id="77116" url="https://pl.wikipedia.org/wiki?curid=77116" title="Józef Aleksander Jabłonowski">
Józef Aleksander Jabłonowski

Józef Aleksander Jabłonowski książę herbu Prus III, krypt.: "I. A. X. z P. I. S. Z. X. L. B. K. W. Z. D. O. L. R. S.; X. J.J.P. W. N." (ur. 4 lutego 1711 w Tychomlu, zm. 1 marca 1777 w Lipsku) – od 1755 wojewoda nowogródzki, od 1744 stolnik wielki litewski, w latach 1723–1755 starosta buski, starosta korsuński, ławaryski, rakanciski; historyk, bibliograf, heraldyk, mecenas sztuki, tłumacz i poeta; założyciel Towarzystwa Naukowego Jabłonowskich (1768).
Życiorys.
Syn Aleksandra Jana, chorążego wielkiego koronnego, i Teofili z Sieniawskich. Początkowo kształcił się w domu rodzinnym. Edukację ukończył podróżą zagraniczną, podczas której w latach 1729–1731 odwiedził: Francję, Niemcy, Holandię i Anglię. 
Poseł województwa bełskiego na sejm 1732 roku. Poseł województwa inflanckiego na sejm nadzwyczajny 1733 roku przerwany wskutek śmierci króla Augusta II Mocnego. Jako poseł na sejm konwokacyjny 1733 roku z województwa inflanckiego był członkiem konfederacji generalnej zawiązanej 27 kwietnia 1733 roku na tym sejmie. Na sejmie elekcyjnym w 1733 był elektorem Stanisława Leszczyńskiego. Posłował od niego w tajnej misji (zleconej przez ród Czartoryskich) do Ludwika XV. Był komisarzem pełnomocnym króla Stanisława Leszczyńskiego w konfederacji dzikowskiej 1734 roku. 
Poseł ziemi halickiej na sejm 1740 roku. W roku 1743 uzyskał od cesarza Karola VII tytuł książęcy. Był posłem województwa płockiego na sejm 1746 roku. Był posłem ziemi halickiej na sejm 1750 roku. W latach 1755–1772 był 
wojewodą nowogródzkim. Był marszałkiem przedkonwokacyjnego nowogródzkiego sejmiku kapturowego 1764 roku. 7 maja 1764 roku podpisał manifest, uznający odbywający się w obecności wojsk rosyjskich sejm konwokacyjny za nielegalny. Po pierwszym rozbiorze Rzeczypospolitej (1772) zrezygnował z urzędu senatorskiego.
Popularyzator dzieł Mikołaja Kopernika. Bezskutecznie zabiegał o wykreślenie jego dzieła z indeksu dzieł zakazanych. W roku 1761 wykupił dwór w Czarnolesie, by zachować pamięć o Janie Kochanowskim. 
Ceniąc wysoko prawdę dziejową, ufundował w 1774 roku na Uniwersytecie w Lipsku instytucję naukową nazwaną Towarzystwem Naukowym Jabłonowskich (łac. "Societas Jablonoviana"), które funkcjonuje do dziś. W XVIII wieku towarzystwo wydawało dzieła z zakresu historii Polski, matematyki, ekonomii. 
Posiadał 18 rezydencji, m.in. pałac w Podhorcach koło Stryja, pałac w Jabłonowie Litewskim koło Łunnej, zamek w Lachowcach na Wołyniu, zamek w Zawałowie, pałac w Busku, „palatia” w Książęcinie, Suszowcach zwanych Prussów, Steblowie, pałac w Żemielińcach i Ulowcach. Przyczynił się do fundacji kościoła i klasztoru trynitarskiego w Teofilpolu, murowanego kościoła i klasztoru dominikańskiego w Lachowcach, kaplicy i misji bazyliańskiej w Jabłonowie Litewskim. Na zamku w Lachowcach, wzniesionym na wyspie, w kształcie pentagonu, zgromadził jedną z najwcześniejszych kolekcji starożytności w Rzeczypospolitej (gromadzoną od lat 30. wieku XVIII) oraz rozbudowaną galerię portretową.
Odznaczony Oderem Złotego Runa, Orderem Świętego Ducha, Orderem Świętego Huberta (1744) oraz Orderem Świętego Michała.
Twórczość.
Większe natomiast zasługi oddał na polu nauki historycznej, w zakresie której wydał szereg dzieł. Z jego polecenia i jego sumptem wyszedł w roku 1772 w Paryżu znany atlas Rizziego-Zannoniego – pierwszy atlas ziem polskich "Carte de Pologne...".
Ważniejsze dzieła.
"Polski Słownik Biograficzny" wymienia ponadto następujące dzieła rękopiśmienne Jabłonowskiego:
Dwa utwory literackie ogłoszono w "Zabawach Przyjemnych i Pożytecznych" (1774, 1776), a kilka rozpraw w "Acta Societatis Jablonovianae" (t. 4-5, Lipsk 1774). W. Konopczyński przypisuje mu ponadto autorstwo broszury: "Protestacja obywatela polskiego przeciw podziałowi swej ojczyzny", 1773, (druk nienotowany przez Estreichera ani Centralny Katalog Starych Druków w Bibliotece Narodowej).
Listy i materiały.
Korespondencja, notaty historyczne, dzieła i inne, znajdują się ponadto w rękopisach: Archiwum Główne Akt Dawnych (Archiwum Radziwiłłów, dz. V, teka 124 nr 5712 i teka 125 nr: 5717, 5721); Biblioteka Czartoryskich, sygn.: 137, 1140–1142 (notaty historyczne), 1144 (pisma historyczne), 1155, 1158–1159 (notaty historyczne), 1163 (notaty historyczne) – 1166, 1168–1169 (pisma historyczne), 3843, 5711–5713; Biblioteka Narodowa (BOZ), sygn. 1141; byłe Ossolineum we Lwowie (Archiwum Sapiehów, sygn.: 465, 531, 836, F. 152, F. 417-436; Teofil-pol., t. 75, pl. 181; t. 74, 84; Teki Lubomirskich, t. 32 i innych); Stadtarchiv w Lipsku, sygn. VII G 1-11 (akta dotyczące fundacji lipskiej).

</doc>
<doc id="77117" url="https://pl.wikipedia.org/wiki?curid=77117" title="Zęby człowieka">
Zęby człowieka

Zęby człowieka (łac. "dens" – "ząb", l.mn. "dentes") – złożone, twarde twory anatomiczne w jamie ustnej. Stanowią element układu trawienia służąc do odgryzania kęsów i rozdrabniania pożywienia.
Zęby człowieka charakteryzują się: difiodontyzmem (fizjologicznie występują zęby mleczne i zęby stałe), tekodontyzmem oraz heterodontyzmem.
Rodzaje zębów.
Dorosły człowiek przy pełnym uzębieniu stałym ma 32 zęby (16 w żuchwie i 16 w szczęce) – 8 siekaczy, 4 kły, 8 zębów przedtrzonowych i 12 trzonowych. Jego wzór zębowy można więc przedstawić następująco:
Dziecko o pełnym uzębieniu mlecznym ma 20 zębów (10 w żuchwie i 10 w szczęce) – 8 siekaczy, 4 kły i 8 trzonowców. Jego wzór zębowy można więc przedstawić następująco:
Siekacze służą do odgryzania kęsów, kły do chwytania, przytrzymywania i rozrywania pokarmu, a przedtrzonowe i zęby trzonowe do jego miażdżenia i rozcierania ułatwiając również tym samym kontakt α-amylazy z pokarmem.
Zgryz.
Oprócz wzoru zębowego zęby człowieka charakteryzuje zgryz. Prawidłowo wszystkie zęby są ułożone w odpowiedniej kolejności i w specyficznej wzajemnej relacji gwarantującej najlepsze pełnienie przez nie swej funkcji przy jak najmniejszym wysiłku oraz obciążaniu narządu żucia (stawów i mięśni). Na prawidłowy zgryz składają się takie czynniki jak nagryz pionowy, nagryz poziomy, symetria łuków zębowych i inne.
Budowa.
Wygląd ogólny.
W stomatologii wyróżnia się następujące powierzchnie zęba:
Zabarwienie.
Biorąc pod uwagę barwę korony można wyróżnić zęby:
Okolica powierzchni siecznej jest jaśniejsza niż okolica szyjki (szczególnie na siekaczach i kłach). Zęby łuku dolnego są jaśniejsze niż odpowiednie zęby łuku górnego. Kły są zwykle ciemniejsze niż sąsiednie zęby. Z wiekiem powierzchnia zębów ciemnieje. Przyjmowanie nadmiernych ilości fluoru wywołuje plamy w szkliwie. A przyjmowanie tetracyklin przez dzieci powoduje ciemne zabarwienie szkliwa oraz jego niedorozwój i zniekształcenie koron.
Budowa anatomiczna.
Zęby człowieka zbudowane są z 3 części:
W zależności od przyjętego podziału korona i korzeń są różnie definiowane. Według podziału zwanego anatomicznym, korona jest częścią zęba pokrytą szkliwem, z kolei "korzeń anatomiczny" jest to część zęba pokryta cementem. Według podziału klinicznego "korona kliniczna" to ta część "korony anatomicznej", która znajduje się ponad dziąsłem, podczas gdy "korzeń kliniczny" to część zęba znajdująca się poniżej brzegu dziąsłowego. Szyjka jest częścią zęba łącząca koronę anatomiczną i korzeń anatomiczny – w tym miejscu występuje charakterystyczne przewężenie zęba.
Korona.
Korona stanowi tę część zęba, która najbardziej odróżnia zęby jednej grupy od innych, gdyż ma bardzo zróżnicowaną powierzchnię w poszczególnych grupach.
Korona pokryta jest szkliwem, które jest najtwardszą tkanką w organizmie (5 w skali Mohsa). Początkowo zaraz po wyrznięciu dodatkową osłonkę stanowi oszkliwie, które jednak szybko się ściera.
Równik zęba ("equator dentis") jest to największy obwód korony zęba. Przebiega zwykle na różnej wysokości z każdej strony zęba. Rozdrobniony pokarm ześlizguje się z niego nie wnikając do kieszonki dziąsłowej i nie drażniąc brodawki zęba.
Szyjka.
Szyjka jest miejscem styku szkliwa korony zęba z cementem korzeniowym. Może występować w 4 wariantach (z czego dwa pierwsze są najczęstsze):
Do szyjki zęba przyczepia się przyczep nabłonkowy, który jest połączeniem pomiędzy szkliwem a dziąsłem. W ciągu upływu wieku następuje fizjologiczne obniżanie się przyczepu nabłonkowego, co powoduje obnażanie korzeni.
Korzeń.
Korzeń tkwi mocno umocowany w zębodole za pomocą włókien ozębnej wnikających do cementu, który pokrywa powierzchnię korzenia. Na szczycie korzenia ("apex radicis dentis") znajduje się otwór wierzchołkowy ("foramen apicis dentis"), przez który przechodzą do i z zęba naczynia krwionośne, naczynia chłonne oraz nerwy, biegnąc w zębie w kanale korzeniowym ("canalis radicis dentis") aż do komory zęba. Wewnątrz korzenia znajduje się jeden (zazwyczaj) bądź więcej kanałów o wspólnym lub oddzielnym ujściu. Kanały te mogą oddawać kanały boczne, a przy samym ujściu najczęściej dzielą się na 3 gałęzie tworząc "deltę korzeniową" inaczej zwaną "ramifikacjami Preisswerka-Fishera".
Zęby mają różną ilość korzeni i tak najczęściej (są wyjątki): siekacze, kły, przedtrzonowce (z wyłączeniem pierwszych górnych przedtrzonowców) mają po 1 korzeniu, pierwsze górne przedtrzonowce i zęby trzonowe żuchwy mają 2 korzenie (przedtrzonowce podniebienny i przedsionkowy, trzonowce mezjalny i dystalny), trzonowce szczęki po 3 korzenie (podniebienny oraz dwa przedsionkowe – mezjalny i dystalny). Pomiędzy korzeniami znajduje się rozwidlenie zwane bi- lub trifurkacją, w zależności od ilości korzeni.
W przypadku chorób przyzębia w wyniku recesji dziąseł odsłania się korzeń anatomiczny, a więc korzeń kliniczny może być bardzo skrócony.
Próg kanału korzeniowego ("limen canalis radicis dentis") jest to wystająca w obrębie kanału korzeniowego, blisko komory, część zębiny (np. na środkowym górnym siekaczu wystaje na ścianie dystalnej i mezalnej). Może stanowić przeszkodę przy zgłębnikowaniu i oczyszczaniu kanału.
Budowa histologiczna.
Ząb człowieka zbudowany jest z kolejnych warstw tkanek:
Szkliwo.
Korona pokryta jest szkliwem, które jest najtwardszą tkanką w organizmie (5 w skali Mohsa, natomiast odporność na zgniatanie wynosi 100-380 MPa). W 96-98% stanowi go materia nieorganiczna, głównie fosforan wapnia w postaci dihydroksyapatytu (Ca10(PO4)6(OH)2), który nadaje szkliwu niezwykłą twardość. Pozostałe 2-4% szkliwa stanowią związki organiczne (substancja międzypryzmatyczna) i woda.
Szkliwo jako jedyna część zęba powstaje z komórek nabłonkowych – szkliwo jest bowiem wytworem ameloblastów, które po wytworzeniu szkliwa ulegają unieczynnieniu (dlatego też szkliwo jest tkanką nieodnawialną). Ameloblasty są tworem narządu szkliwotwórczego pochodzenia ektodermalnego.
Zębina.
Pod warstwą szkliwa i cementu znajduje się zębina, stanowiąca zrąb zęba. W porównaniu ze szkliwem jest słabszą tkanką i jej twardość w skali Mohsa wynosi 2, natomiast odporność na zgniatanie wynosi 250-350 MPa. W ok. 70% składa się z części nieorganicznej w postaci kryształów dihydroksyapatytu (tak jak szkliwo), w ok. 20% z materii organicznej w postaci kolagenu, białek, lipidów, mukopolisacharydów i in. oraz w ok. 10% z wody.
Zębina wytworzona jest przez odontoblasty, które należą do miazgi zęba i tworzą na jej obwodzie zbitą jednokomórkową warstwę. W zębinie znajdują się kanaliki zębinowe. Przebiegają w nich wypustki odontoblastów – włókna Tomesa.
Cement.
Cement pokrywa korzeń, podobnie jak szkliwo pokrywa koronę zęba. Swoją budową przypomina kość. Ma żółtawe zabarwienie. Jest wytwarzany przez cementoblasty. Cement wraz z ozębną i włóknami kolagenowymi elastycznie umocowuje ząb w zębodole.
Wyróżniamy cement pierwotny (inaczej cement włóknisty), nie zawierający komórek, pokrywający ząb pierwotnie, oraz cement wtórny (komórkowy), zawierający cementocyty i cementoblasty, pokrywający korzeń w późniejszym czasie oraz głównie w okolicy otworu wierzchołkowego.
Miazga zęba.
Otoczoną przez zębinę i warstwę odontoblastów komorę zęba wypełnia miazga zęba, wypełnia ona również kanały korzeniowe. Przez otwór anatomiczny, kanały boczne i komorowo-ozębnowe łączy się z przyzębiem. Jest to bogato unerwiona i unaczyniona, tkanka łączna galaretowata niedojrzała typu embrionalnego.
W miazdze wyróżnia się warstwę wewnętrzną, bogatokomórkową, i zewnętrzną, skąpokomórkową (tzw. "warstwę Weila" lub "pas Weila"). W warstwie Weila mają początek naczynia chłonne, które opuszczają ząb przez otwór wierzchołkowy i deltę korzeniową. W miazdze występują sploty naczyniowe i nerwowe (np. splot Raschkowa). Niektórzy wliczają do miazgi (jako dwie najbardziej zewnętrzne warstwy) warstwę odontoblastów oraz tzw. prazębinę (tworzącą się zębinę, dopiero co wytworzoną przez odontoblasty).
Wraz z zębiną uznawana jest za wspólną jednostkę strukturalno-funkcjonalną, tzw. endodontium.
Unaczynienie.
Oba łuki zębowe są unaczynione przez odgałęzienia tętnicy szczękowej. Gałąź I odcinka t. szczękowej, t. zębodołowa dolna, oddaje w kanale żuchwy gałązki zębodołowe dolne przednie i tylne. Gałązki te tworzą splot zębowy i z niego gałązki wnikają przez otwór wierzchołkowy i otwory boczne do jamy zęba. W II odcinku t. szczękowa bezpośrednio oddaje gałązki zębodołowe górne tylne. Natomiast gałązki zębodołowe górne środkowe i przednie odchodzą od t. podoczodołowej, jednej z końcowych gałęzi t. szczękowej. Wszystkie gałązki zębodołowe górne również tworzą splot zębowy i wysyłają tętniczki do zębów szczęki.
Tętniczki wnikające do miazgi dzielą się dalej na naczynia przedwłosowate a następnie na naczynia włosowate. Tworzą one splot w okolicy odontoblastów.
W miazdze pomiędzy naczyniami znajdują się anastomozy (tętniczo-tętnicze, tętniczo-żylne i żylno-żylne) mające znaczenie dla utrzymania równomiernego odżywienia tkanki, w przypadku gdy dojdzie do zaczopowania jednego z głównych naczyń.
Unerwienie.
Do jamy zęba wnikają dwa rodzaje włókien: włókna czuciowe z nerwu trójdzielnego, przewodzące czucie bólu, i współczulne ze zwoju szyjnego górnego, regulujące przepływ krwi w naczyniach miazgi.
Włókna czuciowe.
Pochodzą z 2 i 3 gałęzi nerwu trójdzielnego, czyli z nerwu szczękowego (V2) (dla szczęki) i od n. żuchwowego (V3) (dla żuchwy).
Nerw szczękowy oddaje gałąź (n. podoczodołowy), która przechodzi przez szczelinę oczodołową dolną, wewnątrz bruzdy podoczodołowej i przez kanał podoczodołowy, gdzie oddaje kolejno gałązki zębodołowe górne tylne, górne środkowe i górne przednie tworząc splot zębowy. Gałązki zębowe splotu zębowego kierują się ku otworom wierzchołkowym korzeni zębów.
Nerw żuchwowy oddaje gałąź (n. zębodołowy dolny), która kieruje się ku dołowi, pomiędzy mięśniami skrzydłowymi w kierunku otworu żuchwy by w kanale żuchwy oddać gałązki zębodołowe tworzące splot zębowy, którego gałązki zębowe odżywiają zęby.
W miazdze zęba, między ubogokomórkową warstwą Weila a miazgą właściwą, włókna tworzą gęsty splot Raschkowa.
Są to nerwy mielinowe i klasyfikowane są jako, A-β, A-δ. Podział klasyfikacji zależny jest od średnicy aksonu i szybkości przewodzenia. Większość włókien w miazdze należy do włókien A-α, które są odpowiedzialne za krótki, ostry i dobrze zlokalizowany ból i mają niski próg pobudliwości.
Włókna współczulne.
Regulują przepływ krwi w naczyniach krwionośnych. Są to wypustki neuronów znajdujących się w zwoju szyjnym górnym. Są to nerwy bezmielinowe, włókna typu C, i są odpowiedzialne za słabo zlokalizowany, tępy ból.
Między warstwą Weila a odontoblastami, włókna tworzą gęsty splot pododontoblastyczny.
Wymiana uzębienia.
Erupcja (wyrzynanie) zębów mlecznych i stałych oraz eksfoliacja (wypadanie) zębów mlecznych zachodzi u każdego człowieka w określonym dla każdego zęba przedziale czasowym (dane przedstawiono w tabeli poniżej).
"m-c" – miesiąc, "r. ż." – rok życia
Patologia.
Najczęstsze choroby.
 chorobą zębów jest próchnica, w skrajnych przypadkach może ona doprowadzić do ekstrakcji zęba. Leczenie próchnicy polega na usunięciu zakażonych tkanek i zastępowaniu ich materiałem zastępczym.
Mogą występować również przebarwienia, np. przy fluorozie, paleniu papierosów, piciu kawy czy wina oraz przy zażywaniu leków takich jak tetracykliny (u dzieci do lat 7) oraz rozwój stanu zapalnego, który polega na gromadzeniu się wysięku zapalnego w miazdze zęba; może on uciskać na zakończenia nerwowe i powodować ból.

</doc>
<doc id="77119" url="https://pl.wikipedia.org/wiki?curid=77119" title="Jabłoń">
Jabłoń

Jabłoń ("Malus" Mill.) – rodzaj roślin wieloletnich należący do rodziny różowatych. Obejmuje w zależności od ujęcia ok. 25, 32 do 55 gatunków. Zasięg rodzaju obejmuje strefę klimatu umiarkowanego na półkuli północnej. W Polsce występuje dziko tylko jeden gatunek rodzimy – jabłoń dzika "Malus sylvestris", zwana też płonką. Liczne gatunki z rodzaju są uprawiane. Jabłoń domowa "Malus domestica" jest popularną rośliną sadowniczą dla jadalnych owoców – jabłek. Gatunek ten rozprzestrzeniony w uprawie rośnie też w wielu obszarach jako zdziczały, także w Polsce. Inne gatunki wykorzystywane są jako rośliny ozdobne, źródło surowca drzewnego, wykorzystywane są też leczniczo.
Systematyka.
Rodzaj z plemienia "Pyreae", podrodziny "Spiraeoideae" (dawniej "Pomoideae") z rodziny różowatych "Rosaceae", rzędu różowców "Rosales" w obrębie kladu różowych obejmującego część roślin okrytonasiennych. W szerokim ujęciu należą tu jako sekcje wyłączane jako odrębne rodzaje w ujęciach wąskich: "Chloromeles" , "Docynia" , "Docyniopsis" , "Prameles" , "Sinomalus" .
Znaczenie kulturowe.
W mitologii celtyckiej jabłoń miała dawać schronienie duszom zmarłych. W centrum Avalonu w celtyckich zaświatach ma rosnąć jabłoń posiadająca jednocześnie kwiaty i owoce. Zjedzenie jabłka z tej jabłoni miało dawać wieczną młodość i nieśmiertelność. W mitologii greckiej występują natomiast jabłonie rosnące w sadzie nimf Hesperyd rodzące złote jabłka dające nieśmiertelność. Natomiast w chrześcijaństwie jabłko utożsamiane jest z grzechem.

</doc>
<doc id="77120" url="https://pl.wikipedia.org/wiki?curid=77120" title="Olga Kijowska">
Olga Kijowska

Olga Kijowska, Olga Mądra, Olga, wielka księżna, równa apostołom cs. Rawnoapostolnaja Olga, wielikaja kniaginia Russkaja, "Ольга", "Helga" (ur. ok. 923/927 w Wybuti koło Pskowa, zm. 969) — wielka księżna kijowska, święta Kościoła katolickiego i prawosławnego.
Żywot świętej.
Olga była żoną księcia Rusi Kijowskiej, Igora Rurykowicza i matką księcia Światosława I. Po śmierci męża (ok. 945), zabitego przez Drewlan, w imieniu małoletniego syna Światosława I, objęła jako regentka władzę w księstwie i sprawowała ją do roku 969.
Po śmierci męża Drewlanie wysłali poselstwo do księżny z propozycją małżeństwa z księciem drewlańskim Małem, starając się naprawić wyrządzoną krzywdę. Wściekła Olga, pozornie przyjmując oświadczyny, kazała podstępnie zabić posłów. Śmierć spotkała także członków kolejnego poselstwa. W następnym roku Olga najechała plemię Drewlan. Zburzono główny gród Iskorosteń, zabito tysiące ludzi, wśród nich prawdopodobnie także konkurenta do ręki księżny. W ten sposób wcieliła ich ziemie do swego księstwa. Jednak według hipotezy przedstawionej przez D.I. Prozorowskiego w 1864 Mał był wzięty do niewoli i identyczny z Małem Lubczaninem, ojcem Małuszy, konkubiny Światosława I i matki Włodzimierza Wielkiego.
Jako regentka nieletniego syna, który spędzał głównie czas na wyprawach wojennych, zajmowała się sprawami wewnętrznymi. Chcąc uniknąć kłopotów jakie jej sprawiali Drewlanie, wprowadziła na Rusi Kijowskiej podatki, prawo sądowe oraz uregulowała daninę. Podporządkowała Kijowowi księstwo nowogrodzkie, odnowiła traktaty handlowe z Bizancjum.
W 957 przyjęła chrzest w Konstantynopolu jako Helena i rozpoczęła proces chrystianizacji kraju.
Kult.
Relikwie.
Za panowania księcia Włodzimierza odkryto, że ciało Olgi nie uległo rozkładowi. Na Rusi był to pierwszy przypadek otwarcia relikwii, które złożono w soborze św. Zofii Mądrości Bożej w Kijowie. Stały się one źródłem licznych cudownych uzdrowień, które opisał zakonnik Jakub w XI wieku w "Pochwale księżnej Olgi". Do kultu księżnej Olgi przyczynił się metropolita kijowski Hilarion, który w swej homilii "Słowo o zakonie i łasce" tak wspomina Olgę, uznając ją i wnuka ("Włodzimierza I Wielkiego") za postaci istotne dla chrystianizacji Rusi:
Na początku XVIII w. relikwie ukryto w nieznanym miejscu i dotychczas nie odnaleziono.
W wyniku szerzącego się kultu księżnę Olgę zaliczono lokalnie do grona świętych, prawdopodobnie w II połowie XIII wieku, jednak dopiero w 1574 roku Ruska Cerkiew Prawosławna urzędowo zatwierdziła jej kult szerząc go na cały Kościół (prawosławny), nadając tytuł „równej apostołom”.
Dzień obchodów.
Kościół katolicki wspomina św. Olgę 11 lipca, natomiast Cerkiew prawosławna – 11/24 lipca, tj. 24 lipca według kalendarza gregoriańskiego.
Ikonografia.
W ikonografii święta przedstawiana jest jako dojrzała kobieta, ubrana w bogato zdobione czerwono-złote szaty książęce i koronę, najczęściej wyobrażana z krzyżem w prawej dłoni.
Patronat.
Święta Olga jest patronką wdów i nawróconych w Cerkwi prawosławnej.

</doc>
<doc id="77122" url="https://pl.wikipedia.org/wiki?curid=77122" title="Olga Kijowski">
Olga Kijowski



</doc>
<doc id="77123" url="https://pl.wikipedia.org/wiki?curid=77123" title="Secret Intelligence Service">
Secret Intelligence Service

Secret Intelligence Service ("SIS", znana także jako MI6 – dawniej Military Intelligence section 6, wywiad wojskowy Sekcja 6) – brytyjska służba specjalna powołana w roku 1909 do prowadzenia wywiadu zagranicznego.
Utworzenie MI6.
Z inicjatywy "Komitetu Obrony Imperium" (Committee of Imperial Defence – CID), powołanego w 1909 roku, utworzono 1 października 1909 roku "Biuro Tajnej Służby" (Secret Service Bureau). Podzielone zostało ono na dwie sekcje: "sekcję wewnętrzną", z której wywodzi się służba bezpieczeństwa Security Service (inaczej MI5), oraz "sekcję zagraniczną", działającą z początku jako wydział zagraniczny pod kodem „MI1(c)”. Przemianowano ją następnie w 1921 roku na "MI6", "Secret Intelligence Service" ("SIS").
Zadania MI6.
Zadaniem SIS jest zwalczanie szpiegostwa zagrażającego interesom Wielkiej Brytanii, poza jej granicami, oraz gromadzenie, przetwarzanie i analizowanie politycznych, ekonomicznych, technicznych i naukowych informacji wywiadowczych, o państwach lub organizacjach będących w zainteresowaniu Wielkiej Brytanii.
I wojna światowa.
W czasie I wojny światowej SIS zajmowała się szpiegostwem głównie w Niemczech, z którymi nie mógł sobie poradzić personel wywiadowczy Brytyjskiego Korpusu Ekspedycyjnego we Francji. Secret Intelligence Service wspólnie ze służbą bezpieczeństwa oraz Special Branch, aresztowało do końca wojny 22 agentów niemieckich. Pod koniec I wojny światowej wywiad brytyjski zaczął wspierać starania Aleksandra Kiereńskiego, który zabiegał o utworzenie nowego rządu w Rosji po abdykacji cara Mikołaja II 16 marca 1917 roku. Głównym punktem tej współpracy było utrzymanie Rosji w stanie wojny z Niemcami. Wsparcie wywiadu brytyjskiego dla Kiereńskiego polegało głównie na pomocy finansowej. Do tego celu utworzone zostało przez pierwszego dyrektora generalnego SIS, kontradmirała Mansfielda Cumminga specjalne biuro w Nowym Jorku. Lecz w Rosji przejęli władzę bolszewicy na czele z Włodzimierzem Leninem.
Od czasu utworzenia w 1909 roku do 1916 roku MI6 był jednym z działów Ministerstwa Spraw Zagranicznych. Od 1916 roku do końca I wojny światowej, czyli do roku 1918, "MI1(c)" podporządkowany był Ministerstwu Wojny, po zakończeniu działań wojennych przeszedł ponownie pod kontrolę Ministerstwa spraw Zagranicznych.
Lata międzywojenne.
Po roku 1918, w wyczerpanej wojną i zapożyczonej Wielkiej Brytanii zaczęto ucinać wydatki na służby specjalne, co szczególnie dotknęło "Secret Intelligence Service". Z powodu cięć finansowych SIS zmuszona została do zamknięcia swoich placówek w Madrycie, Lizbonie, Zurychu oraz Luksemburgu. W 1921 wydział zagraniczny zamieniono w "Secret Intelligence Service" (SIS, zwany także MI6) jako główną agencję wywiadu zagranicznego Wielkiej Brytanii.
Za główne zagrożenie dla Imperium Brytyjskiego uważano Związek Radziecki. Mimo podpisania przez obie strony układu handlowego oraz zobowiązania się zaprzestania działalności szpiegowskiej przeciwko sobie, szefowie obu służb – Feliks Dzierżyński i Mansfield Cumming nie przestrzegali układu. Wkrótce po wykryciu przez kontrwywiad MI5 działalności wywiadu zagranicznego INO OGPU wśród ruchu komunistycznego w Wielkiej Brytanii, zwiększono działania wywiadowcze w ZSRR, głównie za pomocą przedstawicielstw dyplomatycznych w tym kraju.
Na początku lat trzydziestych XX w. kierownictwo SIS za wszelką cenę próbowało ustalić, do jakiego poziomu doszła współpraca militarna między Związkiem Radzieckim a Niemcami, o której informował ich polski Oddział II Sztabu Generalnego Wojska Polskiego (wywiad). Następnie, kiedy Niemcy rozpoczęli otwartą rozbudowę swoich sił zbrojnych, agenci MI6 dokładali wszelkich starań, aby ustalić skalę ich intensywności, lecz środki dostępne wówczas dla Tajnej Służby Wywiadowczej były zbyt małe. Skupienie już ograniczonych środków SIS na działalności Związku Radzieckiego oraz Niemiec i ich zbrojeniach było główną przyczyną niewykrycia przez wywiad brytyjski przygotowań Włoch do inwazji na Albanię.
II wojna światowa.
Incydent w Venlo.
W listopadzie 1939 roku na stanowisku dyrektora MI6 stanął gen. mjr Stewart Menzies, były ratownik oraz weteran walk we Francji podczas I wojny światowej. Przed objęciem tego stanowiska Menzies nadzorował przejęcie od polskiego wywiadu (konkretnie od Oddziału II Sztabu Głównego ("Biura Szyfrów") w Pyrach pod Warszawą) dwóch egzemplarzy Enigmy, wraz z materiałami do kryptoanalizy. Deszyfratory, które skonstruowano następnie w Bletchley Park, powstały na podstawie otrzymanych wówczas od Polaków materiałów.
Początek na nowym stanowisku nie był zbyt udany dla Menziesa. 8 listopada 1939 roku, a więc cztery dni po objęciu przez niego stanowiska dyrektora generalnego MI6 (4 listopada 1939 roku), z holenderskiego miasteczka Venlo nad granicą z Niemcami, po zwabieniu podstępem, zostali porwani dwaj doświadczeni wysocy oficerowie MI6, kpt. S. Payne Best oraz mjr H. R. Stevens. Porwania dokonali funkcjonariusze służby bezpieczeństwa Sicherheitsdienst, pod przewodnictwem szefa wywiadu SS Waltera Schellenberga. Był to finał gry, którą Sicherheitsdienst, przedstawiając się jako spiskowcy – antynaziści, mający na celu obalenie Adolfa Hitlera, prowadziło z MI6. Porwanie dwóch wysokich oficerów było dużym ciosem dla kierownictwa MI6, tym bardziej że obaj kpt. S. Payne Best oraz mjr H. R. Stevens, wiedzieli bardzo dużo o operacjach MI6 i planach na przyszłość. Podczas przesłuchania na SD, Best i Stevens sypali informacjami, m.in. ujawnili większość europejskiej siatki MI6.
Ultra.
Mimo niezbyt udanych początków, dokonania MI6 w czasie II wojny światowej należy uznać za sukces. Operacja "Ultra" pozwoliła MI6 zaopatrywać przywódców i dowódców alianckich w obfite i szczegółowe informacje na temat potencjału militarnego Niemiec i Włoch oraz ich zamiarów.
Współpraca z innymi służbami.
"Secret Intelligence Service" w czasie wojny prowadziło ścisłą współpracę z innymi służbami brytyjskimi, m.in. ze Służbą Bezpieczeństwa MI5, Zarządem Operacji Specjalnych (Special Operations Executive – SOE), jak i ich odpowiednikami w Stanach Zjednoczonych, a głównie z Biurem Służb Strategicznych (Office of Strategic Services – OSS), z którym często dochodziło do sporów i rywalizacji. SIS otrzymał olbrzymi zasób informacji wywiadowczych o światowym teatrze działań wojennych. Uzyskał go dzięki doskonałej pracy polskich wywiadów wojskowego i cywilnego, choć już nie istniało państwo polskie.
Struktura Organizacyjna MI6 w czasie II wojny światowej.
MI6 w czasie II wojny światowej składało się z dwóch pionów:
W 1944 utworzono nową XI ds. Związku Radzieckiego, szefem sekcji mianowano Harolda (Kima) Philby’ego, byłego pracownika Sekcji Kontrwywiadu, który był jednym z tzw. siatki szpiegowskiej z Cambridge, działającej na rzecz Związku Radzieckiego.
Zimna wojna.
Siatka szpiegowska Cambridge.
Tajne służby Wielkiej Brytanii SIS oraz Security Service, wraz z zarządem, były głęboko penetrowane przez agentów tzw. Siatki szpiegowskiej z Cambridge, pracującej dla radzieckiego wywiadu zagranicznego NKWD INO. Wszystko wskazuje na to, że pierwszym zwerbowanym przez agentów NKWD w Wielkiej Brytanii był Anthony Blunt, który z kolei zwerbował Johna Cairncrossa i przynajmniej jeszcze jednego studenta z Cambridge, "Leo Longa". Oficer NKWD prowadzący siatkę z Cambridge, Jurij Modin, stwierdził, że to Guy Burgess zwerbował Anthony’ego Blunta oraz innych i był głową całej siatki.
Guy Burgess, syn oficera Royal Navy, absolwent prestiżowych szkół, m.in. Królewskiej Marynarki Wojennej, Eton College oraz Cambridge, od 1939 roku pracował w "Secret Intelligence Service" (MI6) oraz w Special Operations Executive (Kierownictwo Operacji Specjalnych), zdradzając najtajniejsze sekrety Rosjanom. Anthony Blunt, syn angielskiego duchownego, student matematyki i filozofii na uniwersytecie Cambridge, pracował w MI5, reprezentował ją na cotygodniowych spotkaniach Połączonego Komitetu Wywiadu (Joint Intelligence Committee), składając z tych spotkań cotygodniowy raport dla Rosjan. Podczas wojny nadzorował z ramienia MI5 zagraniczne placówki dyplomatyczne państw neutralnych w Londynie. Prawdopodobnie otwierał bagaże dyplomatów i fotografował ich zawartość.
Siatka szpiegowska z Cambridge pozostawiła długoletnią skazę na SIS.
George Blake.
George Blake, aktywny antynazista, podczas wojny pracował dla Special Operations Executive, następnie po II wojnie światowej zwerbowany do "Secret Intelligence Service". Organizował siatki szpiegowskie we wschodniej Europie, m.in. w Berlinie Wschodnim. Wysłany do Seulu, dostał się do niewoli po wybuchu wojny koreańskiej. Tam zwerbowany przez wywiad północnokoreański, został przekazany KGB ZSRR. Podczas pracy w MI6 po powrocie z Korei Północnej wydał Rosjanom ponad 40 agentów-informatorów, m.in. członków siatki MI6 w Berlinie Wschodnim, którą sam kiedyś organizował. George Blake poinformował KGB o planie operacji „Gold”, polegającej na wybudowaniu tunelu z Berlina Zachodniego do radzieckiej strefy okupacyjnej w Berlinie Wschodnim i podłączenia się do wojskowych kabli telefonicznych centrali wojsk radzieckich w Berlinie Wschodnim. Rosjanie postanowili nie przeszkadzać CIA i MI6, aby w ten sposób ochronić swe źródło informacji. Błędnie sądzili, że Blake dostarczy im dużo ważniejszych informacji, niż te, które stracą w tunelu.
Sukcesy.
SIS odnosiło także sukcesy. Jednym z nich było zwerbowanie w 1960 roku pułkownika radzieckiego wywiadu wojskowego GRU, Olega Pienkowskiego. Brytyjski wywiad prowadził Pienkowskiego w porozumieniu z wywiadem amerykańskim CIA. Oleg Pienkowski okazał się najbardziej wartościowym agentem czasu zimnej wojny.
Latem 1992 roku Wasilij Mitrochin zapukał do drzwi ambasady amerykańskiej w Tallinnie, proponując kopie kilku tysięcy dokumentów z archiwów KGB. CIA nie była jednak zainteresowana ofertą i odesłała zbiega z kwitkiem. Mitrochin postanowił zwrócić się wówczas do wywiadu brytyjskiego MI6. Kierownictwo MI6 bardzo szybko zainteresowało się Mitrochinem, a jeszcze bardziej jego archiwum. Przerzucono go potajemnie do Wielkiej Brytanii i w siedzibie MI6 rozpoczęto przesłuchania oraz przeglądania zawartości będących w jego posiadaniu dokumentów.
Jednym z Polaków zwerbowanych przez SIS był żołnierz 5 Pułku Łączności Adam Kaczmarzyk.
Lata dziewięćdziesiąte.
Po zakończeniu zimnej wojny, dawni sojusznicy zaczęli szpiegować się nawzajem. Przełom nastąpił po atakach z 11 września 2001 roku na World Trade Center i Pentagon, Tajna Służba Wywiadowcza MI6 zaczęła ściśle współpracować z Centralną Agencją Wywiadowczą (CIA) i innymi służbami na całym świecie, aby zapobiec takim atakom w przyszłości.

</doc>
<doc id="77124" url="https://pl.wikipedia.org/wiki?curid=77124" title="Białowieża">
Białowieża

Białowieża ( "Biełavieža", w miejsc. gwarze białoruskiej "Bałavež" lub "Biełavieš") – wieś w Polsce, położona w województwie podlaskim, w powiecie hajnowskim, w gminie Białowieża. Leży na rozległej polanie w Puszczy Białowieskiej, nad Narewką, na Równinie Bielskiej.
W latach 1975–1998 miejscowość znajdowała się w województwie białostockim.
Wieś jest siedzibą gminy Białowieża oraz Białowieskiego Parku Narodowego, obejmującego 17% polskiej części Puszczy Białowieskiej. W Białowieży znajdują się Białowieska Stacja Geobotaniczna, pierwotnie Polskiej Akademii Nauk, obecnie Uniwersytetu Warszawskiego, Instytut Biologii Ssaków Polskiej Akademii Nauk oraz Europejskie Centrum Lasów Naturalnych Instytutu Badawczego Leśnictwa.
Leży przy drodze wojewódzkiej nr 689 biegnącej z Bielska Podlaskiego. Dawniej była ważnym punktem na trasie przy byłym trakcie handlowym z Grodna do Brześcia Litewskiego. Od 2005 roku w Grudkach, oddalonych od miejscowości o 4 km, znajduje się pieszo-rowerowe polsko-białoruskie przejście graniczne. Białowieża jest punktem końcowym (czynnej do 1994 roku) linii kolejowej do Hajnówki.
Nazwa.
Pochodzenie nazwy miejscowości nie zostało ostatecznie potwierdzone. Może ona pochodzić od białej wieży zameczku myśliwskiego wielkich książąt litewskich (a później królów polskich).
Historia.
Najstarsze ślady obecności ludzkiej pochodzą z neolitu, sprzed około 5 tysięcy lat. 
Pierwsza osada o nazwie "Białowieża" znajdowała się ok. 5,5 km na północny zachód od obecnej miejscowości, w miejscu, w którym obecnie znajduje się uroczysko Stara Białowieża.
W XIII wieku okolice Białowieży były terenami przygranicznymi księstw: mazowieckiego, wołyńskiego, litewskiego i plemion jaćwieskich. W tym okresie najazdy tatarskie, krzyżackie i później litewskie spowodowały wyludnienie Puszczy Białowieskiej. 
Od XIV wieku istniał tam stały dwór myśliwski książąt litewskich. Wieś leśnictwa białowieskiego w ekonomii grodzieńskiej w drugiej połowie XVII wieku. W czasach Rzeczypospolitej Obojga Narodów Białowieża jako wieś królewska ekonomii brzeskiej położona była w powiecie brzeskolitewskim województwa brzeskolitewskiego. Pierwsze wzmianki o osadnictwie w Białowieży odnoszą się do roku 1639, gdy istniały folwark i dwór królewski króla Władysława IV Wazy. Następny dwór powstał w czasach panowania Augusta III Sasa. W roku 1775 wieś liczyła 20 domów. 
Po III rozbiorze Polski w 1795 roku, miejscowość do 1915 roku znalazła się pod zaborem rosyjskim (bezpośrednio w Imperium Rosyjskim). Okolice puszczy były podczas zaboru objęte powstaniami narodowymi. W okresie powstania listopadowego w roku 1831, cała straż leśna przyłączyła się do powstania. W czasie powstania styczniowego w 1863 r. walki z wojskami rosyjskimi prowadziły powstańcze oddziały Rogińskiego, Duchińskiego i Wróblewskiego. 
W roku 1827 w uroczysku Stara Białowieża odkryto cmentarzysko szkieletowe płaskie. Do roku 1976 zinwentaryzowano na terenie Białowieskiego Parku Narodowego 30 kurhanów.
W 1897 miejscowość uzyskała połączenie kolejowe z Hajnówką.
Od 17 sierpnia 1915 do końca 1918 roku teren Białowieży znajdował się pod okupacją II Rzeszy Niemieckiej. W celu pozyskiwania drewna z Puszczy Białowieskiej Niemcy zbudowali tam dwa tartaki, w Stoczku i Grudkach. 
Po zakończeniu I wojny światowej, na przełomie 1918 i 1919 r., Białowieża od grudnia 1918 do lutego 1919 znajdowała się z woli Niemiec pod administracją litewską, która jednak była podporządkowana wojskom niemieckim. W dniu 27 lutego 1919 roku do Białowieży wkroczył polski oddział konny dowodzony przez majora Jerzego Dąbrowskiego, co spowodowało, że następnego dnia Białowieżę dobrowolnie opuścił 50-osobowy oddział niemiecki. 21 marca 1919 roku do Białowieży przybyły polskie władze cywilne. W dniach 22-30 lipca 1919 roku reprezentujący władze polskie Jerzy Osmołowski, Aleksander Więckowski i Michał Kossakowski prowadzili w Białowieży negocjacje z delegacją bolszewicką, na czele której stał Julian Marchlewski.
W czerwcu i lipcu 1920 roku w pobliżu Białowieży miały miejsce dwie niewielkie potyczki wojsk polskich z oddziałami wojsk sowieckich.
W 1929 r. w Białowieży mieszkały 1064 osoby. Od 1924 mieściła się w niej Okręgowa Dyrekcja Lasów Państwowych, oddziały miały również Związek Kupców Polskich, Związek Kupców Żydowskich i Związek Leśników Państwowych. Targi odbywały się w poniedziałki. W Białowieży działała Ochotnicza Straż Ogniowa (komendant Jan Szeptulski). W 1929 r. we wsi znajdowały się skład apteczny, apteka, sześć sklepów bławatnych, dwa przedsiębiorstwa budowlane, cegielnia, skład budowlany, dom handlowy, dwie herbaciarnie, hotel, jadłodajnia, kawiarnia, spółdzielnia rolnicza, sklep z obuwiem, trzy piekarnie, dziesięć piwiarń, restauracja, firma autobusowa, sklep monopolowy, trzydzieści dziewięć sklepów spożywczych, trzy tartaki, terpentyniarnia i sklep z wędlinami. Praktykę prowadzili lekarz dr ginekologii Marian Ławrynowicz, dentysta Gołda Topolańska i cztery akuszerki. Zakłady mieli cieśla, trzej fryzjerzy, dwaj kowale, 4 krawców i 8 rzeźników.
1 września 1939 r. Białowieżę zbombardowało Luftwaffe – bomby poważnie uszkodziły cerkiew, spadły także, nie czyniąc większych szkód, w pobliżu polowego szpitala wojskowego, umieszczonego krótko przed wojną w skrzydle pałacu. 16 września do Białowieży weszła Podlaska Brygada Kawalerii. 20 września gen. Zygmunt Podhorski ps. „Zaza” powołał ze zgromadzonych oddziałów Suwalskiej Brygady Kawalerii i Podlaskiej Brygadę Kawalerii improwizowaną Dywizję Kawalerii „Zaza” złożoną z Brygady Kawalerii „Plis” i Brygady Kawalerii „Edward”. Po zajęciu Białowieży przez niemiecką 3 Dywizję Pancerną przekazano Białowieżę Sowietom, którzy okupowali ją w latach 1939–1941. Wysiedlili wówczas wiele osób na Syberię.
Po ataku Niemiec na Związek Radziecki Białowieżę okupowali Niemcy. W lipcu 1941 w budynku Lasów Państwowych przy obecnej ul. Parkowej utworzono areszt żandarmerii, gdzie m.in. przetrzymywano mieszkańców Białowieży i okolicznych wsi przed egzekucjami. 322 batalion niemieckiej policji dokonał w Białowieży i w jej okolicach (m.in. w żwirowni) licznych mordów na miejscowej ludności. W latach 1941–1944 Białowieża i jej okolice były terenem wzmożonych działań partyzantki polskiej i radzieckiej.
Jesienią 1943 roku w związku ze znaczną aktywizacją partyzantki radzieckiej na tych terenach Niemcy wysiedlili ok. 8 tys. Białorusinów z okolic Puszczy Białowieskiej.
W roku 1943 działały brygada partyzancka „W imię Ojczyzny”, sowieckie oddziały partyzanckie i oddziały AK. Od końca 1944 i w 1945 r. w rejonie Puszczy Białowieskiej operował oddział mjr. Zygmunta Szendzielarza „Łupaszki”.
25 lipca 1944 Józef Stalin oraz delegacja PKWN (E. Osóbka-Morawski, A. Witos) w Moskwie podzielili Puszczę Białowieską pomiędzy RP a BSRR. Białowieża pozostała w Polsce. 
W Białowieży znajdowała się strażnica WOP.
21 grudnia 1998 roku do Białowieży przyłączono sąsiadujące wsie Podolany i Zastawa, a także zniesiono nazwy części wsi: Stoczek, Tropinka i Wojciechówka oraz przysiółka Krzyże.
Dwory królewskie.
Podczas wykopalisk archeologicznych prowadzonych w latach 2006–2008 na terenie Starej Białowieży odkryto pozostałości drewnianego dworu datowanego na drugą połowę XVI wieku. Związany był przypuszczalnie z polowaniami Zygmunta Augusta i Stefana Batorego w Puszczy Białowieskiej.
Na podstawie wykopalisk archeologicznych (prowadzonych w latach 2004–2005) i wzmianki z 1639 roku wiadomo, że na terenie dzisiejszego parku Pałacowego w Białowieży w czasach królów z dynastii Wazów istniał kolejny dwór myśliwski. Najprawdopodobniej w tym dworze zatrzymywali się podczas polowań Władysław IV Waza (w 1643 roku) i Jan Kazimierz Waza (w 1650 roku). Dwór Wazów spalono przed 1658 rokiem, zapewne podczas IV wojny polsko-moskiewskiej.
W XVIII wieku zbudowano w pobliżu miejsca po dworze Wazów nowy dwór królewski, w którym zatrzymał się we wrześniu 1752 r. król August III Sas podczas polowania w puszczy. W polowaniu brała udział też królowa i jego dwaj synowie. Pamiątką po polowaniu jest stojący na grobli w parku Pałacowym obelisk z piaskowca z napisami w językach niemieckim i polskim opisującymi to wydarzenie. W inwentarzu z 1773 roku dwór określono jako pałac drewniany, frontem zwrócony na południe, obity tarcicami heblowanymi, długości 11 i szerokości 5 sążni.
W dniach od 30 sierpnia do 2 sierpnia 1784 roku w dworze przybywał król Stanisław August Poniatowski. Z tej okazji bratanek króla podskarbi wielki litewski Stanisław Poniatowski wyremontował przed przyjazdem
króla istniejący dwór i dobudował widoczne na zachowanych widokach z epoki oficyny – kuchenną i gościnną. Inwentarz sporządzony w 1796 roku wspomina także o stojącej w pobliżu kancelarii łowieckiej, domu dla audytora leśnictwa, młynie, psiarni i składzie na sieci. Zachował się widok dworu z 1821 roku, co oznacza, że budynek przetrwał przemarsz wojsk napoleońskich w 1812 roku. Dawny dwór królów Polski został prawdopodobnie zniszczony około roku 1831 w czasie powstania listopadowego.
Pałac w Białowieży.
W 1889 roku na miejscu dworu polskich królów car Aleksander III polecił rozpoczęcie budowy pałacu. Budowa została ukończona w 1894 r. Była to letnio-jesienna rezydencja cara Rosji zbudowana z myślą o polowaniach w Puszczy Białowieskiej. Pod koniec XIX wieku wokół pałacu na obszarze 49 ha założono istniejący do dziś park Pałacowy w typie parku angielskiego. Na potrzeby pałacu w 1897 r. wybudowano dworzec Białowieża Pałac, a kilka lat później Białowieża Towarowa, którego budynek zachował się. Car Aleksander III wraz z rodziną przyjeżdżał na łowy koleją. 
Pałac spłonął wskutek działań wojennych w 1944 r., w 1958 r. zdecydowano o jego rozbiórce. Obecnie na jego miejscu wzniesiono nowy budynek, w którym znajdują się dyrekcja Białowieskiego Parku Narodowego, Muzeum Przyrodniczo-Leśne im. prof. J. Miklaszewskiego, restauracja i hotel.
Turystyka.
Ruch turystyczny w rejonie Białowieży zaczął rozwijać się w okresie międzywojennym. W 1939 liczbę turystów szacowano na ponad 45 tys. osób. 
Miejscowość zawdzięcza swoją popularność Puszczy Białowieskiej i Białowieskiemu Parkowi Narodowemu, który wraz z częścią Puszczy Białowieskiej na terytorium Białorusi, został wpisany w 1979 na listę światowego dziedzictwa UNESCO. Stanowi ona bazę wypadową do Parku i atrakcji turystycznych znajdujących się w zagospodarowanej części Puszczy. Ma rozbudowaną bazę turystyczną. We wsi znajdują się cztery hotele, kilka zajazdów i pensjonatów, a mieszkańcy prowadzą kilkadziesiąt kwater agroturystycznych. 
W parku Pałacowym znajdują się Muzeum Przyrodniczo-Leśne Białowieskiego Parku Narodowego im. prof. J. Miklaszewskiego (zbudowane w miejscu wzniesionego w latach 1967–1970 zespołu mieszczącego muzeum i Dom Wycieczkowy WPT „Iwa”), oraz dworek gubernatora grodzieńskiego (obecnie siedziba Ośrodka Edukacji Przyrodniczej BPN). Zachowały się zbudowane w czasie panowania cara Aleksandra III stajnie (dawniej Dom Turysty PTTK) i Dom Marszałkowski (obecnie siedziba Białowieskiego Parku Narodowego i Instytutu Badawczego Leśnictwa). Obok parku znajduje się cerkiew prawosławna św. Mikołaja Cudotwórcy. W miejscowości znajduje się również kościół rzymskokatolicki św. Teresy od Dzieciątka Jezus z kaplicą św. Huberta – patrona myśliwych. 
W zachodniej części miejscowości zlokalizowany jest niewielki skansen budownictwa drewnianego z dwoma wiatrakami. Najbardziej na południe wysunięty jest dawny (nieczynny) dworzec kolejowy – Białowieża Towarowa (obecnie mieści się w nim restauracja Carska).
Przy drodze z Hajnówki do Białowieży znajduje się Rezerwat Pokazowy Żubrów, w którym prócz żubrów można zobaczyć dziki, wilki, jelenie, sarny, żubronie (skrzyżowanie żubra z bydłem domowym) i koniki polskie.
Białowieski Park Narodowy reprezentuje najlepiej zachowany w Europie nizinny las naturalny (grąd, ols, bór). Stwierdzono w nim 806 gatunków roślin naczyniowych (w tym 24 drzew), ponad 3 tys. gatunków grzybów, 200 mchów i 283 porostów. Odnotowano 120 gatunków ptaków gniazdujących, 52 gatunki ssaków i ponad 10 tys. gatunków bezkręgowców (w większości owadów). Dla zwiedzających jest dostępny 4-kilometrowy pieszy szlak wyłącznie z licencjonowanym przewodnikiem (w grupach maksymalnie do 12 osób). Natomiast Obręb Ochronny Hwoźna, który w 1996 roku włączono do Parku, jest dostępny zarówno do turystyki pieszej, jak i rowerowej. Znajduje się tam ponad 20 km szlaków pieszych oraz 14 km szlaków rowerowych. Po szlakach można poruszać się nieodpłatnie bez przewodnika. Szlaki są oznakowane i zaopatrzone w liczne wiaty, kładki oraz punkty widokowe.
Zmodernizowane Muzeum Przyrodniczo-Leśne Białowieskiego Parku Narodowego dokumentuje cenny przyrodniczo i kulturowo obszar Podlasia – Puszczę Białowieską. W salach wystawowych prezentowane są przyroda i historia Białowieskiego Parku Narodowego i Puszczy Białowieskiej oraz wielowiekowa działalność człowieka na tym terenie. Zgodnie z najnowszymi trendami, treści prezentowane są blokami problemowymi, eksponowanymi w formie dioram. Organizowane są też wystawy czasowe oraz galerie malarskie i fotograficzne.
W miejscowości znajduje się też Ośrodek Edukacji Leśnej „Jagiellońskie”, należący do Nadleśnictwa Białowieża.
Prócz turystyki pieszej w okolicy można uprawiać turystykę rowerową, konną i wodną (spływy kajakowe). W Białowieży bierze początek wiele szlaków turystycznych, pieszych i rowerowych, liczących kilkaset kilometrów. W „Starej Białowieży” wyznaczony jest Szlak Dębów Królewskich, gdzie rosną m.in. 400-letnie dęby. Wyznaczono miejsca ogniskowe dla grup turystycznych. Niedaleko północno-zachodniej granicy Białowieży, przy drodze w kierunku Bud (przedłużenie ul. Zastawa), zorganizowano ścieżkę edukacyjną Żebra Żubra. 
W zabytkowym odrestaurowanym budynku dawnej kasy kolejowej przy ul. Kolejowej 17, przy wejściu na mostek i groblę prowadzącą do parku Pałacowego i Rezerwatu Ścisłego, mieści się Centrum Informacji Turystycznej PTTK, gdzie można oprócz zasięgnięcia informacji na temat miejscowych atrakcji turystycznych skorzystać z usług licencjonowanych przewodników i zorganizować wycieczkę.
Demografia.
Według spisu ludności z 30 września 1921 roku w dzielnicy Stoczek mieszkało 1064 osób w 145 domach, 1049 podało narodowość polską, 7 – białoruską, 5 – niemiecką, 3 – inną narodowość. 248 osób było wyznania rzymskokatolickiego, 629 osób było wyznania prawosławnego, 74 – ewangelickiego, 112 – do wyznania mojżeszowego, 1 osoba zadeklarowała przynależność do innego wyznania.
W dzielnicy Zastawa mieszkało 342 osób w 54 domach, 310 podało narodowość polską, 14 – białoruską, 2 – żydowską, 16 – inną narodowość. 11 osób było wyznania rzymskokatolickiego, 315 osób było wyznania prawosławnego, 1 – ewangelickiego, 15 – wyznania mojżeszowego.
W dzielnicy Podolany mieszkało 310 osób w 51 domach, 310 podało narodowość polską. 23 osoby były wyznania rzymskokatolickiego, 287 osób było wyznania prawosławnego.
W dzielnicy Krzyże mieszkało 87 osób w 11 domach, 87 podało narodowość polską. 32 osoby były wyznania rzymskokatolickiego, 45 osób było wyznania prawosławnego, 10 zadeklarowało przynależność do wyznania mojżeszowego.
Związki wyznaniowe.
Na terenie miejscowości działalność prowadzą następujące związki wyznaniowe:
oraz dwie protestanckie wspólnoty o charakterze ewangelikalnym:
Klimat.
Skrajne wartości temperatury zanotowane w Białowieży w okresie powojennym:

</doc>
<doc id="77126" url="https://pl.wikipedia.org/wiki?curid=77126" title="Jacek Sawaszkiewicz">
Jacek Sawaszkiewicz

Jacek Sawaszkiewicz (ur. 10 września 1947 w Szczecinie, zm. 11 czerwca 1999 tamże) – polski pisarz fantastyki naukowej, satyryk. Współpracownik czasopisma „Karuzela” i rozgłośni szczecińskiej Polskiego Radia.
Uczył się w Technikum Łączności w Szczecinie; po zdaniu matury w 1968 r. pracował jako elektronik w Spółdzielni „Elektromet”. W latach 1968-1970 odbywał służbę wojskową, po której podjął pracę w Miejskim Sztabie Wojskowym w Szczecinie jako inspektor do spraw technicznych. W późniejszych latach był inspektorem do spraw obrony cywilnej w Dzielnicowym Zarządzie Budynków Mieszkalnych Szczecin-Pogodno oraz kierownikiem sekcji w Urzędzie Telefonów Miejscowych. W 1979 r. przeniósł się do Stargardu. Od 1975 r. zajmował się wyłącznie pracą literacką. Debiutował opowiadaniem satyrycznym "Sanatorium" („Karuzela”, 1972 nr 18) ; debiut książkowy w 1978 (tom opowiadań "Czekając"). Laureat wielu konkursów literackich. Najbardziej znanym jego dziełem jest cykl "Kronika Akaszy". Publikował opowiadania na łamach „Młodego Technika”, „Morza i Ziemi”, „Razem”, „Odgłosów”, „Politechnika”, „Nurtu”, „Fantastyki”.
Początkowa twórczość Sawaszkiewicza to typowe opowiadania sensacyjne w konwencji fantastyki lat sześćdziesiątych. W późniejszych utworach podążał raczej w kierunku groteski, humoreski lub fantastyki socjologicznej. Pochowany został na Cmentarzu Centralnym w Szczecinie (kwatera 96d).

</doc>
<doc id="77127" url="https://pl.wikipedia.org/wiki?curid=77127" title="Konrad Fiałkowski">
Konrad Fiałkowski

Konrad Rafał Fiałkowski (ur. 29 grudnia 1939 w Lublinie, zm. 23 listopada 2020 w Wiedniu) – polski naukowiec specjalizujący się w informatyce i cybernetyce oraz pisarz fantastyki naukowej, prof. zw. dr hab. nauk komputerowych.
Kariera zawodowa.
Ukończył Liceum Ogólnokształcące im. Jana Zamoyskiego w Lublinie (wówczas noszące nazwę VI Liceum Ogólnokształcące TPD w Lublinie), a w roku 1957 został laureatem Olimpiady Fizycznej. W 1959 uczestniczył w zespole tworzącym oprogramowanie pierwszego polskiego komputera, noszącego nazwę XYZ. 
W 1962 ukończył studia na Wydziale Elektroniki Politechniki Warszawskiej. W 1964 otrzymał doktorat z zakresu maszyn matematycznych. Habilitował się w 1966. W czasie pracy w University of Pennsylvania (1968) prowadził badania nad algorytmami genetycznymi. W roku 1973 otrzymał tytuł naukowy profesora nadzwyczajnego, a w 1981 – profesora zwyczajnego. 
W latach 1960–1962 był operatorem-programistą pierwszej polskiej maszyny cyfrowej w Zakładzie Aparatów Matematycznych PAN. Od 1962 pracował na Wydziale Elektroniki Politechniki Warszawskiej. W latach 1973–1975 – profesor Politechniki Warszawskiej (dyrektor Centralnego Ośrodka Informatyki), w latach 1975–1981 – dyrektor Instytutu INTE w Warszawie. Od 1997 – profesor zwyczajny Uniwersytetu Warszawskiego. W latach 1996–2007 – profesor w Rensselaer Polytechnic Institute w Troy. 
Członek senior Institute of Electrical and Electronics Engineers (od 1968). Specjalista od spraw komputerowych w organizacji UNESCO. Autor ponad 80 publikacji naukowych oraz książek z zakresu informatyki, m.in. "Maszyna ZAM-2" (1963, pierwsza w języku polskim książka o maszynie cyfrowej). 
Główne kierunki badań: modelowanie ewolucyjne, architektura maszyn przetwarzających informacje, antropologia systemowa, prace nad hipotezą dotyczącą powstawania mózgu ludzkiego jako efektu ubocznego stresu cieplnego. Twórca koncepcji maszyny cyfrowej ANOPS do zastosowań biomedycznych. Opracował projekt konceptora – maszyny bez liczb i arytmetyki przetwarzającej koncepty.
Twórczość literacka.
Jako pisarz science fiction debiutował w 1956 na łamach tygodnika „Dookoła Świata”. Laureat drugiej nagrody w konkursie literackim czasopisma „Młody Technik” za opowiadanie "Prawo wyboru" (1962), które otrzymało również wyróżnienie na Międzynarodowym Konkursie Fantastyki w Moskwie. Najczęściej publikował swoje opowiadania na łamach „Młodego Technika” oraz „Nurtu”. 
Opowiadania Fiałkowskiego z lat 1956–1979 utrzymane były głównie w konwencji „cudownego wynalazku”. W późniejszej fazie twórczości następuje wyraźny przełom – nowsze utwory Fiałkowskiego poruszają tematykę poszukiwania prawdy i praw rządzących rzeczywistością, na przykład w podejmującej interpretację Nowego Testamentu powieści "Adam, jeden z nas". Opowiadania "Poprzez piąty wymiar", "Szansa śmierci", "Biohazard" stały się podstawą widowisk i filmów telewizyjnych. 
Utwory Fiałkowskiego były tłumaczone na język angielski, bułgarski, czeski, francuski, japoński, niemiecki, portugalski, rosyjski, rumuński, słowacki, szwedzki, węgierski, włoski. 
Był członkiem Stowarzyszenia Pisarzy Polskich i członkiem założycielem Polskiego Towarzystwa Informatycznego..

</doc>
<doc id="77128" url="https://pl.wikipedia.org/wiki?curid=77128" title="MI6">
MI6



</doc>
<doc id="77129" url="https://pl.wikipedia.org/wiki?curid=77129" title="Segregacja rasowa">
Segregacja rasowa

Segregacja rasowa (, oddzielenie) – rodzaj sformalizowanej, zinstytucjonalizowanej separacji opartej na kryterium rasy, grupy etnicznej, językowej bądź religijnej, której cechą charakterystyczną jest oddzielenie jednej rasy bądź grupy od drugiej. Separacja może mieć charakter geograficzny, ale zazwyczaj jest realizowana poprzez świadczenie usług za pomocą oddzielnych instytucji, takich jak szkoły czy transport publiczny. Istnieją różne formy segregacji rasowej, zarówno dobrowolna, związana z chęcią niezależności i odrębności społeczeństw, jak i przymusowa stosowana przez rządu państw, przy czym w drugim przypadku często ma charakter dyskryminacyjny wobec jednej z grup.
Społeczeństwa, które praktykowały segregację rasową.
Nazistowskie Niemcy.
W latach 30. XX w. wprowadzono w III Rzeszy rasistowskie i antysemickie ustawy norymberskie, skierowane przeciwko dużej społeczności żydowskiej w Niemczech. Zakazywały one małżeństw między Żydami (, podludzie) i „aryjskimi” Niemcami (, nadludzie). Gdy prawa te weszły w życie, wiele mieszanych małżeństw popełniło samobójstwo.
W Generalnym Gubernatorstwie w 1940 ludność była podzielona na kilka grup. Każda grupa miała odmienne prawa, racje żywnościowe, przydzielone okręgi zamieszkania w miastach, transport publiczny i zarezerwowane restauracje. Od najbardziej do najmniej uprzywilejowanych:
W latach 30. i 40. Żydzi i Cyganie zostali zmuszeni do noszenia żółtych opasek i byli dyskryminowani z mocy prawa rasowego. Żydowscy lekarze i nauczyciele nie mogli leczyć ani nauczać „aryjskich” pacjentów czy uczniów.
Podział na Niemców, Polaków i Ukraińców opierał się na deklaracji językowej, rzadziej religijnej bądź przynależności politycznej, pomijając jednak przynależność rasową. Bardzo wiele osób o korzeniach słowiańskich, w tym polskich zostało zaliczonych do grupy Reichsdeutsche bądź Volksdeutche – zdarzały się też przypadki nadania statusu Polaka bądź Ukraińca osobom rasy germańskiej. Możliwe było przejście z kategorii „Polaków”, „Górali” i „Ukraińców” do którejś z trzech kategorii „-doutshe”, a jedynym warunkiem było zastąpienie języka polskiego j. niemieckim, przy czym po osiągnięciu biegłości w języku niemieckim uzyskiwano niemieckie nazwisko. Hitler szacował, że proces zmiany języka u całej populacji zajmie kilka pokoleń.
Stany Zjednoczone.
Dyskryminacja rasowa została prawnie uregulowana w tzw. prawach Jima Crowa po zakończeniu Wojny secesyjnej, głównie (choć nie wyłącznie) w południowych stanach. Segregacja ta trwała aż do lat 60. XX w. Biali i czarni zmuszeni byli do korzystania z oddzielnych szkół, publicznych toalet, ławek parkowych, pociągów czy miejsc w restauracjach. Prawa dotyczące „mieszania ras” zabraniały międzyrasowych małżeństw. W niektórych miejscowościach w restauracjach nie pozwalano obsługiwać różnych ras pod tym samym dachem.
Po zakończeniu II wojny światowej wśród czarnych Amerykanów rósł sprzeciw wobec oficjalnej segregacji rasowej. Pierwszym krokiem było podpisanie przez prezydenta Trumana, 26 lipca 1948, tzw. "Executive Order 9981", który zakończył segregację w siłach zbrojnych Stanów Zjednoczonych. Duży wpływ na tę decyzję miał sukces grupy lotniczej złożonej wyłącznie z czarnoskórych obywateli Stanów Zjednoczonych.
Zinstytucjonalizowana segregacja rasowa została zakończona dzięki wysiłkom takich aktywistów na rzecz praw człowieka jak Rosa Parks i Martin Luther King, pracujących od zakończenia wojny aż do chwili przyjęcia "Voting Rights Act" (ustawa o prawie do głosowania) i "Civil Rights Act" (ustawa o prawach obywatelskich) w 1964, popartych przez prezydenta Lyndona Johnsona 3 lipca tegoż roku. Wiele z tych wysiłków nosiło charakter obywatelskiego nieposłuszeństwa, nakierowanego na łamanie segregacyjnych zasad i praw, jak siadanie na miejscach dla białych, na przodzie autobusu (Rosa Parks) czy zajmowanie miejsc w restauracjach dla białych.
Chociaż równość rasowa jest dzisiaj, przynajmniej w teorii, zagwarantowana dla wszystkich obywateli Stanów Zjednoczonych, niektórzy uznają niedawny USA Patriot Act za niejawną próbę narzucenia rasowej segregacji i dyskryminacji nie-obywatelom Stanów Zjednoczonych. Osoby o ciemniejszej karnacji, jak Arabowie czy Pakistańczycy, są często poddawani odmiennym procedurom niż inni. Jednak Stany Zjednoczone mają ścisłe reguły przeciwdziałające rasowemu „profilowaniu”, które mają zapobiegać takiej dyskryminacji.
Republika Południowej Afryki w okresie apartheidu.
Apartheid był systemem, który istniał w Afryce Południowej przez ponad 40 lat, aczkolwiek sam termin wywodzi się jeszcze z lat 1910. Po zwycięstwie Partii Narodowej w wyborach krajowych (wyłącznie dla białych) w 1948 wydano szereg ustaw formalizujących segregację rasową. Apartheid był stopniowo znoszony począwszy od 1984, na skutek presji międzynarodowego środowiska i sytuacji wewnętrznej w kraju. Ostatecznie zniesiono go w 1994.
Rodezja.
W listopadzie 1965 roku kierowany przez Iana Smitha rząd białej mniejszości sprawujący władzę w brytyjskiej kolonii Rodezji ogłosił jednostronnie niepodległość. Przez następnych 15 lat Rodezja sprawnie funkcjonowała pomimo międzynarodowych sankcji i presji dyplomatycznej głównie ze strony Wielkiej Brytanii. Walka partyzancka z rządem Smitha prowadzona przez lewicowe organizacje wyzwoleńcze czarnej ludności ZANU i ZAPU, sankcje oraz międzynarodowe naciski doprowadziły ostatecznie do rokowań, w wyniku których doszło w 1979 do zniesienia rządów białej mniejszości, ogłoszenia powszechnych wyborów i proklamowania Zimbabwe.
Prawa wprowadzające segregację rasową były w Rodezji już na długo przed 1965 rokiem, jednak wiele instytucji je po prostu ignorowało. Jednym z najbardziej znanych incydentów w kwestii walki z segregacją rasową w tym kraju była sprawa otwarcia nowego teatru (Reps Theatre) w Salisbury (obecnie Harare), który miał być dostępny dla wszystkich ras. Jednak wybuchła kwestia korzystania z tych samych toalet przez ludzi o różnym kolorze skóry, gdyż przepisy wyraźnie zabraniały tego w miejscach publicznych.
Izrael.
Niektóre organizacje, w tym "Palestinian Society for the Protection of Human Rights" i "Islamic Human Rights Commission", zarzucają Izraelowi, że jest państwem praktykującym apartheid w rozumieniu definicji ONZ. Prawo Izraela pozwala na emigrację do tego państwa jedynie osobom spełniającym oba warunki: bycia narodowości żydowskiej oraz wyznawania judaizmu. Izrael odmawia też obywatelstwa, pobytu oraz własności nieruchomości uchodźcom wojennym innej narodowości niż żydowska, którzy zamieszkiwali niegdyś tereny zajmowane przez Izrael w wyniku kolejnych wojen.
Jordania.
Jordania zabrania Żydom uzyskiwania obywatelstwa.
Fidżi.
Dwa wojskowe zamachy stanu w 1987 odsunęły od władzy rząd kierowany przez etnicznych mieszkańców Fidżi, ale wspierany przez mieszany elektorat Fidżyjczyków i Hindusów, którzy stanowili w przybliżeniu połowę ludności. Nowa konstytucja, ogłoszona w 1990, ustanowiła w Fidżi republikę, z urzędami prezydenta, premiera, 2/3 miejsc w senacie i znaczącą większością miejsc w izbie reprezentantów zarezerwowanych dla etnicznych mieszkańców Fidżi pomimo tego, że stanowili oni jedynie mniej niż połowę ludności. W konstytucji zawarowano dla nich także własność ziemską, na której pracowali głównie Indo-Fidżyjczycy.
Potępienie konstytucji ze strony świata skłoniło rząd Fidżi do zrewidowania jej w 1997. Poprawki usunęły większość dyskryminacyjnych klauzul, a wybory 1990 wyniosły do władzy nowy rząd, z Mahendrą Chaudhrym jako pierwszym premierem pochodzenia indo-fidżyjskiego.
W 2000 nastąpił kolejny zamach stanu, kierowany przez George’a Speighta, a wspierany przez sympatyzujące z nim armię i policję – jego celem było zakończenie indo-fidżyjskiego wpływu na politykę. Jednak ostatecznie przywrócone zostały demokracja i umiarkowana konstytucja z 1997.
Premier Laisenia Qarase odmówił stosowania się do postanowień konstytucji, nie przyjmując do rządu ministrów z indo-fidżyjskiej Partii Pracy.
Biały separatyzm.
Biały separatyzm to wiara, że osoby należące do białej rasy powinny mieć oddzielne instytucje, a nawet odrębne społeczeństwa, terytoria i rządy, i że nie powinny się mieszać z rasami nie-białymi. Biali separatyści rozróżniają w języku angielskim pojęcia „racism” i „racialism” oraz „racist” i „racialist” przydając tym dłuższym nazwom mniej negatywne konotacje. Biały separatyzm jest jedną z wielu form separatyzmu.
Wielu białych separatystów wyznaje ideologię "white supremacy" (białej supremacji), ale inni ją odrzucają. Niektórzy uważają segregacjonistów z południa Stanów Zjednoczonych i obrońców apartheidu w Afryce Południowej za białych separatystów, jako że ci zwolennicy segregacjonizmu i apartheidu używali tego samego języka separatyzmu i zaprzeczali, że wyznają białą supremację, pomimo przeczących temu dowodów. Obie grupy wierzyły w przyrodzoną niższość nie-białych, którym przypisywano niezdolność do rządzenia sobą. Niektórzy segregacjoniści wysuwali tezę, że separacja niekoniecznie oznacza wyższość rasową i wspierali ideę „osobni, ale równi” dla segregacji edukacyjnej, którą Sąd Najwyższy Stanów Zjednoczonych odrzucił w sprawie "Brown v. Board of Education".
Kevin Alfred Strom, w programie radiowym "American Dissident Voices" emitowanym przez ugrupowanie białych separatystów National Alliance, w taki sposób zdefiniował różnicę między separatyzmem i supremacją:
Socjologowie tacy jak Betty A. Dobratz i Stephanie Shanks-Meile twierdzą, że terminy „biały separatyzm” i „biały nacjonalizm” są eufemizmami, które zostały przyjęte przez grupy neonazistowskie i rasistowskie jako taktyczne posunięcie mające usunąć z ich poglądów piętno ekstremizmu. Zwolennicy separatyzmu utrzymują natomiast, że ich chęć odseparowania się od wielorasowego społeczeństwa usuwa możliwość podporządkowywania innych grup etnicznych, a więc nie ma tym samym żadnego związku z supremacją. Twierdzą, że nie chcą się mieszać z innymi rasami ani im szkodzić czy zmuszać do czegokolwiek.
Ludzi o jasnej skórze można znaleźć w każdej grupie etnicznej, a genetyczna podstawa słabej pigmentacji nie jest zarezerwowana dla żadnej szczególnej kategorii rasowej. Generalnie, biali separatyści przyznają się do genetycznej przynależności do kultury anglosaskiej, a niekiedy do wiary w pochodzenie od biblijnych ludów semickich. Białych separatystów można niekiedy odnaleźć w grupach "Christian Identity", które określają rząd Stanów Zjednoczonych mianem syjonistycznego rządu okupacyjnego i proponują „białą ojczyznę” w północno-zachodniej części Stanów Zjednoczonych.
Antyrasistowska grupa "Turn it down" (Odrzuć to), która zwalcza muzykę White Power, definiuje termin „biały separatysta” następująco:
"National Alliance", grupa białych separatystów, która jest często oskarżana o propagowanie białej supremacji i neonazizm, odwołała się do Adolfa Hitlera jako „największego człowieka naszych czasów”, ale ciągle utrzymuje, że nie jest grupą białych supremacjonistów, i odrzuca wszelką krytykę tego rodzaju jako „żydowski spisek” mający osłabić mechanizmy rasowej obrony białych ludzi przez oskarżanie tych, którzy wierzą w ideały białych separatystów, że są białymi supremacjonistami.
Czarny separatyzm.
Obok białego separatyzmu istnieje także, zwłaszcza w Stanach Zjednoczonych, podobnie marginalny ruch czarnego separatyzmu. Czarni separatyści uważają, że biali są rasistowskimi ciemiężcami czarnych i w ramach współczesnego, zdominowanego przez białych społeczeństwa, czarni nie mają możliwości rozwoju. Uważają oni, że jedynym rozwiązaniem jest oderwanie się i utworzenie odrębnego czarnego społeczeństwa.
Bardziej konkretne cele były zmienne historycznie i odmienne w poszczególnych grupach separatystów. Marcus Garvey jawnie wzywał w latach 20. do powrotu do Afryki, do powstałej tam w XIX w. Liberii. Nation of Islam wzywa, w znacznie spokojniejszym tonie, do utworzenia na ziemi amerykańskiej niezależnego czarnego państwa. Poglądy głównego nurtu separatystycznego sprowadzają się do postulatów, że potrzeby czarnych byłyby lepiej zaspokajane przez wyłącznie czarne szkoły i przedsiębiorstwa, jak również lokalnych polityków i policję.
Główny nurt czarnego separatyzmu stoi w ostrej opozycji do poglądów antysegregacjonistów i integracjonistów w afroamerykańskiej społeczności. Ci utrzymują, że czarni mogą i powinni awansować w ramach szeroko rozumianego społeczeństwa amerykańskiego, i nawołują do osiągania tego przez pracę nad sobą, postępy w edukacji, rozwój przedsiębiorczości i działalność polityczną. Martin Luther King, który przewodził działalności na rzecz obalenia segregacji w latach 60., oraz Malcolm X, współczesny czarny separatysta z ruchu "Nation of Islam", uosabiają opozycję między tymi dwoma podejściami.
Separatyzm latynoski.
Niektóre latynoskie grupy polityczne, Amerykanie pochodzenia meksykańskiego, w latach 60. głosiły rasowy separatyzm rasy brązowej (chicano). Niektórzy chcieli utworzyć odrębne państwo na południowym zachodzie Stanów Zjednoczonych, na terytoriach, które zostały oderwane przez Amerykanów od Meksyku w czasie wojny amerykańsko-meksykańskiej w 1848. Niektóre z tych planów zostały wyrażone w dokumencie "Plan Espiritual de Aztlan". Dzisiejszy "Movimiento Estudiantil Chicano de Aztlan, MEChA" jest znacznie mniej radykalnym spadkobiercą tamtych poglądów.

</doc>
<doc id="77130" url="https://pl.wikipedia.org/wiki?curid=77130" title="Biała supremacja">
Biała supremacja

Biała supremacja (), również wyższość białych – rasistowskie przekonanie, że biali ludzie są lepsi od ludzi innych ras i w związku z tym powinni nad nimi dominować. Zwolennicy określają te przekonania też jako "White Power" (moc białych) lub "White Pride" (biała duma).
Ideologia.
Biali supremacjoniści sprzeciwiają się gwałtownie mieszaniu ras, szczególnie międzyrasowym małżeństwom. Według nich jest to niszczenie tego, nad czym ewolucja (Natura) pracowała przez tysiąclecia. Utrzymywanie „czystości krwi” jest podstawowym dogmatem tego ruchu. Niektórzy twierdzą, że nie zamierzają szkodzić nie-białym, lecz dążą jedynie do utrzymania czystości genetycznej. Niektóre grupy supremacjonistyczne, szczególnie w krajach niemieckojęzycznych, aktywnie występują jako nazistowskie – zbiorczo określa się je mianem neonazistów.
W Stanach Zjednoczonych ruchy białych supremacjonistów są niekiedy powiązane z chrześcijańskimi fundamentalistami, aczkolwiek większość chrześcijan zdecydowanie odcina się od nich, uważając ruchy supremacjonistów za niechrześcijańskie. Niektórzy supremacjoniści uważają przemoc za uzasadnioną metodę wspierania swojej sprawy. Charakterystyczną cechą jest w nich także męskie przywództwo.
Niektórzy zwolennicy białej supremacji określają się mianem odynistów. Jednak nie wszyscy odyniści są supremacjonistami. Supremacjonistyczna wersja odynizmu ma niewiele wspólnego z Christian Identity, ale istnieje jedno kluczowe podobieństwo: odynizm w tej odmianie zakłada dualizm – podobnie jak Christian Identity – jeśli chodzi o podział uniwersum na dwa światy, białych i czarnych (czyli nie-białych). Najbardziej fundamentalna różnica między tymi dwiema ideologiami polega na tym, że odyniści są ruchem neopogańskim.
Wiele grup supremacjonistycznych nie jest związanych z doktrynami religijnymi. Grupy te – jak American Nazi Party – są raczej motywowane politycznie, a nie religijnie. Ku Klux Klan, jedna z najbardziej znanych grup rasistowskich w USA, proponuje segregację rasową, która nie jest oparta na motywacji religijnej, choć niektóre z jej grup deklarują się jako otwarcie protestanckie.
Rozprzestrzenienie.
Grupy białych supremacjonistów istnieją w większości krajów o znaczącym udziale białej ludności, łącznie ze Stanami Zjednoczonymi, Europą, częściami Ameryki Łacińskiej, Australią i Afryką Południową. Jednak we wszystkich tych miejscach ich poglądy są podzielane przez zdecydowaną mniejszość ludności, a aktywne członkostwo jest śladowe.
Wojownicze stanowisko reprezentowane przez niektóre grupy spowodowało, że są one dokładnie obserwowane przez organy egzekwujące przestrzeganie prawa. W niektórych krajach europejskich, które niedawno doświadczyły skutków takich poglądów, zwłaszcza w czasie drugiej wojny światowej, grupy białych supremacjonistów są zakazane przez rozmaite przepisy – takie jak prawo zabraniające głoszenia nienawiści, czy prawo zakazujące istnienia organizacji sprzeciwiających się w zasadniczy sposób istnieniu wieloetnicznego, wielorasowego i demokratycznego społeczeństwa.
Przemoc.
National Alliance jest prawdopodobnie najbardziej znaną organizacją dzięki swojemu byłemu przywódcy, Williamowi Pierce’owi, który był jedną z najbardziej rozpoznawanych postaci ruchu białych separatystów (National Alliance określa sama siebie mianem organizacji separatystycznej, a nie supremacjonistycznej). Pierce napisał "The Turner Diaries" i prowadził program radiowy „American Dissident Voices”. Dzięki nim, Pierce zapewnił swoim zwolennikom ideologiczne i praktyczne przygotowanie do popełniania aktów przemocy. Retoryka tych grup w dużej mierze naśladuje retorykę Adolfa Hitlera, zarówno co do treści, jak i ideologii politycznej. Religia Pierce’a – kosmoteizm – była przeniknięta ideami „rasowej czystości” i eugeniki. W 1997 roku Pierce stwierdził:
The World Church of the Creator, obecnie zwany Creativity Movement, jest przykładem przemocy dokonywanej przez białych supremacjonistów w celu wywołania wojny ras. Ben Klassen, założyciel organizacji, wierzył, że w jego religii jest tylko jedna rasa. Poza głównym punktem wiary, jego ideologia jest podobna do ideologii wielu grup Christian Identity w swoim przekonaniu, że w rządzie federalnym, międzynarodowej bankowości i mediach istnieje żydowski spisek. Uważają one, że musi nastąpić tzw. RAHOWA ("RAcial HOly WAr" – ang. „Święta Wojna Rasowa”), aby usunąć ze świata Żydów i inne „błotne” rasy. We wczesnych latach 90. nastąpił dramatyczny wzrost liczebności tej grupy, wskutek narastającej wiary w Apokalipsę i przekonanie, że nadciąga RAHOWA. W 1996 roku, Matthew Hale – który stał się znany dzięki temu, iż odmówiono mu przyznania licencji na praktykowanie prawa – został nowym przywódcą Kościoła Stworzyciela. Hale dokonał wielu zmian w ugrupowaniu, zmieniając nazwę na Światowy Kościół Stworzyciela, aby nadać mu pozór światowego zasięgu.
Ostatnie zdarzenia pokazały chęć członków do uczestniczenia w aktach przemocy. Członkowie Kościoła z południowej Florydy są podejrzewani o szereg pobić na tle rasowym. Czterech członków zostało też skazanych za pobicie i obrabowanie żydowskiego właściciela sklepu z wideo – prawdopodobnie usiłowali zdobyć pieniądze.
Wielu wierzy w konieczność stania się męczennikami. Przykładowo, Robert Mathews, przywódca grupy The Order, zginął w starciu ze stróżami prawa. Podobnie, William King znajdował upodobanie w tym, że zostanie skazany na karę śmierci za zamordowanie Jamesa Byrda.

</doc>
<doc id="77131" url="https://pl.wikipedia.org/wiki?curid=77131" title="Przymusowa sterylizacja">
Przymusowa sterylizacja

Przymusowa sterylizacja – programy społeczne, które pojawiły się na początku XX w., zwykle jako część tzw. eugeniki negatywnej, mające zapobiec rozmnażaniu osób o niepożądanych cechach. Wyznaczone instytucje mogły zarządzić przymusową operację zapobiegającą dalszej prokreacji, nawet wbrew woli zainteresowanych i niekiedy bez ich wiedzy.
Zazwyczaj programy takie opierały się na przecięciu nasieniowodu (wazektomii) u mężczyzn i podwiązaniu jajowodów u kobiet, gdyż były to operacje, które nie miały większego wpływu na popęd seksualny lub osobowość operowanych osób (w przeciwieństwie do kastracji). Część z zabiegów przymusowej sterylizacji przeprowadzona była nie tylko wbrew woli pacjenta, ale nawet bez jego wiedzy – przy okazji innych zabiegów medycznych.
Obecnie programy przymusowej sterylizacji postrzegane są zazwyczaj jako zniewalające i bezowocne próby inżynierii genetycznej, nieproporcjonalnie skupiające się na grupach ludzi wykluczonych i pozbawionych przywilejów. Najbardziej znanymi programami przymusowej sterylizacji były te przeprowadzane w ramach polityki III Rzeszy, które doprowadziły do wysterylizowania 400 tysięcy ludzi w latach od 1933 do 1940. Programy takie wprowadzano również w USA (64,000 sterylizacji od początku do lat 70. XX wieku) i w wielu krajach skandynawskich. Szwecja dźwiga brzemię kraju, w którym dokonano proporcjonalnie najwięcej takich operacji, bo aż 62 tysiące pomiędzy latami 30. a 1976 w ramach sześciomilionowej populacji. W kraju tym było to narzędzie służące do kontroli zachowań społecznych – sterylizacja była często warunkiem otrzymania świadczeń z pomocy społecznej, opuszczenia zakładu karnego, bądź placówki psychiatrycznej oraz utrzymania prawa do opieki nad dziećmi.
Sterylizacja przymusowa wprowadzana w celu walki z przeludnieniem wiązana jest często (choć nie zawsze) z zamiarem prowadzenia polityki eugenicznej.
Europejska Konwencja Praw Człowieka zabrania poddawania "torturom bądź nieludzkiemu lub poniżającemu traktowaniu albo karaniu" (art. 3). Podobny zakaz zawiera Międzynarodowy Pakt Praw Obywatelskich i Politycznych w art. 7 dodając "W szczególności nikt nie będzie poddawany, bez swej zgody swobodnie wyrażonej, doświadczeniom lekarskim lub naukowym". Karta Praw Podstawowych m.in. wymaga "swobodnej i świadomej zgody osoby" poddanej badaniom i zakazuje "praktyk eugenicznych, w szczególności tych, których celem jest selekcja osób" (art. 3). Zgody takiej wymaga też Konwencja o prawach człowieka i biomedycynie w art. 5. Konwencja o zapobieganiu i zwalczaniu przemocy wobec kobiet i przemocy domowej w art. 39 zobowiązuje strony do zakazu ubezpładniania kobiety bez jej wiedzy i zgody.
Stany Zjednoczone.
Pierwszym krajem na świecie, który wprowadził przymusową sterylizację w ramach polityki eugenicznej, były Stany Zjednoczone. Prawa te wymierzone były głównie w niepełnosprawnych umysłowo i chorych psychicznie, aczkolwiek w niektórych stanach obejmowały także głuchoniemych, niewidomych, epileptyków i ludzi „zdeformowanych fizycznie”. W wielu stanach prowadzona była sterylizacja rdzennych Amerykanów, wbrew ich woli, a często bez ich wiedzy (podczas wizyt szpitalnych, niezwiązanych z zabiegiem ubezpłodnienia, takich jak np. poród). Zabiegi przeprowadzano także w więzieniach, w ramach przeciwdziałania przestępczości. Łączną liczbę zabiegów przymusowej sterylizacji, przeprowadzonych w 33 stanach, szacuje się na ponad 65 tysięcy.
Stanem, w którym najbliżej było do wprowadzenia przepisów wdrażających przymusową sterylizację, był Michigan, gdzie jednak w 1897 roku zabrakło głosów do jej uchwalenia. Osiem lat później legislatywa stanu Pensylwania uchwaliła stosowny akt, zawetowany następnie przez gubernatora. Prawo takie po raz pierwszy wprowadził w życie stan Indiana, już w 1907 roku. W dwa lata później podobnie postąpiły Waszyngton i Kalifornia. Odsetek sterylizacji w USA był początkowo niski, do 1927, gdy w sprawie "Buck vs. Bell" uprawomocniono sterylizację pacjentów ośrodka dla niepełnosprawnych umysłowo w Wirginii. Od tego czasu praktyka przymusowej sterylizacji w ramach polityki eugenicznej była formalnie zalegalizowana na terenie USA. Sytuację skomplikowało orzeczenie Sądu Najwyższego w sprawie "Skinner vs. Oklahoma", w którym stwierdzono, że zabiegi ubezpładniania przestępców nie mogą łamać konstytucyjnej klauzuli równej ochrony (co w praktyce oznaczało, że na równi z więźniami skazanymi za ciężkie przestępstwa sterylizować należałoby skazanych za przestępstwa urzędnicze i finansowe).
Akty prawa o przymusowej sterylizacji dzieli się na trzy kategorie: "eugeniczne" (kontrola reprodukcyjna), "terapeutyczne" i "punitywne" (w ramach kary). W następstwie wyżej wspomnianych procesów sądowych tylko sterylizacja motywowana eugeniką została uznana za zgodną z Konstytucją, tego typu też zabiegi przeprowadzano najczęściej w szpitalach i ośrodkach dla osób niepełnosprawnych umysłowo. Przymusowe ubezpładnianie nigdy nie było uchwalone na poziomie federalnym, choć taki projekt w 1922 roku zgłosił Harry H. Laughlin.
Od 1920 roku techniki eugeniczne w USA wspierała organizacja "American Birth Control League" (obecnie International Planned Parenthood Federation) założona przez działaczkę na rzecz planowania rodziny Margaret Sanger. W 1922 roku Sanger wydała książkę pt. „Pivot of Civilisation”, w której m.in. krytykowała dobroczynność i akcje charytatywne jako „sentymentalne i patriarchalne” oraz postulowała konieczność pilnej „segregacji i sterylizacji” kobiet należących do „klasy debili” przed osiągnięciem wieku rozrodczego. W kolejnych publikacjach zwalczała rodziny wielodzietne.
W 1932 roku opublikowała w „The Birth Control Review” swój „Plan pokojowy” ("Plan for peace"), sugerujący wprowadzenie obowiązkowej segregacji, sterylizacji i reedukacji „dysgenicznego inwentarza” ("dysgenic stock"). Rok później opublikowała w czasopiśmie artykuły Ernsta Rüdina pt. „Pilna potrzeba eugenicznej sterylizacji” ("Eugenic sterilisation: An Urgent Need") oraz Leona Whitneya pt. „Selektywna sterylizacja” ("Selective sterilisation"), przedstawiające zalety nazistowskiego programu eugenicznego.
Po II wojnie światowej zmienił się stosunek opinii publicznej do eugeniki i programów sterylizacyjnych, w związku z ich obecnością w ludobójczych praktykach III Rzeszy. Organizacja "American Birth Control League" zmieniła nazwę na "International Planned Parenthood Federation". Pomimo tych negatywnych konotacji, zabiegi kontynuowano do wczesnych lat sześćdziesiątych. Komisja Eugeniki w stanie Oregon (działająca później pod nazwą Komisji Opieki Społecznej) funkcjonowała do 1983 roku. Ostatnia wymuszona sterylizacja miała miejsce w 1981 roku.
Część stanów zachowała przepisy o obowiązkowej sterylizacji, choć zabiegów praktycznie nie przeprowadzano. W statystykach pod względem liczby sterylizacji niechlubny prym wiedzie stan Kalifornia, odpowiedzialny za ponad jedną trzecią wszystkich zabiegów. Raport o kalifornijskim programie sterylizacyjnym, stworzony przez amerykańskich zwolenników eugeniki służył rządowi Adolfa Hitlera jako dowód na to, że szeroko zakrojona akcja kontroli reprodukcji jest wykonalna.
Ostatnio gubernatorzy wielu stanów przepraszali publicznie za programy przymusowej sterylizacji, choć żaden ze stanów nie zaoferował rekompensat dla ofiar tych programów. W sprawach o rekompensatę, jakie wytaczają Amerykanie szpitalom, zwraca się uwagę na fakt, że często zabiegi sterylizacji wykonywano w sposób niezgodny z prawem je sankcjonującym, m.in. dokonując ubezpłodnienia bez wiedzy pacjenta.
27 stanów, które realizowały programy przymusowej sterylizacji w roku 1956:
Niemcy.
Najsłynniejszy, a zarazem najszerszy w zakresie program przymusowej sterylizacji XX wieku wprowadzony został w III Rzeszy. Jedną z pierwszych decyzji Adolfa Hitlera po osiągnięciu pełnej władzy nad Niemcami było wprowadzenie ustawy o zapobieganiu obciążonego chorobą dziedziczną potomstwa (niem. "Gesetz zur Verhütung erbkranken Nachwuchses") z 14 lipca 1933 roku. Ustawa ta została podpisana przez samego Führera, a jej rezultatem było utworzenie 200 sądów eugenicznych, mających rozstrzygać o przeprowadzeniu zabiegu sterylizacji. W ramach tego prawa każdy lekarz w Rzeszy zobowiązany był informować sądy o pacjentach opóźnionych w rozwoju, chorych psychicznie (m.in. osobach cierpiących na schizofrenię i chorobę afektywną dwubiegunową), chorych na epilepsję, pląsawicę Huntingtona, niewidomych, niesłyszących, alkoholików albo „zdeformowanych fizycznie”. Wszystkich pacjentów, których informacja medyczna nie była pełna, czekała surowa kara finansowa. Każdą z osób, która zaliczona została do jednej z powyższych kategorii, czekał następnie proces przed sądem eugenicznym (w III Rzeszy utworzono w tym celu około 200 specjalnych sądów rejonowych) – w składzie: dwóch lekarzy i jeden prawnik. Sąd ten, na podstawie przekazanych przez lekarza materiałów, zeznań kolegów i przyjaciół „oskarżonego”, rozstrzygał o konieczności przeprowadzenia przymusowej sterylizacji. Dodatkowo od roku 1937 sterylizacji podlegali (choć formalnie nie obejmowała ich ustawa) ludzie o pochodzeniu „aryjsko-afrykańskim” (tzw. „Rheinlandbastarde”).
Pod koniec II wojny światowej, liczba ofiar "Prawa o Zapobieganiu Urodzeniom Potomstwa Dziedzicznie Obciążonego" (a więc osób poddanych przymusowej sterylizacji) wyniosła 400 tysięcy osób. Większość z nich wysterylizowana została w ciągu pierwszych czterech lat od momentu wprowadzenia ustawy. Kiedy sprawa ta poruszona została podczas procesów norymberskich, wielu nazistów broniło swoich działań, twierdząc, iż krajem, który zainspirował ich do wprowadzenia przymusowych sterylizacji były Stany Zjednoczone i tamtejszy program kontroli populacji. Eugenika III Rzeszy nie ograniczała się jednak tylko do przymusowych sterylizacji. Jedną z nazistowskich zbrodni był „program eutanazyjny”, znany inaczej jako Akcja T4, w ramach której potajemnie zamordowano 70 tys. osób chorych, bądź podejrzanych o niedorozwój psychiczny, przewlekłą chorobę psychiczną lub neurologiczną.
Indie i Chiny.
W Indiach i Chinach nie istniały państwowe programy eugeniczne, choć dochodziło w tych krajach do przypadków przymusowej sterylizacji.
W trakcie stanu wyjątkowego, jaki miał miejsce w Indiach pomiędzy 1975 a 1977 rokiem, w ramach polityki planowania rodziny, jaką rozpoczęto w kwietniu 1976 roku, doszło do tysięcy zabiegów wazektomii u mężczyzn i podwiązania jajowodów u kobiet. Zabiegi te były przeprowadzane za rekompensatą lub w warunkach przymusu. Syn Indiry Gandhi, Sanjay Gandhi, który sprawował pieczę nad tym programem, był za niego mocno krytykowany.
W Chinach obecnie trwa akcja skierowana przeciwko przymusowym sterylizacjom – wielu urzędników, którzy wymuszali tego typu zabiegi, aresztowano. Mimo tej akcji, przymusowa sterylizacja jest nadal w Chinach odnotowywana w ramach prowadzonej polityki jednego dziecka, szczególnie wobec kobiet należących do mniejszości narodowych.
Japonia.
Przez pierwszą część okresu Shōwa kolejne rządy japońskie dążyły do zwiększenia liczby zdrowych Japończyków i zaraz zmniejszenia populacji dotkniętej różnego rodzaju chorobami genetycznymi oraz niepełnosprawnych, postrzeganych jako gorsza jakościowo część puli genów.
"Prawa o zapobieganiu trądowi" z 1907, 1931 oraz 1953 roku pozwalały na segregację pacjentów w sanatoriach (gdzie częste były przymusowe aborcje i sterylizacje) oraz karanie pacjentów „naruszających porządek”. Podczas japońskiej okupacji Korei, na podstawie "Zarządzenia o przeciwdziałaniu trądowi" pacjentów zmuszano także do ciężkich robót.
W latach 1934–1938 trwały prace nad "Ustawą o eugenicznej ochronie rasy". Po dołączeniu do projektu czterech poprawek, ogłoszono go w 1940 roku jako „"Prawo eugeniczne"”. Według Yoko Matsubary, naukowca z Ritsumeikan University, w latach 1940–1945 na podstawie tego prawa sterylizacji poddano 454 osoby.
Na podstawie „"Prawa o ochronie eugenicznej"” z 1948 roku przymusowej sterylizacji mogli być poddani przestępcy z „genetycznymi predyspozycjami do popełniania przestępstw”, chorzy na takie choroby genetyczne jak hemofilia, albinizm czy ichtioza oraz zaburzenia psychiczne (dodane do ustawy w 1952 roku) – schizofrenię, zaburzenia afektywno dwubiegunowe.
Kanada.
Chociaż kanadyjski program przymusowej sterylizacji nie był tak znany jak inne tego typu programy na świecie, w dwóch prowincjach (w Albercie oraz Kolumbii Brytyjskiej) przeprowadzano sterylizacje motywowane względami eugeniki. Mechanizm działania był zbliżony do amerykańskiego – istniały odpowiednie instytucje, które decydowały o poddaniu danej osoby zabiegowi sterylizacji. Istotną różnicą względem Stanów Zjednoczonych był brak w prawie kanadyjskim zapisów pozwalających na karną sterylizację przestępców niezdiagnozowanych jako chorych umysłowo.
Szwecja.
Program sterylizacyjny został wprowadzony w Szwecji w 1934, a zakończony w 1975. Informacje na ten temat zostały publicznie ujawnione przez media dopiero w 1997.
Wyniki śledztwa rządowego, opublikowane w 2000 roku dowiodły, że w tych latach wykonano około 63 tysięcy sterylizacji z czego ok. połowa zabiegów odbyła się pod przymusem lub w okolicznościach wskazujących na wywieranie presji. Sam fakt istnienia takiego programu długo był tematem tabu w społeczeństwie szwedzkim. Jednakowoż wraz z pojawieniem się wyników śledztwa, opinia publiczna doznała szoku. W efekcie państwo szwedzkie wypłaciło ofiarom tego procederu rekompensaty pieniężne.
O eugenicznej sterylizacji w Szwecji opowiada film pt. „Nowy Człowiek” („Den nya människan”) w reżyserii Klausa Häro z 2007 oraz książka "Higienisci" Macieja Zaremby.
ZSRR i Rosja.
Przymusowa sterylizacja była w różnych okresach stosowana w ramach radzieckiej psychiatrii karnej. Incydentalne przypadki dokonywania takich zabiegów bez wyroków sądowych odnotowano jeszcze w 1993 roku.
Czechosłowacja i Czechy.
W 2009 roku rząd Czech wyraził żal z powodu programu sterylizacji kobiet romskich przez komunistyczne władze Czechosłowacji w latach 1973–1991. W Czechach sterylizacji kobiet romskich dokonywano w latach 1991–2001.

</doc>
<doc id="77133" url="https://pl.wikipedia.org/wiki?curid=77133" title="Włodzimierz I Wielki">
Włodzimierz I Wielki

Włodzimierz I Wielki, Włodzimierz Światosławowicz (, "Volodiměrъ Svętoslavičь"), właściwie Waldemar (), występuje z przydomkami Święty, Wielki lub Chrzciciel (ur. ok. 958, zm. 15 lipca 1015) – władca ruski z dynastii Rurykowiczów, książę Nowogrodu, wielki książę kijowski i władca Rusi Kijowskiej od ok. 980 do 1015 roku. W 988 roku wprowadził na Rusi chrześcijaństwo. Święty kościoła prawosławnego i katolickiego.
Życiorys.
Był wnukiem Igora (Ingwara), władcy Rusi Kijowskiej (nord. "Gardariki") i nieślubnym synem księcia Światosława I i jego konkubiny Małuszy, którą sagi norweskie opisują jako wróżkę przepowiadającą przyszłość i żyjącą do wieku 100 lat. Według najnowszych badań, książę Włodzimierz urodził się na Wołyniu we wsi Budziatycze (ukr. Будятичі), obecnie w obwodzie wołyńskim, w pobliżu monasteru w Zimnem.
W podziale ojcowizny otrzymał najpierw Nowogród Wielki ("Holmgård"), skąd musiał uciekać przed przyrodnim bratem Jaropełkiem, ale powrócił w 978 roku na czele sprzymierzonych oddziałów wikingów, odbił Nowogród, a po drodze do Kijowa ("Sambat") przy pomocy sił norweskiego jarla Haakona Sigurdssona zajął Połock i Smoleńsk i porwał połocką księżniczkę Rognedę, którą zmusił do zamążpójścia. Po zajęciu Kijowa kazał zamordować Jaropełka (jego brat Oleg już wówczas nie żył; zginął w Kijowie obleganym wcześniej przez Jaropełka).
W następnych latach podbił i przyłączył do Rusi tereny polskich Grodów Czerwieńskich (981), przymuszał do uległości Wiatyczów (981, 982), pokonał Jaćwingów (983), podporządkował sobie Radymiczów (984).
W celu zbudowania jedności plemion ruskich chciał wykorzystać kulty plemienne, tworząc w Kijowie centralny ośrodek kultowy dla całego państwa z utworzonym panteonem bóstw.
Do tej pory okrutny, wojowniczy i rozpustny (miał kilkanaście żon i podobno 800 konkubin), zmienił się całkowicie po przyjęciu chrztu w Chersonezie i ślubie z Anną, siostrą cesarza Bizancjum, Bazylego II w 988 r. Główne elementy fabuły legendy „Korsuńskiej” o wydarzeniach chrztu Włodzimierza, do dziś są obecne w wierzeniach związanych ze źródłem i cudownym obrazem Matki Boskiej we wsi Budziatycze na Wołyniu (miejscu narodzin księcia Włodzimierza).
Po powrocie do Kijowa zniszczył pogańskie chramy, wrzucił własnoręcznie posąg Peruna do Dniepru i po przybyciu duchownych z Bizancjum kazał przeprowadzić masowy chrzest ludności w Dnieprze. Założył miasto Włodzimierz Wołyński. Zwycięzca Waregów i zjednoczyciel państwa stał się teraz pokojowym i miłosiernym władcą, choć ustanowił surowe kary za pozostawanie w wierze pogańskiej. W Kijowie wzniósł cerkiew Dziesięcinną oraz założył pierwszą na Rusi szkołę.
Ostatnie lata życia księcia były wypełnione stałymi konfliktami z jego dwunastoma kłótliwymi, na wpół pogańskimi synami. Zmarł 15 lipca 1015 r. w drodze do Nowogrodu, dokąd wyruszył na wojnę z synem Jarosławem ("Jarisleif").
Rocznica śmierci świętego jest wielkim świętem prawosławnych i unitów (lecz nie katolików rzymskich) w Rosji i na Ukrainie. Zwłoki świętego odnaleziono w 1636 r. z inicjatywy metropolity kijowskiego Piotra Mohyły w ruinach Cerkwi Dziesięcinnej, zniszczonej w 1240 w czasie najazdu Mongołów pod dowództwem Batu-chana. Czaszkę przeniesiono do świątyni katedralnej Zaśnięcia Bogurodzicy Ławry Peczerskiej, pozostałe relikwie do Soboru Mądrości Bożej. W latach 1828–1842 na tym samym miejscu zbudowana została Druga Cerkiew Dziesięcinna. W 1935 r. władze sowieckie nakazały ją rozebrać.
Żony i potomstwo.
Temat małżeństw i potomstwa Włodzimierza jest szeroko dyskutowany w literaturze historycznej.
Jego żonami z czasów sprzed przyjęcia chrztu były:
Skandynawskie sagi (których wiarygodność bywa podawana w wątpliwość) przypisują Włodzimierzowi żonę o imieniu Olava lub Allogia. Część badaczy sądzi, że imię to pojawiło się przez błąd skaldów, którzy przypisali imię babki Włodzimierza (Olga) jego żonie.
W 989 roku Włodzimierz poślubił Annę Porfirogenetkę, siostrę cesarza bizantyjskiego Bazylego II Bułgarobójcy. Owdowiał w 1011 roku. Po jej śmierci ożenił się jeszcze raz z, nieznaną z imienia, córką hrabiego Kuno von Eningena oraz wnuczką Ottona I Wielkiego, która jako wdowa po Włodzimierzu żyła jeszcze w sierpniu 1018 roku.
Synami Włodzimierza byli:
Córkami Włodzimierza były:
Przypuszcza się, że córką Włodzimierza mogła być też nieznana z imienia żona Bernarda II, margrabiego Marchii Północnej.
Włodzimierz w kulturze.
Włodzimierz I Wielki jest bohaterem rosyjskiego filmu "Wiking", który opowiada o jego wczesnej historii. Film miał premierę 29 grudnia 2016, a w postać Włodzimierza wcielił się Daniła Kozłowski.
Jest również tematem wielu obrazów, zwłaszcza religijnych:
Jego postać przedstawiono na ukraińskich banknotach o nominale 1 hrywny pierwszej (1996), drugiej (1996) i trzeciej (2004) serii, a także monecie o nominale 2 hrywny (2004).

</doc>
<doc id="77138" url="https://pl.wikipedia.org/wiki?curid=77138" title="Włodawa">
Włodawa

Włodawa () – miasto we wschodniej Polsce, w województwie lubelskim, siedziba powiatu włodawskiego; położone na obszarze Garbu Włodawskiego, nad Włodawką i Bugiem przy granicy z Białorusią. Prawa miejskie otrzymała w 1534 r. 
Włodawa leży na Polesiu, na terenie przedrozbiorowego województwa brzeskolitewskiego wchodzącego w skład Wielkiego Księstwa Litewskiego. W latach 1975–1998 miasto administracyjnie należało do województwa chełmskiego.
Według danych GUS z 31 grudnia 2019 r. Włodawa liczyła 13 066 mieszkańców.
Od 1 stycznia 1973 r. do 15 lipca 1992 w skład Włodawy wchodził Orchówek (miasto od 1506 do XVIII wieku i ponownie w latach 1775–1869, obecnie wieś w gminie Włodawa).
Położenie historyczne.
Włodawa pierwotnie położona była na obszarze Grodów Czerwieńskich, następnie należała do ziemi chełmskiej, stanowiącej część Rusi Czerwonej. W I połowie XIV wieku miejscowość została włączona do Wielkiego Księstwa Litewskiego, położona była w ziemi trockiej, przekształconej w XV wieku w województwo trockie. W 1520 Włodawę przyłączono do Podlasia, leżała w ziemi brzeskiej województwa podlaskiego. W 1566, po wydzieleniu województwa brzeskolitewskiego, miasto stało się częścią Polesia.
Historia.
Polska przedrozbiorowa.
Historia Włodawy do połowy XV wieku nie jest dobrze znana z powodu braku źródeł. Wiadomo jednak, że istniała już w pierwszej połowie XIII wieku jako jeden z grodów księstwa halicko-wołyńskiego (wymieniona w 1242 roku w "Kronice Halicko-Wołyńskie"j) i już wtedy mieszkała w niej ludność polska, ruska i żydowska. Położenie nad wielką rzeką – Bugiem – sprzyjało szybkiemu rozwojowi miasta jako ośrodka handlowego i tranzytowego. Po lokacji miasta, która miała miejsce prawdopodobnie na początku XVI wieku, do Włodawy zaczęli coraz liczniej sprowadzać się Niemcy, Ormianie, Czesi i Żydzi.
Od 1569 r. Włodawa na mocy unii lubelskiej stała się miastem granicznym, zaś rzeka Włodawka stanowiła granicę pomiędzy województwem brzeskolitewskim a województwem ruskim. W roku 1596 Włodawa przeszła w ręce Leszczyńskich. W 1629 roku właścicielem miasta w województwie brzeskolitewskim był Rafał Leszczyński. W 1624 r. wzniesiono we Włodawie szkołę i zbór kalwiński, czynny do 1698 roku. Ważnym wydarzeniem był zwołany do Włodawy w roku 1634 synod kalwiński, na który przybyli delegaci z całej Korony i Litwy w celu ustalenia jednolitych form obrzędowych.
W 1648 r. wojska Chmielnickiego zajęły i spustoszyły Włodawę, mordując znaczną część mieszkańców. Kolejne wieki to rozwój gminy żydowskiej i stopniowe zwiększanie się liczby mieszkańców wyznania mojżeszowego. Podczas konfederacji barskiej 14–15 września 1769 w bitwie toczonej w odwrocie z Włodawy w kierunku Łomaz poległ Franciszek Ksawery Pułaski, śpieszący z pomocą bratu Kazimierzowi Pułaskiemu.
Okres zaborów.
W początkowym okresie zaborów Włodawa leżała w zaborze austriackim, dopiero potem po kongresie wiedeńskim będąc częścią Królestwa Polskiego została włączona do zaboru rosyjskiego.
XX w. i czasy najnowsze.
15 marca 1923 powstał klub sportowy „Sokół” Włodawa, rok później zmienił nazwę na „Włodawija”, a w roku 1956 przyjął dzisiejszą nazwę – „Włodawianka”.
Przed II wojną światową we Włodawie były dwie synagogi, bet midrasz, dom modlitwy, szkoła "talmud-tora", mykwa i cmentarz żydowski; działały dwie kapele klezmerskie i klub sportowy „Makabi”. W 1920 r. oddziały ukraińskie Symona Petlury dokonały w mieście mordu 46 Żydów.
Pod koniec września w 1939 roku na mocy rozkazu gen. bryg. Franciszka Kleeberga utworzono tzw. Rzeczpospolitą Włodawską – ostatni (poza Helem i upadającą Warszawą) bastion niepodległej II Rzeczypospolitej.
Holocaust zmienił diametralnie oblicze miasteczka, które było już wówczas od dawna typowym sztetlem. Większość żydowskich mieszkańców Włodawy zginęła w obozie zagłady w Sobiborze. Po wojnie pożydowskie budynki wykorzystywano m.in. jako magazyny, zaś macewy z cmentarza służyły często do brukowania ulic.
2 czerwca 1944 roku w lasach włodawskich została zrzucona grupa organizacyjna komunistycznego Polskiego Sztabu Partyzanckiego pod dowództwem płk. Roberta Satanowskiego, który utworzył zgrupowanie partyzanckie „Jeszcze Polska nie zginęła”. 23 lipca 1944 roku miasto zostało zdobyte przez oddziały radzieckie 47 armii I Frontu Białoruskiego. W drugiej połowie 1944 roku miasto było siedzibą sztabu 1 Frontu Białoruskiego pod dowództwem marsz. Konstantego Rokossowskiego.
Po wojnie toczyły się tu walki między oddziałami antykomunistycznej partyzantki oraz UPA a siłami bezpieczeństwa nowej władzy. Zginął m.in. I sekretarz komitetu powiatowego PPR Józef Kiełb. 2 listopada 1945 roku w zasadzce w lasach włodawskich zginęła grupa 13 milicjantów i 5 żołnierzy KBW. Po wojnie ku czci poległych funkcjonariuszy nowej władzy postawiono dwa pomniki – jeden na rynku oraz drugi przy ul. Partyzantów.
22 lipca 1964 wybuchł wielki pożar, który strawił kilkadziesiąt drewnianych domów, będących wówczas dominującą zabudową miasta. Pożar wybuchł na terenie jednej z dawnych dzielnic miasta znajdującej się od strony drogi w kierunku Woli Uhruskiej. Przyczyną pożaru było zwarcie instalacji elektrycznej. Na domiar złego wiele domostw we Włodawie było wówczas krytych strzechą i przez kilka dni utrzymywały się wysokie temperatury. Wszystko to razem sprawiało, że ogień wydawał się nie do powstrzymania. W akcji gaszenia gigantycznego pożaru, poza włodawskimi strażakami, uczestniczyli także ich koledzy z OSP m.in. w Orchówku i Wereszczynie. Ich wysiłek miał się koncentrować przede wszystkim na niedopuszczenia ognia do składnicy paliw CPN. W pożarze spłonęło 80 domów, jedna osoba zginęła.
W 1973 roku oddano do użytku Nadbużańskie Zakłady Garbarskie zatrudniające ponad 1 tys. pracowników; wraz z nimi przy ul. Chełmskiej wybudowano osiedle mieszkaniowe dla pracowników. W 1981 utworzono Muzeum Pojezierza Łęczyńsko-Włodawskiego (obecnie Muzeum – Zespół Synagogalny we Włodawie), które przejęło dawne synagogi, przekształcając je w budynki muzealne.
Stopa bezrobocia w marcu 2010 roku wynosiła 22,2%. 
Miasto 18 września 2019 roku odwiedził sprawujący urząd Prezydent Rzeczypospolitej Polskiej Andrzej Duda. Poparł on inicjatywę mieszkańców i samorządu w utworzeniu przejścia granicznego w powiecie włodawskim. Do dziś (maj 2021) przejście nie powstało. 
W 2019 roku miały rozpocząć się prace rewitalizacyjne w Centrum miasta, plan zakładał remont parku przy ul. Kościuszki, budowę Powiatowego Centrum Usług Społecznych, budowę miejskiego centrum monitoringu, budowę Promenady Nadbużańskiej oraz rewitalizację rynku miejskiego, która zakładała wycięcie większości rosnących tam drzew (miało zostać 8 z kilkudziesięciu) i położenie tam kostki porfirowej, ustawienie nowych ławek oraz nowe nasadzenia drzew (głównie w donicach) i 2 fontanny. Tego typu działanie miejscy ekolodzy określili „betonozą”, opowiedzieli mieszkańcom o projekcie wyłożenia kostką rynku oraz wycinki większości drzew i zieleńców na rynku, którzy wyrazili sprzeciw takiemu projektowi, wystosowując list otwarty do burmistrza miasta o zmiany w planie i zachowanie drzew, pod nim podpisało się łącznie 3032 osób. Burmistrz po dłuższej dyskusji zgodził się na zmianę planu i drzewa na rynku pozostaną. Pozostałe projekty rewitalizacji nie zostały zagrożone i zostaną wykonane wedle oryginalnych planów. Projekt rewitalizacji rynku po przeprojektowaniu wraz z pozostałymi projektami, zostanie rozpoczęty w 2020 roku. W lipcu 2022 roku projekt rewitalizacji został ukończony
Kultura.
Włodawa przez wieki była miastem, w którym w zgodzie żyli obok siebie Polacy, Rusini (Ukraińcy) oraz Żydzi, którzy do II wojny światowej stanowili ponad 60% jego ludności. Tradycję wielokulturowości upamiętnia i kultywuje coroczny Festiwal Trzech Kultur (kultur: żydowskiej, polskiej i ruskiej, związanych z trzema religiami: katolicyzmem, prawosławiem i judaizmem). We Włodawie także odbywa się corocznie Międzynarodowe Poleskie Lato z Folklorem, w trakcie którego do Włodawy zjeżdżają zespoły z całego świata i uczestniczą w uroczystej paradzie ulicami miasta, a następnie występują w miejskiej muszli koncertowej. 
Instytucje kultury:
Cykliczne imprezy organizowane we Włodawie: 
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:
Gospodarka.
Przemysł.
We Włodawie znajdują się zakłady mięsne firmy P.P.H.U. GRAMAR sp. z o.o. – Krzysztofa Łojewskiego, które są obecnie największym zakładem we Włodawie. Poza tym we Włodawie nie ma większych zakładów czy fabryk. Brak przemysłu powoduje odpływ ludności z miasta poszukującej pracy w innych większych miastach. 
Handel.
We Włodawie działają 2 markety firmy Jerónimo Martins – Biedronka, jeden market Netto, jeden market Lidl, sieć delikatesów firmy SLAWEX s.c. Janusza Sławińskiego oraz trzy Żabki (ul. Rynek 2, ul. Chełmska 2 oraz Al. J. Piłsudskiego 85) i kilka innych sklepów różnych marek. Działa tu także Park Handlowy Włodawa przy ul. Korolowskiej 33, otwarty w 2018 roku, gdzie znajdują się sklepy: CCC, MyCenter, Martes Sport, KiK oraz Pepco. W mieście znajduje się także sklep PSB-Mrówka oraz Media Expert. W mieście znajdują się 2 targowiska: „Mały Rynek” przy ul. Księcia Andrzeja Sanguszki oraz nowoczesne Targowisko Miejskie „Mój Rynek” znajdujące się na rogu ul. Długiej oraz ul. Lubelskiej. 
Usługi.
W mieście działają firmy budowlane m.in.: FHU HANDBUD, WZURIB. Firmy dostarczające internet w mieście to ET-Media oraz Efekt Serwis. W mieście ma swoją siedzibę firma ECPS Group (Auto-West) zajmująca się sprzedażą oryginalnych części oraz produkcją części zamiennych do luksusowych samochodów takich jak: Lamborghini, Ferrari, Maserati oraz wiele innych. Działa tu także Miejskie Przedsiębiorstwo Gospodarki Komunalnej sp. z o.o. zapewniające usługi komunalne dla miasta. W mieście oprócz tu wymienionych znajduje się jeszcze wiele innych mniejszych firm zajmujących się usługami. 
Turystyka.
Z powodu braku przemysłu miasto utrzymuje się głównie z turystyki. Pobliskie Jezioro Białe przyciąga ogromną liczbę turystów, którzy wybierają się na zakupy do Włodawy lub na zwiedzanie włodawskich zabytków lub muzeum. Mimo tak dogodnego położenia miasto ma słabe zaplecze noclegowe i gastronomiczne, które faktycznie skupia się w okolicznej Okunince. We Włodawie funkcjonuje jednak kilka hoteli i punktów gastronomicznych, takich jak: Gościniec Podkowa, Kawiarnia Centrum, Prowincja, Kameleon, Atmosfera Café, PANORAMA Café czy Bordo Café. 
Osiedla mieszkalne we Włodawie.
Włodawa dawniej była podzielona na dzielnice, dzielnice zostały zniesione po odłączeniu się jednej z nich (Orchówka), oficjalnie miasto już nie jest podzielone na osiedla ani dzielnice, jego obszary obecnie nazywane są jedynie umownie lub od nazwy osiedli mieszkaniowych, miejscowych tradycji czy okolicznych ulic.
Struktura powierzchni i układ urbanistyczny.
Zabudowa Włodawy rozciągnięta jest południkowo wzdłuż Bugu, który stanowi wschodnią granicę miasta. Osią zabudowy są dwie równoległe względem siebie ulice, mianowicie al. Jana Pawła II i ul. J.Piłsudskiego, przechodząca na północy w ul. Długą, a na południu w ul. Kraszewskiego.
Południowa część Włodawy charakteryzuje się zwartą zabudową jednorodzinną, która, podążając na północ, ustępuje miejsca zabudowie szeregowej. Miasto w środkowej części dzieli się na dwa sektory. W sektorze wschodnim części środkowej znajduje się obszerny kwadratowy rynek, w którego centralnej części znajduje się zespół kramów i jatek (Czworobok). Zarówno dookoła samego rynku, jak też przy odchodzących od niego wąskich, bocznych uliczkach stoi wiele zabytkowych kamieniczek. W tym też rejonie znajdują się trzy perły architektoniczne Włodawy, mianowicie barokowy kościół (XVIII w.) wraz z przyległym do niego klasztorem (XVII w.), synagoga (XVIII w.) oraz cerkiew prawosławna (XIX w.). Sektor zachodni części środkowej charakteryzuje się blokową zabudową wielorodzinną (bloki 2–5 kondygnacji), a także usługowo-przemysłową (szczególnie wzdłuż ul. Lubelskiej).
Północna część miasta to głównie zabudowa jednorodzinna, z wyjątkiem usytuowanego w tym rejonie osiedla wojskowego (bloki 3–5 kondygnacji), a także bloków w rejonie ulic Wspólnej, Sybiraków i Szpitalnej (3 kondygnacje). Najdalej na północ (północny wschód) wysuniętym fragmentem miasta jest teren po byłej jednostce wojskowej (obecnie głównie zabudowa jednorodzinna i usługowo-przemysłowa).
Według danych z roku 2002 Włodawa ma obszar 18,67 km², w tym: użytki rolne: 50%, a użytki leśne: 10%.
Klimat.
Klimat Włodawy kształtowany jest przez masy suchego i mroźnego powietrza kontynentalnego. Lato tutaj jest ciepłe – średnia temperatura w lipcu to +18 °C, zimą −6,5 °C, częste są poranne przymrozki jesienią i wiosną.
Statystyki.
Miasto stanowi 1,49% powierzchni powiatu.
Współpraca międzynarodowa.
Miasta i gminy partnerskie:
Sąsiednie gminy.
Włodawa (gmina wiejska), Wyryki.
Gmina sąsiaduje z Białorusią (sielsowiet Tomaszówka w rejonie brzeskim). Na południe od granic miasta znajduje się też granica z Ukrainą (graniczy z nią wiejska gmina Włodawa).
Włodawa w literaturze pięknej.
W powieści Henryka Sienkiewicza "Ogniem i mieczem" Rzędzian spotkał w zajeździe we Włodawie Bohuna, publicznie podającego się za szlachcica Hulewicza z Podola, leczącego rany po pojedynku z Michałem Wołodyjowskim, gdy mu się w wypadku – przewróceniu wozu w Parczewie rany otworzyły. Tu Bohun wyjawił Rzędzianowi miejsce ukrycia kniaziówny Heleny Kurcewiczówny u Horpyny, w jarze nad Waładynką, niedaleko Raszkowa.
Szlaki turystyczne.
 Nadbużański szlak rowerowy

</doc>
<doc id="77139" url="https://pl.wikipedia.org/wiki?curid=77139" title="Antygen heterofilny">
Antygen heterofilny

Antygeny heterofilne to takie antygeny, które występują u różnych gatunków, zwykle bardzo słabo ze sobą spokrewnionych, np. u ssaka i bakterii, różniące się pod względem chemicznym, zawierające jednak te same lub podobne determinanty antygenowe (epitopy). Z chemicznego punktu widzenia antygeny heterofilne są zwykle glikoproteinami lub lipopolisacharydami. Ze względu na szerokie rozpowszechnienie, niektóre z tych antygenów występują u różnych gatunków kręgowców, ale nie u wszystkich. U tych zwierząt, których tkanki zawierają dany antygen, nie stwierdza się obecności przeciwciał względem antygenu heterofilnego, przeciwciała takie występują natomiast szeroko u takich gatunków, których tkanki danego antygenu nie posiadają. Przeciwciała te powstają, jak się obecnie przypuszcza, w wyniku zakażeń bakteryjnych - u gatunków posiadających antygen heterofilny jest on tolerowany, natomiast u tych, które go nie posiadają, dochodzi do odpowiedzi odpornościowej.
Klasyczne przykłady antygenów heterofilnych to: antygen Forssmana i antygeny układu grupowego AB0.

</doc>
<doc id="77141" url="https://pl.wikipedia.org/wiki?curid=77141" title="Kazarka rdzawa">
Kazarka rdzawa

Kazarka rdzawa, kazarka ("Tadorna ferruginea") – gatunek dużego ptaka wodnego z rodziny kaczkowatych (Anatidae). Nie jest zagrożony wyginięciem. Często hodowany w parkach i ogrodach w Europie jako ptak ozdobny. Nie wyróżnia się podgatunków.
Zasięg występowania.
Zamieszkuje wschodnią część basenu Morza Śródziemnego, Morze Czarne, pas w Azji Środkowej po Amur oraz północno-zachodnią Afrykę i Wyżynę Abisyńską. Tam gdzie woda nie zamarza osiadła, pozostałe populacje wędrowne. Zimuje w Dolinie Nilu, Azji Południowej i Południowo-Wschodniej oraz w Chinach. Sporadycznie pojawia się w Europie Środkowej i Zachodniej oraz zachodniej części Morza Śródziemnego, osiągając Maderę na Atlantyku.
W Polsce pojawia się regularnie (najczęściej latem i jesienią), aktualnie nielęgowy. Są to zwykle uciekinierzy z niewoli, choć niekiedy mogą tu też zalatywać ptaki dzikie. Zwykle obserwowane są pojedyncze osobniki, rzadziej stadka liczące kilka osobników. W czerwcu 2014 roku zaobserwowano stado 11 osobników na zbiorniku retencyjnym na rzece Wąglance przy wsi Miedzna Murowana (woj. łódzkie). Jedyne lęgi kazarki rdzawej odnotowano w latach 1988–1990 w centrum Wrocławia; para, które je wyprowadziła, urodziła się we wrocławskim zoo, ale uciekła po osiągnięciu lotności.
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody kazarka rdzawa nieprzerwanie od 1988 roku klasyfikowana jest jako gatunek najmniejszej troski (LC – "Least Concern"). Liczebność światowej populacji, według szacunków organizacji Wetlands International z 2015 roku, mieści się w przedziale 170–220 tysięcy osobników. Globalny trend liczebności populacji nie jest znany.
Ptaki te są hodowane w warunkach półnaturalnych w ukraińskim rezerwacie doświadczalnym „Askania Nowa” na północ od Krymu; część tam wyhodowanych ptaków odlatuje i zasila dzikie populacje na Ukrainie i w innych krajach.
W Polsce kazarka rdzawa podlega ścisłej ochronie gatunkowej.

</doc>
<doc id="77144" url="https://pl.wikipedia.org/wiki?curid=77144" title="Antygen Forssmana">
Antygen Forssmana

Antygen Forssmana to jeden z najlepiej poznanych antygenów heterofilnych. Z chemicznego punktu widzenia jest glikolipidem, przy czym determinantą antygenową jest w tym przypadku fragment polisacharydowy. Związek ten występuje u wielu gatunków bakterii, jak również u wielu ssaków.
Antygen Forssmana został odkryty na komórkach nerki świnki morskiej, ale występuje także u innych zwierząt, z tym, że jedynie u niektórych można stwierdzić jego obecność na krwinkach - zwykle antygen Forssmana występuje na komórkach określonych narządów.
Antygen Forssmana nie występuje u człowieka, dlatego ludzie mogą produkować przeciwciała przeciwko niemu. Powstają one np. podczas mononukleozy zakaźnej i można je wykryć po dodaniu do zawiesiny czerwonych krwinek owcy. Ponieważ antygen Forssmana jest na nich obecny, surowica osoby chorej na mononukleozę zakaźną wywoła hemolizę. Należy jednak dodać, że przeciwciała powstające w odpowiedzi na antygen Forssmana rzadko mogą doprowadzić do hemolizy - pojęcie to odnosi się często do każdego antygenu, który może wywołać powstanie hemolizyny skierowanej przeciwko krwinkom owcy.

</doc>
<doc id="77145" url="https://pl.wikipedia.org/wiki?curid=77145" title="Praworządność">
Praworządność

Praworządność – w szerokim, opisowym sensie jest to przestrzeganie prawa. Praworządne jest państwo czy społeczeństwo, w którym normy prawne są powszechnie przestrzegane. Sposób rządzenia oparty na poszanowaniu prawa określa się również jako "nomokrację". W węższym, normatywnym sensie, jako "zasada praworządności" "legalizm", czy "zasada legalizmu", oznacza zasadę działania instytucji publicznych, zgodnie z którą instytucje te mogą działać wyłącznie w granicach kompetencji przyznanych im przez normy prawne ("praworządność formalna"). Wyróżnia się również "praworządność materialną", zgodnie z którą oprócz ram prawnych, organ powinien działać również zgodnie z szerszym systemem aksjologicznym i celami danego społeczeństwa (szczególnie spełniać wymogi sprawiedliwości). Legalizmu nie należy mylić z "legalnością", czyli stwierdzeniem, czy określona czynność została dokonana zgodnie z obowiązującym prawem. Legalizm jest ogólną zasadą, a legalność stwierdzeniem pewnego stanu prawnego.
Istnieje wiele definicji zasady praworządności/rządów prawa ("rule of law") dążących do zespolenia koncepcji wyrosłych z różnych tradycji, w tym właściwej dla kontynentalnych systemów prawa idei państwa prawnego ("Rechtsstaat").
Rządy prawa a rządy ludzi.
Rządy prawa ("rule of law") tradycyjnie przeciwstawia się rządom ludzi ("rule of men"). Podkreśla się, że sens "państwa prawnego" wymaga ukazania jego przeciwieństwa, czyli właściwą dla państwa policyjnego pełną albo przynajmniej daleko posuniętą swobodę w kreowaniu prawa. Przekształcenie rządów prawa w rządy ludzi utożsamiane jest z przekształceniem państwa demokratycznego w państwo autorytarne, a więc z uwolnieniem partii rządzącej od przeszkadzającego jej prawa, na straży przestrzegania którego stoi władza sądownicza. Na gruncie prawa podatkowego wskazuje się, że pod wpływem doktryny i orzecznictwa w Konstytucji RP umieszczono szereg zagadnień podatkowych, które rozpatrywane łącznie dają się ująć w formułę "rządy prawa, a nie rządy ludzi". Zdaniem Hansa Kelsena prawo tworzą ludzie, których akty zarachowywane są państwu na podstawie prawa, co oznacza, że prawo reguluje tworzenie siebie samego. 
Zasada praworządności.
W krajach Europy kontynentalnej zasada praworządności wchodzi w skład idei państwa prawa. Obok zasady praworządności, istotnym jej elementem są również m.in. gwarancje praw i wolności obywatelskich. W krajach systemu common law, zasada praworządności określana jest jako "rule of law". Zasada praworządności stanowi jedną z podstawowych zasad funkcjonowania instytucji państwowych. W demokracjach liberalnych jest jedną z naczelnych zasad prawa konstytucyjnego i administracyjnego. Zgodnie z art. 4 Europejskiego Kodeksu Dobrej Administracji urzędnik ma działać zgodnie z zasadą praworządności, stosować uregulowania i procedury zapisane w prawnych przepisach Wspólnot. Ma również zwracać uwagę na to, aby decyzje dotyczące praw lub interesów pojedynczych osób posiadały podstawę prawną, a ich treść była zgodna z obowiązującymi przepisami prawnymi.
Zasada praworządności w Polsce.
Zasada praworządności jest jedną z naczelnych zasad konstytucyjnych. Została uregulowana w art. 7 Konstytucji, który mówi, że "organy władzy publicznej działają na podstawie i w granicach prawa". Art. 7 Konstytucji wynika bezpośrednio z art. 2 Konstytucji RP, mówiącego, że "Rzeczpospolita Polska jest demokratycznym państwem prawnym, urzeczywistniającym zasady sprawiedliwości społecznej". Zasada praworządności została też uregulowana w innych aktach prawnych. Szczególną rolę pełni w prawie administracyjnym, będąc jedną z zasad ogólnych tej gałęzi prawa. Art. 6 Kodeksu postępowania administracyjnego wskazuje, że „organy administracji publicznej działają na podstawie przepisów prawa”. Zgodnie z art. 7 k.p.a. „organy administracji publicznej stoją na straży praworządności i podejmują wszelkie kroki niezbędne do dokładnego wyjaśnienia stanu faktycznego oraz do załatwienia sprawy, mając na względzie interes społeczny i słuszny interes obywateli”. Podobne regulacje znajdują się też w prawie podatkowym. Art. 120 ustawy z dnia 29 sierpnia 1997 r. Ordynacja podatkowa, mówi, że „organy podatkowe działają na podstawie przepisów prawa”. Wykładnia zasady praworządności była też treścią wielu orzeczeń Naczelnego Sądu Administracyjnego, Trybunału Konstytucyjnego i Sądu Najwyższego.
Gwarancje praworządności.
Gwarancje praworządności to zabezpieczenia tego, aby zasada praworządności przyjęła realne kształty w rzeczywistości. Wyróżnia się dwa typy gwarancji praworządności:

</doc>
<doc id="77149" url="https://pl.wikipedia.org/wiki?curid=77149" title="Władcy Serbii i Jugosławii">
Władcy Serbii i Jugosławii

Carowie Serbii (1346–1371).
Stefan Urosz IV Duszan został koronowany w 1346 roku na Cara Serbów i Greków

</doc>
<doc id="77150" url="https://pl.wikipedia.org/wiki?curid=77150" title="Władcy Chorwacji">
Władcy Chorwacji

Unia z Węgrami (1102–1918).
Od 1097/1102 Królestwo Chorwacji połączono unią z Królestwem Węgier. Trwała ona do upadku Austro-Węgier w 1918 r.
Władcę w Chorwacji reprezentował ban (wicekról).

</doc>
<doc id="77152" url="https://pl.wikipedia.org/wiki?curid=77152" title="Kazimierz Wierzyński">
Kazimierz Wierzyński

Kazimierz Wierzyński (ur. 27 sierpnia 1894 w Drohobyczu, zm. 13 lutego 1969 w Londynie) – polski poeta, prozaik, eseista. Zdobywca złotego medalu w konkursie literackim IX Letnich Igrzysk Olimpijskich w Amsterdamie w 1928.
Życiorys.
Syn Andrzeja Wirstleina-Wierzyńskiego (1853–1944) i Felicji z Dunin-Wąsowiczów (1852–1944). Jego bratem był Hieronim Wierzyński, sprawozdawca sportowy. Uczęszczał do szkół w Drohobyczu i Chyrowie. Po awansie ojca rodzina przeniosła się do Stryja, gdzie Kazimierz spędzał kolejne młode lata życia, uczęszczał do gimnazjum klasycznego, w którym w 1912 uzyskał maturę. W tym samym roku został zapisany (jeszcze pod nazwiskiem Wirstlein) na Uniwersytet Jagielloński. Przez rok studiował na tamtejszym Wydziale Filozoficznym polonistykę, romanistykę i filozofię, a przez rok następny – na uniwersytecie w Wiedniu – slawistykę, filozofię i germanistykę. Brał wówczas udział w ruchu niepodległościowym jako członek Polskich Drużyn Strzeleckich i organizacji młodzieżowej "Zarzewie". Debiutował w 1913 wierszem "Hej, kiedyż, kiedyż" w drohobyckiej jednodniówce "1863".
Po wybuchu I wojny światowej wstąpił do polskiej ochotniczej formacji wojskowej Legion Wschodni (dowodzonej przez generała Józefa Hallera), a po jej rozwiązaniu wcielony został do armii austriackiej. W bitwie pod Kraśnikiem (7 lipca 1915) cały jego oddział dostał się do niewoli rosyjskiej. Jako oficer niższego stopnia trafił do obozu w Riazaniu przeznaczonego dla jeńców austriackich słowiańskiego pochodzenia. Przebywając tam nauczył się języka rosyjskiego i poznawał literaturę rosyjską. Poznał tam Tadeusza Remera, któremu zadedykował kilka wierszy. Z obozu zbiegł w styczniu 1918 i pod panieńskim nazwiskiem matki (Wąsowicz) ukrywał się w Kijowie, gdzie wstąpił do tajnej Polskiej Organizacji Wojskowej (KN-3); jesienią 1918 przedostał się do Warszawy.
W Warszawie szybko wszedł w samo centrum życia literackiego jako współpracownik pisma młodzieży akademickiej "Pro Arte et Studio" (wydawanego 1916–1919), uczestnik wieczorów w kawiarni poetów "Pod Picadorem" (istniejącej od 29 listopada 1918 do marca 1919 w Warszawie – początkowo przy ul. Nowy Świat, a następnie w podziemiach Hotelu Europejskiego), a wreszcie jako współtwórca grupy poetyckiej "Skamander" (wraz z Antonim Słonimskim, Julianem Tuwimem, Janem Lechoniem i Jarosławem Iwaszkiewiczem).
W czasie wojny polsko-bolszewickiej 1919–1921 był oficerem do spraw propagandy, pracując w biurze prasowym Naczelnego Dowództwa (1920) i redagując "Bibliotekę Żołnierza Polskiego" oraz czasopisma: w Równem tygodnik "Ukraińskie Słowo", a w Kijowie "Dziennik Kijowski".
Po zakończeniu działań wojennych przebywał krótko w Szwajcarii i we Francji, po czym osiadł na stałe w Warszawie, gdzie mieszkał przez cały okres międzywojenny. W 1923 ożenił się z aktorką Bronisławą Kojałłowicz.
Był stałym współpracownikiem miesięcznika "Skamander", "Wiadomości Literackich" (od 1924), recenzentem literackim i teatralnym "Gazety Polskiej" (od 1930), redagował "Przegląd Sportowy" (10 lipca 1926 – 5 grudnia 1931) oraz tygodnik "Kultura" (1931–1932). W tym okresie wyróżniony został m.in. nagrodą literacką Polskiego Towarzystwa Wydawców (1925). W 1928 otrzymał złoty medal w konkursie literackim IX Olimpiady w Amsterdamie za tom poezji "Laur olimpijski". 21 grudnia 1936 został uhonorowany Państwową Nagrodą Literacką Ministra Wyznań Religijnych i Oświecenia Publicznego za rok 1936. W styczniu 1938 roku został członkiem Polskiej Akademii Literatury.
We wrześniu 1939 ewakuowany wraz z zespołem redakcyjnym "Gazety Polskiej" do Lwowa, następnie przedostał się do Francji, a po jej klęsce przybył w 1941 przez Portugalię i Brazylię do Stanów Zjednoczonych. W 1943 był założycielem i członkiem komitetu redakcyjnego „Tygodnika Polskiego” w Nowym Jorku. Nieprzejednany wobec podporządkowania Polski ZSRR w konsekwencji postanowień konferencji jałtańskiej, po zakończeniu II wojny światowej pozostał na uchodźstwie. Przez bez mała 20 lat mieszkał głównie w Sag Harbor, małej osadzie rybackiej na wschodnim krańcu wyspy Long Island. Współpracował z londyńskimi "Wiadomościami", redagowanymi przez Mieczysława Grydzewskiego (1945–1957), publikował w emigracyjnych wydawnictwach londyńskich i paryskim Instytucie Literackim (Biblioteka „Kultury”), współpracował z Radiem Wolna Europa.
W 1964 wrócił do Europy, osiedlając się początkowo w Rzymie, a następnie w Londynie, gdzie zmarł 13 lutego 1969 wieczorem w szpitalu St. George’s. Kilka godzin przed śmiercią zakończył pracę nad ostatnim zbiorem swych wierszy – "Sen mara".
Jego prochy sprowadzone zostały do Polski (z Hampstead Cemetery, gdzie znajduje się tablica nagrobkowa) i 15 kwietnia 1978 złożone na Starych Powązkach w Warszawie (aleja zasłużonych-1-124).
Twórczość.
Debiutował w 1913 (wierszem "Hej, kiedyż, kiedyż"), ale właściwym debiutem był tomik "Wiosna i wino" (1919), który dzięki radosnej i entuzjastycznej tonacji lirycznych wyznań autora zdobył mu popularność i rozgłos i stał się kamieniem węgielnym jego późniejszej sławy. Nastrój entuzjazmu i radości dominował także w kolejnym zbiorze wierszy Wierzyńskiego – "Wróble na dachu" (1921), ale później zaczął przygasać, a jego miejsce zajęła głęboka refleksja nad złożonością natury życia i świata (zbiory wierszy: "Wielka Niedźwiedzica" (1923 – z cyklem wierszy wojennych z lat 1914–1918), "Pamiętnik miłości" (1925), "Rozmowa z puszczą" (1929)). W kolejnych tomach wierszy Wierzyński przedstawił katastroficzną wizję współczesnej cywilizacji (poematy i wiersze ekspresjonistyczne w "Pieśniach fanatycznych" (1929) i "Gorzkim urodzaju" (1933)). Na tym tle odrębnym zjawiskiem był "Laur olimpijski" (1927 – poetycka projekcja przeżyć i emocji sportowych, za którą Wierzyński otrzymał złoty medal w olimpijskim konkursie sztuki i literatury w Amsterdamie w 1928 roku).
Książką, którą sam Wierzyński uznał za „dzieło swojego życia” była "Wolność tragiczna" (1936) – zbiór poematów w stylu romantycznym, których bohaterem jest marszałek Piłsudski, a myślą przewodnią pytanie z niepokojem o przyszłość niedawno odzyskanej, a już ponownie zagrożonej wolności Polski. Kolejny tom "Kurhany" (1938) złożony był już w całości z wierszy inspirowanych przez romantyczne reminiscencje artystyczno-literackie, dało się w nim odczuć zapowiedź nadciągającej „burzy dziejowej”. Okres przedwojennej twórczości Wierzyńskiego zamknął wiersz "Wstążka z „Warszawianki”", wydrukowany 3 września 1939 w ostatnim numerze „Wiadomości Literackich”.
W latach wojennych poeta w swoich wierszach dodawał ducha żołnierzom polskim, zagrzewał do walki o wolność ojczyzny i ocalenie wartości humanistycznych. Tragizm sytuacji i zmagań wojennych, a także rozczarowań i zawodów Wierzyński zawarł w tomach o symbolicznych i znamiennych tytułach: "Ziemia-Wilczyca" (1941 – z poematem "Barbakan warszawski" z 1940 r.), "Róża Wiatrów" (1942) oraz wydane już po wojnie "Krzyże i miecze" (1946). Koniec i wynik wojny zaznaczyły się wyraźnym piętnem w zaangażowanych politycznie aktualnych wierszach poety, na co wpływ miał również jego dramat osobisty: w czasie okupacji i powstania warszawskiego Wierzyński utracił prawie połowę swojej rodziny (m.in. w 1943 na Majdanku zginął jego brat, Hieronim Wierzyński, dziennikarz i publicysta, a w 1944 zginął jego przyrodni brat Bronisław, inżynier oraz zmarli rodzice poety). W 1945 napisał pełen wstrząsającego bólu wiersz "Na rozwiązanie Armii Krajowej." Podźwignął się z tej rozpaczy za sprawą muzyki, pisząc książkę o Chopinie "Życie Chopina" (wydanie angielskie 1949 z przedmową Artura Rubinsteina, wydanie polskie 1953).
Nowym rozdziałem w twórczości lirycznej Wierzyńskiego, wyrazem odnalezienia sensu własnego życia i twórczości były tomy poezji "Korzec maku" (1951), "Siedem podków" (1954), "Tkanka ziemi" (1960), "Kufer na plecach" (1964) i "Sen mara" (1969). Odbiegał od nich tonacją publicystyczną i pamfletowym ujęciem rzeczywistości polskiej "Czarny polonez" (1968).
Kazimierz Wierzyński wypowiadał się również w prozie; ogłosił m.in. dwa tomy opowiadań o tematyce zaczerpniętej z wydarzeń obu wojen światowych – "Granice świata" (1933) i "Pobojowisko" (1944), wybór recenzji i felietonów teatralnych "W garderobie duchów" (1938), szkic odczytowy "Współczesna literatura polska na emigracji" (1943), książkę "Moja prywatna Ameryka" (1966 – obraz przyrody, historii i mieszkańców tego kontynentu) oraz "Cygańskim wozem. Miasta, ludzie, książki" (1966 – zbiór esejów o charakterze wspomnieniowym i literackim).
Dzieła poety przetłumaczono na główne języki europejskie, zwłaszcza "Laur olimpijski" i "Życie Chopina" oraz m.in. wybór wierszy w przekładzie angielskim (1959). Roman Jakobson tak wypowiedział się o twórczości Wierzyńskiego:
Upamiętnienie.
Kazimierz Wierzyński stał się bohaterem piosenki Jacka Kaczmarskiego pod tytułem "Kazimierz Wierzyński".
Kazimierz Wierzyński jest patronem ulic w: Bielsku-Białej, Ciechanowie, Częstochowie, Jastrzębiu-Zdroju, Krakowie, Legnicy, Nowej Soli, Opolu, Raciborzu, Radomsku, Stargardzie, Szczecinie, Toruniu, Wrocławiu, Warszawie oraz szkoły podstawowej w Krakowie.
Od 2014 Stowarzyszenie Dziennikarzy Polskich przyznaje Nagrodę im. Kazimierza Wierzyńskiego za dziennikarstwo sportowe.
W 2020 ukazała się biografia poety – "Wierzyński. Sens ponad klęską" Wojciecha Wencla.

</doc>
<doc id="77154" url="https://pl.wikipedia.org/wiki?curid=77154" title="Jablonec nad Nisou">
Jablonec nad Nisou



</doc>
<doc id="77156" url="https://pl.wikipedia.org/wiki?curid=77156" title="Orle Gniazda">
Orle Gniazda

Orle Gniazda – system średniowiecznych zamków, niegdyś strzegących granicy Królestwa Polskiego. Większość z zamków na tym obszarze została wybudowana na trudno dostępnych wapiennych skałach (na podobieństwo orlich gniazd) Wyżyny Krakowsko-Częstochowskiej, prawdopodobnie z polecenia króla Kazimierza Wielkiego w celu ochrony Krakowa na wypadek najazdów wojsk czeskich Jana Luksemburskiego od strony Górnego Śląska, które nastąpiły w 1327 i w 1345 roku.
Zamki królewskie.
Zamkami królewskimi znajdującymi się na tym terenie były:
Zamki prywatne.
Powyższe zamki były wsparte przez zamki prywatne:
Strażnice.
Ponadto istniały strażnice w takich miejscowościach jak: Dubie, Giebło, Klucze, Kwaśniów, Częstochowa-Mirów, Wiesiółka, Złoty Potok.
Szlak turystyczny.
Większość zamków łączy czerwony znakowany szlak turystyczny, tzw. Szlak Orlich Gniazd liczący ok. 163 km długości.
Na trasie tego szlaku znajdują się ruiny zamków: Olsztyn, Ostrężnik, Mirów, Morsko, Ogrodzieniec, Smoleń, Bydlin, Rabsztyn i Ojców oraz odbudowane zamki w Pieskowej Skale i Bobolicach. Napotkamy na nim także pałace w Złotym Potoku i Pilicy.
Szlak przebiega również przez szereg rezerwatów przyrody. Pierwszymi ciekawymi miejscami są olsztyńskie rezerwaty: Zielona Góra i Sokole Góry. Dalej szlak biegnie przez Rezerwat Parkowe, rezerwaty Ostrężnik, Góra Zborów i Smoleń oraz Ojcowski Park Narodowy.
Szlak zaczyna się w centrum Częstochowy obok kościoła św. Zygmunta, a kończy w pobliżu Wawelu w Krakowie. Prawie cały szlak wiedzie bardzo urozmaiconym, skalistym terenem z wieloma osobliwościami przyrodniczymi i historycznymi. Po drodze napotykamy również wiele zabytkowych kościołów, m.in. w następujących miejscowościach:
Wytyczono również alternatywny Szlak Warowni Jurajskich prowadzący przez miejsca pominięte przez Szlak Orlich Gniazd.

</doc>
<doc id="77157" url="https://pl.wikipedia.org/wiki?curid=77157" title="Władcy Bułgarii">
Władcy Bułgarii

Tytulatura.
W ciągu ponad tysiąca trzystu lat istnienia państwa bułgarskiego na Bałkanach (od 681 r.) władcy tego państwa posługiwali się kilkoma różnymi tytułami.
Pierwsi władcy tzw. pierwszego państwa bułgarskiego, począwszy od Asparucha aż do Presjana włącznie posługiwali się typowym dla tureckojęzycznych ludów Azji Środkowej tytułem chana.
W związku z przyjęciem chrześcijaństwa przez Borysa, syna i następcę Presjana (połowa IX w.), zmienia się także tytulatura. Choć sam Borys bywa czasem w literaturze historycznej nazywany chanem, określenia tego stosuje się w zasadzie tylko w stosunku do pierwszego okresu jego rządów. Po przyjęciu chrztu, oraz przybraniu chrześcijańskiego imienia Michał, Borys zdobywa dla siebie prawo posługiwania się tytułem książęcym. Tytułu tego używa się także w stosunku do Władimira Rasate oraz częściowo Symeona.
Symeon, początkowo książę Bułgarii, w 924 r. uzyskał dla siebie uznanie w Bizancjum tytułu cara, który nominalnie był równy cesarzowi Bizancjum. Tytułu tego używa się w stosunku do wszystkich następców Symeona na tronie bułgarskim. Wyjątki są nieliczne, należy do nich przede wszystkim Kałojan (1197–1207), który koronowany według obrządku zachodniego przez papieskiego legata posługiwał się tytułem króla. Zwykle jednak w publikacjach i opracowaniach Kałojan, zgodnie z bułgarską terminologią, również nazywany jest carem. Carami są również wszyscy pozostali władcy drugiego państwa bułgarskiego, panujący aż do 1396 r.
Po odzyskaniu przez Bułgarię niepodległości w 1878 r., władzę w kraju, oficjalnie nazywanym Księstwem Bułgarii, objął Aleksander I Battenberg (panował 1879–1886), posługujący się tytułem księcia. Księciem był również jego następca, Ferdynand I Koburg, od początku swych rządów aż do roku 1908, kiedy to oficjalnie proklamowano wskrzeszenie carstwa.
Były premier Bułgarii (w latach 2001–2005) Symeon Sakskoburggotski, będący jako dziecko carem przez trzy lata (1943–1946), nigdy oficjalnie z tego tytułu nie zrezygnował, choć się nim już nie posługuje.
Drugie Carstwo Bułgarii (1185–1396).
Dynastia Szyszmanowiczów.
Aby pozbawić syna z pierwszego małżeństwa, Iwana Stracimira, praw do korony Iwan Aleksander nadał mu w 1355 roku władzę w prowincji widyńskiej. W 1363 roku Iwan Aleksander podzielił swe państwo pomiędzy synów: starszy Iwan Stracimir otrzymał ziemię widyńską aż do Iskyru. Iwan Szyszman, ulubieniec ojca, został władcą większej części państwa ze stolicą Tyrnowem. Car rozporządził, że po jego śmierci starszy syn ma podlegać młodszemu. W 1371, po śmierci ojca, Iwan Stracimir ogłosił się carem niezależnego carstwa i zaczął prowadzić własną, niezależną politykę. W 1388 carstwo zostało uzależnione od Imperium Osmańskiego.

</doc>
<doc id="77158" url="https://pl.wikipedia.org/wiki?curid=77158" title="Émile Zola">
Émile Zola

Émile Édouard Charles Antoine Zola (ur. 2 kwietnia 1840 w Paryżu, zm. 29 września 1902 w Paryżu) – eseista, dziennikarz, krytyk sztuki, francuski pisarz, główny przedstawiciel naturalizmu.
Jego wszystkie utwory ("opera omnia") zostały umieszczone w "Indeksie ksiąg zakazanych" dekretami z 1894, 1895, 1896 i 1898 roku.
Życiorys.
Urodził się w rodzinie włoskiego inżyniera; wychowywał się i uczył w szkole średniej w Aix-en-Provence, razem ze sławnym później malarzem Paulem Cézanne’em. Od najmłodszych lat fascynował się literaturą romantyczną, przede wszystkim dramatami Wiktora Hugo. Po śmierci ojca sytuacja materialna jego rodziny dramatycznie się pogorszyła; Emil razem z matką przeniósł się do Paryża, gdzie imał się różnych zajęć i został wreszcie pracownikiem wydawnictwa Librairie Hachette.
Zachęcony do podjęcia pracy literackiej, próbował początkowo swoich sił w dramacie – napisał "Teresę Raquin" i "Spadkobierców pana Rabourdin". Utwory te nie zyskały jednak uznania odbiorców, w pierwszym przypadku z powodu przejaskrawionej atmosfery grozy w duchu przebrzmiałego już gotycyzmu, w drugim – z powodu zbyt ostrej krytyki stosunków panujących w burżuazyjnej rodzinie.
Postanowił skupić się na tworzeniu powieści, które według jego zamysłu miały tworzyć jeden wielki cykl analizujący w sposób naukowy stosunki społeczne epoki II Cesarstwa. Tak powstał 20-tomowy cykl "Rougon-Macquartowie. Historia naturalna i społeczna rodziny za Drugiego Cesarstwa" opublikowany w latach 1871–1893. Przedstawia on rozległą panoramę francuskiego społeczeństwa i stanowi ważny dokument tamtych czasów. Cały cykl utrzymany był w duchu naturalizmu, którego podbudowę teoretyczną Zola przedstawił w studium "Powieść eksperymentalna" ("Le roman expérimental", 1880). Mimo przedstawionych w tym studium założeń absolutnej obiektywności narratora i porzucenia romantycznego rozmachu w kreacji bohaterów i opisie miejsc, Zola zachował iście romantyczną wyobraźnię, która pozwalała mu kreślić fascynujące opisy najbardziej prozaicznych miejsc. Wnikliwe badania warunków życia robotników i chłopów oraz działalności Kościoła katolickiego we Francji wywołały u niego sympatie socjalistyczne i antyklerykalne.
Te ostatnie widać wyraźnie w drugim cyklu powieściowym Zoli, trylogii "Trzy miasta", w której poddał druzgocącej krytyce skomercjalizowany kult cudów i objawień, skostniałe i zamknięte wobec wiernych struktury hierarchii kościelnej, a wreszcie nieczułość Kościoła na problemy społeczno-polityczne. W konsekwencji jego książki zostały umieszczone na Indeksie ksiąg zakazanych. Pisarz wytykał także obojętność rządów Francji i Europy wobec ludobójstwa Ormian po masakrach dokonanych w sułtańskiej Turcji w latach 1894–1896. W artykułach poświęconych sztuce bronił malarzy impresjonistów przed krytyką zwolenników akademizmu.
W 1898 zaangażował się w obronę francuskiego oficera niesłusznie oskarżonego o zdradę – Alfreda Dreyfusa, publikując na pierwszej stronie paryskiego dziennika „L’Aurore” artykuł "J’Accuse…!" ("Oskarżam!"). Miał on formę listu otwartego do prezydenta Félixa Faure i zawierał ostrą krytykę francuskiego rządu. Pisarz zarzucał władzom antysemityzm i niezgodne z prawem skazanie i uwięzienie Dreyfusa.
Zmarł w 1902 na skutek zatrucia tlenkiem węgla. Okoliczności jego śmierci do dziś budzą poważne wątpliwości. Choć oficjalnie uznano zgon pisarza za nieszczęśliwy wypadek (wadliwa konstrukcja piecyka), istniały poważne przesłanki, że mogło być to morderstwo na tle politycznym. Rząd Trzeciej Republiki nie zaangażował się jednak zbytnio w wyjaśnienie tej sprawy.
Jego twórczość wywarła znaczący wpływ na wielu powieściopisarzy XX wieku w Europie i w Stanach Zjednoczonych.

</doc>
<doc id="77159" url="https://pl.wikipedia.org/wiki?curid=77159" title="Eurobarometr">
Eurobarometr

Eurobarometr – międzynarodowy projekt regularnego badania opinii publicznej realizowany na zlecenie Komisji Europejskiej.
Badania opinii publicznej prowadzone są od 1973 roku przez Komisję Europejską dwa razy w roku (wiosną i jesienią). Polegają one na analizie specjalnie przygotowanych ankiet, które wypełniane są przez reprezentację 1000 obywateli (w przypadku Wielkiej Brytanii - 1300, a Luksemburga - 500) z każdego państw członkowskich Unii Europejskiej. W realizacji tych badań biorą udział instytuty badania opinii publicznej z poszczególnych państw członkowskich, które są członkami ESOMAR.

</doc>
<doc id="77160" url="https://pl.wikipedia.org/wiki?curid=77160" title="Władcy Bośni i Hercegowiny">
Władcy Bośni i Hercegowiny

Królestwo Bośni.
Od 1463 Bośnia do Imperium osmańskiego.
Księstwo Hercegowiny.
Od 1483 Hercegowina do Imperium osmańskiego.

</doc>
<doc id="77161" url="https://pl.wikipedia.org/wiki?curid=77161" title="Ludwik Jabłonowski">
Ludwik Jabłonowski

Ludwik Jabłonowski herbu Grzymała (ur. 24 sierpnia 1810 w Warszawie, zm. 9 października 1887 we Lwowie) – polski pamiętnikarz, poeta i działacz polityczny, właściciel dóbr Lubień.
Życiorys.
Syn Józefa Jabłonowskiego. Brat Zofii Jabłonowskiej, szwagier komediopisarza Aleksandra Fredry. Uczestnik powstania listopadowego i Wiosny Ludów, związany z konspiracją galicyjską. Był posłem do sejmu stanowego. Oprócz wierszy napisał pamiętnik "Złote czasy i wywczasy", opisujący w formie gawędy życie szlachty polskiej w XIX wieku.
Jego żoną była Franciszka Włodek h. Prawdzic (zm. 27 maja 1880 r.), która urodziła mu w 1833 r. syna Stanisława Jabłonowskiego – właściciela dóbr Nastałów w Galicji.

</doc>
<doc id="77162" url="https://pl.wikipedia.org/wiki?curid=77162" title="Eurodac">
Eurodac

Eurodac (ang. "European Dactyloscopy", Europejski Zautomatyzowany System Rozpoznawania Odcisków Palców) – system informatyczny zbierający odciski palców azylantów i nielegalnych imigrantów na obszarze Unii Europejskiej.
Eurodac utworzono na podstawie rozporządzenia Rady Unii Europejskiej nr 2725/2000 z dnia 11 grudnia 2000, które zostało zmienione „rozporządzeniem o Eurodac”. Celem funkcjonowania Eurodac jest umożliwienie wskazania państwa właściwego do badania wniosków o azyl wniesionych w państwie członkowskim UE, zgodnie z przepisami konwencji dublińskiej oraz w celu ułatwienia stosowania tej konwencji. Konwencję dublińską zastąpiło rozporządzenie Rady (WE) nr 343/2003 z dnia 18 lutego 2003, które zostało zmienione rozporządzeniem Parlamentu Europejskiego i Rady (UE) nr 604/2013 z dnia 26 czerwca 2013.
System Eurodac składa się z:

</doc>
<doc id="77163" url="https://pl.wikipedia.org/wiki?curid=77163" title="Reiser4">
Reiser4

Reiser4 – system plików stworzony z myślą o systemie operacyjnym Linux. Jest to nowa wersja systemu ReiserFS napisana od podstaw. System zaprojektowała i zaimplementowała grupa programistów z firmy "Namesys" pod kierownictwem Hansa Reisera.
Wydajność.
System plików Hansa Reisera w wersji 4 był promowany jako najszybszy system plików dla Linuksa.
System nie wszedł jeszcze do stabilnej gałęzi jądra Linuksa. Dostępny jest w gałęzi tworzonej przez Andrew Mortona (oznaczanej jako -mm) od wersji 2.6.8.1-mm2.

</doc>
<doc id="77165" url="https://pl.wikipedia.org/wiki?curid=77165" title="Stanisław Jan Jabłonowski">
Stanisław Jan Jabłonowski

Stanisław Jan Jabłonowski herbu Prus III (ur. 3 kwietnia 1634 w Łuczy koło Jabłonowa, zm. 2 kwietnia 1702 roku we Lwowie) – kasztelan krakowski w latach 1692–1702, hetman wielki koronny w latach 1682–1702, hetman polny koronny w latach 1676–1682, wojewoda ruski w latach 1664–1692, oboźny koronny (dworski) w latach 1661–1664, strażnik koronny w latach 1660–1661, pułkownik królewski, starosta błoński w 1685 roku, starosta białocerkiewski, buski, janowski, korsuński, czehryński, mościcki, sieradzki, kamieniecki, żydaczowski i świecki, starosta barski w 1697 roku, starosta lityński, starosta międzyrzecki w 1691 roku, pułkownik wojska powiatowego województwa ruskiego w 1671 roku, rotmistrz wojska powiatowego ziemi lwowskiej w 1671 roku.
Dziadek króla Polski Stanisława Leszczyńskiego.
Jako senator wziął udział w sejmach: 1664/1665, 1666 (I), 1666 (II), 1667, 1668 (I), 1668 (II), 1668 (III), 1669 (I), 1672 (II), 1674 (II), 1676, 1677, 1678/1679, 1681, 1683, 1685, 1688, 1688/1689, 1690, 1692/1693, 1696 i 1697 (I).
Życiorys.
Był synem Jana Stanisława Jabłonowskiego (ok. 1600–1647), miecznika koronnego, i Anny Ostroróg, córki wojewody, mówcy i pisarza, Jana Ostroroga.
Karierę wojskową rozpoczął w 1655 prowadząc walki z Rosją i Kozakami. W 1657 brał udział w wojnie z Jerzym II Rakoczym. Później odznaczył się w czasie wojny szwedzkiej (1656), walcząc pod dowództwem Stefana Czarnieckiego. W 1659 walczył na Ukrainie pod rozkazami Stanisława „Rewery” Potockiego oraz Jerzego Sebastiana Lubomirskiego. W 1660 został strażnikiem wielkim koronnym, a w 1661 oboźnym wielkim koronnym. Od 1664 wojewoda ruski, w latach późniejszych walczył z Turkami i Tatarami pod wodzą Jana Sobieskiego. Wziął udział w wojnie polsko-kozacko-tatarskiej 1666-1671, gdzie już wtedy Sobieski powierzał mu dowództwo nad częścią swych sił, jak w bitwach pod Podhajcami czy pod Kalnikiem.
W 1667 był członkiem Trybunału Skarbowego Koronnego. Był marszałkiem sejmików województwa ruskiego w: 1668, 1669, 1672, 1702 roku.
W 1662 pobierał z kasy ambasadora francuskiego w Rzeczypospolitej Antoine de Lumbres’a pensję w wysokości 8000 franków za poparcie planu elekcji "vivente rege" kandydata francuskiego Ludwiki Marii Gonzagi. Na sejmie abdykacyjnym 16 września 1668 roku podpisał akt potwierdzający abdykację Jana II Kazimierza Wazy. Był członkiem konfederacji generalnej zawiązanej 5 listopada 1668 roku na sejmie konwokacyjnym. Po abdykacji Jana II Kazimierza Wazy w 1668 roku, popierał do polskiej korony kandydaturę francuskiego księcia Wielkiego Kondeusza. Był członkiem konfederacji malkontentów w 1672 roku.
W roku 1673 poprowadził szarżę polskiej husarii pod Chocimiem, w 1674 blokował garnizon turecki w Kamieńcu Podolskim, w 1675 bronił przed Turkami Złoczowa, w 1676 dowodził częścią armii polskiej pod Żurawnem. W bitwie pod Wiedniem w 1683 dowodził prawym skrzydłem. Dowodził także częścią armii pod Parkanami. Walczył na Bukowinie i Multanach.
Podczas elekcji w 1674 zażarty zwolennik Jana Sobieskiego, przyczynił się do jego wyboru na króla. Elektor Jana III Sobieskiego z województwa ruskiego w 1674 roku, podpisał jego "pacta conventa". W roku 1676 został hetmanem polnym koronnym i odtąd trwał na straży południowo-wschodnich kresów Rzeczypospolitej. W 1683 sejm przyznał mu buławę hetmana wielkiego koronnego. Wcześniej jednak, bo już w 1681 wszedł czynnie w ówczesne życie polityczne, intrygując przeciw królowi Janowi III. Z tego powodu popadł z królem w zatarg, a wzajemnych niechęci nie zdołała zatrzeć nawet odsiecz wiedeńska, w której Jabłonowski wybitnie się odznaczył. W latach następnych brał udział we wszystkich walkach na rubieżach południowo-wschodnich. W 1684 wyprawiał się na Kamieniec Podolski, w 1685 dowodził nieudaną wyprawą na Bukowinę, w 1686 brał udział w wyprawie na Wołoszczyznę. W 1692 został kasztelanem krakowskim. W tym samym roku bez powodzenia oblegał Kamieniec Podolski. W 1694 wziął udział w bitwie pod Uścieczkiem z Tatarami oraz rozbił na drodze do Kamieńca Podolskiego konwój turecki. W 1695 wziął udział w rozgromieniu ostatniego najazdu Tatarów w bitwie pod Lwowem, za co Lwowianie uczcili hetmana pomnikiem. Na jego cześć jedną z głównych ulic Lwowa nazwano Wałami Hetmańskimi. Po śmierci króla Jana III Sobieskiego (1696) był kandydatem do ręki królowej i korony.
Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. W 1697 był elektorem Augusta II Mocnego z województwa krakowskiego, podpisał jego "pacta conventa". 
W roku 1699 odebrał z rąk tureckich twierdzę kamieniecką, straconą za panowania Michała Korybuta Wiśniowieckiego. Był elektorem Michała Korybuta Wiśniowieckiego w 1669 roku z województwa kijowskiego.
W swoim długim życiu odznaczył się dużą ofiarnością, przede wszystkim jako wojownik, który na potrzeby wojny i wojska nie szczędził własnych, nieraz bardzo dużych sum pieniężnych, przez co cieszył się dużym powodzeniem.
Życie prywatne.
Jego synem był Jan Stanisław Jabłonowski, a jego córka Anna, która wyszła za Rafała Leszczyńskiego, była matką króla Stanisława Leszczyńskiego.
Upamiętnienie.
12 lutego 2013 sekretarz stanu Czesław Mroczek działając z upoważnienia Ministra Obrony Narodowej nadał 3 Regionalnej Bazie Logistycznej w Krakowie imię patrona – Hetmana Wielkiego Koronnego Stanisława Jana Jabłonowskiego.

</doc>
<doc id="77167" url="https://pl.wikipedia.org/wiki?curid=77167" title="Władysław Jabłonowski">
Władysław Jabłonowski

&lt;onlyinclude&gt;* Władysław Jabłonowski (1769-1802) – uczestnik insurekcji kościuszkowskiej, polski i francuski generał

</doc>
<doc id="77168" url="https://pl.wikipedia.org/wiki?curid=77168" title="Europejski System Banków Centralnych">
Europejski System Banków Centralnych

Europejski System Banków Centralnych, ESBC (ang. "European System of Central Banks") – ciało zrzeszające Europejski Bank Centralny, banki centralne państw członkowskich strefy euro oraz banki centralne państw członkowskich Unii Europejskiej, które nie należą do strefy euro.
Banki centralne państw członkowskich UE, których walutą nie jest euro, zachowują swoje uprawnienia w zakresie polityki pieniężnej zgodnie z ustawodawstwem krajowym i w związku z tym nie uczestniczą we wspólnej polityce pieniężnej Eurosystemu.
Struktura.
W skład ESBC wchodzą:
Organami decyzyjnymi ESBC są organy Europejskiego Banku Centralnego, tj. Rada Prezesów i Rada Ogólna. EBC sporządza także sprawozdania z działalności ESBC i przedstawia je Parlamentowi Europejskiemu, Radzie Unii Europejskiej, Komisji Europejskiej i Radzie Europejskiej.
Zadania ESBC i Eurosystemu.
Zadania ESBC i Eurosystemu są określone w Traktacie ustanawiającym Wspólnotę Europejską i wyszczególnione w statucie ESBC i EBC, który stanowi załącznik do Traktatu. W Traktacie założono, że wszystkie państwa UE przyjmą jednolitą walutę euro. Do czasu spełnienia tego warunku zadania ESBC na obszarze unii walutowej realizuje Eurosystem.
Głównym celem ESBC jest utrzymanie stabilności cen (czyli kontrola inflacji). Bez uszczerbku dla tego celu wspiera także politykę gospodarczą Unii Europejskiej, co ma prowadzić do osiągnięcia celów Wspólnoty i wysoki poziom zatrudnienia. Podstawowe zadania Systemu to kreowanie i realizacja polityki walutowej UE, zarządzanie rezerwami walutowymi krajów członkowskich, przeprowadzanie operacji dewizowych oraz wspieranie sprawnego działania systemów płatniczych.
Dodatkowym zadaniem jest decydowanie o autoryzacji emisji monet i banknotów wspólnej waluty na obszarze euro i decydowanie o wielkości ich emisji.
Narodowe banki centralne są integralną częścią Systemu – ich statuty muszą być zgodne ze statutem ESBC, są one zobowiązane do prowadzenia polityki zgodnej z polityką ESBC. Ich prawnym obowiązkiem jest dbanie o stabilność euro i informowanie społeczeństwa o polityce pieniężnej ESBC.

</doc>
<doc id="77169" url="https://pl.wikipedia.org/wiki?curid=77169" title="Uniwersytet w Białymstoku">
Uniwersytet w Białymstoku

Uniwersytet w Białymstoku (UwB) – państwowa uczelnia z siedzibą w Białymstoku powstała w 1997 w wyniku przekształcenia w samodzielną uczelnię Filii Uniwersytetu Warszawskiego założonej 15 lipca 1968 roku (z mocą obowiązującą od 1 lipca). 
Do 1948 roku zdobycie wykształcenia oraz uprawnień do zostania nauczycielem w Białymstoku było możliwe jedynie na poziomie szkoły zawodowej (Seminarium Nauczycielskie założone w 1919 roku) i średnim (Państwowe Liceum Pedagogiczne założone w 1932 roku). 1 września 1948 r. ruszył w Białymstoku Państwowy Kurs Nauczycielski, którego ukończenie dawało wykształcenie półwyższe. Został on zamknięty w 1954 roku. Na jego miejsce 1 września 1955 r. oraz 1 września 1961 r. otwarto w Białymstoku dwa Studia Nauczycielskie, natomiast 20 lipca 1968 r. już w Filii UW powołano Wyższą Szkołę Nauczycielską.
UwB to jedna z największych uczelni w północno-wschodniej Polsce, kształcąca na kierunkach humanistycznych, społecznych i matematyczno-przyrodniczych. W skład Uniwersytetu wchodzi 9 wydziałów, w tym jeden zagraniczny (w Wilnie). 4 z 9 wydziałów mają najwyższą kategorię naukową A. UwB ma 6 uprawnień habilitacyjnych (w zakresie prawa, ekonomii, chemii, biologii, historii i fizyki) oraz 10 doktorskich.
Opis.
Uniwersytet został utworzony ustawą z dnia 19 czerwca 1997 jako trzynasty państwowy uniwersytet w Polsce. Zatrudnia prawie 800 pracowników naukowo-dydaktycznych, w tym blisko 200 profesorów; kształci na poziomie studiów zawodowych i magisterskich ponad 12 tys. studentów w systemie studiów dziennych, zaocznych, wieczorowych i eksternistycznych. Absolwenci kierunków studiów magisterskich mogą kontynuować naukę na studiach doktoranckich lub w ramach licznych studiów podyplomowych.
W prowadzonych na Uniwersytecie badaniach naukowych wykorzystuje się środowisko przyrodnicze oraz zróżnicowanie kulturowe regionu. Uniwersytet rokrocznie realizuje ok. 60 projektów naukowych, finansowanych z funduszy krajowych i zagranicznych. Korzysta też z funduszy strukturalnych. Do sukcesów UwB należy zaliczyć udział w 6. i 7. Programie Ramowych Badań, Rozwoju Technicznego i Prezentacji UE, Horyzoncie 2020, Comenius i Aspera oraz programie DAPHNE III. W latach 2011–2016 pracownicy UwB zgłosili 25 patentów, w tym jeden europejski. Uniwersytet dysponuje nowoczesną infrastrukturą do prowadzenia zaawansowanych badań, zwłaszcza w zakresie biologii, chemii, matematyki i fizyki. W nowo wybudowanym kampusie UwB funkcjonuje Uniwersyteckie Centrum Obliczeniowe.
W ramach międzynarodowych programów Socrates-Erasmus i Leonardo da Vinci Uniwersytet współpracuje z instytucjami z kilkudziesięciu państw, w oparciu o ok. 200 umów bilateralnych. Ma podpisanych ponad 70 umów z zagranicznymi partnerami – z Europy, ale też z USA, Japonii czy Chin. Dzięki współpracy międzyuczelnianej i międzynarodowej studenci UwB odbywają staże zawodowe również poza granicami Polski.
W 2006 UwB podjął starania mające na celu uruchomienie filii w Wilnie. 19 czerwca 2007 rząd Republiki Litewskiej na mocy Uchwały Nr 633 wydał pozwolenie na uruchomienie filii Uniwersytetu w Białymstoku (Wydziału Ekonomiczno-Informatycznego w Wilnie). Zgodnie z prawodawstwem litewskim rozpoczęcie działalności tej jednostki organizacyjnej mogło jednak nastąpić dopiero po wpisie do Rejestru Przedmiotów Prawnych Republiki Litewskiej oraz uzyskaniu licencji na prowadzenie działalności edukacyjnej wydanej przez ministra oświaty Republiki Litewskiej. W dniu 9 sierpnia 2007 zostały ostatecznie zakończone procedury – od tego momentu w Wilnie działa Wydział Ekonomiczno-Informatyczny Uniwersytetu w Białymstoku. Wydział Ekonomiczno-Informatyczny UwB w Wilnie do 2016 roku wypromował ponad 500 absolwentów. Kształcący się tu studenci działają w trzech kołach naukowych, w sekcji sportowej, zespołach muzycznych i tanecznych, organizują Juwenalia. Swoją opieką otoczyli też polski cmentarz na Rossie.
Współpraca z innymi uczelniami.
W latach 90. XX wieku, dzięki wsparciu Instytutu Polskiego w Mińsku, Uniwersytet w Białymstoku zawarł umowę o współpracy z Witebskim Uniwersytetem Państwowym, w związku z nowo otwartymi tam wydziałami angielsko-polskim i niemiecko-polskim.
W 2013 r. UwB zainicjował stworzenie międzynarodowego konsorcjum uczelni z Polski, Litwy, Białorusi, Ukrainy oraz Rosji pod nazwą Sieć Uniwersytetów Pogranicza. Należy do niego 10 uniwersytetów. Współpraca obejmuje m.in. wspólne aplikowanie o międzynarodowe granty, realizację projektów naukowych, wymianę usług badawczych.
Władze uczelni.
W kadencji 2020–2024:
Jednostki dydaktyczne i kierunki.
W roku akademickim 2019/20 uczelnia daje możliwość podjęcia nauki na studiach humanistycznych i ścisłych I i II stopnia prowadzonych w ramach dziewięciu wydziałów, pięciu instytutów i jednej filii:
Wydział Biologii UwB
Wydział Chemii UwB
Wydział Ekonomii i Finansów UwB
Wydział Filologiczny UwB
Wydział Fizyki UwB
Wydział Historii i Stosunków Międzynarodowych UwB
Wydział Matematyki UwB
Wydział Nauk o Edukacji UwB
Wydział Prawa UwB
Instytut Filozofii UwB
Instytut Informatyki UwB
Instytut Socjologii UwB
Instytut Studiów Kulturowych UwB
Instytut Zarządzania UwB
Wydział Ekonomiczno-Informatyczny UwB w Wilnie
Organizacje.
Samorząd studencki.
Organy na szczeblu Uniwersytetu:
Organy na szczeblu wydziałów i instytutów:
Organy na szczeblu domów studenckich:
Przedstawiciele w organach kolegialnych Uniwersytetu:
Samorząd doktorantów.
Organy na szczeblu Uniwersytetu:
Organy na szczeblu wydziałów:
Przedstawiciele w organach kolegialnych Uniwersytetu:
Doktorzy honoris causa.
"Źródło": strona internetowa uczelni

</doc>
<doc id="77170" url="https://pl.wikipedia.org/wiki?curid=77170" title="Aleksander Jabłoński">
Aleksander Jabłoński

Aleksander Jabłoński (ur. 26 lutego 1898 w Woskresenówce, zm. 9 września 1980 w Skierniewicach) – polski fizyk, który zdobył światową sławę na polu optyki atomowo-molekularnej oraz luminescencji. Najbardziej znany ze schematu poziomów i przejść kwantowych w molekułach, tzw. diagramu Jabłońskiego.
Życiorys.
Urodził się w Woskresenówce koło Charkowa. Uczęszczał do gimnazjum w Charkowie a równocześnie do Szkoły Muzycznej, gdzie gry na skrzypcach uczył go Konstanty Gorski. W 1916 po ukończeniu gimnazjum podjął studia w dziedzinie fizyki na Uniwersytecie Charkowskim. Ze względu na trwającą I wojnę światową musiał wstąpić do rosyjskiego wojska, dlatego przeniósł się do Wojskowej Szkoły Inżynieryjnej w Kijowie. Ukończył ją w sierpniu 1917, otrzymując stopień proporszczyka. Służąc w wojsku, wystąpił o przeniesienie do I Korpusu Polskiego, do którego trafił w listopadzie 1917. Uczestniczył w opanowaniu twierdzy w Bobrujsku oraz w walkach pod Jasieniem (stacja kolejowa między Bobrujskiem a Osipowiczami). Przeniesiony do Legii Rycerskiej, pozostawał w Bobrujsku do rozwiązania I Korpusu Polskiego, potem wrócił do Charkowa i ponownie rozpoczął studia na tamtejszym uniwersytecie.
W grudniu 1918 wyjechał do Warszawy, aby wstąpić do Wojska Polskiego, podejmując równocześnie studia na Uniwersytecie Warszawskim. W zajęciach na uczelni brał udział tylko w dni wolne od służby w Kościuszkowskim Obozie Szkolnym Saperów. W listopadzie 1919 uzyskał urlop w wojsku, co pozwoliło mu intensywniej studiować fizykę, a także podjąć studia w Konserwatorium Muzycznym w klasie Stanisława Barcewicza i Emila Młynarskiego.
Odwołany z urlopu, w lutym 1920 ponownie przerwał studia. Przeniesiony do 14 pułku Saperów Wielkopolskich (wchodzącego w skład 4 Dywizji Piechoty) uczestniczył w wojnie polsko-bolszewickiej w walkach w okolicy Prużany, w Bitwie Warszawskiej oraz bitwie nad Niemnem. Za przygotowanie przeprawy na rzece Szczarze (w nocy z 1 na 2 października), dzięki której jego pułk sforsował ją nie ponosząc większych strat, został odznaczony Krzyżem Walecznych.
W listopadzie 1920 uzyskał urlop, pozwalający mu kontynuować studia, po zakończeniu wojny został przeniesiony do rezerwy w stopniu porucznika. W 1921 ukończył studia muzyczne i zatrudnił się jako skrzypek w Teatrze Wielkim w Warszawie, gdzie pracował do 1926. Równocześnie studiował fizykę na UW pod kierunkiem Stefana Pieńkowskiego, absolutorium uzyskał w 1925, po czym został zatrudniony w Katedrze Fizyki Doświadczalnej UW na stanowisku młodszego asystenta.
W 1930 uzyskał stopień doktora filozofii w dziedzinie fizyki. Temat jego rozprawy brzmiał: "O wpływie zmian długości fali wzbudzającej na widmo fluorescencji", a promotorem był Stefan Pieńkowski. Dzięki stypendium przyznanemu przez Fundację Rockefellera w latach 1930–1932 odbył staż podoktorski na Uniwersytecie Humboldta w Berlinie u Petera Pringsheima oraz na Uniwersytecie w Hamburgu w zespole Otto Sterna.
W 1934 uzyskał habilitację na podstawie rozprawy "O wpływie oddziaływań międzycząsteczkowych na zjawisko absorpcji i emisji światła". W 1938 wyjechał do Wilna, gdzie został zatrudniony na stanowisku starszego asystenta w Drugim Zakładzie Fizyki Doświadczalnej Uniwersytetu Stefana Batorego.
Po wybuchu II wojny światowej został powołany do wojska i trafił do 3 batalionu saperów. 19 września 1939, po agresji ZSRR, przekroczył granicę polsko-litewską, został internowany i umieszczony w obozie w Kołotowie. Po czasowym zwolnieniu powrócił do Wilna, gdzie w lipcu 1940 został aresztowany i wysłany do obozu w Kozielsku, a następnie od 1940 przewieziony do obozu jenieckiego NKWD w Griazowcu.
Po zgodzie na uformowanie Polskich Sił Zbrojnych został przewieziony do Tockoje, gdzie tworzyła się 6 Dywizja Piechoty. Poprzez Uzbekistan, Iran i Irak trafił do Szkocji. W Edynburgu objął stanowisko kierownika Katedry Fizyki Polskiego Wydziału Lekarskiego na Uniwersytecie w Edynburgu.
W listopadzie 1945 wrócił do Polski, początkowo na Uniwersytet Warszawski, a w styczniu 1946 przeniósł się do Torunia, gdzie grupa profesorów z Uniwersytetu Stefana Batorego tworzyła Uniwersytet Mikołaja Kopernika. Jabłoński organizował Katedrę Fizyki na Wydziale Matematyczno-Przyrodniczym. W 1946 otrzymał tytuł profesora. W latach 1947–1948 piastował stanowisko prodziekana Wydziału Matematyczno-Przyrodniczego. Do przejścia na emeryturę w 1968 kierował Katedrą Fizyki Doświadczalnej na UMK w Toruniu.
Działalność naukowa.
Prowadził prace dotyczące optyki atomowej i molekularnej. W 1933 opublikował w „Nature” komunikat, w którym umieścił schemat poziomów energetycznych cząsteczki barwnika. Jabłoński założył, że cząsteczka barwnika, wykazującego zdolność do fluorescencji i fosforyzowania, musi posiadać co najmniej jeden stan metatrwały M. Schemat ten pozwolił wyjaśnić występowanie różnych form luminescencji obserwowanej w roztworach i został potem nazwany diagramem Jabłońskiego.
Badał także zjawisko ciśnieniowego rozszerzania linii widmowych. Podczas pobytu na Uniwersytecie Stefana Batorego podjął próby zbadania relacji pomiędzy przypadkami granicznymi zaproponowanej przez niego ogólnej teorii ciśnieniowego rozszerzania linii, opartej na zasadzie Francka-Condona, a modelami klasycznymi. W 1938 w „Nature” ukazała się jego praca, przedstawiająca wyniki pomiarów zależności szerokości linii widmowych od temperatury, wykonanych wspólnie z Henrykiem Horodniczym. Ogólną teorię ciśnieniowego poszerzenia linii widmowych opisał w latach 1944–1945 i opublikował w 1945 w „Physical Review”.
Jest uważany za twórcę „toruńskiej szkoły fizyki”. Był promotorem doktoratów m.in. Kazimierza Antonowicza i Stanisława Łęgowskiego, w jego zespole pracowali także Marian Kryszewski, Wanda Hanusowa, Stanisław Dembiński, a także jego córka Danuta Jabłońska-Frąckowiak i jej mąż Mieczysław Frąckowiak.
Od 1951 był członkiem korespondentem PAU, od 1956 członkiem korespondentem, a od 1961 członkiem rzeczywistym PAN. W latach 1957–1961 był prezesem Zarządu Głównego Polskiego Towarzystwa Fizycznego. W kwietniu 1978 został członkiem Towarzystwa Kursów Naukowych. Pochowany na cmentarzu Powązkowskim w Warszawie (kwatera 212-5-25/26).
Wyróżnienia i nagrody.
Na XXXV Zjeździe Fizyków Polskich w Białymstoku prof. Andrzej Kajetan Wróblewski (Instytut Fizyki Doświadczalnej UW) przedstawił referat nt. „Fizyka w Polsce wczoraj, dziś i jutro” – krótką charakterystykę fizyki w Polsce XX w. Zaprezentował wskaźniki bibliometryczne, liczby dotyczące stopni i tytułów naukowych oraz liczby studentów fizyki. W podsumowaniu ocenił wkład Polaków do światowej fizyki XX w., wyodrębniając przede wszystkim – poza Marią Skłodowską-Curie (która w światowych zestawieniach jest wymieniana jako obywatelka francuska) – czterech fizyków, którzy dokonali odkryć na miarę Nagrody Nobla: Mariana Smoluchowskigo, Mariana Danysza, Jerzego Pniewskiego i Karola Olszewskiego. Wśród osiemnastu mniej zasłużonych, którzy jednak wnieśli bardzo poważny wkład do rozwoju fizyki i w pewnym okresie należeli do liderów światowej fizyki (których nazwiska są wymieniane w syntetycznych obcojęzycznych historycznych opracowaniach) znalazł się Aleksander Jabłoński

</doc>
<doc id="77171" url="https://pl.wikipedia.org/wiki?curid=77171" title="Europejski Urząd Statystyczny">
Europejski Urząd Statystyczny

Europejski Urząd Statystyczny (ang. "European Statistical Office"), Eurostat – urząd Komisji Europejskiej z siedzibą w Luksemburgu, powstał w 1972 roku.
Eurostat zastąpił wcześniejszy Statistical Office of the European Community (SOEC), które funkcjonowało od 1959 r. Wcześniej funkcje statystyczne pełniły: Statistical Division (lata 1954-1959), a od 1952 do 1954 European Community of Steel and Coal Statistical services.
Nowe zasady jego działalności i nowe wytyczne zostały ustanowione w 1987 roku na mocy Jednolitego Aktu Europejskiego.
Urząd zajmuje się sporządzaniem prognoz i analiz statystycznych dotyczących obszaru Unii Europejskiej i EFTA, istotnych dla podejmowania decyzji przez organy wspólnotowe oraz 
koordynowaniem i monitorowanie prac narodowych urzędów statystycznych w celu unifikacji stosowanych przez nie metod badań a także konsolidowaniem statystyk krajowych, państw członkowskich.
Do kompetencji Eurostatu zaliczamy także analizowanie i prognozowanie tendencji rozwoju Unii Europejskiej. 
Eurostat składa się z Terminalu Danych (Bruksela) i Biura Informacyjnego (Luksemburg) przygotowującego dane dla instytucji kierowniczych Unii Europejskiej (są one później udostępniane opinii publicznej).
Eurostat wydaje biuletyn Sigma.

</doc>
<doc id="77172" url="https://pl.wikipedia.org/wiki?curid=77172" title="Władcy Turcji">
Władcy Turcji

Uwagi.
Tytuł sułtana używany był od panowania Orhana, Osman I posługiwał się tytułem beja. Daty panowania niektórych władców są dyskusyjne, np. według niektórych opracowań Murad II abdykował na korzyść Mehmeda II Zdobywcy już w latach 1444-1446, choć wiadomo skądinąd, iż faktyczną władzę Mehmed objął dopiero w 1451 r.

</doc>
<doc id="77175" url="https://pl.wikipedia.org/wiki?curid=77175" title="Komitet Integracji Europejskiej">
Komitet Integracji Europejskiej

Komitet Integracji Europejskiej – utworzony 1 października 1996, na mocy ustawy z dnia 8 sierpnia 1996 o Komitecie Integracji Europejskiej (), naczelny organ polskiej administracji w zakresie koordynacji i programowania polityki integracji Polski z UE. Zniesiony 1 stycznia 2010 i zastąpiony przez Komitet do Spraw Europejskich. Obsługiwany był przez Urząd Komitetu Integracji Europejskiej, 1 stycznia 2010 połączony z Ministerstwem Spraw Zagranicznych.
Skład komitetu oraz zasady funkcjonowania.
Komitet realizował swoje zadania za pośrednictwem Urzędu Komitetu Integracji Europejskiej (UKIE). Składał się z przewodniczącego (z reguły Prezes Rady Ministrów), sekretarza (będącego szefem Urzędu Komitetu Integracji Europejskiej) i członków (wybranych ministrów).
KIE zastąpił działający od 1991 urząd Pełnomocnika Rządu ds. Integracji Europejskiej i Pomocy Zagranicznej.
Gdy Komitet omawiał sprawy związane bezpośrednio z zakresem kompetencji ministra, który nie należały do stałego składu Komitetu, mógł on uczestniczyć w jego pracach z prawami stałego członka.
Stałymi członkami KIE byli ministrowie właściwi do spraw:
Zadania KIE.
Do zadań tego komitetu należało przede wszystkim:

</doc>
<doc id="77176" url="https://pl.wikipedia.org/wiki?curid=77176" title="The Teen Idles">
The Teen Idles

The Teen Idles – amerykański zespół punk rockowy. Powstał w sierpniu 1979 w Waszyngtonie. Przez całą karierę grupy skład nie uległ zmianie – tworzyli ją: wokalista Nathan Strejcek, gitarzysta Geordie Grindle, basista Ian MacKaye oraz perkusista Jeff Nelson. Dorobek The Teen Idles składa się z dwóch próbnych sesji nagraniowych (demo) oraz EPki "Minor Disturbance", która ukazała się (tuż przed rozpadem grupy w listopadzie 1980) w barwach Dischord Records – wytwórni pierwotnie utworzonej w tym celu przez członków zespołu. Grupa była pierwszym punktem odniesienia dla nowo powstającej sceny hardcore w Waszyngtonie, zanim MacKaye z Nelsonem utworzyli Minor Threat – zespół, który zainspirował wielu innych muzyków.
The Teen Idles był również pierwszym zespołem punkrockowym z Waszyngtonu, który zaistniał poza regionalną sceną i zdobył uznanie w całym kraju. Inspirując się takim grupami jak The Cramps czy Bad Brains muzycy według Iana MacKaye'a starali się "odejść od zdemoralizowanej muzyki", a w swoich utworach przywrócić pierwotny entuzjazm ruchu punkowego. Zespół jest prekursorem ruchu straight edge.
Historia.
W 1978 Ian MacKaye po raz pierwszy usłyszał punk w studenckim radiu WGTB należącym do waszyngtońskiego Uniwersytetu Georgetown. W tym samym czasie zaprzyjaźnił się ze swoim szkolnym kolegą Jeffem Nelsonem, który podzielał jego zainteresowanie punkiem. W styczniu 1979 obaj poszli na swój pierwszy punkowy koncert – grupa The Cramps wystąpiła dla WGTB. To wydarzenie zrobiło duże wrażenie na MacKaye'u, który później stwierdził: "to było to czego potrzebowałem".
Po zobaczeniu na żywo Bad Brains MacKaye i Nelson wraz ze swoimi szkolnymi kolegami George’em Grindlem i Markiem Sullivanem postanowili założyć własny zespół o nazwie Slinkees. Zagrali tylko jeden raz, po czym Sullivan, który kontynuował naukę w college’u opuścił grupę. Na jego miejsce dołączył Nathan Strejcek (wcześniej próbowano bezskutecznie namówić Henry’ego Garfielda – przyjaciela MacKaya). Zmieniono wówczas nazwę zespołu z Slinkees na The Teen Idles. Po kilku miesiącach koncertów i prób grupa zarejestrowała w miejscowym studiu dwa dema (w lutym i kwietniu 1980). Muzycy zaczęli występować na imprezach domowych, w pizzerii, a także zagrali u boku Bad Brains podczas otwarcia galerii artystycznej "MAdam’s Organ".
Aby ożywić pierwotny charakter punka, który zdaniem członków The Teen Idles, został zniekształcony przez nową falę, postanowili oni uczynić swój image prowokacyjnie złowieszczy. Ogolili głowy pozostawiając na nich irokezy i nosili różne punkowe akcesoria. Nelson i MacKaye powkłuwali pinezki w podeszwy butów, aby słychać było "złowieszcze stukanie". Image zespołu pozostawał w sprzeczności z zachowaniem muzyków. MacKaye: "byliśmy do bólu uczciwi – nie kradliśmy, nie dewastowaliśmy, nie malowaliśmy [...] nie robimy niczego – każdy nienawidzi nas tylko z powodu wyglądu".
W sierpniu 1980, po kilku koncertach w Waszyngtonie, które otwierały grupy takie jak The Untouchables, muzycy The Teen Idles postanowili udać się na zachodnie wybrzeże Stanów Zjednoczonych. Wraz z Garfieldem i Sullivanem jako technicznymi grupa udała się do Kalifornii. W Los Angeles ze względu na wiek odmówiono im występu w klubie "Hong Kong Cafe". Mieli otwierać koncert Dead Kennedys i Circle Jerks, ale ostatecznie wystąpili następnego wieczoru otwierając koncert grupy The Mentors, przyjmując na ten występ nazwę Puke, Spit and Guts. Występ The Teen Idles zrobił duże wrażenie na miejscowych – jak później przyznał MacKaye: "Ludzie byli przerażeni naszą szybką grą".
Po powrocie do Waszyngtonu grupa dostała od Skipa Groffa (właściciela sklepu z płytami "Yesterday and Today") propozycję, aby nagrać kilka utworów w "Inner Ear" małym studiu nagraniowym mieszczącym się w Arlington. Właścicielem studia był Don Zientara i znajdowało się ono w jego domu (studio składało się z czterośladowego magnetofonu). Muzycy przy technicznej pomocy Zientary i Groffa nagrali tam siedem utworów z którymi następnie nie wiedzieli co zrobić, więc taśmy odłożono na półkę.
Pod koniec 1980 członkowie zespołu postanowili zakończyć działalność, głównie przez konflikt pomiędzy Grindlem i Nelsonem. Ostatni koncert, który odbył się 6 listopada w klubie "9:30", gdzie The Teen Idles otwierali występ kalifornijskiej grupy SVT stał się kluczowym wydarzeniem, jeśli chodzi o uczestnictwo publiczności nieletniej – w związku z tym, że podczas imprezy nie było w sprzedaży alkoholu, stąd żadna bariera wiekowa nikomu nie broniła tam wstępu. Kiedy wcześniej nastoletni muzycy występowali w "Mabuhay Gardens" w San Francisco – warunkiem wejścia do tego klubu było namalowanie im na zewnętrznej stronie dłoni czarnym markerem dużych liter X, które oznaczały, że nie mają odpowiedniego wieku, aby spożywać alkohol. Ten sam pomysł członkowie zespołu zasugerowali kierownictwu "9:30" w Waszyngtonie i złożyli im poręczenie, że mogą dostać dożywotni zakaz występów w tym miejscu, jeśli któryś z nieletnich na widowni zostanie złapany na piciu. Kierownictwo klubu przystało na to – występ odbył się bez incydentów.
Po roku działalności zespół zarobił 700 dolarów. Muzykom pozostały dwie opcje: albo podzielić pieniądze pomiędzy sobą, albo przeznaczyć je na publikację płyty z materiałem nagranym u Zientary w "Inner Ear Studio". Nelson, Strejcek i MacKaye wybrali tę drugą opcję i utworzyli Dischord Records w celu wydania tych nagrań. Taśmy wysłano do tłoczni w Nashville, specjalizującej się w produkcji płyt z muzyką country. Początkowo wytłoczono 1000 egzemlarzy siedmiocalowej płyty zawierającej osiem utworów (jeden dodano z ostatniego koncertu). Okładki do płyty muzycy wykonali samodzielnie (DIY) wycinając i klejąc ręcznie, a następnie dodając wkładki z informacjami i tekstami. Później powtarzano ten proces dla kolejnych tłoczeń na łączną ich ilość 10000
. Wydana w styczniu 1981 EPka "Minor Disturbance" odniosła lokalny sukces m.in. w radiu, a także zebrała przychylne recenzje w zinach tj. "Touch and Go", dzięki czemu Dischord Records miało wystarczające fundusze, aby zająć się wydawaniem płyt innych zespołów.
Po rozwiązaniu The Teen Idles Grindle nie kontynuował kariery muzycznej. Zanim wydano "Minor Disturbance" Nelson i MacKaye utworzyli Minor Threat, który swój pierwszy koncert zagrał 17 grudnia 1980. Strejcek zaangażował się (do czasu) w prowadzenie Dischord Records, a także udzielał się w zespole Youth Brigade. Pomiędzy 1980 a 1990 utwory grupy pojwaiły się na kilku kompilacjach różnych wykonawców. W 1996 Dischord Records, aby uczcić wydanie setnej pozycji opublikował dwie sesje z lutego i kwietnia 1980 na płytce "Anniversary".
Muzyka, symbol "X".
The Teen Idles pozostawali pod muzycznym wpływem zespołów takich jak: Bad Brains, Black Flag i The Germs. Utwóry grupy są oparte na krótkich i szybkich riffach poprzeplatanych równie szybkimi solówkami gitary Grindle'a.
Na okładce albumu "Minor Disturbance" widnieją dłonie z namalowanymi na zewnętrznej stronie czarną literą X, kojarzone dziś głównie z ruchem straight edge. Początkowo miało to symbolizować młodość, a z czasem stało się znakiem zespołów, które tworzyli młodzi ludzie i swoją twórczość kierowali do równie młodych odbiorców – w wieku niższym niż ten, który pozwalał prawnie na spożywanie alkoholu (21 lat). MacKaye utrzymuje, że w czasach The Teen Idles symbol X "nie oznaczał straight edge – oznaczał bycie dzieciakiem, bycie młodym punkiem...przynależność do młodzieży"

</doc>
<doc id="77178" url="https://pl.wikipedia.org/wiki?curid=77178" title="Władcy Persji">
Władcy Persji

Iran średniowieczny.
Timurydzi.
w Kabulu
w Tabrizie
w Samarkandzie
w Heracie
w Ferganie

</doc>
<doc id="77179" url="https://pl.wikipedia.org/wiki?curid=77179" title="Dolina Białej Wody">
Dolina Białej Wody

Dolina Białej Wody (, , ) – główny ciąg Doliny Białki. Położona jest na terytorium Słowacji, po północnej stronie Tatr Wysokich.
Charakterystyka.
Jest to największa ze słowackich dolin tatrzańskich po tej stronie Tatr (jej długość wynosi ponad 10 km). Jej stoki są porośnięte lasem i tylko górna część doliny jest skalista. Jej dnem płynie Biała Woda ("Biela voda"), która po połączeniu się z Rybim Potokiem tworzy rzeczkę Białkę.
Słowacka nazwa "Biela voda" obejmuje Białkę razem ze źródłową Białą Wodą. Słowacy traktują je jako jeden ciek, którego dopływem jest Rybi Potok. Podobnie rzecz ma się z dolinami: Dolina Białki i Dolina Białej Wody obejmowane są wspólnym mianem "Bielovodská dolina".
Dolina wyrzeźbiona została w granicie, jedynie część masywu Szerokiej Jaworzyńskiej zbudowana jest ze skał osadowych. Posiada klasyczny kształt żłobu lodowcowego i w górnej części kilka typowych dla lodowcowej rzeźby dolin wiszących z kotłami lodowcowymi i morenami. Do Doliny Białej Wody dolinki te opadają wysokimi ścianami stawiarskimi z wodospadami. Lodowiec Doliny Białej Wody był najdłuższym lodowcem w całych Tatrach. Wypełzał do Doliny Białki, jego długość wynosiła około 14 km, a miąższość dochodziła do 330 m. 
W górnych piętrach doliny występuje kilka stawów. Łącznie z okresowymi stawkami w Dolinie Rówienek jest ich razem 16. Z progów dolin wiszących spadają wysokie wodospady, w tym najwyższy w całych Tatrach Ciężka Siklawa (około 100 m wysokości). Ze szlaku turystycznego dobrze widoczna jest Kacza Siklawa. Na dnie doliny jest kilka polan: polana Biała Woda, Polana pod Żabiem, Polana pod Upłazki, Polana pod Wysoką i Polanka pod Aniołami. Na niedostępnych ścianach skalnych uchowały się cenne gatunki roślin, a w bocznych zamkniętych dla turystów dolinkach są jedne z największych w Tatrach mateczniki niedźwiedzi.
Topografia.
Dolina sięga po główną grań Tatr Wysokich na odcinku od Rysów po Mały Jaworowy Szczyt. Orograficznie lewe jej ograniczenie tworzy północna grań Rysów, prawe Jaworowa Grań, Szeroka Jaworzyńska, Spismichałowa Czuba i jej północno-zachodnia grań. Dolinę otaczają granie, wśród których wznoszą się szczyty: Młynarz ("Mlynár"), Rysy, Wysoka ("Vysoká"), Ganek, Rumanowy Szczyt ("Rumanov štít"), Żłobisty Szczyt ("Zlobivá"), Zmarzły Szczyt ("Popradský Ľadový štít"), Batyżowiecki Szczyt ("Batizovský štít"), Zadni Gerlach ("Zadný Gerlach"), Mała Wysoka ("Východná Vysoká"), Świstowy Szczyt ("Svišťový štít"), Mały Jaworowy Szczyt ("Malý Javorový štít"), Szeroka Jaworzyńska ("Široká").
Dolina rozgałęzia się w liczne, ułożone piętrowo doliny. Są to (w kolejności od północnego zachodu):
Turystyka i taternictwo.
Dolina Białej Wody dzięki olbrzymim szczytom, wysoko zawieszonym bocznym dolinkom, stawom, spływającym ze ścian stawiarskich wodospadom oraz bogactwu świata roślinnego i zwierzęcego jest atrakcyjna dla turystów. Znajduje się na obszarze TANAP-u. Poprowadzono przez nią znakowany szlak turystyczny wzdłuż potoku i przez próg Doliny Kaczej i Dolinę Litworową. Przy Zmarzłym Stawie ("Zamrznuté pleso") szlak rozdwaja się i prowadzi przez przełęcz Rohatka ("Prielom") do Doliny Staroleśnej ("Veľká Studená dolina") albo przez Polski Grzebień ("Poľský hrebeň") do Doliny Wielickiej ("Velická dolina"). Do polany Biała Woda można dojechać rowerem. Dolina atrakcyjna jest również dla taterników, gdyż ściany otaczające dolinę należą do największych w Tatrach. Dla części turystów walorem doliny jest również to, że nie ma tutaj żadnego schroniska ani bufetu. Na Polanie pod Wysoką, pod potężnymi ścianami Młynarza znajduje się jedyne w całych słowackich Tatrach Wysokich obozowisko namiotowe dla taterników.
Historia.
Dawniej nazywana była Doliną pod Upłazki lub Doliną pod Wysoką. Jej żyzne hale wypasali górale z Jurgowa, Rzepisk i Czarnej Góry, Lendaku i Łapsz. Na polanach mieli liczne szałasy. W 1879 r. cały obszar doliny dla celów myśliwskich wykupił książę Christian Hohenlohe i silnie ograniczył pasterstwo. Ostatecznie wygasło ono w latach przed II wojną światową. Schroniska istniały tutaj tylko przez krótki czas. Pierwsze schronisko turystyczne (tzw. schronisko Salamona) wybudował w 1877 r. ówczesny właściciel tych terenów baron Aladar Salamon z Niedzicy, dwa lata później Christian Hohenlohe przeznaczył je na budynek dla straży leśnej. W 1924 r. Klub Czechosłowackich Turystów wybudował małe schronisko na Polanie pod Wysoką, spłonęło ono w 1926 r. Dolina odwiedzana była przez zakopiańskich kłusowników w XIX wieku i jeszcze w czasie I wojny światowej. W XIX w. dolinę zaczęli odwiedzać turyści, głównie Polacy, chodzono przez nią na Rysy. Duży wkład w badanie doliny wnieśli polscy uczeni. Prof. Mieczysław Klimaszewski opracował monografię "Morfologia zamknięcia Doliny Białej Wody", w 1929 r. ekipa z Uniwersytetu Jagiellońskiego prowadziła kompleksowe badania geograficzne i pomiary stawów.
Zimą dolinę przeszli jako pierwsi Theodor Wundt i przewodnik Jakob Horvay 17 kwietnia 1884 r.

</doc>
<doc id="77180" url="https://pl.wikipedia.org/wiki?curid=77180" title="Związek Polaków w Niemczech">
Związek Polaków w Niemczech

Związek Polaków w Niemczech (ZPwN, niem. "Bund der Polen in Deutschland e.V.") – organizacja polonijna w Niemczech, istniejąca od 1922 roku.
Historia.
Organizacja została założona 27 sierpnia 1922 roku, jej siedzibą do września 1939 roku była nieruchomość w Berlinie znajdująca się pod adresem Potsdamerstraße 118b, Berlin W35. W nowo powstałym związku główną rolę odgrywał Jan Baczewski, przedstawiciel mniejszości polskiej z terenów Prus Wschodnich, oraz Jan Kaczmarek z Westfalii. Długoletnim radcą prawnym i syndykiem Związku był Brunon Openkowski.
6 marca 1938 r. podczas I Kongresu Związku Polaków w Niemczech, który się odbył w Teatrze Ludowym ("Theater des Volkes") w Berlinie, uchwalono "Pięć prawd Polaka", które stanowiły ideową podstawę działalności związku. W Kongresie wzięło udział 5 tys. delegatów.
Z chwilą wybuchu II wojny światowej rozpoczęły się aresztowania członków. Na podstawie Rozporządzenia Rady Ministrów dla obrony III Rzeszy z dnia 27 lutego 1940 r. związek został zdelegalizowany, a jego majątek skonfiskowany. Część działaczy rozstrzelano, a ok. 1200 członków uwięziono w obozach koncentracyjnych. Całkowitą liczbę prześladowanych szacuje się na co najmniej 2000 osób.
Straty materialne poniesione przez polską mniejszość narodową w Niemczech, spowodowane konfiskatą majątku wyceniane są na co najmniej 8,45 miliona reichsmarek.
Po wojnie w 1945 roku związek wznowił działalność w zachodniej strefie okupacyjnej Niemiec. W 1950 roku ZPwN został zarejestrowany w RFN, początkowo z siedzibą we Frankfurcie nad Menem, a od 1956 roku siedzibą Związku Polaków w Niemczech jest Bochum. W 1950 roku, w wyniku rozłamu na tle stosunku do komunistycznych władz ówczesnej Polski, powstał Związek Polaków „Zgoda”, utrzymujący stosunki z PRL. Do chwili obecnej Polacy nie odzyskali oficjalnego statusu mniejszości narodowej w Niemczech, który został im odebrany przez nazistowskie władze III Rzeszy.
Organizacja i liczebność.
Pierwotnie ZPwN podzielono na cztery dzielnice. W październiku 1923 roku wyodrębniono Dzielnicę V z siedzibą w Złotowie obejmującą tereny Pogranicza, a w 1928 roku przyłączono Dolny Śląsk do I Dzielnicy.
Liczebność organizacji była zmienna. Według powojennych szacunków dokonanych na podstawie zachowanych archiwów w połowie 1924 roku organizacja liczyła ok. 32 000 osób. Według zachowanych danych liczba członków organizacji wynosiła w poszczególnych dzielnicach organizacyjnych:
Znak Rodła.
W 1933 roku związek za swój symbol przyjął znak rodła zaprojektowany przez polską artystkę Janinę Kłopocką.
Kapituła Znaku Rodła.
26 marca 2014 roku uchwałą Zarządu Głównego Bund der Polen in Deutschland e.V. powołano Kapitułę Znaku w celu pełnienia roli Depozytariusza Znaku Rodła, przyjmując zadanie strzeżenia i promowania tradycji powstania Rodła, jego funkcjonowaniem i znaczeniem wśród Polonii, bezpośrednio nawiązując do roli jaką Związek Polaków w Niemczech odgrywał na polu działalności społecznej, poprzez kontynuowanie poczucia jedności wśród Polonii niemieckiej, zebranej pod Znakiem Rodła.
Działalność.
Związek prowadził działalność kulturalną, gospodarczą i polityczną, miał swoich reprezentantów w Sejmie pruskim, sejmikach krajowych i radach miejskich. Organizacja angażowała się w ochronę interesów polskiej mniejszości narodowej w Niemczech, a także w ochronę polskiego dziedzictwa kulturowego jakie znajdowało się w granicach Niemiec. Dzięki ostrym sprzeciwom polskiego mieszczaństwa w Opolu oraz działaczy związku, udało się dla przykładu zachować niektóre elementy średniowiecznego Zamku Piastowskiego w Opolu, tzw. Wieżę Piastowską.
Organizacja była też inicjatorem powstania działającego do 1939 roku Związku Mniejszości Narodowych w Niemczech, mającego reprezentować interesy społeczności polskiej, serbołużyckiej, duńskiej, fryzyjskiej i litewskiej. Ze związkiem współpracowali przed wojną działacze narodowi z Łużyc, m.in. Jan Skala i Měrćin Nowak-Njechorński, należący do grupy etnicznej Serbołużyczan – słowiańskiej mniejszości w Niemczech.
Z inicjatywy Związku Polaków w Niemczech oraz Związku Spółdzielni Polskich w Niemczech w 1933 powstał "Centralny Bank Spółdzielczości Polskiej", tzw. Bank Słowiański z siedzibą w Berlinie, będący centralą finansową wszystkich spółdzielni polskich w Niemczech. Jego obroty na rok przed wybuchem wojny wynosiły 30 426 000 reichsmarek. W okresie III Rzeszy zarządzali nim dyrektor Franciszek Lemańczyk i J. Malewski. Bank ten odegrał bardzo ważną rolę w utrzymaniu i rozszerzeniu polskiego stanu posiadania w Niemczech oraz konsolidacji niemieckiej Polonii. Instytucja ta została zlikwidowana w 1939 roku po agresji na Polskę. Dzięki prężnej działalności niemiecka Polonia miała wówczas swoje struktury gospodarcze, spółki rolno-handlowe, spółdzielnie i zjednoczenia zawodowe, drukarnie, gazety, szkoły, bursy, instytucje opieki socjalnej, stowarzyszenia kulturalne, zespoły artystyczne oraz kluby sportowe.
10 listopada 1937 roku Bank Słowiański wybudował Polskie gimnazjum w Kwidzynie, które było prywatną szkołą z planem nauczania uczelni wyższej oraz z polskim językiem jako językiem wykładowym. Od początku władze niemieckie utrudniały realizację tego projektu. Nie zgodziły się na umiejscowienie szkoły w centrum Kwidzyna przy placu Kornmarktstraße i przesunęły lokalizację na przedmieścia miasta przy ulicy Dousstraße. Chociaż budowę obiektu zakończono już w 1936, to jednak zezwolenia udało się uzyskać dopiero 31 października 1937. W latach 1934–1937 Związek Polaków w Niemczech oraz Związek Towarzystw Szkolnych w Niemczech przeprowadził blisko 100 interwencji w niemieckich urzędach w sprawie otwarcia polskiej szkoły w Kwidzynie.
Członkowie Związku zajmowali się także katalogowaniem przestępstw oraz aktów bezprawia dokonywanych w Niemczech na członkach mniejszości polskiej, udzielały pomocy poszkodowanym i ich rodzinom oraz reprezentowały ich interesy przed wymiarem sprawiedliwości w Republice Weimarskiej oraz w III Rzeszy. Jednym z przykładów była interwencja w sprawie morderstwa dokonanego przez członków pięcioosobowej faszystowskiej bojówki SA z Rokitnicy, którzy 9 sierpnia 1929 roku w miejscowości Potępa zamordowali powstańca śląskiego oraz działacza komunistycznej partii Niemiec Konrada Piecucha. SA-mani pobili go do nieprzytomności gumowymi pałkami oraz kijami bilardowymi, a potem, na oczach jego matki i brata, Reinhold Kotisch zastrzelił go z pistoletu. Co prawda początkowo, w wyniku rozprawy sądowej bojówkarzy skazano na karę śmierci, to wyroku nie wykonano, a zamieniono na więzienie. Obrońca bojówkarzy Hans Frank argumentował, że czyn jakiego się dopuścili oskarżeni zasługuje na pochwałę, ponieważ po pierwsze SA-mani „dwojako zasłużyli się Rzeszy niemieckiej, zabijając po pierwsze Polaka, a po drugie komunistę”. Obrony zbrodniarzy podjął się nawet sam Adolf Hitler, który na łamach prasy hitlerowskiej apelował do skazanych „Moi towarzysze! W obliczu tego potwornego krwawego wyroku łączę się z Wami w uczuciu bezgranicznego przywiązania. Wasze uwolnienie staje się od tej chwili sprawą naszego honoru, a walka z rządem, za którego ten wyrok został wydany naszym obowiązkiem”. Incydent ten został opisany w pamiątkowej księdze śląskiej SA – „Ehrenbuch” w następujący sposób: „W małej wiosce Potępie żył wciąż jeszcze łobuz Piecuch, komunista i powstaniec, który już w roku 1921, w okresie wielkiej tragedii Górnego Śląska, zdradził swoją ojczyznę i był jednym z najgorszych agitatorów. Kilku dzielnych SA-manów nie wytrzymało tego dłużej i Piecucha dosięgnął w końcu zasłużony los”. Związek Polaków w Niemczech złożył w Genewie skargę do Ligi Narodów, ale nie odniosła ona żadnego skutku wobec słabości Ligi. W drugi dzień po dojściu Hitlera do władzy, 1 lutego 1933 roku uroczyście uwolniono z więzienia odpowiedzialnych za morderstwo Piecucha.
Działalność wydawnicza.
Pierwszym miesięcznikiem organizacyjnym Związku Polaków w Niemczech był „Biuletyn Związku Polaków w Niemczech T.z.”, który po raz pierwszy ukazał się 1 lipca 1924 roku. W sumie pod tą nazwą wydano 9 numerów pisma – ostatnie 1 marca 1925 roku. Z dniem 1 kwietnia 1925 roku nazwę zmieniono na „Polak w Niemczech”. Związek wydawał również szereg innych gazet: „Dziennik Berliński”, „Młody Polak w Niemczech”, „Mały Polak w Niemczech”, „Gazeta Olsztyńska”, „Mazur”, „Głos Pogranicza”, „Kaszub”, „Dziennik Raciborski”, „Ogniwo”, „Nowiny Codzienne” i inne.
Represje.
Rozwój związku przypadł na trudny dla wszelkich mniejszości czas rozwoju nazizmu w Niemczech. Od początku działacze organizacji byli prześladowani, chociaż Hitler tolerował jej działanie w III Rzeszy, obawiając się, że w razie ostrzejszych represji władze w Polsce ograniczą również prawa mniejszości niemieckiej na terenie II RP. Wielu polskim działaczom, którzy otrzymali powołanie do Wehrmachtu, Gestapo wbijało pieczątkę „Achtung Pole!” – "Uwaga Polak!". We wrześniu 1937 roku Gestapo zakazało członkom Związku Harcerstwa Polskiego w Niemczech noszenia mundurów harcerskich i lilijki z Rodłem oraz dekorowania zbiórek biało czerwonymi barwami.
W okresie międzywojennym dochodziło do wielu ataków oraz szykan wobec członków mniejszości polskiej na terenie III Rzeszy.
Na Śląsku Opolskim w miejscowości Wielkie Borki dnia 30 listopada 1938 roku nieznani sprawcy o godzinie 22:15 dokonali napadu na lokal polskiej szkoły, w chwili gdy odbywało się tam spotkanie Towarzystwa Młodzieży Polsko-Katolickiej. Sprawcy wybili kamieniami 6 szyb. Z kolei opolskie Gestapo nakazało proboszczowi Melcowi ze Starego Koźla opuszczenie terenu niemieckiego Górnego Śląska do dnia 12 stycznia 1938 roku. Zakaz dotyczył również osiedlenia się na terenie przygranicznym. W sprawie wydalenia księdza ZPwN interweniował u prezydenta rejencji w Opolu, a w wyniku braku reakcji w Ministerstwie Spraw Wewnętrznych Rzeszy i Prus.
Wszyscy członkowie Związku Polaków w Niemczech wpisywani byli na specjalną listę „wrogów Rzeszy”, tzw. Sonderfahndungsbuch Polen, przygotowaną przez kontrwywiad służby bezpieczeństwa SS, tzw. Sicherheitsdienst w Berlinie. Na jej podstawie przeprowadzano masowe aresztowania polskiej inteligencji oraz dokonywano czystek etnicznych ramach w operacji Tannenberg i Intelligenzaktion. Władze niemieckie przygotowały jeszcze przed wojną policyjne tzw. „akcje specjalne”, wymierzone w mniejszość polską zamieszkałą na terenie Niemiec. W piątek 25 sierpnia 1939 roku niemiecka policja aresztowała wszystkich uczniów polskiego gimnazjum w Kwidzynie w wieku od lat 9 do 17, których wraz z nauczycielami skierowano do tzw. „obozu ochronnego”. Z chwilą wybuchu II wojny światowej Związek został zdelegalizowany przez władze III Rzeszy, jego majątek skonfiskowany, część działaczy rozstrzelano, a ok. 1200 członków uwięziono w obozach koncentracyjnych, głównie w Hohenbruch, Mauthausen-Gusen i Sachsenhausen.
Odznaczenia.
Odznaczeniami ZPwN są m.in.:
Upamiętnienie.
Z okazji 60-lecia Związków Polaków w Niemczech Poczta Polska 20 lipca 1982 wydała okolicznościowy znaczek (numer katalogowy 2667).
Uchwałą z 7 grudnia 2017 Senat RP IX kadencji zdecydował o ustanowieniu roku 2018 Rokiem Prawd Polaków spod Znaku Rodła.

</doc>
<doc id="77182" url="https://pl.wikipedia.org/wiki?curid=77182" title="Dokument Praski">
Dokument Praski



</doc>
<doc id="77184" url="https://pl.wikipedia.org/wiki?curid=77184" title="Opactwo Cystersów w Szczyrzycu">
Opactwo Cystersów w Szczyrzycu

Opactwo Cystersów w Szczyrzycu, z obrazem Matki Boskiej Szczyrzyckiej – jedno z sanktuariów maryjnych w Polsce. Jest zarazem jedynym nieprzerwanie istniejącym klasztorem cystersów na ziemiach polskich.
Obecnie opactwu podlegają przeoraty zwykłe w Gdańsku–Oliwie, Henrykowie, Argo – Willow Springs (w USA, Archidiecezja Chicago); oraz filia w Jodłowniku.
Historia.
Historia opactwa cystersów w Szczyrzycu liczy ponad 780 lat. Jego fundatorem był wojewoda krakowski Teodor Cedro herbu Gryf, który cystersom z Jędrzejowa ofiarował rozległe tereny na Podtatrzu w celu ich skolonizowania. Cystersi założyli w 1234 r. swój klasztor w Ludźmierzu. Nie jest znany dokładnie powód, dla którego zakonnicy przenieśli (najprawdopodobniej w 1243 r.) siedzibę opactwa z Ludźmierza do Szczyrzyca. Prawdopodobnie nie odpowiadał im zbyt surowy klimat Podhala i nieurodzajna ziemia. Być może wiązało się to również z częstymi napadami Tatarów i zbójców na tych terenach, również na klasztory.
Kult Matki Bożej, charakterystyczny dla cystersów, stał się przyczyną rozpowszechnienia go najpierw w Ludźmierzu, gdzie jego symbolem stała się figurka Matki Boskiej Ludźmierskiej, a następnie w Szczyrzycu, w obrazie Matki Boskiej Szczyrzyckiej. Cystersi ludźmiersko-szczyrzyccy założyli Nowy Targ, zbudowali obronny zamek w Szaflarach, zamienili dzikie tereny w uprawne pola, uregulowali biegi rzek, budowali mosty, młyny i browary, zakładali sady owocowe i pasieki, a ponadto kształcili młodzież w rzemiośle, zwłaszcza związanym z rolnictwem.
W okresie zaborów cystersi ze Szczyrzyca utracili ziemię, zakazane było przyjmowanie do nowicjatu, ale pozwolono im założyć elementarną czteroklasową szkołę dla dzieci wiejskich. Jej wychowankiem był Władysław Orkan.
Podczas okupacji niemieckiej w opactwie znalazło schronienie wielu uchodźców z różnych zakątków Polski. Prowadzono w nim tajne nauczanie, którego kontynuacją od 1945 r. było Prywatne Gimnazjum OO. Cystersów Szczyrzycu, zamknięte przez władze w 1955 r.
Po przemianach ustrojowych w Polsce cystersi odkupili część ziemi, zamierzając kontynuować tradycje agrarne zakonu. Za szczególne męstwo w czasie II wojny światowej opactwo szczyrzyckie zostało odznaczone Krzyżem Virtuti Militari.
Legenda.
W 750-letnią historię opactwa wpisana jest dość przewrotna legenda, o tym jak powstał klasztor w Szczyrzycu.
Miejscowy grajek wracał z wesela i spotkał po drodze diabła, który w zamian za grę obiecał mu cały wór złota. Grajek podpisał cyrograf i przygrywał diabłu do tańca. Otrzymał obiecaną nagrodę. Jednak bał się, że tak ogromny skarb wzbudzi podejrzenia u jego żony, która w ten sposób dowie się, że zaprzedał duszę. Udał się więc do pobliskiego Szczyrzyca i przekazał złoto na budowę klasztoru.
W tym czasie diabeł powrócił na Łysą Górę, nieświadomy tego, do czego wykorzystano jego złoto. O wszystkim dowiedział się od czarownicy. Rozwścieczony postanowił zniszczyć klasztor. Chciał zrzucić na niego ogromny głaz.
Jednak zakonnicy dowiedzieli się o planach diabła i polecili siebie i klasztor opiece Matki Bożej. To Ona sprawiła, że głaz zaczął diabłu tak ciążyć, że w końcu nie był w stanie dalej go transportować i zmuszony został do porzucenia go 3 kilometry od klasztoru.
Kamień można zobaczyć we wsi Krzesławice, zaraz za mostem, z lewej strony pobocza, po krótkim spacerze stromą ścieżką. Podobno jest w nim odciśnięte nawet czarcie kopyto.
W czasach pogańskich było tu miejsce kultu. Jest to głaz o długości około 55 m, szerokości 8-12 m i wysokości ok. 25 metrów. U jego podnóża znajduje się opuszczona pustelnia. Ostatni pustelnik mieszkał w niej do 1992 roku.
Zespół klasztorny w Szczyrzycu.
Kościół Najświętszej Maryi Panny Wniebowziętej i św. Stanisława Biskupa.
Główna atrakcją Szczyrzyca jest zespół opactwa z murowanym kościołem z 1620 roku, przebudowanym w XVIII i XIX wieku.
W ołtarzu głównym tej świątyni umieszczony jest cudowny obraz Matki Bożej Szczyrzyckiej.
Jest to zarazem kościół parafialny parafii rzymskokatolickiej pw. Najświętszej Maryi Panny Wniebowziętej i św. Stanisława Biskupa.
Zabudowania klasztorne.
Do kościoła przylega klasztor – zespół budynków z XVII wieku tworzących kwadrat z wirydarzem wewnątrz. Część zabudowań, w tym dwa portale, mensy ołtarzowe i część klasztornych krużganków, pochodzą z pierwszego opactwa, które zniszczył pożar.
W 1831 roku od strony wschodniej dobudowano skrzydło oraz drewnianą dzwonnicę z cebulastym hełmem.
Najcenniejszymi zabytkami klasztoru są: krucyfiks z XV wieku, kamienna kropielnica z XVI wieku oraz obrazy świętych z XVII – XIX wieku.
Dom Opata.
W skład zespołu wchodzi także murowany dom Opata z XVI wieku (później spichlerz), ozdobiony kamiennym portalem z herbem Korczak. Mieści się w nim Muzeum Klasztorne w Szczyrzycu.
W muzeum zgromadzono zbiór pergaminowych manuskryptów, Krzyż Dobrej Drogi z XV wieku, płaskorzeźbione votum za ocalenie klasztoru, kolekcję kielichów mszalnych, mieczy, kamieni (ponad 4 tys., w tym odłamek meteorytu). Jedna z sal muzeum klasztornego gromadzi pamiątki związane z Władysławem Orkanem, w tym rękopisy jego trzech listów pisanych do siostry Marii.
Browar klasztorny.
Historia cystersów nierozerwalnie wiąże się z historią piwa produkowanego w klasztorach. Stare kroniki opactwa podają, że cystersi w Szczyrzycu produkowali "napój z ziarna palonego, cykorii i chmielu kojący w postaci, która miała nazwę cerewizji". Niskoprocentowe piwo warzone było w oparciu o specjalną recepturę.
Po wojnie browar znacjonalizowano. Rozpoczęto w nim wytwarzanie taniego, masowego piwa. Klasztor odzyskał warzelnię w 1993, w produkcji piwa nie powrócił jednak do tradycyjnej receptury cysterskiej, zagubionej gdzieś w klasztornych archiwach. W 1997 browar zamknięto. Przyczyną było olbrzymie zadłużenie. Budynek miał być wystawiony na licytację. Decyzją ministerstwa Kultury i Sztuki, który uznał browar szczyrzycki za zabytek, licytacja została wstrzymana. Powodem był zamiar rozebrania murów browaru przez samych cystersów, gdyby licytacja miała dojść do skutku. Budynek pozostał własnością opactwa, ale do produkcji nie powrócono. W marcu 2003 jeden ze znanych browarów europejskich uruchamiający swój zakład w Polsce, zwrócił się do opactwa o udostępnienie receptury. Odszukano ją w starych zapiskach klasztornych i w oparciu o nią piwo cystersów znów powróciło na rynek.
Dzieje warzenia piwa przedstawiono w jednej z sal muzeum klasztornego. Zgromadzono tu m.in. unikalną kolekcję etykiet szczyrzyckiego piwa. W samym klasztorze zachowało się zaledwie kilka, gdyż klasztor prowadził sprzedaż piwa w beczkach, etykietowanego dopiero później przez hurtowników. Ekspozycja powstała dzięki darom prywatnych kolekcjonerów.

</doc>
<doc id="77185" url="https://pl.wikipedia.org/wiki?curid=77185" title="Grupa helsińska">
Grupa helsińska

Grupa helsińska - grupa państw, które rozpoczęły negocjacje o przystąpienie do Unii Europejskiej na mocy decyzji Rady Europejskiej podjętej podczas szczytu w Helsinkach (10-11 grudnia 1999). Zaproszenie do tych państw skierowano w lutym 2002 roku.
Skład grupy helsińskiej:

</doc>
<doc id="77187" url="https://pl.wikipedia.org/wiki?curid=77187" title="Tadornini">
Tadornini

Tadornini – plemię ptaków z rodziny kaczkowatych (Anatidae). W polskim nazewnictwie zwyczajowym dla tego taksonu stosuje się nazwę kazarki.
Występowanie.
Plemię obejmuje gatunki wodne, zamieszkujące wszystkie kontynenty poza Antarktydą.
Charakterystyka.
Ptaki te charakteryzują się następującymi cechami:
Systematyka.
Do plemienia należą następujące rodzaje:

</doc>
<doc id="77188" url="https://pl.wikipedia.org/wiki?curid=77188" title="Litziki">
Litziki



</doc>
<doc id="77189" url="https://pl.wikipedia.org/wiki?curid=77189" title="Milcane">
Milcane



</doc>
<doc id="77190" url="https://pl.wikipedia.org/wiki?curid=77190" title="Milingi">
Milingi



</doc>
<doc id="77191" url="https://pl.wikipedia.org/wiki?curid=77191" title="Władysław Jabłonowski (generał)">
Władysław Jabłonowski (generał)

Władysław Franciszek Jabłonowski zw. "Murzynkiem" (ur. 25 października 1769 w Gdańsku, zm. 29 września 1802 na Saint-Domingue) – generał brygady Legionów Polskich.
W latach 1785–1794 służył w armii francuskiej. Większość życia spędził we Francji, ale wziął udział w insurekcji kościuszkowskiej. Był generałem polskim i francuskim.
Życiorys.
Jabłonowski był nieślubnym synem żony gen. Konstantego Aleksandra Jabłonowskiego, Marii Franciszki Dealire, angielskiej arystokratki, i jej afrykańskiego lokaja. Został usynowiony przez Jabłonowskiego. Kształcił się w szkole wojskowej École de Brienne w Brienne-le-Château, gdzie kolegował się z Napoleonem. Naukę ukończył w 1786 w stopniu podporucznika.
Rozpoczął służbę w tamtejszym regimencie kawalerii Royal Allemand. 8 lat później został awansowany do stopnia podpułkownika. Był uczestnikiem insurekcji kościuszkowskiej (podpułkownik) – walczył w bitwach pod Szczekocinami i Maciejowicami, w insurekcji warszawskiej i w obronie Pragi, odznaczył się, broniąc Saskiej Kępy. Członek Centralizacji Lwowskiej – wysłany przez nią do Turcji z misją nawiązania kontaktu z rządami francuskim i tureckim. Od 1799 roku generał brygady w Legionach Dąbrowskiego, gdzie odznaczył się w bitwie pod Bosco i Posturaną. Następnie dowodził legionem w Alpach.
Po pokoju w Lunéville w 1801 roku został generałem francuskim, obejmując dowództwo strategiczne nad 113 Półbrygadą Piechoty, która powstała z Legii Naddunajskiej, i została wysłana na Saint-Domingue w celu stłumienia rewolucji haitańskiej.
Zmarł 29 września 1802 roku w miejscowości Jérémie na żółtą febrę.
W kulturze.
Został uwieczniony w powieści "Czarny Generał" Wacława Gąsiorowskiego i pierwszej księdze "Pana Tadeusza" Adama Mickiewicza:

</doc>
<doc id="77192" url="https://pl.wikipedia.org/wiki?curid=77192" title="Władysław Jabłonowski (lekarz)">
Władysław Jabłonowski (lekarz)

Władysław Jabłonowski herbu Prus I ps. „Genueńczyk” (ur. w 1841 w Grodzisku, zm. 9 stycznia 1894 w Burgasie) – polski lekarz i etnograf. Uczestnik powstania styczniowego, następnie pułkownik armii tureckiej. Brat historyka i publicysty Aleksandra Jabłonowskiego.
Życiorys.
W 1861 udał się do Włoch, gdzie przez trzy miesiące służył w legionie węgierskim gen. Türra. Uczęszczał potem do Polskiej Szkoły Wojskowej w Cuneo. Na polecenie Ludwika Mierosławskiego powrócił do kraju, gdzie przygotowywał działania zbrojne.
W czasie powstania styczniowego został mianowany naczelnikiem powiatu węgrowskiego i okręgu sokołowskiego. Wraz z Janem Matlińskim zorganizował obóz wojskowy pod Węgrowem.
3 lutego 1863 w czasie bitwy pod Węgrowem osobiście poprowadził atak kosynierów na armaty rosyjskie. Ranny, wycofał się z 800 powstańcami w rejon Siemiatycz. 7 lutego w czasie bitwy pod Siemiatyczami przybył za późno z odsieczą, czym przyczynił się do polskiej przegranej. Rozwiązał swój oddział i udał się w rejon Dąbrowy Górniczej, skąd przez Olkusz wycofał się do Krakowa. Został adiutantem Mariana Langiewicza, z którym odbył cały jego szlak bojowy. Studia medyczne ukończył w Wiedniu.
Po powstaniu styczniowym wraz z bratem znalazł się w służbie tureckiej. W lutym 1866 r. wyjechał do Turcji, gdzie w listopadzie zdał "colloquium" przed specjalną komisją lekarską Armii Tureckiej i otrzymał przydział do garnizonu w Bagdadzie. W 1867 r. wyjechał do Iraku, gdzie został komendantem szpitala w Kirkuku. W tym samym roku został przeniesiony do Diwanii, a w 1868 r. – do Mosulu. W 1870 r. osiadł na stałe w Bagdadzie.
Wraz z bratem odbył wiele podróży po Mezopotamii, zwiedzając ruiny Babilonu, a także Karbalę, jedno ze świętych miast szyitów. Zgromadził wielki zielnik, systematycznie uzupełniany w kolejnych miejscach służby. Uwagi etnograficzne zamieścił zaś w pamiętniku (około 6000 stron), który do tej pory nie został wydany w całości. Fragmenty zostały opublikowane w 1967 r. w opracowaniu Józefa Fijałka pt. "Pamiętniki z lat 1851–1893" (Wrocław 1967).
W 1875 r. porzucił służbę wojskową i zajął się urządzaniem balneologicznego zakładu leczniczego w Bursie. Po wybuchu wojny rosyjsko-tureckiej (1877) wstąpił ponownie do służby wojskowej i przebywał w Armenii oraz na wybrzeżu anatolijskim Bosforu. Po zawarciu pokoju został przeniesiony do Albanii, gdzie w 1880 r. położył wielkie zasługi przy likwidacji epidemii cholery.
W 1881 r. wystąpił z wojska i objął posadę lekarza przy kopalni marmuru i boracytu w Sułtan-Czaira (nad Morzem Marmara). W tym samym roku został powołany przez władze tureckie na delegata Międzynarodowej Komisji Sanitarnej na Wschodzie z siedzibą w Konstantynopolu. W czasie epidemii dżumy wyruszył w 1884 r. nad Tygrys do miasta As-Sulejmanija na granicy Iranu, skąd wyjeżdżał do najbardziej zagrożonych obszarów. Za te działania otrzymał dwa wysokie odznaczenia tureckie i perskie oraz osobiste podziękowania sułtana i szacha.
W 1886 r. z inicjatywy Międzynarodowej Komisji został lekarzem kwarantanny w Skutari (Albania), a od 1888 r. w Burgasie (Bułgaria). Pomimo ogromu zajęć prowadził także badania botaniczne i archeologiczne. Przesyłał również do polskich czasopism liczne korespondencje z odwiedzanych krajów. Publikował też w czasopismach specjalistycznych, głównie w „Przeglądzie Lekarskim”, liczne artykuły dotyczące służby zdrowia w Turcji ("Przyczynki do epidemiologii Wschodu", "Szkice sanitarne z Persji", "Zaraza morowa i cholera na Wschodzie", "Służba zdrowia w wojsku tureckim").
Swoje zbiory archeologiczne i etnograficznie przekazał Akademii Umiejętności.

</doc>
<doc id="77193" url="https://pl.wikipedia.org/wiki?curid=77193" title="Niszanie">
Niszanie



</doc>
<doc id="77196" url="https://pl.wikipedia.org/wiki?curid=77196" title="Lista prezydentów Brazylii">
Lista prezydentów Brazylii

Prezydenci Brazylii – lista Prezydentów Federacyjnej Republiki Brazylii

</doc>
<doc id="77197" url="https://pl.wikipedia.org/wiki?curid=77197" title="Stanisław Wigura">
Stanisław Wigura

Stanisław Wigura (ur. 9 kwietnia 1903 w Żytomierzu albo 9 kwietnia 1901 w Warszawie, zm. 11 września 1932 w katastrofie lotniczej pod Cierlickiem Górnym) – polski konstruktor lotniczy, inżynier i lotnik, współzałożyciel zespołu konstrukcyjnego RWD, wykładowca Politechniki Warszawskiej. Wraz z pilotem Franciszkiem Żwirką zwyciężył w międzynarodowych zawodach lotniczych Challenge 1932.
Życiorys.
Od wczesnej młodości interesował się techniką i lotnictwem, był aktywnym harcerzem 2 Warszawskiej Drużyny Harcerskiej. Podczas wojny polsko-bolszewickiej służył w 1920 ochotniczo w 8. pułku artylerii polowej. Po wojnie powrócił do nauki. Ukończył w 1922 roku Gimnazjum im. Jana Zamoyskiego w Warszawie i rozpoczął studia na Wydziale Mechanicznym Politechniki Warszawskiej. Był jednym z założycieli Sekcji Lotniczej Koła Mechaników Studentów Politechniki Warszawskiej, w której spotkał m.in. Stanisława Rogalskiego i Jerzego Drzewieckiego. W grudniu 1925 studenci Sekcji utworzyli warsztaty Sekcji Lotniczej, w których budowali samoloty. W 1926 Wigura i Rogalski opracowali swój pierwszy samolot WR-1 (nazwa pochodziła od ich inicjałów), zbudowany w 1927 roku.
W 1927 trójka konstruktorów: Rogalski, Wigura i Drzewiecki podjęła stałą współpracę, tworząc zespół konstrukcyjny RWD, nazwany tak od inicjałów założycieli. Wigura odpowiedzialny był w nim przede wszystkim za obliczenia konstrukcji. W 1928 zbudowali pierwszy samolot sportowy RWD-1, wyróżniony za oryginalną konstrukcję (powstał jeden egzemplarz). W 1929 roku Wigura ukończył Politechnikę, uzyskując dyplom inżyniera-mechanika. W tym samym roku uzyskał dyplom pilota sportowego w Aeroklubie Akademickim. Zespół RWD zaczął konstruować coraz bardziej udane samoloty – sportowy RWD-2 z 1929 roku zbudowano w liczbie 4 sztuk, a jego rozwinięcie RWD-4 z 1930 – w liczbie 9 sztuk. Samoloty te były aktywnie używane w polskim sporcie lotniczym początku lat trzydziestych, odnosząc pewne sukcesy.
W tym czasie Wigura zaczął też sam brać udział w sporcie lotniczym. Najbardziej znaczącym czynnikiem stała się jego przyjaźń ze starszym o 6 lat porucznikiem pilotem Franciszkiem Żwirką, w 1929 skierowanym przez władze wojskowe na stanowisko oficera łącznikowego przy Aeroklubie Akademickim.
Od tej pory Wigura najczęściej latał w załodze ze Żwirką jako mechanik. Między 9 sierpnia a 6 września 1929, na pierwszym egzemplarzu RWD-2, odbyli lot okrężny wokół Europy długości prawie 5000 km, na trasie Warszawa-Frankfurt-Paryż-Barcelona-Marsylia-Mediolan-Warszawa. 6 października, również na RWD-2, zwyciężyli w I Locie Południowo-Zachodniej Polski. W lipcu 1930 Żwirko z Wigurą na samolocie RWD-4 wzięli udział w międzynarodowych zawodach samolotów turystycznych Challenge 1930, lecz 25 lipca po przymusowym lądowaniu w Hiszpanii musieli się wycofać na skutek awarii silnika.
7 września 1930 Żwirko z Wigurą na RWD-2 ponownie zwyciężyli w II Locie Południowo-Zachodniej Polski, na przełomie września i października na RWD-4 zwyciężyli w III Krajowym Konkursie Awionetek, a na przełomie września i października 1931 na prototypie RWD-5 – w IV Krajowym Konkursie Samolotów Turystycznych.
W międzyczasie Wigura z pozostałymi konstruktorami projektował nowe samoloty: łącznikowy RWD-3 z 1930 (jeden egzemplarz), sportowy RWD-7, do bicia rekordu wysokości, z 1931 (jeden egzemplarz) i sportowy RWD-5 z 1931, zbudowany w liczbie 20 sztuk i wsławiony lotem przez Atlantyk. W 1932 roku powstał nowoczesny samolot sportowy RWD-6, przeznaczony na zawody samolotów turystycznych Challenge 1932. Wytypowany do wzięcia udziału w Challenge'u, Żwirko na swojego mechanika wybrał Wigurę. W zawodach rozegranych w dniach 20-28 sierpnia 1932 załoga Żwirko i Wigura, na RWD-6, zajęła pierwsze miejsce, wygrywając z uważanymi za faworytów załogami niemieckimi oraz reprezentacjami pozostałych krajów i przynosząc wielki sukces polskiemu lotnictwu. Było to wspólne osiągnięcie pilota i konstruktora. Na pamiątkę tego wydarzenia Święto Lotnictwa Polskiego jest obchodzone w dniu 28 sierpnia.
Wypadek.
11 września 1932, lecąc na meeting lotniczy do Pragi, Franciszek Żwirko wraz ze Stanisławem Wigurą zginęli w katastrofie w lesie pod Cierlickiem Górnym koło Cieszyna na Śląsku Cieszyńskim (na Zaolziu) na terenie Czechosłowacji (obecnie miejsce to znane jest jako „Żwirkowisko”). Przyczyną wypadku było oderwanie się skrzydła samolotu RWD-6 podczas burzy.
"Około 200 tysięcy ludzi zebrało się na drodze, którą postępował kondukt pogrzebowy, prowadzony przez biskupa polowego Galla z kościoła św. Krzyża na Cmentarz Powązkowski.Trumny wynieśli z kościoła na swych barkach koledzy bohaterskich lotników. Złożone zostały one na kadłubach samolotów"
Obaj zostali pochowani na cmentarzu Stare Powązki (aleja zasłużonych rząd 1 miejsce 12,13), natomiast w Cierlicku znajduje się ich symboliczny grób oraz został ustanowiony pomnik (ufundowany przez Aeroklub Morawsko-Śląski w Ostrawie).

</doc>
<doc id="77198" url="https://pl.wikipedia.org/wiki?curid=77198" title="Nitrzanie">
Nitrzanie

Nitrzanie, Nitranie – plemię słowiańskie zamieszkujące nad rzeką Nitrą, okolice miasta Nitry w dzisiejszej Słowacji. Ich tereny zostały anektowane przez Mojmira I – władcę Państwa wielkomorawskiego po 833 roku.

</doc>
<doc id="77199" url="https://pl.wikipedia.org/wiki?curid=77199" title="Nitranie">
Nitranie



</doc>
<doc id="77200" url="https://pl.wikipedia.org/wiki?curid=77200" title="Nisane">
Nisane



</doc>
<doc id="77201" url="https://pl.wikipedia.org/wiki?curid=77201" title="Okęcie (Warszawa)">
Okęcie (Warszawa)

Okęcie – osiedle i obszar MSI w dzielnicy Włochy w Warszawie.
Nazwa.
Okęcie swoją nazwę zawdzięcza położeniu w samym rogu (kącie) posiadłości rakowskich. W XVI wieku właściciele wsi zaczęli używać nazwiska odmiejscowego: Okęccy herbu Radwan.
Opis.
Wieś szlachecka Okencie w 1580 znajdowała się w powiecie warszawskim ziemi warszawskiej województwa mazowieckiego. 
W XIX wieku Okęcie należało do gminy Pruszków, po 1918 do gminy Skorosze. W latach 1939–1951 miejscowość była siedzibą gminy Okęcie. Od roku 1951 jest częścią Warszawy.
W 1934 na nowe lotnisko wojskowe na Okęciu przeniesiono ruch pasażerski z lotniska mokotowskiego.
Budowa lotniska sprawiła, że na Okęciu zaczął rozwijać się przemysł. W okresie międzywojennym zlokalizowano tam trzy z ośmiu państwowych zakładów lotniczych, w tym zatrudniające ponad 4 tys. osób Państwowe Zakłady Lotnicze (Wytwórnia Płatowców, PZL WP-1).
8 września 1939 Okęcie zostało zajęte przez wojska niemieckie. Podczas okupacji niemieckiej na terenie Okęcia w latach 1942–1943 funkcjonował obóz pracy dla ludności żydowskiej, a w 1944 obóz dla jeńców radzieckich.
W 1951 Okęcie zostało przyłączone do Warszawy i stało się częścią nowo utworzonej dzielnicy Ochota.
Na Okęciu działa klub piłkarski Okęcie Warszawa.

</doc>
<doc id="77202" url="https://pl.wikipedia.org/wiki?curid=77202" title="RWD">
RWD

RWD – oznaczenie polskich samolotów konstruowanych w okresie międzywojennym przez zespół konstruktorów lotniczych: Stanisława Rogalskiego, Stanisława Wigurę i Jerzego Drzewieckiego, pochodzące od ich inicjałów nazwisk. Później w skład zespołu RWD weszli także inni konstruktorzy. W latach 1927–1939 powstały konstrukcje od RWD-1 do RWD-25; przeważającą część stanowiły lekkie jednosilnikowe samoloty sportowe, szkolne lub turystyczne. Większość była budowana w niewielkich seriach, masowo produkowano RWD-8, RWD-13 i RWD-14 Czapla. Od 1933 roku zespół RWD projektował i budował samoloty w ramach spółki Doświadczalne Warsztaty Lotnicze (DWL). Działalność wytwórni zakończyła się wraz z wybuchem II wojny światowej.
Historia.
S. Rogalski, S. Wigura i J. Drzewiecki zaczęli projektować samoloty jako studenci w ramach powstałych w grudniu 1925 roku warsztatów Sekcji Lotniczej Koła Mechaników Studentów Politechniki Warszawskiej. Pierwszym samolotem skonstruowanym w warsztatach był zaprojektowany w 1926 roku przez J. Drzewieckiego samolot sportowy JD-2, zbudowany w liczbie 5 sztuk, a kolejną był prototyp samolotu WR-1 konstrukcji Wigury i Rogalskiego.
W końcu 1927 roku powstała pierwsza wspólna konstrukcja trójki konstruktorów Rogalskiego, Wigury i Drzewieckiego – RWD-1 (początkowo nazwany RWD), który pozostał prototypem z powodu nadmiernych drgań konstrukcji i niskiej niezawodności silnika. W 1929 roku powstały podobne, lecz ulepszone samoloty sportowe RWD-2 i RWD-4, budowane w liczbie 4 i 10 sztuk. Wczesne konstrukcje RWD (RWD-1 do 4 i RWD-7) nawiązywały do konstrukcji samolotów sportowych Messerschmitta, będąc dwumiejscowymi wolnonośnymi górnopłatami z kabinami otwartymi po bokach i całkowicie schowanymi w kadłubie.
Jerzy Drzewiecki początkowo sam oblatywał skonstruowane samoloty (do czasu poważnego wypadku na RWD-6 1932 roku), a Stanisław Wigura, odpowiedzialny za obliczenia samolotów, latał także na zawodach jako mechanik.
W 1930 roku warsztaty Sekcji Lotniczej zostały przeniesione na Okęcie, do budynków wzniesionych z funduszy społecznych LOPP. W tym roku też samoloty RWD-2 i RWD-4 wzięły udział w międzynarodowych zawodach samolotów turystycznych Challenge 1930. Pierwszym samolotem zbudowanym na Okęciu był sportowy górnopłat z przeszkloną kabiną RWD-5, jego zmodyfikowana jednomiejscowa odmiana RWD-5bis zasłynęła późniejszym przelotem Stanisława Skarżyńskiego nad Atlantykiem (łącznie zbudowano 18 sztuk tych maszyn). Istotnym osiągnięciem było zwycięstwo kolejnego samolotu sportowego RWD-6 w międzynarodowych zawodach Challenge 1932 (z Wigurą w charakterze mechanika).
11 września 1932 roku na RWD-6 o numerze rejestracyjnym SP-AHN zginęli w katastrofie pod Cierlickiem inż. Stanisław Wigura oraz por. pil. Franciszek Żwirko. Pomimo śmierci Wigury, oznaczenie RWD – Rogalski, Wigura, Drzewiecki, pozostało dla konstruowanych przez zespół samolotów bez zmiany. W marcu 1933 roku warsztaty oddzieliły się od Sekcji Lotniczej Koła Mechaników Studentów Politechniki Warszawskiej i przekształciły w spółkę Doświadczalne Warsztaty Lotnicze (DWL), której dyrektorem został inż. Jerzy Wędrychowski. W biurze konstrukcyjnym szefem był inż. S. Rogalski. Po śmierci inż. Wigury do biura doszli: inż. Leszek Dulęba, Andrzej Anczutin, Bronisław Żurakowski i Tadeusz Chyliński, zaś w 1939 roku także inż. Henryk Tomaszewski, Jan Idźkowski i Henryk Millicer.
W 1933 roku skonstruowano samolot RWD-8, który został wybrany na standardowy samolot szkolny polskiego lotnictwa wojskowego i zbudowany w liczbie ponad 550 sztuk, będąc najliczniejszym samolotem polskiej konstrukcji zbudowanym przed wojną (w DWL zbudowano 80 maszyn, dalsze 467 na licencji w PWS i cztery licencyjne w Jugosławii i Estonii). Wielkim sukcesem RWD było podwójne zwycięstwo samolotów RWD-9 w międzynarodowych zawodach Challenge 1934 (I miejsce zajęła załoga w składzie: pilot Jerzy Bajan i mech. Gustaw Pokrzywka na SP-DRD, a II miejsce pilot Stanisław Płonczyński i mech. Stanisław Ziętek na SP-DRC). Ich rozwinięciem był udany samolot turystyczny RWD-13 z 1935 roku, zbudowany razem z wersją sanitarną RWD-13S w liczbie ponad 80 sztuk i eksportowany do Hiszpanii, Brazylii, Palestyny, Iranu, Jemenu i USA. W tym roku też zbudowano na zamówienie Ministerstwa Komunikacji dwusilnikowy samolot komunikacyjny, RWD-11. Był to jedyny ukończony samolot dwusilnikowy RWD, lecz nie został ostatecznie zakupiony (o mało nie powodując upadku DWL na skutek zakulisowych działań polskich władz lotniczych – Departamentu Aeronautyki, dążących do upaństwowienia całego przemysłu lotniczego, za czym stał Dowódca Lotnictwa, gen. Ludomił Rayski).
Z ważniejszych konstrukcji samolotów RWD powstały także: zbudowany w liczbie 20 sztuk samolot akrobacyjny RWD-10 (1933 r.), samolot obserwacyjny RWD-14 Czapla (1938 r.), zamówiony przez wojsko i wyprodukowany na licencji w zakładach LWS w liczbie 65 egzemplarzy, samolot szkolno-akrobacyjny RWD-17 (1937 r.), zbudowany w liczbie 25 sztuk oraz samoloty sportowe RWD-16 bis i RWD-21 (1939 r.), przewidziane jako masowo budowane tanie samoloty sportowo-turystyczne. Ponadto zbudowano szereg innych samolotów w pojedynczych egzemplarzach lub małych seriach, a w 1939 roku w opracowaniu były projekty dolnopłatu myśliwskiego RWD-25 i dwusilnikowego wodnosamolotu torpedowego RWD-22. Zespół konstrukcyjny RWD i wytwórnia DWL istniały do września 1939 roku, do wybuchu II wojny światowej, kiedy to zakłady na Okęciu zostały zniszczone, a pracownicy w większości ewakuowani do Rumunii. Łącznie w latach 1926–1939 w warsztatach Sekcji Lotniczej Koła Mechaników Studentów Politechniki Warszawskiej i wytwórni DWL powstało ok. 314 samolotów sygnowanych logo RWD, a ponad 530 maszyn wyprodukowano na licencji w zakładach PWS i LWS.
Zachowane samoloty i ich repliki.
W ekspozycji Muzeum Lotnictwa Polskiego w Krakowie znajdują się dwa ocalałe samoloty wytwórni DWL: RWD-13 (nr rejestracyjny SP-BNU) i RWD-21 (nr rejestracyjny SP-BPE), które zostały we wrześniu 1939 roku ewakuowane do Rumunii i powróciły do kraju po zakończeniu wojny. Drugi zachowany egzemplarz RWD-13, o numerze rejestracyjnym PT-LFY, znajduje się w Brazylii, w Museu Asas de um Sonho w São Carlos (w stanie lotnym).
W 2. połowie lat 90. XX wieku z inicjatywy prezesa Stowarzyszenia Lotnictwa Eksperymentalnego Eugeniusza Pieniążka rozpoczęła się budowa latającej repliki samolotu RWD-5 (nazwanego RWD-5R). Ukończony w 2000 roku i dopuszczony do eksploatacji w 2003 roku płatowiec otrzymał oznaczenie SP-LOT. Samolot został rozbity 2 września 2018 roku podczas pikniku lotniczego w Bielsku-Białej.
Powstała także replika samolotu RWD-13 o oznaczeniu SP-WDL, nawiązująca do egzemplarza zakupionego w 1937 roku przez zakłady Wedla, używanego do celów reklamowych oraz transportu produktów Wedla na polskie transatlantyki oraz do salonów firmowych w Paryżu czy Kopenhadze. Samolot został wykonany w skali 88%, a napędzany jest czeskim silnikiem Walter Mikron IIIB o mocy 75 KM.
Upamiętnienie.
Samoloty polskich konstruktorów zyskały upamiętnienie w postaci nazwy ulicy Awionetki RWD wyznaczonej się na terenie byłego lotniska, na którym zostało pobudowane osiedle Gocław znajdujące się na terenie obecnej dzielnicy Praga-Południe w Warszawie.

</doc>
<doc id="77203" url="https://pl.wikipedia.org/wiki?curid=77203" title="Niżyce">
Niżyce



</doc>
<doc id="77204" url="https://pl.wikipedia.org/wiki?curid=77204" title="Niżycy">
Niżycy



</doc>
<doc id="77205" url="https://pl.wikipedia.org/wiki?curid=77205" title="Przeciwciało cytofilne">
Przeciwciało cytofilne

Przeciwciała cytofilne lub cytotropowe – przeciwciała, które mogą się łączyć, za pośrednictwem receptorów dla części Fc, z określonymi komórkami. Klasycznym przykładem przeciwciał cytofilnych są IgE dla bazofilów i mastocytów. Z reguły po związaniu przeciwciał komórki są aktywowane i mogą np. wydzielać różne mediatory reakcji zapalnej.
Cytofilność przeciwciał umożliwia więc połączenie odpowiedzi swoistej z nieswoistą, gdyż dzięki przeciwciałom nieswoiste komórki układu odpornościowego mogą wiązać określone antygeny.
Przeciwciała cytofilne możemy podzielić na:

</doc>
<doc id="77206" url="https://pl.wikipedia.org/wiki?curid=77206" title="Połock">
Połock

Połock (, "Połack"; , "Połock") – miasto na Białorusi, u ujścia Połoty do Dźwiny, ok. 81,0 tys. mieszkańców (2020). Centrum rejonu połockiego. Przemysł elektromaszynowy (w tym zbrojeniowy), chemiczny, odzieżowy, skórzano-obuwniczy, mineralny, drzewny, spożywczy, węzeł komunikacyjny, port lotniczy; muzea.
Miasto królewskie położone było w końcu XVIII wieku w województwie połockim.
Historia.
Kronika Powieść minionych lat wymienia po raz pierwszy Połock pod datą 862. Według Latopisu Nikonowskiego, już w 865 gród został zdobyty przez kijowskie drużyny Dira i Askolda i do połowy X w. pozostawał w zależności od Rusi. W połowie wieku wraz z całym księstwem połockim uniezależnił się pod rządami księcia Rogwołoda, którego ok. 980 r. pokonał, zabił i ponownie wcielił Połock do Rusi Kijowskiej, książę kijowski Włodzimierz Wielki. Jednak jego syn z córką Rogwołoda Rognedą – Iziasław praktycznie uniezależnił Połock od Kijowa. W okresie panowania Wsiesława Czarodzieja, powstał sobór św. Zofii.
Być może jeszcze za życia Włodzimierza Wielkiego, z pewnością zaś w XI w., Połock stał się stolicą eparchii. Pierwsza pisemna wzmianka o niej pochodzi z 1105. Mimo przyjęcia chrześcijaństwa miasto pozostawało przy tym nadal ośrodkiem tolerowanego przez władze pogaństwa. W XII w. w Połocku żyła i pracowała prawosławna mniszka i późniejsza święta Eufrozyna Połocka. Założyła ona w mieście dwa monastery, męski – Zaśnięcia Matki Bożej i żeński monaster Przemienienia Pańskiego i św. Eufrozyny Połockiej.
Dzięki sprzecznościom wewnętrznym i rozbiciu dzielnicowemu Rusi Kijowskiej połocka linia Rurykowiczów utrzymywała (z krótkimi przerwami) do początków XV w. niezależność państwa, a Połock – status stolicy księstwa połockiego.
Na początku XIV w. księstwo połockie opanowali Litwini. Stało się ono uposażeniem młodszych synów wielkich książąt. Odrębność księstwa zlikwidował wielki książę Witold i oddał je w zarząd mianowanym przez siebie starostom. Miastu w 1498 r. nadano prawo magdeburskie, co znacznie przyspieszyło jego rozwój. Reforma administracyjna z początków XVI w. przeprowadzona przez Aleksandra Jagiellończyka uczyniła z byłego księstwa województwo i Połock w latach 1500 – 1772 był stolicą województwa połockiego Wielkiego Księstwa Litewskiego. W czasie wojny litewsko-rosyjskiej 1558-1570 wojska moskiewskie cara Iwana IV Groźnego zdobyły miasto 15 lutego 1563, topiąc w Dźwinie wszystkich połockich Żydów. Dzięki późniejszej unii lubelskiej z 1569 między Polską i Litwą, inicjatywę odzyskania utraconych terytoriów na wschodzie podjęły wojska polskie króla Stefana Batorego, które przy wsparciu sił litewskich i węgierskich 30 sierpnia 1579 odbiły Połock oraz część województwa połockiego. Sukces ten stał się preludium do późniejszych sukcesów Batorego na terenach wschodniej Europy.
Stefan Batory założył w mieście kolegium jezuitów, w którym pierwszym rektorem był ksiądz Piotr Skarga. W związku z tym Połock, którego ludność w przeważającej większości wyznawała prawosławie (podobnie jak w całym województwie połockim) stał się najważniejszym w regionie ośrodkiem misji katolickiej. W kolegium wykładali m.in. Maciej Kazimierz Sarbiewski (1626–1628), poeta. Później (w latach 1635–1638) rektorem był ksiądz Wojciech Slaski, a dwukrotnie (w latach 1663–1670 i 1675–1677) rektorem był Mikołaj Slaski. W roku 1653 w Połocku przebywał późniejszy święty katolicki Andrzej Bobola. W okresie kasaty Towarzystwa Jezusowego (1773-1814) na terenie Europy i kolonii zagranicznych, Katarzyna II Wielka oponowała wobec decyzji papieża Klemensa XIV i obroniła szkolnictwo i działanie Jezuitów w Rosji; Połock stał się centrum odrodzenia i rozwoju zgromadzenia. Wśród rektorów i wikariuszy generalnych tej ery byli Stanisław Czerniewicz (1782-1785), Gabriel Lenkiewicz-Ipohorski (1785-1798), Franciszek Kareu (1799-1802) i Tadeusz Brzozowski (1805-1814), na V Kongregacji Połockiej został dnia 14 września 1805 wybrany generałem zakonu. 
W 1596 arcybiskup połocki Herman Zahorski podpisał akt unijny, przechodząc do nowo utworzonego Kościoła unickiego razem z całą administraturą. Nie oznaczało to automatycznego przyjęcia unii przez prawosławne mieszczaństwo Połocka; postępy unii były w mieście i w regionie powolne. W 1617 unickim biskupem połockim został Jozafat Kuncewicz. Jego gorliwość przy szerzeniu unii, połączona ze stosowaniem administracyjnych środków nacisku, doprowadziła do zaostrzenia się konfliktu prawosławno-unickiego. W 1623 hierarcha zginął w Witebsku z rąk tłumu prawosławnych mieszczan. W następstwie tego wydarzenia władze odebrały prawosławnym wszystkie świątynie w Połocku, Witebsku i Mścisławiu.
Począwszy od 1633 na terytorium unickiej archidiecezji połockiej funkcjonowała równolegle prawosławna eparchia mścisławska, mohylewska i orszańska (białoruska).
W 1705 r. miała tu miejsce masakra bazylianów dokonana przez cara Piotra I, który zamierzał zniszczyć Kościół unicki. Połock znajdował się na terenie I Rzeczypospolitej do 1772 roku, później w Imperium Rosyjskim.
W 1812 roku powstała w mieście Akademia Połocka będąca następczynią kolegium jezuitów.
W 1839 synod połocki ogłosił likwidację unii brzeskiej na ziemiach zabranych. Odczytanie stosownego aktu miało miejsce w katedrze unickiej, przekształconej następnie w prawosławną (wzniesionej na miejscu średniowiecznego soboru św. Zofii). Od 1833 Połock na nowo był siedzibą eparchii prawosławnej i pozostaje nią nadal.
W czasie wojny polsko-bolszewickiej 21 września 1919 roku Wojsko Polskie odbiło z rąk bolszewików przedpole miasta położone na południowym brzegu Dźwiny. Wycofujący się bolszewicy wysadzili most kolejowy i podpalili drewniany. 22–25 września siły polskie opanowały cały Połock. 10 października w wyniku kontrataku, 52. Dywizja Strzelców Armii Czerwonej ponownie zajęła miasto, jednak 3 listopada polska 1 Dywizja Litewsko-Białoruska raz jeszcze zajęła przedmieścia, wypierając bolszewików na północny brzeg Dźwiny. W okresie wielkiego terroru w lesie we wsi Bielczyca NKWD zamordowało setki więźniów połockiego więzienia (obecnie szkoła muzyczna przy placu Wolności). Po II wojnie światowej miasto znalazło się w ZSRR. Od 1991 miasto w niepodległej Białorusi.
Flaga.
Flaga Połocka została ustanowiona 20 stycznia 2006 roku rozporządzeniem prezydenta Białorusi nr 36.

</doc>
<doc id="77207" url="https://pl.wikipedia.org/wiki?curid=77207" title="Władcy Hrabstwa Holandii">
Władcy Hrabstwa Holandii



</doc>
<doc id="77210" url="https://pl.wikipedia.org/wiki?curid=77210" title="Wielcy książęta Luksemburga">
Wielcy książęta Luksemburga

Wielcy książęta.
Dynastia Orańska-Nassau.
Unia personalna z Holandią w latach 1815–1890
Dynastia Nassau-Weilburg.
Na podstawie Paktu Rodziny Nassau (1783) tereny rodziny Nassau w obrębie Cesarstwa zostały zmuszone do przestrzegania prawa salickiego (kobiety nie mogły dziedziczyć tytułów). Kiedy zmarł Wilhelm III, jego następczynią została córka, Wilhelmina. Została ona królową Holandii, ale jako kobieta nie mogła zostać wielką księżną Luksemburga. Tron przeszedł więc na Adolfa, obalonego księcia Nassau, głowę rodziny Nassau-Weilburg.

</doc>
<doc id="77211" url="https://pl.wikipedia.org/wiki?curid=77211" title="Władcy Monako">
Władcy Monako

Książęta Monako.
Honoriusz II przyjął tytuł księcia Monako w 1612 roku. Monako zostało uznane za suwerenne księstwo przez króla Hiszpanii Filipa IV w 1633 i przez króla Francji Ludwika XIII na mocy traktu w Péronne, w 1641.
Dom Grimaldi.
W Monako, pomimo że rodzina Grimaldi wygasła kilkakrotnie w linii męskiej (np. na Antonim I w 1731, Ludwiku II w 1949) kolejni dziedziczący (w linii żeńskiej, poprzez matki) utrzymali nazwisko Grimaldi. Obecny książę Albert II po mieczu pochodzi z rodu de Polignac, choć nosi nazwisko Grimaldi. Wynika to ze statutu rodziny Grimaldi.
Bibliografia.
Brzeziński A. M., "Historia Monako", [w:] "Historia małych krajów Europy: Andora. Liechtenstein. Luksemburg. Malta. Monako. San Marino", pod red. J. Łaptosa, Ossolineum, Wrocław 2002, s. 385-466, .

</doc>
<doc id="77217" url="https://pl.wikipedia.org/wiki?curid=77217" title="CELAD">
CELAD



</doc>
<doc id="77219" url="https://pl.wikipedia.org/wiki?curid=77219" title="Lisbona">
Lisbona



</doc>
<doc id="77221" url="https://pl.wikipedia.org/wiki?curid=77221" title="Piżmówki">
Piżmówki

Piżmówki (Cairinini) - plemię ptaków z podrodziny kaczek, rodziny kaczkowatych. Jest to zróżnicowana grupa obejmująca gatunki o podobnych zachowaniach, zamieszkujące Amerykę Południową, Afrykę, Azję Południową i Australię. Ptaki te charakteryzują się następującymi cechami:
Do plemienia należą następujące rodzaje i gatunki:

</doc>
<doc id="77222" url="https://pl.wikipedia.org/wiki?curid=77222" title="Metoda Monte Carlo">
Metoda Monte Carlo

Metoda Monte Carlo (MC) – metoda stosowana do modelowania matematycznego procesów zbyt złożonych (obliczania całek, łańcuchów procesów statystycznych), aby można było przewidzieć ich wyniki za pomocą podejścia analitycznego. Istotną rolę w tej metodzie odgrywa losowanie (wybór przypadkowy) wielkości charakteryzujących proces, przy czym losowanie dokonywane jest zgodnie z rozkładem, który musi być znany.
Typowym przykładem może być modelowanie wyniku zderzenia cząstki o wysokiej energii z jądrem złożonym, gdzie każdy akt zderzenia elementarnego (z pojedynczym nukleonem jądra) modelowany jest oddzielnie poprzez losowanie liczby, rodzaju, kąta emisji, energii itp. cząstek wtórnych emitowanych w wyniku takiego zderzenia. Następnym etapem jest "modelowanie losu" każdej z cząstek wtórnych (w wyniku kolejnego losowania prawdopodobieństwa oddziaływania lub wyjścia z jądra). Kontynuując taką procedurę, można otrzymać pełny opis „sztucznie generowanego” procesu złożonego. Po zebraniu dostatecznie dużej liczby takich informacji można zestawić ich charakterystyki z obserwowanymi wynikami doświadczalnymi, potwierdzając lub negując słuszność poczynionych w całej procedurze założeń.
Metoda została opracowana i pierwszy raz zastosowana przez Stanisława Ulama.
Przykład całkowania metodą Monte Carlo.
Metodą Monte Carlo można obliczyć pole figury zdefiniowanej nierównością:
czyli koła o promieniu formula_2 i środku w punkcie (0,0).
Wynikiem losowania jest informacja, że z formula_3 wszystkich prób formula_6 było trafionych, zatem pole koła wynosi:
gdzie formula_8 jest polem kwadratu opisanego na tym kole (dla formula_9 formula_10).
Dokładność i poprawność metody Monte Carlo.
Dokładność wyniku uzyskanego tą metodą jest zależna od liczby sprawdzeń i jakości użytego generatora liczb pseudolosowych. Zwiększanie liczby prób nie zawsze zwiększa dokładność wyniku, ponieważ generator liczb pseudolosowych ma skończenie wiele liczb losowych w cyklu. Przykładowo całkowanie tą metodą jest używane w przypadkach, kiedy szybkość otrzymania wyniku jest ważniejsza od jego dokładności (np. obliczenia inżynierskie).
Poprawność metody Monte Carlo w przypadku obliczania pól lub całek można udowodnić, stosując twierdzenie Picka (lub jego wielowymiarowe uogólnienia) do najlepszego wielokąta wpisanego w figurę, której pole chcemy obliczyć w przybliżeniu tzw. kryształu wirtualnego, tzn. regularnej siatki punktów o stałej sieci równej średniej odległości między wylosowanymi punktami. W nieskończonej granicy tych wielokątów i siatek metoda jest dokładna dla dowolnego kształtu.
Zastosowanie w biznesie.
Metoda bywa stosowana również w biznesie, a szczególnie w zarządzaniu projektami do zarządzania ryzykiem. Pozwala ocenić przy jakim czasie trwania projektu lub wysokości budżetu, osiągnie się określony poziom ryzykowności.
Przykład obliczania liczby π metodą Monte Carlo w języku C++ (standard: C++11).
using std::cout;
using std::cin;
using std::endl;
int main()
 // Generator liczb losowych
 std::mt19937 gen{std::random_device{}()};
 // Rozklad jednorodny na przedziale -1.0 do 1.0
 std::uniform_real_distribution&lt;double&gt; losuj{-1., 1.};
 int punktow_w_kwadracie = 0;// Liczba punktow w kwadracie
 int punktow_w_kole = 0; // Liczba punktow w kole
 // Liczby punktow mozemy przyjac jako dyskretna forme pola powierzchni,
 // stad, im wiecej punktow zalozymy, tym lepsza dokladnosc liczby pi
 cout « "Podaj liczbe losowanych punktow: ";
 cin » punktow_w_kwadracie;
 double x, y;
 for(int i{0}; i &lt; punktow_w_kwadracie; ++i)
 x = losuj(gen);
 y = losuj(gen);
 // Sprawdzamy czy wylosowany punkt o wspolrzednych (x, y)
 // znajduje sie w kole o wzorze x^2 + y^2 &lt;= 1
 // Wzor ten okresla kolo wpisane w kwadrat na przedziale
 // x i y = &lt;-1, 1&gt;
 if(x*x + y*y &lt;= 1)
 // Akceptujemy punkty w kole
 ++punktow_w_kole;
 // Wiemy, ze pole powierzchni kola wpisanego w kwadrat o boku 2
 // wynosi dokladnie pi. Stosunek pola tego kola do kwadratu to
 // pi/4. A wiec aby uzyskac przyblizenie liczby pi wystarczy
 // policzyc stosunek punktow_w_kole do punktow_w_kwadracie razy 4
 cout « "Liczba punktow w kole = " « punktow_w_kole « endl;
 cout « "Liczba punktow w kwadracie = " « punktow_w_kwadracie « endl;
 double _PI_ = 4. * punktow_w_kole / punktow_w_kwadracie;
 cout « "Szukana liczba pi = " « _PI_ « endl;

</doc>
<doc id="77232" url="https://pl.wikipedia.org/wiki?curid=77232" title="Drzewo decyzyjne">
Drzewo decyzyjne

Drzewo decyzyjne – graficzna metoda wspomagania procesu decyzyjnego, stosowana w teorii decyzji. Algorytm drzew decyzyjnych jest również stosowany w uczeniu maszynowym do pozyskiwania wiedzy na podstawie przykładów.
Drzewa decyzyjne w teorii decyzji.
W teorii decyzji drzewo decyzyjne jest drzewem decyzji i ich możliwych konsekwencji (stanów natury). Zadaniem drzew decyzyjnych może być zarówno stworzenie planu, jak i rozwiązanie problemu decyzyjnego.
Metoda drzew decyzyjnych jest szczególnie przydatna w problemach decyzyjnych z licznymi, rozgałęziającymi się wariantami oraz w przypadku podejmowania decyzji w warunkach ryzyka.
Konstruowanie drzewa decyzyjnego.
Rozpocznijmy od przykładu, który rozwiążemy przy pomocy drzewa decyzyjnego:
Przykładowy problem decyzyjny.
"Student Leszek obudził się 25 minut przed egzaminem. Profesor był formalistą i nawet minuta spóźnienia wykluczała możliwość pisania egzaminu, Leszkowi groziła więc sesja poprawkowa. Sprawa była jednak znacznie bardziej skomplikowana, gdyż Leszek miał zamiar wyjechać do pracy do Stanów Zjednoczonych, zaś wcześniejszy powrót we wrześniu oznaczałby dla niego utratę 4000 zł zarobków. Jeżeli jednak zdążyłby dotrzeć na czas, to rodzice w nagrodę za dobre oceny kupiliby mu prezent (zazwyczaj wartości 500 zł)."
"Leszek musiał więc starannie przemyśleć, w jaki sposób dotrzeć do szkoły. Autobus nie wchodził w grę, jazda nim zajmowała co najmniej 40 minut. Pozostawała jeszcze inna możliwość – pożyczyć samochód ojca. Samochód ten jednak był w kiepskim stanie i szanse na dojechanie do szkoły wynosiły 90%, zaś w przypadku awarii Leszek musiałby pokryć część kosztów naprawy, gdyż ojciec od dawna winił go za zły stan samochodu (3 tys. zł). Oprócz tego musiał zdecydować, czy opłaca się jechać przez miasto szybko, czy wolno. Przy wolnej jeździe dotarłby na czas z prawdopodobieństwem 60%, natomiast przy szybkiej zdążyłby na pewno (Leszek potrafił naprawdę szybko jeździć). Mógł jednak zostać zatrzymany przez patrol policji, co groziło mandatem w wysokości 500 zł (prawdopodobieństwa trafienia na patrol – 20%)."
"Druga możliwość to wynajęcie taksówki, za którą trzeba będzie zapłacić 30 zł. Jednak taksówkę trzeba będzie znaleźć w ciągu kilku minut, co można wykonać z prawdopodobieństwem sukcesu 80% (jeżeli nie będzie taksówki w pobliżu, Leszek już nie zdąży). Aby ponaglić kierowcę, Leszek może wręczyć napiwek w wysokości 20 zł, co zwiększy szanse na dotarcie na czas do 85% (w przeciwnym wypadku tylko 70%)."
Jaką decyzję powinien podjąć Leszek?
Budowanie drzewa.
Drzewo składa się z węzłów (decyzji i stanów natury) i gałęzi (możliwych wariantów). Tradycyjnie decyzje oznaczamy prostokątami, natomiast stany natury kołami.
Konstrukcję drzewa rozpoczynamy od korzenia. Na początku Leszek ma do wyboru: samochód lub taksówkę.
Rozpatrzmy węzeł "samochód". Mamy do czynienia z dwoma stanami natury: samochód zepsuje się lub dojedzie. Sytuacja, w której samochód zepsuje się, jest jednocześnie węzłem końcowym, gdyż Leszek nie ma już żadnego wyboru:
W ten sposób kontynuujemy konstrukcję całego drzewa.
W prawidłowo skonstruowanym drzewie węzły decyzyjne i stanów natury powinny występować na przemian, zaś każda ścieżka powinna być zakończona węzłem końcowym.
Rozwiązywanie problemu decyzyjnego.
Rozwiązywanie problemu przy pomocy drzewa decyzyjnego rozpoczynamy od węzłów końcowych tego drzewa, przypisując im końcowe wypłaty. Przykładowo, dla sekwencji: taksówka → znajdzie → napiwek → zdąży, końcowa wypłata wynosi 4000 zł (zarobek w Stanach) + 500 zł (prezent) − 30 zł (koszt taksówki) − 20 zł (napiwek) = 4450 zł.
Następnym krokiem jest zaznaczenie przy gałęziach wychodzących ze stanów natury odpowiadających im prawdopodobieństw. Na przykład dla węzła nr 6 prawdopodobieństwa wynoszą: policja – 0,2, uda się – 0,8.
Kolejny krok to wyznaczenie dla każdego węzła – stanu natury wartości oczekiwanej. Np. dla węzła nr 6 wartość oczekiwana wyniesie: Przy każdym węźle decyzyjnym zapisujemy największą wartość z wyznaczonych wartości oczekiwanych (odpowiada to najkorzystniejszej decyzji). Teraz podczas cofania się po drzewie do korzenia wypełniamy kolejno wszystkie węzły:
Optymalna ścieżka decyzji jest wyznaczona przez największe wartości oczekiwane.
W podanym przykładzie z obliczeń wynika, że Leszek powinien poszukać taksówki i dać taksówkarzowi napiwek.
Drzewa decyzyjne w uczeniu maszynowym.
Drzewa decyzyjne w uczeniu maszynowym służą do wyodrębniania wiedzy z zestawu przykładów (patrz eksploracja danych). Zakładamy, że posiadamy zestaw przykładów: obiektów opisanych przy pomocy atrybutów, którym przyporządkowujemy jakąś decyzję (patrz tabela decyzyjna).
Przykład.
Chcemy zautomatyzować proces przyjmowania kandydatów na praktyki w dużej firmie. Posiadamy setki przykładów z przeszłości, chcemy wydobyć z nich reguły decyzyjne. Atrybuty "Wykształcenie", "Języki obce", "Doświadczenie" i "Ogólne wrażenie" są kodowane skalą od 1 do 5.
Na podstawie tabeli decyzyjnej tworzymy drzewo, którego węzłami są poszczególne atrybuty, gałęziami wartości odpowiadające tym atrybutom, a liście tworzą poszczególne decyzje. Na podstawie przykładowych danych wygenerowano następujące drzewo:
Drzewo w takiej postaci odzwierciedla, w jaki sposób na podstawie atrybutów były podejmowane decyzje klasyfikujące (dla uproszczenia połączono niektóre gałęzie). Zaletą tej reprezentacji jest jej czytelność dla człowieka. W prosty sposób można przekształcić ją do reprezentacji regułowej.
Algorytm.
Algorytm działa rekurencyjnie dla każdego węzła drzewa. Musimy podjąć decyzję, czy węzeł będzie:
Wszystkie algorytmy działają według podanego schematu, różnice w implementacji dotyczą kryteriów stopu i wyboru atrybutu.
Diagramy decyzyjne.
Odmianą drzew decyzyjnych są diagramy decyzyjne (ang. "decision diagrams"). Od drzew decyzyjnych różnią się tym, że do danego węzła można dojść więcej niż jedną drogą.
Diagramy decyzyjne pozwalają zaoszczędzić pamięć w przypadku bardzo rozbudowanych drzew, w których określone poddrzewa powtarzają się w wielu miejscach. Powoduje to, że są użyteczne w dziedzinach bardziej sformalizowanych (np. w automatycznej analizie poprawności oprogramowania), jednak nie są stosowane w statystyce, gdzie na skutek losowych błędów w danych poddrzewa prawie nigdy nie są identyczne.
Przykład: Drzewo przypisujące liczbom naturalnym a i b z zakresu 1 do N sumę a+b posiada formula_1 węzłów. Diagram decyzyjny dla tego samego problemu posiada tylko formula_2 węzłów.
Szczególnym, często stosowanym przypadkiem diagramów decyzyjnych są binarne diagramy decyzyjne ("binary decision diagrams", BDD), w których każdy węzeł niebędący liściem ma dokładnie dwóch potomków.

</doc>
<doc id="77235" url="https://pl.wikipedia.org/wiki?curid=77235" title="Kryterium podejmowania decyzji">
Kryterium podejmowania decyzji

Kryterium podejmowania decyzji – pojęcie z zakresu teorii decyzji, oznaczające strategię w wyborze ze zbioru decyzji dopuszczalnych decyzji optymalnej. Najczęściej stosowane kryteria to:

</doc>
<doc id="77236" url="https://pl.wikipedia.org/wiki?curid=77236" title="Naomi James">
Naomi James

Dame Naomi James (ur. 2 marca 1949) – żeglarka nowozelandzka, jako druga kobieta samotnie opłynęła dookoła Ziemię, a jako pierwsza opłynęła Ziemię samotnie trasą przez przylądek Horn.
Życiorys.
Pomiędzy 9 września 1977 r. a 8 czerwca 1978 r. na jachcie Express Crusader opłynęła samotnie świat, wypływając z Dartmouth i płynąc trasą wokół przylądka Horn. 28 kwietnia 1978 r. zamknęła pętlę dookoła świata, będąc drugą kobietą, która opłynęła samotnie świat (pierwszą była Krystyna Chojnowska-Liskiewicz (20 marca 1978)). Naomi James przepłynęła dystans 27 000 Mm (43 452 km) w przeciągu jedynie 272 dni, bijąc tym samym rekord szybkości okrążenia świata jachtem, ustanowiony 10 lat wcześniej przez Francisa Chichestera (274 dni).
W 1979 r. uzyskała tytuł szlachecki Dame. W 1982 r. wygrała wraz z mężem Robem regaty wokół Wielkiej Brytanii, potem jednak porzuciła żeglarstwo, nie mogąc przezwyciężyć choroby morskiej. Po śmierci męża, który utonął w 1983 r. ponownie wyszła za mąż w 1990 r. i przeprowadziła się do USA.

</doc>
<doc id="77238" url="https://pl.wikipedia.org/wiki?curid=77238" title="Kryterium Hurwicza">
Kryterium Hurwicza

Kryterium Hurwicza – kryterium podejmowania decyzji, według którego należy wybrać decyzję, której odpowiada największa wypłata. Jest kompromisem między podejściem optymistycznym a pesymistycznym, nakazuje wybrać współczynnik optymizmu (λ) z zakresu [0;1], a następnie dla każdego wiersza obliczyć wartość
Przykład.
Dana jest tablica wypłat z trzema możliwymi decyzjami i czterema możliwymi stanami natury (szczegóły przykładu patrz tablica wypłat):
Najniższą wypłatą dla decyzji d1 jest 100, dla d2 0, dla d3 –100. Najwyższą możliwą wypłatą dla d1 jest 100, dla d2 600, dla d3 1000. Niezależnie od stanu natury wypłata po podjęciu decyzji d1 wynosi 100. Oznacza to, iż dla każdej wartości λ wynosi ona również 100 (minimum wiersza = maksimum wiersza). Wybierając skrajne postawy (optymistyczną dla którego λ=1 lub pesymistyczną dla której λ=0) decydent bierze pod uwagę w każdym wierszu najbardziej optymistyczną/pesymistyczną możliwość. Jeżeli λ=1 to decydent wybierze d3 (ponieważ może zyskać 1000), jeżeli λ=0 to decydent wybierze d1 (ponieważ jeżeli zajdzie najgorszy możliwy stan natury zyska on 100, podczas gdy w d2 0, a w d3 –100).
Jeżeli współczynnik λ wyniósłby 0,5 to oczekiwana wypłata z każdej z decyzji wyniosłaby:
Wówczas decydent podjąłby decyzję d3.
Dla λ wynoszącego 0,25 decyzja byłaby taka sama:
Ale już dla λ=0,1 oczekiwane wypłaty prezentowałyby się w następujący sposób:
Optymalną decyzją jest d1.

</doc>
<doc id="77239" url="https://pl.wikipedia.org/wiki?curid=77239" title="Kryterium maksymaksowe">
Kryterium maksymaksowe



</doc>
<doc id="77240" url="https://pl.wikipedia.org/wiki?curid=77240" title="Kryterium Walda">
Kryterium Walda

Kryterium Walda (maksyminowe) to kryterium podejmowania decyzji autorstwa Abrahama Walda, według którego należy wybrać decyzję, której odpowiada najwyższa spośród najgorszych wypłat dla każdej decyzji. Wyraża zachowawczą strategię postępowania w sytuacji ryzyka, gwarantując najmniejszą stratę (minimalizacja maksymalnej straty), a zarazem maksymalizując zysk.
Przykład: Mamy tablicę wypłat z trzema możliwymi decyzjami i czterema możliwymi stanami natury (szczegóły przykładu patrz tablica wypłat):
Największe straty dla poszczególnych decyzji wynoszą: dla d1 100, dla d2 0 i dla d3 −100.
Najlepszą decyzją według kryterium Walda jest d1.

</doc>
<doc id="77241" url="https://pl.wikipedia.org/wiki?curid=77241" title="Kryterium maksyminowe">
Kryterium maksyminowe



</doc>
<doc id="77243" url="https://pl.wikipedia.org/wiki?curid=77243" title="Sterniczki">
Sterniczki

Sterniczki (Oxyurinae) – podrodzina ptaków z rodziny kaczkowatych (Anatidae).
Zasięg występowania.
Obejmuje gatunki ptaków wodnych, zamieszkujące wszystkie kontynenty oprócz Antarktydy. 
Charakterystyka.
Ptaki te charakteryzują się następującymi cechami:
Systematyka.
Do podrodziny należą następujące rodzaje:

</doc>
<doc id="77244" url="https://pl.wikipedia.org/wiki?curid=77244" title="Bill Hewlett">
Bill Hewlett

William „Bill” Hewlett (ur. 20 maja 1913 w Ann Arbor, zm. 12 stycznia 2001 w Palo Alto) – amerykański wynalazca i organizator przemysłu komputerowego.
Współzałożyciel Hewlett-Packard Company, podał się do dymisji jako prezes w 1977 i zrezygnował z funkcji dyrektora naczelnego w 1978. Prezes zarządu HP do 1983, kiedy to został wiceprezesem rady dyrektorów spółki. W 1987 otrzymał status dyrektora honorowego, którym pozostał do śmierci. Był działaczem różnych organizacji naukowych i członkiem wielu akademii nauk.
Studiował na Uniwersytecie Stanforda, gdzie uzyskał stopień bakałarza w 1934. W 1936 stopień magistra elektrotechniki przyznał mu Massachusetts Institute of Technology, zaś Uniwersytet Stanforda w 1939 stopień inżyniera.
W czasie studiów na stanfordzkiej uczelni poznał Davida Packarda, z którym się serdecznie zaprzyjaźnił. Wspólnie w 1939 założyli przedsiębiorstwo Hewlett-Packard Company z kapitałem zakładowym 538 dolarów.
Hewlett pozostawał w ścisłym kierownictwie spółki do 1987, z wyjątkiem lat służby wojskowej podczas II wojny światowej, kiedy to kierował zespołem elektroniki Wydziału Nowych Technologii Departamentu Wojny. Pod koniec służby należał do specjalnego zespołu badającego wojenne osiągnięcia Japonii.
W 1947, wkrótce po powrocie do Palo Alto, Hewlett został wiceprezesem HP. Został wybrany wiceprezesem zarządzającym w 1957, prezesem w 1964; stanowisko dyrektora naczelnego objął w 1969. Oprócz zainteresowań zawodowych William Hewlet posiadał też obszerną wiedzę botaniczną. Był alpinistą, narciarzem i zapalonym wędkarzem.
W 1983 prezydent Ronald Reagan przyznał mu "National Medal of Science", najwyższe amerykański odznaczenie naukowe.
Hewlett otrzymał liczne doktoraty "honoris causa", między innymi z prawa od Uniwersytetu Kalifornijskiego w Berkeley, Uniwersytet Yale, Mills College, Uniwersytetu Marquette’a i Uniwersytetu Browna; nauk technicznych od Polytechnic Institute of New York, Kenyon College, Uniwersytetu w Notre Dame, Dartmouth College i Utah State University; z humanistyki od Uniwersytetu Johnsa Hopkinsa. Był także doktorem h. c. włoskiego Uniwersytetu Bolońskiego.

</doc>
<doc id="77247" url="https://pl.wikipedia.org/wiki?curid=77247" title="Mergini">
Mergini

Mergini – plemię ptaków z rodziny kaczkowatych (Anatidae). W polskim nazewnictwie dla tego taksonu stosuje się nazwę tracze. Traczami nazywa się również potocznie przedstawicieli rodzaju "Mergus".
Zasięg występowania.
Plemię obejmuje gatunki występujące w Eurazji i Ameryce. 
Charakterystyka.
Ptaki te charakteryzują się następującymi cechami:
Systematyka.
Do plemienia należą następujące rodzaje:

</doc>
<doc id="77252" url="https://pl.wikipedia.org/wiki?curid=77252" title="Klasztor cystersów w Szczyrzycu">
Klasztor cystersów w Szczyrzycu



</doc>
<doc id="77257" url="https://pl.wikipedia.org/wiki?curid=77257" title="Czarny Staw pod Rysami">
Czarny Staw pod Rysami

Czarny Staw pod Rysami lub Czarny Staw nad Morskim Okiem (, , ) – tatrzańskie jezioro położone w kotle polodowcowym w Dolinie Rybiego Potoku.
Cienie rzucane przez szczyty oraz występująca w wodzie sinica "Pleurocapsa polonica" i "Pleurocapsa minor" nadają jezioru ciemny, nieomal czarny kolor, co ma odzwierciedlenie w jego nazwie. Jest to najdalej wysunięte na południe jezioro w Polsce.
Topografia.
Zbliżone kształtem do koła jezioro położone jest na wysokości 1583 m, czyli 188 m wyżej niż lustro Morskiego Oka. Powierzchnia Czarnego Stawu wynosi ok. 20,64 ha, głębokość maksymalna – 76,4 m (drugie miejsce w Tatrach, czwarte w Polsce), pojemność – 7 761 700 m³ wody. Jezioro jest zamknięte wyraźnym progiem skalnym, budowanym przez mocno wygładzone przez egzarację skały. Jest to efekt działań lodowca, który utworzył w tym miejscu tzw. mutony (ta forma skalna nazywana jest też barańcem). Przez próg spadają niewielkimi kaskadami wody Czarnego Stawu, tworząc wodospad nazywany Czarnostawiańską Siklawą.
Bezpośrednio nad jeziorem wznoszą się ściany Kazalnicy (wysokość ściany wynosi 576 m). Kocioł Czarnego Stawu otacza grań od Mięguszowieckiego Szczytu Czarnego przez Wołowy Grzbiet, Rysy, Niżnie Rysy i Żabią Grań z Żabim Szczytem Wyżnim, Żabim Mnichem aż po Owcze Turniczki.
Przyroda.
Już od 1883 próbowano zarybiać jezioro pstrągami z Morskiego Oka, jednak bezskutecznie. Jest to jezioro wybitnie oligotroficzne: surowe warunki życiowe i przede wszystkim brak pożywienia uniemożliwiają pstrągom życie. Jezioro to zamarza przeważnie w październiku – listopadzie, a taje w miesiącach maj – lipiec. W miesiącach letnich temperatura wody waha się w granicach 7–11,5 °C. Nad brzegami zacienionymi potężnymi ścianami grani głównej panuje chłód nawet w czasie największych upałów. Wincenty Pol pisał: "„Nie darmo tak go nazwano, jest to kraina śmierci”". Eugeniusz Janota w swym "Przewodniku w wycieczkach na Babią Górę, do Tatr i Pienin" (1860) stwierdził, iż jest to "„najposępniejszy ze wszystkich stawów Tatr polskich”". W podobnym tonie wyraził się Bogusz Stęczyński w swoim poemacie „Tatry w dwudziestu czterech obrazach” (1860): "„O tysiąc stóp wyżéj Morskiego-oka, tego El-dorada Galicyi, leży Czarny-staw, daleko mniejszy, ale więcéj głębszy, zupełnie ponury, pustemi otoczony skałami”".
Mimo to na brzegach stawu występuje interesująca flora. M.in. stwierdzono tutaj występowanie skalnicy odgiętolistnej, mietlicy alpejskiej, sita trójłuskowego, turzycy Lachenala i wiechliny tatrzańskiej – gatunków roślin w Polsce występujących tylko w Tatrach i to w niewielu miejscach, a także turzycy skąpokwiatowej w Polsce z rzadka występującej tylko w Karpatach i Sudetach.
Historia.
Wody Czarnego Stawu w 1804 r. były badane przez Stanisława Staszica (mierzył głębokość jeziora i temperaturę wody). Dokładniejsze pomiary wykonał Eugeniusz Klemens Dziewulski w 1879 r.
Jak pisał Eugeniusz Janota „W zachodniej stronie tego stawu postawiono żelazny krzyż na pamiątkę bytności tamże Grzegorza Zieglera, biskupa tynieckiego i tarnowskiego (zm. w Lincu 1852). Na żelaznej płycie znajdował się napis: »Hic non plus ultra, non supra nisi in cruce D. N. J. Christi. 1823«”. "Wielka Encyklopedia Tatrzańska" podaje, że na krzyżu figurowała data „1835”. Krzyż ten, odlany z tatrzańskiego żelaza w zakopiańskich Kuźnicach, ustawiono w 1836 r. staraniem ówczesnego proboszcza z Poronina. Janusz Chmielowski w „Przewodniku po Tatrach” pisze na ten temat tak: "„Krzyż ten ufundowany przez biskupa tynieckiego Grzegorza Zieglera na pamiątkę jego bytności w r. 1823 nad Morskim Okiem, znajdował się pierwotnie nad brzegiem Morskiego Oka i dopiero w r. 1836 przeniesiony został nad Czarny Staw”".
Zimą nad Czarny Staw jako pierwsi dotarli ks. Walenty Gadowski, Bolesław Łazarski i Jakub Gąsienica Wawrytko starszy (31 grudnia 1910). Staw i widoki znad niego były od dawna podziwiane przez turystów. Węgierski alpinista Mór Déchy pisał: "„jest to najpiękniejsza sceneria jeziorna w całych Tatrach”".

</doc>
<doc id="77262" url="https://pl.wikipedia.org/wiki?curid=77262" title="Edredony">
Edredony

Edredony (Somateriini) – według niektórych badaczy jedno z plemion ptaków z podrodziny kaczek, z rodziny kaczkowatych (Anatidae). Obejmuje dwa rodzaje: "Polysticta" i "Somateria"; obecnie częściej jednak włącza się je do traczy (Mergini).
Obejmuje gatunki wodne, zamieszkujące półkulę północną. Ptaki te charakteryzują się następującymi cechami:

</doc>
<doc id="77263" url="https://pl.wikipedia.org/wiki?curid=77263" title="Max Born">
Max Born

Max Born (ur. 11 grudnia 1882 we Wrocławiu, zm. 5 stycznia 1970 w Getyndze) – niemiecki fizyk i matematyk pochodzenia żydowskiego, laureat Nagrody Nobla w dziedzinie fizyki (1954). Jest jednym z głównych twórców mechaniki kwantowej obok Heisenberga i Schrödingera – poprawnie nadając sens empiryczny ich równaniom.
Życiorys.
Przed II wojną światową.
Jedyny syn dr. Gustawa Jakuba Borna (1851–1900), Żyda urodzonego w Kępnie (wtedy miasto pruskie w prowincji Poznańskiej), i Margarete Kauffmann (1856–1886), pochodzącej z rodziny śląskich przemysłowców. Urodził się i wychował w ówcześnie leżącym w Cesarstwie Niemieckim Wrocławiu, gdzie jego ojciec wykładał na Uniwersytecie Wrocławskim, najpierw jako privatdozent, a następnie profesor anatomii porównawczej i embriologii.
Po ukończeniu Gimnazjum im. Króla Wilhelma studiował kolejno na uniwersytetach we Wrocławiu, Heidelbergu i Zurychu. W tym czasie zetknął się z takimi naukowcami jak Felix Klein, David Hilbert, Hermann Minkowski, Carl Runge, Karl Schwarzschild, czy Woldemar Voigt.
W roku 1909 został wykładowcą uniwersytetu w Getyndze, skąd w roku 1912 przeniósł się do University of Chicago. W roku 1919, po służbie wojskowej w armii niemieckiej, został profesorem uniwersytetu we Frankfurcie nad Menem, później (1921) w Getyndze. Sformułował w tym czasie standardową obecnie interpretację kwadratu modułu funkcji falowej (formula_1 gdzie formula_2 oznacza sprzężenie zespolone) w równaniu Schrödingera jako gęstości prawdopodobieństwa znalezienia cząstki (zob. gęstość elektronowa), za co w 1954 roku otrzymał Nagrodę Nobla (równocześnie nagrodę otrzymał Walther Bothe). Z powodu antysemickiej polityki rządu III Rzeszy wyjechał w 1933 roku do Cambridge, skąd w roku 1936 przeniósł się do Uniwersytetu w Edynburgu. Wykładał tam do 1953 r.
Lata powojenne.
Po II wojnie światowej (w 1953 r., po otrzymaniu przez Borna tytułu honorowego obywatela Getyngi) Max i Hedwig Bornowie powrócili do Niemiec, ale ich dzieci pozostały w Wielkiej Brytanii. Born zamieszkał w Bad Pyrmont.
W 1955 r. podpisał Manifest Russella-Einsteina (zob. Konferencja Pugwash w Sprawie Nauki i Problemów Światowych), a w 1957 r. – z innymi naukowcami z "Göttinger 18" – Manifest z Göttingen przeciw wyposażeniu Bundeswehry w taktyczną broń atomową. Pochowany w Getyndze na tym samym cmentarzu, co Max Planck i David Hilbert. Na jego nagrobku wyryto fundamentalne równanie mechaniki kwantowej: "pq – qp = h/2πi".
Życie prywatne.
Był dziadkiem australijskiej piosenkarki i aktorki, Olivii Newton-John.
Dorobek.
Spośród jego publikacji wymieniane są przede wszystkim: "Dynamics of Crystal Lattices", "Optics", "Natural Philosophy of Cause and Chance" i "Zur Quantummechanik". Prócz Nagrody Nobla zdobył Medal Stokesa, a w 1950 roku – Medal Hughesa.
Born był również współautorem – wspólnie z Robertem Oppenheimerem – przybliżenia stosowanego w fizyce kwantowej, będącego szczególnym przypadkiem przybliżenia adiabatycznego, nazwanego przybliżeniem Borna-Oppenheimera.
Upamiętnienie.
Dom, w którym się wychował, znajduje się we Wrocławiu przy placu Wolności 4. Na domu zamontowano w 2002 roku tablicę pamiątkową. Borna honorowano także nazywając jego nazwiskiem plac w centrum Wrocławia.

</doc>
<doc id="77266" url="https://pl.wikipedia.org/wiki?curid=77266" title="Aythyini">
Aythyini

Aythyini – plemię ptaków z rodziny kaczkowatych (Anatidae). W polskim nazewnictwie zwyczajowym dla tego taksonu spotykana jest nazwa grążyce.
Występowanie.
Plemię obejmuje gatunki występujące w Afryce, Eurazji, Australazji, Ameryce Północnej i Południowej.
Charakterystyka.
Obejmuje gatunki wodne, charakteryzujące się następującymi cechami:
Systematyka.
Do plemienia należą następujące rodzaje:

</doc>
<doc id="77269" url="https://pl.wikipedia.org/wiki?curid=77269" title="Reinhard Selten">
Reinhard Selten

Reinhard Justus Reginald Selten (ur. 5 października 1930 we Wrocławiu, zm. 23 sierpnia 2016 w Poznaniu) – niemiecki ekonomista, laureat Nagrody Banku Szwecji im. Alfreda Nobla w dziedzinie ekonomii w 1994 roku.
Życiorys.
Jego ojciec zmarł w 1942 r.; w końcu wojny wraz z matką i rodzeństwem uszedł z Wrocławia na zachód: przez Saksonię i Austrię ostatecznie do Hesji, gdzie w Melsungen w latach 1947-1951 uczęszczał do szkoły średniej.
W 1951 roku rozpoczął studia, w 1955 roku uzyskując "Vordiplom" (odpowiednik licencjatu) z matematyki, a w 1957 roku tytuł magistra na Uniwersytecie we Frankfurcie. W 1961 roku na tej samej uczelni obronił doktorat pt. „"Bewertung von n-Personenspielen”" w dziedzinie matematyki.
W 1965 roku w swojej pracy zatytułowanej "Spieltheoretische Behandlung eines Oligopolmodells mit Nachfrageträgheit" wprowadził koncept doskonałej równowagi Nasha w podgrach.
W roku akademickim 1967-1968 był profesorem wizytującym w business school Uniwersytetu Kalifornijskiego w Berkeley, w 1970 r. opublikowano jego rozprawę habilitacyjną. Od 1972 roku wykładał na Uniwersytecie w Bielefeld, dziesięć lat później został profesorem nauk ekonomicznych na Uniwersytecie w Bonn.
W swojej pracy zajmował się m.in. teorią gier, gdzie wprowadził pojęcie równowagi doskonałej. Słynie także z prac nad ograniczoną racjonalnością, jest uznawany za jednego z ojców ekonomii eksperymentalnej. W 1994 roku za osiągnięcia w dziedzinie teorii gier otrzymał wraz z Johnem Harsanyim i Johnem Nashem Nagrodę Banku Szwecji im. Alfreda Nobla w dziedzinie ekonomii.
W ostatnich latach był emerytowanym profesorem Uniwersytetu w Bonn.
Był także wielkim popularyzatorem języka esperanto i propagatorem idei języka międzynarodowego.
Został pochowany na cmentarzu na Miłostowie w Poznaniu (pole 49, kwatera 3, rząd 6, grób 10).

</doc>
<doc id="77270" url="https://pl.wikipedia.org/wiki?curid=77270" title="Ciemiężyca zielona">
Ciemiężyca zielona

Ciemiężyca zielona, ciemierzyca zielona, strzemieszyca ("Veratrum lobelianum" Bernh.) – gatunek rośliny z rodziny melantkowatych ("Melanthiaceae"). Występuje w miejscach wilgotnych na całej półkuli północnej. Preferuje widne lasy, źródliska, brzegi potoków. W Polsce rośnie głównie w górach, w Sudetach i Karpatach (zwłaszcza w Tatrach i na Babiej Górze), na wyżynach i niżu jest spotykana znacznie rzadziej. Na terenie Polski objęta ochroną.
Systematyka i nomenklatura.
Gatunek "Veratrum lobelianum" bywa traktowany jako synonim podgatunku ciemiężycy białej "Veratrum album" subsp. "lobelianum" (Bernh.) Schubl. &amp; G. Martens. Polskie publikacje oraz inne źródła potwierdzają nazwę "V. lobelianum" traktują z kolei "V. a." subsp. "lobelianum" jako jej synonim.
Synonimy: "Veratrum album" subsp. "lobelianum" (Bernh.) Schübl. &amp; G.Martens, "V. album" f. "lobelianum" (Bernh.) Rchb., "V. album" var. "lobelianum" (Bernh.) Nyman, "V. album" var. "lobelianum" Koch, "V. album" subsp. "virescens" Gaudin, "V. lobelianum" var. "asiaticum" O.Loes., "V. lobelianum" var. "obtusum" Zapal.
Łacińska nazwa gatunkowa pochodzi od nazwiska francuskiego lekarza i botanika przełomu XVI i XVII wieku, Matthiasa de l’Obela.
Nazwę rodzajową rośliny spotyka się pisaną zarówno przez "ż", jak i przez "rz" - obie formy są poprawne. Górale tatrzańscy nazywają ją "strzemieszycą". Od kichania wywodzi się słowacka nazwa ciemiężycy - "kýchavica".
Zagrożenia i ochrona.
Roślina objęta jest w Polsce ochroną od 1957 roku. W latach 1957–1995 znajdowała się pod ochroną częściową, następnie w latach 1995–2014 pod ochroną ścisłą, by od 2014 roku ponownie trafić pod ochronę częściową. Zagrożeniem jest zbiór rośliny dla potrzeb przemysłu farmaceutycznego, zagrożone są głównie stanowiska na niżu. Liczne stanowiska w Polsce są chronione na terenach górskich parków narodowych oraz w Poleskim i Roztoczańskim Parku Narodowym.

</doc>
<doc id="77274" url="https://pl.wikipedia.org/wiki?curid=77274" title="Kaczki nurkujące">
Kaczki nurkujące



</doc>
<doc id="77275" url="https://pl.wikipedia.org/wiki?curid=77275" title="Friedrich Bergius">
Friedrich Bergius

Friedrich Karl Rudolph Bergius (ur. 11 października 1884 w Złotnikach, wówczas "Goldschmieden" w Niemczech, zm. 30 marca 1949 w Buenos Aires) – niemiecki chemik technolog, specjalista w zakresie uwodorniania węgla (metoda Bergiusa), laureat Nagrody Nobla w dziedzinie chemii w roku 1931 (wspólnie z Carlem Boschem) za wynalezienie i rozwój wysokociśnieniowych technologii chemicznych.
Życiorys.
Dzieciństwo i młodość.
Urodził się w najbliższej okolicy Wrocławia. Był potomkiem szanowanej rodziny naukowców, urzędników, teologów, wojskowych, przemysłowców (jego dziadek był profesorem ekonomii), synem Henryka Bergiusa, chemika i przemysłowca, właściciela fabryki chemicznej w Goldschmieden i twórcy oryginalnej metody produkcji tlenku glinu (z jego zakładu pochodził surowiec użyty do pierwszej produkcji metalicznego aluminium). Friedrich Bergius zdobywał wiedzę praktyczną w dziedzinie technologii chemicznej w fabryce ojca. Przed rozpoczęciem studiów odbył też półroczny staż w dużym zakładzie metalurgicznym w Zagłębiu Ruhry. Studia chemiczne ukończył na Królewskim Uniwersytecie w Breslau w roku 1903 (wykładowcy: Albert Ladenburg, Richard Abegg, Gustav Ludwig Hertz). Po odbyciu służby wojskowej wykonywał w latach 1905–1907 na Uniwersytecie Lipskim pracę doktorską na temat "Über absolute Schwefelsäure als Lösungsmittel" (o absolutnym kwasie siarkowym jako rozpuszczalniku; promotor: Arthur Hantzsch). Pracę zakończył we Wrocławiu, pod opieką Richarda Abegga.
Praca zawodowa.
W następnych latach był pracownikiem naukowym w Technische Hochschule w Hanowerze. Pracował również w Instytucie Nernsta w Berlinie i w Karlsruher Institut für Technologie u Fritza Habera (1909). W Technische Hochschule w roku 1911 prowadził wykłady dotyczące reakcji w gazach technicznych oraz statyki reakcji i metalurgii, jednak wkrótce poświęcił się pracy badawczej. Zajmował się przebiegiem reakcji w fazie gazowej, początkowo głównie problemom syntezy amoniaku z wodoru i azotu (metoda Habera i Boscha); opracował własną metodykę laboratoryjnych badań procesów wysokociśnieniowych (pod ciśnieniem do 300 atmosfer).
Aby zwiększyć możliwości dalszych badań w tym zakresie założył w roku 1910 w Hanowerze własne laboratorium, wyposażone w urządzenia niedostępne w "Technische Hochschule", stopniowo rozbudowywane, w którym zatrudnił kilku współpracowników. W tym laboratorium w latach 1912–1913 dokonał swojego najbardziej znanego odkrycia, dotyczącego procesów upłynniania węgla i ciężkich olei (oleje mineralne, mazut, olej napędowy) metodą uwodornienia. Wyniki badań opisał w książce "The Use of High Pressure in Chemical Actions", wydanej w roku 1913.
Powiększenie skali urządzeń – od wielkolaboratoryjnej do małej przemysłowej (zob. wdrażanie technologii, projektowanie procesów i instalacji) – było w tych warunkach niemożliwe. W roku 1914 Bergius przyjął ofertę Karla Goldschmidta (brata Hansa Goldschmidta) i przeniósł swoje laboratorium do zakładu w Essen przedsiębiorstwa Th. Goldschmidt A.G. (wkrótce został zastępcą członka zarządu tego przedsiębiorstwa ). W latach 1914–1921 mieszkał w Berlinie.
Pierwsze instalacje przemysłowe zostały uruchomione w Rheinau (obecnie dzielnica Mannheim, "IG Farben", rok 1920) oraz w Leunie (1 kwietnia 1927, pełna skala przemysłowa). W następnych latach zakłady produkujące benzynę metodą Bergiusa powstały w Anglii (Billingham, rok 1935, produkcja 150 tys. ton benzyny rocznie) i we Włoszech (rok 1936, 2 zakłady produkujące 240 tys. ton benzyny rocznie). W roku 1939 w Niemczech procowało już 12 zakładów uwodornienia węgla i węglowodorów, a w końcu II wojny światowej (1943–1944) produkowano metodą Bergiusa około 4 mln ton benzyny i paliw lotniczych (m.in. w Policach i Blachowni).
Poza technologią upłynniania węgla i ciężkich węglowodorów metodą bezpośredniego uwodornienia Friedrich Bergius zajmował się, między innymi, procesami:
Po zakończeniu II wojny światowej nie znalazł w Niemczech miejsca pracy, odpowiadającego jego kwalifikacjom. Wyemigrował do Argentyny. Zmarł w Buenos Aires w roku 1949.
Uhonorowanie.
Za opracowanie i rozwój technologii bezpośredniego uwodorniania węgla F. Bergius otrzymał Nagrodę Nobla w roku 1931 (wspólne z Carlem Boschem); był wówczas afiliowany przez Uniwersytet Ruprechta i Karola w Heidelbergu i "I.G. Farbenindustrie A.G.", Mannheim-Rheinau. Otrzymał ponadto tytuł "doctor honoris causa" Uniwersytetu w Hanowerze oraz "Medal Liebiga" od Stowarzyszenia Chemików Niemieckich ("Verein Deutscher Chemiker"). Należał do Rad Dyrektorów wielu stowarzyszeń i przedsiębiorstw zainteresowanych technologiami przeróbki węgla i ropy naftowej.
Upamiętnienie.
Friedrich Bergius jest wymieniany w podstawowych podręcznikach technologii chemicznej, jako twórca technologii produkcji paliw ciekłych metodą ciśnieniowego uwodornienia („metodą Bergiusa”) oraz współtwórca „metody Hägglunda-Bergiusa”. Jego imię nadano jednej ze szkół w Berlinie ("Friedrich Bergius Schule").
Jest wspominany również we Wrocławiu. Biograficzną notę zamieszczono na stronie internetowej Uniwersytetu Wrocławskiego, w którym rozpoczynał studia. Jego popiersie znajduje się w ratuszowej Galerii Sławnych Wrocławian.

</doc>
<doc id="77276" url="https://pl.wikipedia.org/wiki?curid=77276" title="Różanka">
Różanka



</doc>
<doc id="77279" url="https://pl.wikipedia.org/wiki?curid=77279" title="Układ brzeżny">
Układ brzeżny



</doc>
<doc id="77282" url="https://pl.wikipedia.org/wiki?curid=77282" title="Średnioformatowy aparat fotograficzny">
Średnioformatowy aparat fotograficzny

Aparat średnioformatowy – aparat fotograficzny na błony zwojowe o szerokości 60 mm bez perforacji. 
Najczęstsze formaty klatek stosowanych w tych aparatach to: 6×4,5 cm, 6×6 cm, 6×7 cm, 6×8 cm, 6×9 cm. Faktyczne wymiary obrazu (kadr) są inne; np. format 6×6 cm to faktycznie 56×56 mm (nie wykorzystuje się całej szerokości filmu), a format 6×7 cm zależy od marki aparatu oraz kasety – przeważnie jest to 56×68 mm.
Błony zwojowe średnioformatowe są konfekcjonowane w dwóch podstawowych rozmiarach:
Wśród aparatów średnioformatowych spotyka się zarówno aparaty tradycyjne, jak i cyfrowe. Jedno- lub dwuobiektywowe lustrzanki jak też aparaty dalmierzowe. Po II wojnie światowej polskim aparatem średnioformatowym była lustrzanka dwuobiektywowa Start oraz proste aparaty fix-focus Ami i Druh.
Najpopularniejsi producenci aparatów średnioformatowych to: Yashica, Bronica, Hasselblad, Mamiya, Pentax, Rolleiflex, Holga. Cyfrowe aparaty średnioformatowe produkowane są m.in. przez firmę Fujifilm, Mamiya, Hasselblad lub Pentax. Dostępne są też cyfrowe bloki tylne (tylne ściany aparatu, ang. "digital back"), które można zainstalować w średnioformatowych aparatach oryginalnie zaprojektowanych jako analogowe. W roku 2012 liderem na rynku cyfrowych tylnych ścian była firma Phase One.

</doc>
<doc id="77284" url="https://pl.wikipedia.org/wiki?curid=77284" title="Światłomierz">
Światłomierz

Światłomierz – rodzaj fotometru stosowany w fotografii. Służy do pomiaru natężenia światła (padającego lub odbitego), umożliwiając dobranie prawidłowych parametrów ekspozycji materiału światłoczułego.
Pomiaru natężenia oświetlenia możemy dokonać poprzez pomiar światła padającego na obiekt, który zamierzamy sfotografować lub poprzez pomiar światła odbitego od takiego obiektu.
Do pomiaru natężenia światła w światłomierzach stosuje się czujniki selenowe, CdS, lub krzemowe fotodiody, fotorezystory lub fototranzystory.

</doc>
<doc id="77285" url="https://pl.wikipedia.org/wiki?curid=77285" title="Pozytyw">
Pozytyw

Pozytyw – odwrotność negatywu. W filmie, pozytywowa kopia pokazowa filmu na błonie fotograficznej do wyświetlania w kinie.
W fotografii, pozytyw jest obrazem fotograficznym odwzorowującym prawidłowo (zgodnie z rzeczywistością) obraz istniejący w naturze, a mówiąc dokładniej: odzwierciedla wprost proporcjonalnie różnice pomiędzy jasnością i barwą poszczególnych miejsc w fotografowanym obrazie. 
Fotograficzne materiały pozytywowe dzieli się na:

</doc>
<doc id="77286" url="https://pl.wikipedia.org/wiki?curid=77286" title="Koptowie">
Koptowie

Koptowie ( "Akbat") – grupa etniczno-religijna, ogólne określenie wiernych Kościołów koptyjskich: ortodoksyjnego Kościoła koptyjskiego i Kościoła katolickiego obrządku koptyjskiego. Słowo "kopt" pochodzi od arabskiego "qibt", będącego zmodyfikowaną i skróconą wersją greckiego "aigyptos", bez pierwszej i ostatniej sylaby. Koptyjski jest ostatnim stadium języka rodowitych mieszkańców Egiptu, zapisywanego niegdyś hieroglifami, a od III w. n.e. – alfabetem greckim. Ortodoksyjnych koptów jest około 11,2 mln, głównie w Egipcie, duża część w diasporze w Europie Zachodniej i w Ameryce Północnej, niewielka liczba w pozostałych krajach Lewantu. Liczbę wiernych Kościoła koptyjsko-katolickiego określa się na około 210 tys. (wyłącznie w Egipcie).
Koptowie, choć są potomkami tubylczych ludów Egiptu, zamieszkujących ten kraj przed muzułmańskim podbojem, na co dzień posługują się językiem arabskim, jednak językiem liturgicznym pozostaje koptyjski. Od całkowitej asymilacji uchronił ich system władzy publicznej imperium osmańskiego, w którym rządzili się własnymi prawami jako odrębna grupa wyznaniowa (tzw. "millet"). Od czasów pojawienia się w Egipcie fundamentalistów muzułmańskich koptowie podlegają prześladowaniom, których szczyt, jak się wydaje, przypadał na lata 70. XX wieku.
Niekiedy mianem koptów określa się również wiernych ortodoksyjnych Kościołów Etiopii i Erytrei. Nie używa się natomiast tego określenia wobec zamieszkałych w Egipcie wiernych prawosławnego patriarchatu aleksandryjskiego.
Koptów w Egipcie można rozpoznać po wytatuowanym na przedramieniu krzyżu.
W Polsce nabożeństwa koptyjskie są odprawiane średnio raz w miesiącu w sobotę o godzinie 8 w prawosławnej kaplicy św. Męczennika Archimandryty Grzegorza w Warszawie przy ul. Lelechowskej 5.

</doc>
<doc id="77288" url="https://pl.wikipedia.org/wiki?curid=77288" title="Hala widowiskowo-sportowa Arena">
Hala widowiskowo-sportowa Arena

Hala Arena – hala widowiskowo-sportowa w Poznaniu, w parku Kasprowicza na Łazarzu.
Charakterystyka.
Kształt hali (odwrócony spodek) przypomina Mały Pałac Sportowy zbudowany w Rzymie w 1958 roku (proj. Pier Luigi Nervi). Od ok. 2007 r. planowana jest jej modernizacja, jednak prace odsuwane są regularnie na późniejszy termin.
Dach kopuły pokryty jest blachą aluminiową barwioną na złocisty kolor. Hala posiada 4200 miejsc siedzących na trybunach . Arena jest dostosowana do organizowania imprez sportowych, koncertów, przedstawień i seansów filmowych. Pod trybunami znajdują się bufet, kawiarnia, szatnie i garderoby, sauna, sala do rozgrzewki i zaplecze sanitarne. Hala jest przystosowana dla potrzeb osób niepełnosprawnych.
W niej odbywają się popularne wydarzenia: Independance, RMI Trance Xplosion, Revolution, Dancetination, czy ATB in Concert, Armin Only.
W Arenie odbył się również pożegnalny koncert Pidżamy Porno. Od kilku lat w poznańskiej Arenie organizowane są także mecze w ramach siatkarskiej Ligi Światowej. W 2009 halę odwiedziły też najlepsze reprezentacje w koszykówce, aby rozegrać mecze w ramach Mistrzostw Europy.
Historia.
Decyzję o budowie hali widowiskowo-sportowej Prezydium Rady Narodowej m. Poznania podjęło w 1969 roku. Pierwotnie planowano zbudować większy obiekt (na kilkanaście tysięcy osób) i umieścić go na terenach Cytadeli. Formę bryły ostatecznie przesądziły przesłanki ekonomiczne, z których wynikało, że optymalną figurą geometryczną jest koło, a stereometryczną — bryła stanowiąca czaszę lub wycinek kuli. Halę budowano przez 23 miesiące: od lipca 1972 do 28 czerwca 1974 według projektu Jerzego Turzenieckiego.
Zasadniczy element funkcjonalny budynku stanowi arena o powierzchni 1625 m² i średnicy 44,5 m okolona pasem komunikacyjnym (3 m) i widownią. Widownia była planowana na 4088 miejsc: 3920 miejsc stałych, 99 miejsc w loży prasowej i 69 miejsc w loży honorowej. Możliwe było dostawienie 2600 miejsc na płycie areny. Obciążenia poszczególnych elementów liczono na komputerze Mińsk 22 w poznańskim Zakładzie Elektronicznej Techniki Obliczeniowej. Obiekt wyposażono także w specjalne urządzenia: ruchomą kabinę jezdną centralnej rampy świetlnej, umożliwiając jej obsługę oraz składany ekran umieszczony w zapadni (24 m na 15 m). Obydwa rozwiązania były niekonwencjonalne i zostały zgłoszone do Urzędu Patentowego. W pobliżu hali (ul. Reymonta) zaprojektowano parkingi: jeden bezpośrednio przy hali na 175 samochodów osobowych, drugi przy południowo-zachodnim narożniku terenu (przy pływalni) na 225 samochodów osobowych i 16 autokarów. Wraz z halą zbudowano budynki pomocnicze: wentylatornię i kotłownię.
W końcu 2019 Międzynarodowe Targi Poznańskie przedstawiły projekt renowacji hali, który ma zostać zrealizowany do 2021. Hala ma być przebudowana i zmieścić 9.000 osób na koncertach i 6.000 osób na imprezach sportowych. Wnętrze ma zostać obniżone o jedną kondygnację, a trybuny, zamiast obecnych łukowych, mają być równoległe do boiska i wielopoziomowe. Planowana jest budowa lóż VIPowskich. Plac olimpijski przed halą ma zostać całkowicie przebudowany, a pod nim (od ul. Wyspiańskiego) ma powstać parking podziemny na siedemset samochodów.

</doc>
<doc id="77289" url="https://pl.wikipedia.org/wiki?curid=77289" title="Łukasz Orbitowski">
Łukasz Orbitowski

Łukasz Orbitowski (ur. 26 października 1977 w Krakowie) – polski pisarz. Początkowo specjalizował się głównie w literaturze grozy i fantastycznej, później autor beletrystyki. Laureat Paszportu „Polityki” i Nagrody Zajdla, nominowany do Nagrody Literackiej „Nike” oraz Nagrody Literackiej Gdynia.
Życiorys.
Urodził się w Krakowie jako syn malarza Janusza Orbitowskiego. W 2002 ukończył filozofię na Uniwersytecie Jagiellońskim.
Kariera literacka.
Debiutował w 1999 roku niskonakładowym tomikiem opowiadań "Złe Wybrzeża". Jego debiutem w fantastyce było opowiadanie "Diabeł na Jabol Hill", opublikowane w pierwszym numerze miesięcznika „Science Fiction” (2001). Publikował opowiadania w czasopismach, m.in.: „Science Fiction”, „Nowa Fantastyka”, „Sfera”, „Ubik”. Jego opowiadanie "Władca Deszczu" znalazło się w antologii "PL+50" pod redakcją Jacka Dukaja. Duża część jego twórczości jest osadzona na Dolnym Śląsku, z tego część, w szczególności powieść "Szczęśliwa ziemia" (2013), w fikcyjnym mieście Rykusmyku.
12 stycznia 2016 otrzymał Paszport „Polityki” za powieść "Inna dusza", za którą był nominowany także do Nagrody Literackiej „Nike” i Nagrody Literackiej Gdynia. W marcu tego samego roku rozpoczął prowadzenie programu "Dezerterzy" na antenie TVP Kultura.
Jako recenzent i felietonista współpracował m.in. z „Nową Fantastyką” (od 2001), „Przekrojem” (2006–2008, 2010–2013), „Lampą” (2006–2010; z Jarosławem Urbaniukiem współtworzył cykl „Urbi et Orbi”), „Mówią Wieki” (2007–2008) i „Gazetą Wyborczą” (od 2009). W maju 2022 został felietonistą serwisu Onet.pl. W marcu 2023 poinformował o zakończeniu współpracy z portalem z powodu nieopublikowania jednego z jego felietonów.
Życie prywatne.
Rozwiedziony, ma jednego syna. Mieszkał w Kopenhadze i Warszawie, obecnie mieszka w Krakowie.
Jest ateistą.

</doc>
<doc id="77291" url="https://pl.wikipedia.org/wiki?curid=77291" title="Hein Strobl">
Hein Strobl



</doc>
<doc id="77292" url="https://pl.wikipedia.org/wiki?curid=77292" title="Kościół katolicki obrządku koptyjskiego">
Kościół katolicki obrządku koptyjskiego

Kościół katolicki obrządku koptyjskiego – jeden z katolickich Kościołów wschodnich, działający na obszarze Egiptu i wśród diaspory koptyjskiej. 
Historia.
Kościół katolicki obrządku koptyjskiego wyodrębnił się z Koptyjskiego Kościoła Ortodoksyjnego. Po założeniu (jak głosi tradycja – przez świętego Marka Apostoła) Kościoła w Egipcie, wspólnota chrześcijańska rozwijała się pod rządem patriarchów Aleksandrii, o pozycji formalnie równej patriarchom Rzymu, niekiedy nawet także zwanych papieżami. Wierni Kościoła egipskiego wytworzyli własny obrządek, odmienny zarówno od rzymskiego, jak i od bizantyjskiego. Kościół egipski wydał wielu wybitnych teologów, zasłużonych zwłaszcza w walce z herezją nestorianizmu. Do najwybitniejszych z nich należą Klemens Aleksandryjski i Orygenes. W Kościele egipskim narodził się chrześcijański monastycyzm, na początku w formie pustelnictwa. Z tym wiążą się imiona egipskich świętych Antoniego i Pachomiusza.
Po soborze w Chalcedonie w 451 r. w Kościele egipskim, podobnie jak w pozostałych patriarchatach Wschodu, nastąpił rozłam. Ówczesny patriarcha aleksandryjski Dioskur odrzucił wyznanie wiary uznające istnienie dwóch natur Jezusa Chrystusa, opowiadając się za monofizytyzmem. Swego patriarchę poparła przeważająca większość wiernych Egiptu. Jego zwolennicy nazwali się „prawowiernymi” (gr. "orthodoxos", co akurat w tym przypadku nie znaczy, jak zazwyczaj, „prawosławni”), natomiast przeciwnicy – melchitami (aram.-gr. "melchitoi" „ludzie króla”), a później „katolikami” (gr. "katholikos" „powszechny”). Początkowo, mimo rozłamu wśród wiernych i hierarchii, nie pojawiła się druga linia patriarchów aleksandryjskich – patriarchowie pozostali głową zarówno jednego, jak i drugiego odłamu kościoła egipskiego, usiłując godzić zwaśnione strony. Godność tę sprawowali zarówno Koptowie, jak i melchici, coraz częściej zdarzało się jednak, że panowało dwóch patriarchów jednocześnie – koptyjski i melchicki. W następnych wiekach rozdział obu kościołów koptyjskich stał się ściślejszy – obie strony definitywnie uznały się nawzajem za heretyków i wzajemnie się zwalczały, wykorzystując jako instrument tych sporów Arabów, panujących w Egipcie od połowy VII wieku. Powstały dwie linie patriarchów Aleksandrii – monofizycka i melchicka.
Chalcedoński Kościół egipski przez kilka wieków pozostawał jednolity, zachowując łączność i z Rzymem i z Konstantynopolem, mimo że kulturowo egipscy melchici należeli do kręgu bizantyjskiego. Jednak po rozłamie wywołanym wielką schizmą wschodnią (1054) egipscy melchici, pozostający pod wpływem patriarchatu konstantynopolitańskiego, stopniowo porzucili łączność z Kościołem Rzymu, opowiadając się zdecydowanie za prawosławiem i stając się częścią cerkwi prawosławnej. Tylko garstka wiernych, pozbawiona niemal całkowicie hierarchii duchownej, pozostała w łączności z Rzymem. Do udzielania sakramentów sprowadzano księży z zewnątrz, głównie z Jerozolimy. Od XVIII wieku stałą opiekę duszpasterską nad egipskimi katolikami sprawowali franciszkanie.
Zarówno Rzym jak i Konstantynopol kilkakrotnie próbowały doprowadzić do unii wszystkich trzech Kościołów egipskich, pod własną obediencją. Ze strony Zachodu pierwszą próbą była unia florencka, zawarta 4 lutego 1443 na Soborze we Florencji, dotyczyła ona jednak tylko zjednoczenia Kościoła łacińskiego z Cerkwią. Mimo przychylnej postawy prawosławnego patriarchy Aleksandrii, wobec ostrego sprzeciwu duchowieństwa i wiernych jego patriarchatu, unia ta w Egipcie nie weszła w życie (podobnie zresztą, jak na pozostałych terenach Wschodu). Później, z inicjatywy Rzymu, próby unii katolicko-koptyjskiej podjęto na synodzie w Kairze w 1582 i jeszcze raz w 1814. Skończyły się one niepowodzeniem.
W 1741 papież Benedykt XIV ustanowił wikariat apostolski dla Koptów w Egipcie. Pierwszym wikariuszem został Atanazy, koptyjski biskup Jerozolimy. Listem apostolskim "Christi Domini" z 26 listopada 1895 papież Leon XIII przywrócił katolicki koptyjski patriarchat aleksandryjski, na pierwszego patriarchę naznaczając biskupa Cyryla Macaire. Obszar patriarchatu został podzielony na 3 diecezje: Teby (eparchia luksorska), Hermopolis Magna (eparchia Al-Minja) i patriarchalną, z siedzibą w Kairze (koptyjska eparchia Aleksandrii). W latach 1908–1947 patriarchatem zarządzali administratorzy apostolscy – najpierw Maksymos Sedfaui, potem Marek II Chuzam ("Khouzam"). Ten ostatni w 1947 został obrany na patriarchę i w 1948 intronizowany pod imieniem Marka II. Ten sam synod z części diecezji tebańskiej wydzielił czwartą diecezję – Asjut. Następnym patriarchą (1958–1986) był Stefan I Sidarus ("Sidarouss"), od 1965 kardynał, po którym nastąpił Stefan II Gattas. Po rezygnacji Gattasa w marcu 2006 patriarchą został Antoni Naguib.
Współczesność.
Dzisiejszy Katolicki kościół koptyjski liczy około 210 tysięcy wiernych, wśród których posługę pełni 175 księży niezakonnych i 40 zakonnych (franciszkanów). Patriarchat dzieli się na dziewięć diecezji: 
Pojedyncze wspólnoty koptyjskich katolików poza Egiptem znajdują się w granicach administracyjnych diecezji innych obrządków katolickich, np. archidiecezji Los Angeles, diecezji brooklińskiej, diecezji Nashville, archidiecezji Sydney.

</doc>
<doc id="77297" url="https://pl.wikipedia.org/wiki?curid=77297" title="Jawa">
Jawa

Jawa – wyspa w Azji Południowo-Wschodniej, jedna z Wielkich Wysp Sundajskich. Należy do Indonezji, a największe miasto wyspy, Dżakarta, jest stolicą tego kraju. Wyspę zamieszkuje 130 mln osób. Na obszarach nizinnych Jawy Centralnej na jeden km² przypada 2000 osób. Powierzchnia Jawy to 126,7 tys. km², co daje jej trzynaste miejsce wśród wysp na świecie i piąte w Indonezji.
Dominującym językiem na wyspie jest jawajski, jednakże większość mieszkańców wyspy jest dwujęzyczna i porozumiewa się także po indonezyjsku. Religią dominującą na wyspie jest islam.
Mieszkańcy Jawy trudnią się przede wszystkim rolnictwem. Warunki klimatyczne panujące na wyspie sprzyjają dużym zbiorom w ciągu roku. Uprawy ryżu, manioku, kukurydzy, orzeszków ziemnych, herbaty, trzciny cukrowej, palmy kokosowej, kakaowca, kauczukowca.
Występują tu gleby powstałe na skałach magmowych – głównie powulkaniczne.
Etymologia.
Pochodzenie nazwy wyspy jest niejasne. Jedna możliwość zakłada, że wcześni podróżnicy z Indii nazwali tak wyspę z powodu gęsto niegdyś tu rosnącej "jáwa-wut", natomiast do tego czasu wyspa otrzymywała różne nazwy. Istnieją też inne możliwości: słowo "jaú" i jego wariacje oznaczają „nieznany, odległy”. Natomiast w sanskrycie słowo "yava" oznacza jęczmień, z którego niegdyś słynęła wyspa.
Geografia.
Jawa leży na wschód od Sumatry oraz na zachód od Bali. Na północy znajduje się Borneo, natomiast na południu Wyspa Bożego Narodzenia.
Jawa jest wyspą głównie wulkanicznego pochodzenia. Znajduje się na niej pasmo górskie, tworzące grzbiet rozciągający się ze wschodu na zachód. Pasmo to tworzą stożki wulkaniczne, które dawniej były aktywne. Najwyższym wulkanem jest góra Semeru (3676 m n.p.m.). Najaktywniejszym wulkanem na Jawie, a także w całej Indonezji, jest Merapi (2968 m n.p.m.).
Obszar Jawy zajmuje ok. 139 tys. km². Najdłuższa rzeka wyspy to Solo o długości 540 km. Rzeka ma swoje źródła w wulkanie Lawu i ujście w Morzu Jawajskim.
Administracyjnie wyspa jest podzielona na cztery prowincje (Banten, Jawa Zachodnia, Jawa Wschodnia i Jawa Środkowa), jeden region specjalny (Yogyakarta) oraz jeden okręg specjalny (Dżakarta).
Demografia.
Jawa jest najbardziej zaludnioną wyspą Indonezji, zamieszkuje tu ok. 62% całej populacji kraju. Liczba ludności równa około 130 milionom oznacza, że średnio na jeden km² przypada 1026 osób – jest to jeden z najgęściej zaludnionych zakątków świata. Od lat 70. prowadzony jest program rządowy przesiedlania ludzi do mniej zagęszczonych obszarów Indonezji. Takie działania budzą mieszane reakcje ze strony mieszkańców. Zdarza się, że przesiedleńcy nie są mile widziani w nowych miejscach.
Kultura.
Pomimo dużej populacji oraz wielkości obszaru wyspy Jawa jest etnicznie homogeniczna. Dwie grupy etniczne mają swoje korzenie na wyspie – Jawajczycy oraz Sundajczycy. Trzecią grupą są Madurowie, zamieszkujący wyspę Madura, którzy migrują na Jawę Wschodnią od XVIII wieku. Jawajczycy stanowią 2/3 populacji wyspy, Sundajczycy – 20%, natomiast Madurczycy – 10%.
Języki.
Na Jawie używa się trzech głównych języków: jawajskiego, sundajskiego oraz madurskiego. Szeroko rozpowszechniony jest również indonezyjski, który jest stosowany jako drugi język.
Religia.
Ponad 90% Jawajczyków to muzułmanie. Małe enklawy hinduskie można znaleźć na całej Jawie, jednakże największe skupisko wyznawców tej religii znajduje się na wschodnim wybrzeżu wyspy – najbliższym Bali – głównie wokół miasta Banyuwangi. Chrześcijańskie komuny znajdują się głównie w większych miastach, a w niektórych rejonach wiejskich południowo-centralnej Jawy jest silnie rozpowszechniony kościół łaciński. Wyznawcy buddyzmu również skupiają się przede wszystkim w większych miastach. Wiara ta jest rozpowszechniona głównie wśród Chińczyków. Konstytucja indonezyjska uznaje sześć religii.

</doc>
<doc id="77299" url="https://pl.wikipedia.org/wiki?curid=77299" title="United States Marine Corps">
United States Marine Corps

United States Marine Corps (Korpus Piechoty Morskiej Stanów Zjednoczonych), skrótowiec USMC (potocznie: Marines, w języku polskim marines) – jeden z rodzajów amerykańskich sił zbrojnych. W kwietniu 2006 służyło w nim 178 tysięcy żołnierzy. Jego rezerwa (Marine Corps Reserve) w 2004 liczyła 102 tysiące żołnierzy. Chociaż Korpus jest osobną służbą, wraz z marynarką wojenną Stanów Zjednoczonych podlega kierującemu Departamentem Marynarki sekretarzowi marynarki.
Zakres działań bojowych.
Korpus jest zdolny do wykonania szerokiego wachlarza zadań. Jak sama nazwa wskazuje, jego specjalność to wykonywanie desantów morskich. W tej właśnie roli korpus odegrał kluczową rolę podczas walk na Pacyfiku w trakcie II wojny światowej. W dzisiejszych czasach tego typu operacje zdarzają się jednak stosunkowo rzadko. W okresie od końca drugiej wojny światowej do dnia dzisiejszego, oddziały Marines z reguły walczą u boku oddziałów wojsk lądowych armii amerykańskiej (US Army) jako zwykła piechota zmechanizowana, wykonując podobne zadania daleko od morza. Dla przykładu podczas inwazji na Irak w 2003 zachodnie skrzydło amerykańskiego natarcia składało się z dywizji piechoty zmechanizowanej wchodzącej w skład wojsk lądowych (US Army), a wschodnie skrzydło z dywizji piechoty morskiej.
Pomimo podobnych ról na polu walki, istnieją bardzo istotne różnice między wojskami lądowymi i korpusem piechoty morskiej. Oba rodzaje wojsk prowadzą cichą, ale intensywną rywalizację między sobą. Od czasu do czasu w Ameryce pojawiają się głosy, że utrzymywanie wielkiego korpusu Marines, praktycznie w roli drugich, równoległych wojsk lądowych obok US Army, jest przeżytkiem i że korpus powinien być – dla oszczędności – znacznie zredukowany. Jednak lobby polityczne korpusu jest tak silne, że wszelkie próby jego redukcji mają małe szanse sukcesu w przewidywalnej przyszłości. Według obecnych planów korpus będzie nawet powiększony, gdyż jego filozofia walki z naciskiem na działania lekkiej piechoty dobrze pasuje do kampanii przeciwko partyzantce, prowadzonych na przykład w Iraku i Afganistanie.
Lotnictwo Korpusu.
Korpus piechoty morskiej posiada własne lotnictwo (ang. "United States Marine Corps Aviation"), w którym służy około 35 tysięcy jego żołnierzy. Najważniejszy samolot to myśliwsko-szturmowy F/A-18 Hornet (143 egzemplarze). Dywizjony z tymi samolotami często służą na amerykańskich lotniskowcach obok dywizjonów lotnictwa floty, mogą jednak też działać z lotnisk na lądzie. Korpus posiada też 102 samoloty pionowego startu AV-8B Harrier II i 81 F-35 Lightning II, które mogą operować z amerykańskich okrętów desantowych typu "Wasp" i "Tarawa". Z okrętów tych mogą również operować helikoptery szturmowe UH-1Y Venom (171 egzemplarzy), czy AH-1Z Viper (90 sztuk i kolejnych 117 w zamówieniu). Ponadto korpus ma jeszcze całą gamę innych samolotów transportowych i pomocniczych (m.in. 7 tankowców C-130 oraz 57 zmodyfikowanych KC-130), używa też około 700 różnego rodzaju śmigłowców (w tym 277 V-22 Osprey i 141 CH-53).
Historia.
Powstanie Korpusu.
Za datę powstania US Marines przyjmuje się 10 listopada (Święto Korpusu) 1775, kiedy to Kongres Kontynentalny podjął decyzję o powołaniu piechoty morskiej. W rzeczywistości zalążki pierwszego batalionu marines powstały w połowie grudnia tegoż roku, a w styczniu 1776 pierwszy oddział 230 oficerów i żołnierzy został zaokrętowany na pokładach pięciu okrętów wojennych. W czerwcu 1776, gdy armia Waszyngtona poniosła porażkę nad rzeką Hudson, 130 ludzi zeszło z okrętów i podjęło walkę na lądzie rozpoczynając tym samym tworzenie historii Korpusu.
W 1794 Kongres zdecydował o budowie silnej floty handlowej osłanianej przez 6 fregat. Na każdej z nich miał objąć służbę oddział marines w liczbie „jeden żołnierz na każde działo”. Wreszcie, 11 lipca 1798, Kongres podjął uchwałę o powołaniu do życia Korpusu Piechoty Morskiej Stanów Zjednoczonych. "Marines" w czasie wojny mieli podlegać regulaminowi armii (US Army), ale w czasie służby na morzu podlegał regulaminom marynarki (US Navy). Ten podwójny system obowiązuje do dziś.
Dewiza marines brzmi "Semper fidelis" (w tłumaczeniu z łaciny: Zawsze wierny).
Walki przed II wojną światową.
Pierwszym teatrem działań Korpusu była Ameryka Środkowa: Meksyk i tak zwane republiki bananowe (Gwatemala, Honduras, Kostaryka, Nikaragua), gdzie US Marine Corps odgrywał rolę twórcy i „żandarma” amerykańskiej dominacji w tym regionie.
W początkach XX wieku marines uznani zostali za „first to fight”, czyli za formację pierwszego rzutu. Dlatego też jako pierwsi znaleźli się we Francji w 1918. W tym czasie do Korpusu zaciągnęło się 61 tys. ochotników, z czego ponad 46 tys. przeszło trening na osławionej wyspie Parris. Ilu "marines" zginęło w I wojnie światowej, nie wiadomo, ponieważ rząd Stanów Zjednoczonych nie podał strat własnych.
II wojna światowa.
W przededniu II wojny światowej istniała jedynie kadrowa 1. Brygada Marines, w chwili wybuchu wojny przekształcona w 1. Dywizję (dalej: 1.DMar) dowodzoną przez weterana poprzednich wojen, gen. Aleksandra Vandegrifta, oraz zalążki 2. i 7. dywizji. Brak było (poza zalążkami takich formacji) lotnictwa wspierającego i amfibijnych środków desantowych.
Pierwszym polem bitwy nowoczesnych marines była obrona wyspy Wake przez 449 marines i oficerów z 1.batalionu obrony wybrzeża pod dowództwem majora Jamesa P. Devereuxa, wspieranych przez 68 marynarzy. Walki na wyspie trwały od 8 do 24 grudnia 1941.
Drugim polem bitwy marines były Filipiny, których bronił w 1942 świeżo przeniesiony z Chin 4 pułk 1 DMar. Walki na Półwyspie Bataan zakończyły się klęską i wzięciem do niewoli wszystkich pozostałych przy życiu obrońców Filipin. Spora ich część zginęła w czasie tzw. „marszu śmierci” i w japońskich obozach jenieckich.
Trzecim polem bitwy marines była wyspa Guadalcanal w archipelagu Wysp Salomona, gdzie usadowił się silny garnizon japoński. Walki o Guadalcanal rozpoczęły się lądowaniem 1. DMar w sierpniu 1942, trwały do początków lutego 1943 i zakończyły się pierwszym zwycięstwem amerykańskim w II wojnie światowej.
Wraz z powstawaniem nowych dywizji Korpus przejął główną rolę uderzeniową na wyspach Pacyfiku, biorąc udział we wszystkich ważniejszych operacjach inwazyjnych, jak lądowania na Tarawie, Peleliu czy Iwo Jimie, z ostatnim akcentem uderzenia na Okinawę w 1945.
Marines nie byli obecni na europejskim teatrze działań i nie brali udziału w prowadzonych tu operacjach desantowych, na przykład podczas lądowania w Normandii. Ich rola ograniczyła się do szkolenia oddziałów armii biorących udział w tych operacjach.
W ciągu wojny 19 733 marines oddało życie, a ponad 67 tysięcy zostało rannych. Stanowiąc zaledwie 5% sił amerykańskich użytych w działaniach na wszystkich frontach, Korpus Piechoty Morskiej poniósł 10% wszystkich strat amerykańskich sił zbrojnych.
Okres powojenny.
Po zakończeniu II wojny światowej marines brali udział we wszystkich ważniejszych operacjach Amerykańskich Sił Zbrojnych na wszystkich obszarach działań, w tym w:
Są kierowani często na najtrudniejsze odcinki walk, ponosząc przy tym niebagatelne straty (choć marines stanowią tylko 10% żołnierzy sił zbrojnych USA, to ich członkowie stanowią prawie 25% poległych w całej amerykańskiej armii).
Hymn.
Historia.
Hymn Korpusu Piechoty Morskiej Stanów Zjednoczonych, w oryginale zatytułowany "Marines’ Hymn", to zarazem najstarszy oficjalny hymn armii Stanów Zjednoczonych. Jego tekst pochodzi z XIX wieku, autor jest nieznany. Muzyka pochodzi z duetu "Gendarmes’ Duet" autorstwa Jacques’a Offenbacha. Do 19 sierpnia 1990 roku Korpus Piechoty Morskiej zastrzegał prawa autorskie do hymnu, ale dziś jest on publicznie dostępny i rozpowszechniany.
Treść.
W oryginale treść hymnu Korpusu brzmi następująco:
"From the halls of Montezuma"
"To the shores of Tripoli,"
"We fight our country’s battles"
"In the air, on land, and sea."
"First to fight for right and freedom"
"And to keep our honor clean,"
"We are proud to claim the title"
"Of United States Marine."
"Our flag’s unfurled to every breeze"
"From the dawn to setting sun."
"We have fought in every clime and place"
"Where we could take a gun,"
"In the snow of far-off northern lands"
"And in sunny tropic scenes."
"You will find us always on the job,"
"The United States Marines."
"Here’s health to you and to our Corps"
"Which we are proud to serve."
"In many a strife we’ve fought for life"
"And have never lost our nerve."
"If the Army and the Navy"
"Ever look on Heaven’s scenes,"
"They will find the streets are guarded"
"By United States Marines".

</doc>
<doc id="77302" url="https://pl.wikipedia.org/wiki?curid=77302" title="Multikomunikator">
Multikomunikator



</doc>
<doc id="77305" url="https://pl.wikipedia.org/wiki?curid=77305" title="Aparat średnioformatowy">
Aparat średnioformatowy



</doc>
<doc id="77306" url="https://pl.wikipedia.org/wiki?curid=77306" title="1981 w filmie">
1981 w filmie



</doc>
<doc id="77307" url="https://pl.wikipedia.org/wiki?curid=77307" title="1989 w filmie">
1989 w filmie



</doc>
<doc id="77308" url="https://pl.wikipedia.org/wiki?curid=77308" title="1990 w filmie">
1990 w filmie



</doc>
<doc id="77311" url="https://pl.wikipedia.org/wiki?curid=77311" title="1993 w filmie">
1993 w filmie

Premiery.
Filmy zagraniczne.
"Giovanni Falcone", reż. Giuseppe Ferrara
"Fortepian", reż. Jane Campion
"Abraham", reż. Joseph Sargent
"Domek z kart", reż. Michael Lessac
Nagrody filmowe.
Złota, Srebrna i Brązowa Żaba (Camerimage).
I Międzynarodowy Festiwal Sztuki Autorów Zdjęć Filmowych Camerimage, 22–28 listopada, Toruń

</doc>
<doc id="77312" url="https://pl.wikipedia.org/wiki?curid=77312" title="1998 w filmie">
1998 w filmie



</doc>
<doc id="77313" url="https://pl.wikipedia.org/wiki?curid=77313" title="2003 w filmie">
2003 w filmie



</doc>
<doc id="77317" url="https://pl.wikipedia.org/wiki?curid=77317" title="Kindziuk">
Kindziuk

Kindziuk (lit. "kindziukas" lub "skilandis") – bardzo twarda, dojrzewająca litewska wędlina; jeden z najbardziej znanych przysmaków kuchni litewskiej. Kindziuk ma kwaskowaty, pieprzny smak.
Kindziukas tradycyjnie produkowany jest w Auksztocie. Mięsem wypycha się dokładnie wymyty świński pęcherz lub mięso zawija się w przytłuszczowe błony.
Wędliną tradycyjnie produkowaną na Suwalszczyźnie jest skilandis. Jest to wypchany mięsem wyczyszczony świński żołądek, z dodatkiem soli, azotynu sodu i przypraw. 
W Polsce kindziuk dostępny jest w handlu detalicznym produkowany przez masowych wytwórców wędlin. Niska zawartość wody w wędlinie powoduje jej wysoką cenę. Kindziuk metodami gospodarskimi produkowany jest w okolicach Suwałk, Sejn czy też Puńska.

</doc>
<doc id="77318" url="https://pl.wikipedia.org/wiki?curid=77318" title="Kod maszynowy">
Kod maszynowy



</doc>
<doc id="77320" url="https://pl.wikipedia.org/wiki?curid=77320" title="Powiat częstochowski">
Powiat częstochowski

Powiat częstochowski – powiat w Polsce w województwie śląskim. Jego siedzibą jest Częstochowa, które położone jest poza jego terytorium.
Pod względem powierzchni jest to największy powiat województwa śląskiego i 34. powiat w Polsce.
Według danych z 31 grudnia 2019 roku powiat zamieszkiwało 134 555 osób. Natomiast według danych z 30 czerwca 2020 roku powiat zamieszkiwało 134 341 osób.
Przez powiat częstochowski przepływa rzeka Warta.
Historia.
Powiat częstochowski został utworzony w 1793 jako jednostka podziału administracyjnego prowincji Prusy Południowe Królestwa Prus; w latach 1795–1807 leżał w departamencie kaliskim. W latach 1807–1815 powiat leżał w granicach w Księstwa Warszawskiego, w departamencie kaliskim. Po utworzeniu Królestwa Polskiego (1815) powiat częstochowski został włączony do województwa kaliskiego, do obwodu wieluńskiego. Kiedy w 1842 obwody przekształcono w powiaty, powiat częstochowski został zniesiony, a jego obszar włączono do powiatu wieluńskiego guberni kaliskiej (w 1837 województwa przemianowana na gubernie).
W 1867 roku powstał nowy powiat częstochowski z fragmentów powiatu wieluńskiego i powiatu olkuskiego, wprowadzono wtedy także podział na gminy. Przetrwał okres 1867-1952 w prawie niezmienionym kształcie. Wchodził w skład guberni piotrkowskiej, po 1918 roku znalazł się w województwie kieleckim.
Prawa miejskie zostały odebrane ukazem carskim z 1870 r. szeregu miasteczkom w powiecie, ale część z nich stało się miastami powtórnie, np. Krzepice w 1919, Szczekociny w 1923, a Koniecpol w 1927 r. W 2022 r. zaplanowano przywrócenie statusu miasta Olsztynowi.
W okresie międzywojennym granice powiatu częstochowskiego zmieniły się w 1926 r., kiedy niewielki obszar przekazano do nowo utworzonego powiatu zawierciańskiego oraz w wyniku wyodrębnienia Częstochowy w powiat grodzki (1933) i powiększenia jej o podmiejskie osady (Bór, Kamień, Lisiniec, Ostatni Grosz, Raków, Stradom, Zacisze) w latach 1928–1930.
Po II wojnie światowej powiat należał początkowo do województwa kieleckiego. Od 1950 roku włączono go w skład województwa katowickiego i rozpoczęto zmiany jego granic. W 1950 roku do powiatu lublinieckiego przekazano Herby Polskie i Pietrzaki. Natomiast w 1952 roku z północno-zachodniej części powiatu wyodrębniono powiat kłobucki, a do powiatu częstochowskiego włączono fragmenty powiatu radomszczańskiego i powiatu włoszczowskiego.
W 1975 powiaty został zniesione w wyniku reformy administracyjnej, utworzono wtedy województwo częstochowskie.
Powiat częstochowski powołano po raz kolejny w ramach reformy administracyjnej w 1999 roku, która przywróciła powiaty. Na obecny powiat częstochowski złożyło się 16 gmin byłego województwa częstochowskiego. Częstochowa, która jest siedzibą władz powiatu, nie wchodzi w jego skład, stanowiąc odrębny powiat jako miasto na prawach powiatu.
Struktura powiatu.
W skład powiatu wchodzą:
Demografia.
 
Lista starostów.
Księstwo Warszawskie (podprefekci):
II RP:
Dodatkowo od 1933 roku starosta częstochowski pełnił równolegle funkcję starosty powiatu grodzkiego częstochowskiego
RP:
III RP:
Rada Powiatu.
Koalicję w radzie stworzyły: PSL (kolor zielony), KO (kolor pomarańczowy) i ugrupowania lokalne (kolor czarny). PiS (kolor niebieski) pozostało w opozycji.

</doc>
<doc id="77321" url="https://pl.wikipedia.org/wiki?curid=77321" title="Skilandis">
Skilandis



</doc>
<doc id="77323" url="https://pl.wikipedia.org/wiki?curid=77323" title="Sambor I gdański">
Sambor I gdański

Sambor I gdański (ur. ok. 1150, zm. przed 1205) – namiestnik Pomorza Gdańskiego rządzący w latach 1177-1205. Syn Sobiesława I i nieznanej z imienia Powałówny, siostry wojewody mazowieckiego Żyrona.
Sfinalizował fundację opactwa cystersów w Oliwie. Prawdopodobnie z inicjatywą fundacji wystąpił jego ojciec Sobiesław I – główna fundacja dokonana została przez Sambora I 2 lipca 1186 r. (falsyfikat z XIII w. umieszcza to wydarzenie pod rokiem 1178 – data ta choć nieprawdziwa jest bardzo popularna w tradycji pomorskiej). Fundacja obsadzona przez mnichów z klasztoru w Kołbaczu na Pomorzu Zachodnim, dla którego macierzystym był duński klasztor w Esrum. W wyniku darowizny Sambora cystersi otrzymali niewielkie osady: "Salcowitz", "Clbamowi", "Starkow", "Stanowe", "Gransowi", "Sincimitz" oraz nieznaną z nazwy, tę, w której przybysze założyli klasztor zwąc go (a w konsekwencji i wieś) Oliwą ("Stanowe" to Stawowie, dziś obszar zajmowany przez Szpital Przeciwgruźliczy na granicy Gdańska i Sopotu, "Gransowi" to dziś sopockie Gręzowo). Prócz powyższych wsi przekazano cystersom także dziesiątą część dochodów z karczem i ceł gdańskich, od bydła należącego do Sambora. Klasztor posiadał swobodę połowu ryb na Bałtyku i na Zalewie Wiślanym. Jedynym obowiązkiem poddanych klasztoru na rzecz księstwa miał być udział w naprawie grodu gdańskiego i tutejszego mostu portowego. Nieco później Sambor darował zakonnikom Puck – dostąpił do tego tłumacząc się potrzebą założenia tu targu i wymienił te dobra na pobliską wieś Starzyno. Fundacja klasztorna wspierana była również przez możnych z otoczenia Sambora – Sulisz darował część Rumi, a Henryk przekazał wieś Gowino.
Od jego imienia prawdopodobnie wywodzi się nazwa oliwskiej doliny morenowej Samborowo.
Pod koniec życia Sambor prawdopodobnie rozciągnął swoje namiestnicze rządy także i na świecko-lubiszewską część Pomorza, na dawne namiestnictwo Grzymisława.
Sambor I zmarł 7 lutego 1207 r. według nekrologu oliwskiego, nekrolog żukowski podaje datę 30 grudnia 1207, Kronika oliwska mówi o pochowaniu go w klasztorze oliwskim, najpewniej w grę wchodzi okres przed 1205 rokiem.
Synem Sambora był Sobiesław II.
Sukcesorem Sambora został jego brat Mściwoj I gdański.
Zobacz też.
Książęta pomorscy, Książęta gdańscy.

</doc>
<doc id="77325" url="https://pl.wikipedia.org/wiki?curid=77325" title="Anatini">
Anatini

Anatini – plemię ptaków z rodziny kaczkowatych (Anatidae). W polskiej literaturze dla tego taksonu stosuje się nazwę zwyczajową kaczki właściwe.
Charakterystyka.
Obejmuje gatunki wodne, zamieszkujące cały świat. Ptaki te charakteryzują się następującymi cechami:
Systematyka.
Do plemienia należą następujące rodzaje:

</doc>
<doc id="77326" url="https://pl.wikipedia.org/wiki?curid=77326" title="Olsza czarna">
Olsza czarna

Olsza czarna ("Alnus glutinosa" (L.) Gaertn.) – gatunek drzewa należącego do rodziny brzozowatych. Olsza czarna to jedno z ważniejszych drzew wilgotnych zarośli nadbrzeżnych i lasów łęgowych niżu. Rośnie prawie na całym obszarze Europy, a także na niektórych obszarach Azji i w północno-zachodniej Afryce. W Polsce występuje na niżu i niższych położeniach górskich. W górach i na żwirowiskach rzecznych ustępuje miejsca olszy szarej.
Biologia i ekologia.
Megafanerofit. Roślina jednopienna z oddzielnymi kwiatostanami męskimi i żeńskimi, rozwijającymi się przed liśćmi, bardzo wczesną wiosną. Kwitnie od marca do kwietnia, wiatropylna. Owocować po raz pierwszy zaczynają drzewa 20–30-letnie. Nasiona wysypują się zimą.
Drewno nie zróżnicowane na biel i twardziel.
Liczba chromosomów 2n = 28.
Wymagania siedliskowe.
Olsza czarna występuje w mokrych lasach, porasta brzegi rzek, rowów melioracyjnych i stawów oraz bagna. Roślina światłolubna. Rośnie w miejscach wilgotnych. Unika podłoży wapiennych, suchych i gleb piaszczystych. Rosnąca w takich warunkach roślina przyjmuje krzaczastą formę. W Sudetach i Karpatach bardzo rzadka i występuje tylko w reglu dolnym. Tworzy czyste lub mieszane drzewostany (olsy).
W klasyfikacji zbiorowisk roślinnych gatunek charakterystyczny dla Cl. "Alnetea glutinosae", SAll. "Alnenion glutinoso-incanae".
Oddziaływania międzygatunkowe.
Do największych szkodników olszy czarnej należą:
Zmienność.
Tworzy mieszańce z olszą szarą ("Alnus" × "pubescens" Tausch.). Gatunek zróżnicowany na cztery podgatunki:
Nazewnictwo.
Polska nazwa drzewa pochodzi od barwy kory, wykorzystywanej niegdyś do farbowania na czarno.

</doc>
<doc id="77327" url="https://pl.wikipedia.org/wiki?curid=77327" title="Kaczka srokata">
Kaczka srokata



</doc>
<doc id="77328" url="https://pl.wikipedia.org/wiki?curid=77328" title="Jaworzyna Kamienicka">
Jaworzyna Kamienicka

Jaworzyna Kamienicka (1288 m) – szczyt Gorców, drugi pod względem wysokości po Turbaczu i najwyższy szczyt Gorczańskiego Parku Narodowego. Jest jednym z wielu ramion Turbacza. Przez górali nazywana była też Jaworzyną Bulandową.
Tuż przed I wojną światową lasy na Jaworzynie Kamienickiej i w okolicach Polany Gabrowskiej zostały całkowicie wyrąbane, a pozyskane z nich drewno trafiło do pruskich i węgierskich fabryk. W 1914 r. Kazimierz Ignacy Sosnowski pisał: "Dziko tu, głucho i odludnie", "a lasy, które ją zdobiły legły pod toporem". Obecnie stoki Jaworzyny Kamienickiej porasta las świerkowy o charakterze regla górnego. Sam szczyt jest niewybitny, słabo wyróżniający się płaskiej wysoczyźnie. Z powodu płaskiego terenu góra w wielu miejscach jest podmokła. Góra należy jednak do najbardziej widokowych w Gorcach, dzięki temu, że na jej północno-wschodnich zboczach, nieco poniżej wierzchołka, znajduje się polana Jaworzyna. Rozciągają się z niej widoki na pobliskie szczyty Kudłonia i Gorca z ich polanami podszczytowymi, głęboką dolinę potoku Kamienicy oraz szczyty Beskidu Wyspowego i Sądeckiego. Przy szlaku turystycznym na polanie tablica informacyjna z panoramą szczytów i opisem polany. W górnym rogu polany znajduje się pochodząca z 1904 roku tzw. Kapliczka Bulandy. Jest ona najstarszym zabytkiem sztuki sakralnej znajdującym się w granicach Parku. Została wybudowana przez legendarnego gorczańskiego bacę i czarownika, Tomasza Chlipałę, znanego jako Bulanda. Na tej polanie przez ponad 50 lat wypasał owce i woły. Legenda podaje, że z bacówki zszedł w wieku 100 lat, zawdzięczając znakomite zdrowie recepturze na napój szczęścia i długowieczności.
Na zachodnim krańcu Jaworzyny znajduje się szczelinowa Jaskinia w Jaworzynie w Gorcach (także Zbójecka Jama), która była według podań kryjówką wielu tutejszych zbójników. W okolicach podobno straszy odrąbana głowa zastępcy herszta zbójników. Ponieważ przewyższał on zdolnościami herszta, ten podstępnie go zabił, a głowę wyrzucił do jaru. Według podań, gdy ktoś ją znajdzie, to ona i tak powróci na swoje miejsce, tak bowiem jest przywiązana do Jaworzyny.
Jaworzyna Kamienicka bywała też ostoją wilków. Sebastian Flizak w 1936 roku zanotował opowiadanie o tym, jak juhasi wybrali wilczęta z nory i przetrzymywali je w szałasie, który był potem oblegany przez stado wilków.
Przez Jaworzynę Kamienicką biegnie granica między miejscowościami Zasadne w powiecie limanowskim (stoki północne) i Ochotnica Górna w powiecie nowotarskim (stoki południowe).

</doc>
<doc id="77329" url="https://pl.wikipedia.org/wiki?curid=77329" title="Cytofilność">
Cytofilność



</doc>
<doc id="77330" url="https://pl.wikipedia.org/wiki?curid=77330" title="Przeciwciało cytotropowe">
Przeciwciało cytotropowe



</doc>
<doc id="77331" url="https://pl.wikipedia.org/wiki?curid=77331" title="Anastasius">
Anastasius



</doc>
<doc id="77332" url="https://pl.wikipedia.org/wiki?curid=77332" title="Biskupi krakowscy">
Biskupi krakowscy

Biskupi krakowscy – biskupi diecezjalni, biskupi koadiutorzy, biskupi pomocniczy oraz administratorzy apostolscy diecezji krakowskiej (od 1925 archidiecezji).
W latach 1443–1790 kolejni biskupi diecezjalni byli książętami siewierskimi.
Biskupi.
Biskupi problematyczni.
Historycznie biskupstwo krakowskie powołano w roku 1000. Zaś najstarszy kalendarz katedry wawelskiej pochodzący z ok. 1257 roku wymienia przed pierwszym historycznym biskupem Popponem dwóch jego poprzedników: Prohora i Prokulfa, o których brakuje przekazów historycznych. Stąd według różnych hipotez mogli to być albo biskupi krakowscy, albo ołomunieccy jednak na siedzibie krakowskiej albo też mogli to by być kontynuatorzy słowiańskiej misji Metodego. Inni badacze sugerują, że dedykacja katedry na Wawelu Wacławowi I wskazuje, że została ona ufundowana jeszcze w okresie przynależności Krakowa do państwa czeskiego, co mogło mieć miejsce przed rokiem 990. Jeszcze inne teorie uznają Prohora i Prokulfa za osoby włączone do katalogu biskupów krakowskich przypadkowo. Dla przykładu Alfons Parczewski wykazał podobieństwo imion Prokora i Prokulfa do imion Porchariusa i Prokulejana – biskupów diecezji Auch z VI w. we Francji.
Biskupi diecezjalni.
Uwaga! Kolejność i okresy sprawowania władzy biskupiej pierwszych biskupów do Fulka włącznie są mocno niepewne. Podstawowe źródła ("Katalogi biskupów krakowskich") różnią się zarówno co do samego ich istnienia (Prohor, Prokulf, Gompon, Lambert), ich kolejności oraz lat pontyfikatu. Historyczność postaci biskupów Prohora i Prokulfa jest przedmiotem sporu historiograficznego. Pierwsze źródło, które o nich wspomina, to "Katalog biskupów krakowskich" z poł. XIII w., zawierający obok informacji sprawdzonych o pierwszych biskupach ewidentne bałamuctwa. Część historyków (Aleksander Gieysztor, Gerard Labuda) uważa, że mogli być biskupami morawskimi z ostatniej ćwierci X w., w jurysdykcji których znajdował się Kraków. Aron nosił tytuł arcybiskupa ad personam, tzn. że otrzymał paliusz arcybiskupi jako osobiste wyróżnienie, ale nie oznaczało automatycznego objęcia i sprawowania urzędu metropolity.

</doc>
<doc id="77333" url="https://pl.wikipedia.org/wiki?curid=77333" title="Philippe Djian">
Philippe Djian

Philippe Djian (ur. 3 czerwca 1949) – francuski pisarz, popularny w Niemczech, za sprawą filmu Jean-Jacques’a Beineix, także w świecie anglojęzycznym.
Życiorys.
Philippe Djian urodził się i dorastał w Paryżu, z dwójką młodszych braci, w rodzinie dekoratora wnętrz. Matka pochodziła z zamożnej, burżuazyjnej i katolickiej rodziny, ojciec zaś ukrywał swoje żydowskie korzenie. Oboje rodzice pracowali, wielką rolę w wychowaniu Philippe’a Djiana (i jego braci) odegrali dziadkowie, poddany był więc sprzecznym i skrajnym wpływom. Edukację odebrał w Lycée Turgot. Przez rok był studentem literatury na Uniwersytecie Vincennes, potem trafił do szkoły dziennikarstwa na Rue de Rennes, gdzie przerwał naukę. Jego celem było podróżowanie. Zaczął pracować jako robotnik w porcie w Hawr, mając nadzieję dostać się na statek do Ameryki Południowej; ostatecznie po dwóch miesiącach poleciał do Nowego Jorku ze szkolnym przyjacielem Jerôme’em Equerem. Spędził tam pół roku, pracując w "Librairie française" w Rockefeller Center, później udał w wymarzoną podróż do Kolumbii. Razem z Jerômem napisali reportaż o Guerilleros, który jednak nie wzbudził zainteresowania we Francji.
Po powrocie przez półtora roku pisał artykuły w piśmie brukowym "Détective", publikował w nim także felietony pod pseudonimem Dan Miller. Później pracował w znanej księgarni "Gibert Jeune". W 1974 poznał swoją przyszłą żonę Année (właściwie Anne-Marie), malarkę. W 1975 urodziło się ich pierwsze dziecko. Ze względu na nie przeprowadzili się do Ferté-Bernard, niedaleko Mans, gdzie Philippe Djian znalazł pracę na bramce autostrady. Tam, na nocnych zmianach, napisał swoją pierwszą książkę, zbiór krótkich opowiadań. Skończył ją w 1978. W tym samym roku przeniósł się do Fitou, obok Amiens.
"50 contre 1" została opublikowana w 1981. Za zarobione pieniądze Djian razem z bratem odbudował starą kamienną owczarnię, w której mieszkał. W tym samym czasie pisał "Bleu comme l'enfer", powieść wydaną w 1983. Powstawały kolejne książki, zainteresowali się nim filmowcy. On sam w 1985 przeprowadził się do Biarritz w Kraju Basków.
W 1986 pojawiły się dwa filmy na podstawie jego prozy, jednak dopiero drugi, "37,2° le matin", okazał się przebojem (800 tys. widzów w ciągu trzech tygodni). Od tej pory Djian zaczął utrzymywać się z pisania. W 1988 zamieszkał na małej wyspie obok Bostonu, potem co kilka lat zmieniał miejsce pobytu, kolejno na Florencję, w Bordeaux i Lozannę. Obecnie mieszka w Paryżu, z Année, którą poślubił w 1993, z synem (Loïc) i dwiema córkami (Clara i Lou-Anne).
Bibliografia.
Pisze także teksty dla francuskiego piosenkarza Stephana Eichera.

</doc>
<doc id="77334" url="https://pl.wikipedia.org/wiki?curid=77334" title="MP2">
MP2

MP2 (ang. "MPEG-1 Audio Layer-2") – format stratnej kompresji dźwięku.
Używany jest w rozgłośniach radiowych, ponieważ w porównaniu z MP3 oferuje znacznie lepszą jakość dźwięku, równocześnie wymagając mniej przestrzeni dyskowej niż Wave PCM. Jest on również obowiązującym formatem dźwięku na płytach Video CD i Super Video CD, oraz jednym z formatów dopuszczalnych na płytach DVD-Video.
Najpopularniejszymi programami służącymi do odsłuchiwania plików MP2 są Winamp (na platformach Windows i macOS) oraz XMMS (w Linuksie).

</doc>
<doc id="77336" url="https://pl.wikipedia.org/wiki?curid=77336" title="MP1">
MP1

MP1 (ang. "MPEG-1 Audio Layer-1") – format stratnej kompresji dźwięku, będący jedną z trzech warstw audio standardu MPEG-1.
Pliki w tym formacie mają rozszerzenie .mp1. 
Standard MPEG-1 I jest używany w formacie Digital Compact Cassette, w postaci kodera kompresji audio PASC.

</doc>
<doc id="77337" url="https://pl.wikipedia.org/wiki?curid=77337" title="Ogg Vorbis">
Ogg Vorbis



</doc>
<doc id="77339" url="https://pl.wikipedia.org/wiki?curid=77339" title="Speex">
Speex

Speex – format stratnej kompresji dźwięku z rodziny kodeków Ogg. Jest przeznaczony tylko do kompresji mowy ludzkiej. Jego częstotliwość próbkowania to 8–32 kHz.
Jest używany w telefonii VoIP, korzysta z CELP i w zależności od warunków zajmuje pasmo 2,15 – 22,4 kbit/s. Może być używany z kontenerem ogg lub przesyłany bezpośrednio przez UDP/RTP
Speex jest rozwijany przez Xiph.Org Foundation na licencji BSD. Projektanci traktują go jako uzupełnienie do projektu Vorbis – kompresora audio ogólnego zastosowania.
Opis.
W przeciwieństwie do innych kodeków mowy, Speex nie jest przeznaczony do użycia w telefonii komórkowej lecz raczej w VoIP i zapisu do pliku. Celami projektowymi było stworzenie kodeka zoptymalizowanego pod kątem dobrej jakości mowy oraz niskiej przepływności danych (bit rate). W tym celu kodek używa wielu różnych przepływności: ultra-szerokie (częstotliwość próbkowania 32 kHz), szerokie (16 kHz) oraz wąskopasmowe (8 kHz; jakość telefoniczna).
Jako zaprojektowany do VoIP, kodek ten musi być odporny na zgubione pakiety, ale niekoniecznie na popsute. Jest tak ponieważ UDP zapewnia, że pakiety dojdą nienaruszone albo wcale. Spowodowało to wybór Code Excited Linear Prediction (CELP) na technikę kodowania dla Speex-a. Jedną z przyczyn jest skalowalność CELP-a tak w niskich (DoD CELP @ 4,8 kbit/s) jak i wysokich przepływnościach danych.

</doc>
<doc id="77343" url="https://pl.wikipedia.org/wiki?curid=77343" title="Kaczki pływające">
Kaczki pływające



</doc>
<doc id="77344" url="https://pl.wikipedia.org/wiki?curid=77344" title="Pławice">
Pławice



</doc>
<doc id="77347" url="https://pl.wikipedia.org/wiki?curid=77347" title="Cisco Systems">
Cisco Systems

Cisco Systems, Inc. – amerykańskie przedsiębiorstwo informatyczne, największe w branży sieciowej na świecie. Firma ma siedzibę w San Jose, w stanie Kalifornia – w sercu Doliny Krzemowej.
Działalność.
Początkowo Cisco zajmowało się jedynie produkcją urządzeń przeznaczonych do trasowania, jednak obecnie oferta obejmuje także zapory sieciowe, przełączniki, koncentratory, oprogramowanie wspomagające zarządzanie sieciami komputerowymi oraz wiele innych produktów i usług związanych z teleinformatyką.
Obecnie firma produkuje, sprzedaje i wspiera rozwiązania z zakresu sprzętu sieciowego, telekomunikacyjnego, wideo, współpracy grupowej, centr przetwarzania danych i bezpieczeństwa sieciowego by wymienić najważniejsze. Dzięki wielu akwizycjom, takim jak OpenDNS (obecnie Umbrella), Meraki, WebEx, Jasper – Cisco specjalizuje się głęboko w konkretnych segmentach rynku – takich jak na przykład Internetu Rzeczy (IoT) czy bezpieczeństwie z chmury.
Przedsiębiorstwo zostało założone w 1984 roku przez małżonków Leonarda Bosacka i Sandrę Lerner pracujących ówcześnie na Uniwersytecie Stanford. Nazwa "Cisco" pochodzi od pobliskiego uniwersytetowi miasta San Francisco. Natomiast logo firmy symbolizuje most Golden Gate.
W 1990 Bosack i Lerner odeszli z przedsiębiorstwa pobierając odprawę w wysokości 170 milionów dolarów. Obecnie Cisco Systems posiada oddziały w 75 państwach oraz sieć partnerską obejmującą 115 krajów świata. Polskie oddziały przedsiębiorstwa zlokalizowane są w Warszawie oraz Krakowie.
Cisco przejęło wiele przedsiębiorstw na rynku, włączając ich produkty do swojego portfolio.
W 2003 Cisco przejął przedsiębiorstwo Linksys – producenta urządzeń sieciowych. Transakcję wycenia się na sumę 500 milionów dolarów amerykańskich.
Kolejną akwizycją było przejęcie Scientific Atlanta w 2005 – dzięki tej akwizycji Cisco stało się obecne na rynku producentów stacji czołowych i urządzeń Set-Top-Box.
Na rynku sieciowym działa dzisiaj wielu konkurentów. Część z nich została oskarżona przez Cisco o praktyki nieuczciwej konkurencji – w tym kopiowanie firmowych rozwiązań, protokołów i szpiegostwo przemysłowe. Tak stało się w przypadku firm Huawei oraz Arista. Jeden z procesów z Huawei zakończył się ugodą, w wyniku której firma ta musiała zmienić interfejs, systemy pomocy, dokumentacje i część kodu źródłowego systemu operacyjnego elementów sieciowych, które były kopią rozwiązań dostarczanych przez amerykańskiego konkurenta.
Firma Cisco prowadzi również ogólnoświatową Akademię Sieciową. Inicjatywa, obecna na uczelniach wyższych – w tym w Polsce, dostarcza specjalizowanych szkoleń informatycznych w zakresie sieci komputerowych (różnorodne ścieżki tematyczne). Podstawowym poziomem Cisco jest CCENT (Cisco Certified Entry Networking Technician),
kursem średnio zaawansowanym jest CCNA (Cisco Certified Network Associate), kursem zaawansowanym jest CCNP (Cisco Certified Network Professional), a eksperckim – CCIE (Cisco Certified Internetwork Expert). Istnieją także kursy pośrednie dotyczące bezpieczeństwa, sieci bezprzewodowych, IoT oraz innych zagadnień teleinformatycznych. Wszystkie kursy realizują teoretyczną (nauka przez internet) sferę poruszanych zagadnień oraz praktyczną (podczas laboratoriów w jednostce gdzie takie kursy są dostępne). Zakończenie kursów objęte jest egzaminem końcowym oraz wydaniem certyfikatów ukończenia każdej części kursu oraz certyfikatem kursu jako całości – po pozytywnym zaliczeniu kursu końcowego.
Szefem przedsiębiorstwa (CEO) jest Chuck Robbins.
Cisco i idea open source.
Firma opublikowała na licencji BSD implementację formatu H.264, nie oczekując pokrycia swoich kosztów licencji dla MPEG-LA.
Firma opublikowała pełne implementacje protokołu LISP.

</doc>
<doc id="77351" url="https://pl.wikipedia.org/wiki?curid=77351" title="StarCraft">
StarCraft

StarCraft – strategiczna gra czasu rzeczywistego stworzona przez studio Blizzard Entertainment. Jest to pierwsza część serii, która została wydana w 1998 roku. Jej kontynuacja, "", ukazała się w 2010.
Pierwsza wersja została wydana dla systemu Microsoft Windows w 1998. Wersja na Mac OS pojawiła się rok później, a port na konsolę Nintendo 64 ujrzał światło dzienne w 2000. Główny wątek fabularny dotyczy konfliktu pomiędzy trzema galaktycznymi rasami: terranami (wywodzących się od ludzi wygnanych z Ziemi), zergami (szybko rozmnażającymi się insektoidami) oraz protosami (zaawansowanymi technologicznie wojownikami, posiadającymi zdolności psioniczne).
"StarCraft" stał się najbardziej kasową grą komputerową 1998 roku oraz wygrał nagrodę "Origins Award" dla najlepszej gry komputerowej roku. "StarCraft" sklasyfikowany został na 7. miejscu na liście najlepszych 100 gier wszech czasów stworzonej przez portal IGN, a także otrzymał nagrodę "Star of the Walk of Game" w amerykańskim Metreonie k. San Francisco, za popchnięcie gatunku gier RTS w kierunku szybkiego rozwoju.
Dziewięć i pół miliona sprzedanych kopii (łącznie z dodatkiem "") czynią "StarCrafta" jedną z najlepiej sprzedających się gier komputerowych w historii; gra jest szczególnie popularna w Korei Południowej, gdzie profesjonalni gracze oraz drużyny biorą udział w meczach, utrzymując się dzięki sponsorowaniu, a także konkurują w pokazowych meczach telewizyjnych. W 2017 roku wydano odnowioną wersję gry, zatytułowaną "StarCraft: Remastered".
Rozgrywka.
Podstawowym celem gry jest wyeliminowanie wszystkich przeciwników (wyjątek stanowi kampania oraz niektóre gry typu UMS). W tym celu należy zdobyć kontrolę nad odpowiednią ilością minerałów oraz gazu, które są w grze zasobami niezbędnymi do rozbudowy bazy, konstrukcji jednostek bojowych, a także wprowadzaniu różnorodnych ulepszeń jednostek i budynków. Kryształy zbierane są bezpośrednio ze złóż w ziemi i są wydobywane masowo przez robotników (odpowiednich dla każdej rasy), natomiast gaz musi być najpierw odpowiednio przetworzony w specjalnym budynku.
Gracze mogą kontrolować ograniczoną liczbę jednostek – nie może przekroczyć 200, gdyż jest to limit nałożony przez programistów. Wyjątek stanowią niektóre misje kampanii, gdzie gracz ma możliwość kontrolowania dwóch baz różnych ras (podczas gry protosami w dodatku Brood War można grać wszystkimi trzema rasami przy użyciu zdolności jednostki Dark Archona – Mind Control. Wtedy też można mieć więcej niż 200 jednostek, gdyż limit jest liczony osobno dla każdej rasy kontrolowanej przez gracza).
Każda jednostka w grze jest unikatowa – żadna nie ma swojego odpowiednika u innej rasy. Twórcy gry starali się zrównoważyć szanse wszystkich stron konfliktu i dzięki temu gra jest niezwykle wymagająca, gdyż jego jedyną przewagą nad przeciwnikiem są umiejętności, które musi rozwijać (zarówno w skali "mikro" jak i "makro", a więc umiejętności szybkiego i trafnego wydawania poleceń, poruszania się, budowania, itd.).
Gracze zazwyczaj rozpoczynają grę z czterema robotnikami (są to SCV u terran, drones u zergów i probes u protosów), jednym budynkiem głównym, w którym produkowani są robotnicy, oraz 50 jednostkami minerałów wystarczającymi na zakup jednego robotnika. Wyjątkiem są gry UMS (ang. Use Map Settings), gdzie gracze zaczynają z częściowo rozbudowanymi bazami. Mapy takie zawierają często różne zdarzenia (ang. triggers), które często uaktywniają się dopiero w trakcie gry.
Tryb wielu graczy.
Gra w sieci lokalnej możliwa jest za pośrednictwem protokołów TCP/IP oraz IPX (maksymalnie ośmiu graczy) lub przez modem (dwóch graczy jednocześnie).
Ponadto, tryb gry wieloosobowej oferuje rozgrywki na jednym z czterech serwerów Battle.net (Europa, Azja i dwa w Ameryce Północnej). Gra na Battle.net jest nieodpłatna, a każdy z serwerów posiada osobny ranking graczy. We wszystkich trybach dla wielu graczy istnieje możliwość gry drużynowej. W tym trybie nie da się zaatakować gracza z własnej drużyny (wyjątkiem jest tzw. "splash damage"), natomiast nie ma możliwości przekazywania surowców sojusznikom.
Obecnie najwyższy poziom prezentują zawodnicy koreańscy, z których wielu zyskało status graczy profesjonalnych (ang. pro gamers). Poza Koreą działają również inne prywatne ligi graczy (ang. ladders), takie jak iCCup, czy WGTour. Gra się w nich na zestawie wcześniej opublikowanych map. Ligi takie mają często swoje prywatne serwery, które mają za zadanie zapewniać uczciwą rywalizację pomiędzy zawodnikami.
Począwszy od wersji 1.08, gracze mają możliwość zapisywania powtórek swoich rozgrywek, które potem mogą być odtwarzane w formie filmowej przy użyciu dowolnej kopii gry. Umożliwia to m.in. studiowanie taktyk innych graczy. Fani stworzyli przy tym wiele aplikacji (np. BWChart), które mają za zadanie analizę powtórek i tworzenie na ich podstawie statystyk rozgrywki. Zawierają one takie informacje jak liczba wykonanych akcji na minutę (APM), kolejność budowania i trenowania jednostek.
Fabuła.
W fabule gry występuje wiele wątków i zwrotów akcji, przeplatanych animowanymi przerywnikami filmowymi. W trybie pojedynczego gracza do rozegrania są trzy kampanie, po jednej dla każdej z ras. Fabuły poszczególnych kampanii są ze sobą ściśle powiązane, tak że rozegranie ich we właściwej kolejności ukazuje spójny i ciągły scenariusz, choć odkrywany i przedstawiany za pomocą fragmentów filmowych z perspektyw poszczególnych ras.
W pierwszej części gracz wciela się w rolę dowódcy wojsk Konfederacji Terran, szybko jednak przechodzi na stronę quasi-partyzanckiej organizacji o nazwie Sons of Korhal, której dowódcą jest Arcturus Mengsk. Jest to początek wielkiego konfliktu pomiędzy trzema rasami występującymi w "StarCrafcie".
W drugiej kampanii gracz zostaje jednym z "Cerebrates" (pol. Celebratów), dowódców poszczególnych rojów zergów, podlegających bezpośrednio nadrzędnemu umysłowi, Overmindowi (pol. Nadswiadomości). Zostaje tu rozwinięty wątek walki pomiędzy zergami a protosami, który trwa praktycznie do końca podstawowej wersji gry.
Trzeci epizod zostaje poświęcony rasie protosów. Tym razem gracz zostaje jednym z nowych Egzekutorów (ang. Executor), który ma zastąpić Tassadara, oskarżonego przez Konklawe (forma rządu protosów) o współpracę z Mrocznymi templariuszami, którzy zostali wygnani dawno temu z rodzimej planety protosów, Aiur. Trzecia kampania kontynuuje wątki rozpoczęte wcześniej, a także ukazuje głębokie podziały i różnice, jakie są zakorzenione w społeczeństwie protosów, z którymi muszą sobie poradzić w obliczu nadchodzącego niebezpieczeństwa.

</doc>
<doc id="77352" url="https://pl.wikipedia.org/wiki?curid=77352" title="Szlak Orlich Gniazd">
Szlak Orlich Gniazd

Szlak Orlich Gniazd – szlak turystyczny w Polsce, przebiegający przez województwa małopolskie i śląskie. Szlak łączy Kraków z Częstochową poprzez większość Orlich Gniazd, jurajskich zamków i warowni wybudowanych na skałach dochodzących do 30 metrów wysokości. Szlak oznaczony jest kolorem czerwonym. Ma długość 163,9 km. Podobną trasą biegnie Jurajski Rowerowy Szlak Orlich Gniazd.
Historia.
Szlak pierwotnie był organizacją wojskowych obiektów obronnych, zbudowanych głównie z wapienia w XIV wieku.
Wytyczenie szlaku wiodącego przez najwyższe wzniesienia Jury, zaproponował w 1927 r. w czasopiśmie „Ziemia” Stanisław Leszczycki. W 1930 r. wyznaczono szlak koloru czerwonego biegnący z Krakowa łukiem w jego północno-zachodnich okolicach, poprzez Płaskowyż Ojcowski i Garb Tenczyński, a następnie powracający do Krakowa. Szlak ten obfitował w wiele walorów krajobrazowych i krajoznawczych. Ponieważ nie był konserwowany i odnawiany, po pewnym czasie znaki przestały być widoczne.
Projekt nowego szlaku ogłosił w 1948 r. znany turysta i krajoznawca Kazimierz Sosnowski. Wyznaczenie szlaku nastąpiło dwa lata później, tj. w 1950 r., dzięki funduszom pozyskanym z Ministerstwa Komunikacji. Następnie trasa szlaku była wielokrotnie zmieniana i korygowana, aby poprowadzić turystów przez najatrakcyjniejsze krajobrazowo tereny Wyżyny Krakowsko-Częstochowskiej.
Obiekty na szlaku.
Tradycyjnie Szlak Orlich Gniazd biegnie w kierunku od Krakowa do Częstochowy i obejmuje zamki i ruiny zamków:
Niektóre źródła na trasie szlaku umieszczają również:
Przebieg szlaku.
Przebieg szlaku został zweryfikowany według stanu z 2006.

</doc>
<doc id="77356" url="https://pl.wikipedia.org/wiki?curid=77356" title="Komputerowa gra wieloosobowa">
Komputerowa gra wieloosobowa

Komputerowa gra wieloosobowa () – rodzaj bądź tryb gry pozwalający na jednoczesną rozgrywkę wielu graczy w tej samej grze komputerowej.
Zwykle gracze ze sobą rywalizują, choć istnieje mnogość odmian trybów (w zależności od profilu danej gry) pozwalających na grę niezależną (bezkolizyjne wyścigi na czas) czy współpracę. Istnieją również tryby łączone, np. rywalizacja połączona ze współpracą (gra drużynowa).
Dzielenie ekranu.
Gra może odbywać się na jednym urządzeniu, wówczas zwykle ekran dzielony jest na dwie lub więcej części. Wówczas każdy z graczy powinien mieć własny kontroler (joystick, joypad, mysz, klawiatura), choć w przypadku komputerów istnieje możliwość współdzielenia klawiatury. Słabsze modele komputerów nie nadają się jednak do tego typu rozgrywki, gdyż istnieje ograniczenie przyjmowanych w jednym momencie zgłoszeń naciśnięć klawiszy (zwykle do 3–4). Dzielenie ekranu wykorzystywane jest przede wszystkim w grach konsolowych.
Hot seat.
W strategicznych grach turowych wyodrębniła się inna opcja rozgrywki, tzw. tryb hot seat (dosł. gorące krzesło). Ponieważ gracze wykonują swoje posunięcia sekwencyjnie, możliwe jest korzystanie z jednego zestawu urządzeń wejścia-wyjścia (klawiatura, mysz, monitor) – gracze wykonują ruchy swojej kolejki jeden po drugim. Przykładem gier wykorzystujących ten tryb są serie "" czy "Worms".
Rozgrywka sieciowa.
Ostatnią możliwością jest gra prowadzona na wielu urządzeniach – na każdego uczestnika przypada jedno – podłączonych do sieci, np. lokalnej lub Internetu. Dzięki temu, że każdy gracz posiada własne urządzenie, kontroler i monitor, tryb ten idealnie nadaje się do gier, które obciażająco korzystają z możliwości graficznych urządzenia, takich jak gry trójwymiarowe, wymagając przy tym minimalnego czasu odpowiedzi (ważna jest tu też jakość połączenia sieciowego).
Asynchroniczny tryb dla wielu graczy.
Asynchroniczny tryb wieloosobowy to forma rozgrywki wieloosobowej, w której gracze nie muszą grać w tym samym czasie.
Przykładowe tryby gry.
Istnieje wiele trybów gry wieloosobowej, niektóre z nich nie mają jednolitej nazwy:
Oszukiwanie online.
Oszukiwanie online (w grach) zwykle odnosi się do modyfikowania wrażeń z gry, aby dać jednemu graczowi przewagę nad innymi, na przykład aimbot w grach strzeleckich. Jest to również nazywane „hakowaniem” lub „usterką” („usterka” odnosi się do użycia usterki lub błędu w kodzie gry, gdzie „hakowanie” oznacza manipulowanie kodem gry). Oszukiwanie w grach wideo często odbywa się za pośrednictwem programu zewnętrznego, który modyfikuje kod gry w czasie wykonywania, aby dać przewagę jednemu lub większej liczbie graczy. W innych sytuacjach często dokonuje się tego poprzez zmianę plików gier w celu zmiany mechaniki gry.

</doc>
<doc id="77358" url="https://pl.wikipedia.org/wiki?curid=77358" title="Bezpłetwiec">
Bezpłetwiec

Bezpłetwiec, gęś skąpopłetwa ("Anseranas semipalmata") – gatunek dużego ptaka, jedynego przedstawiciela rodziny bezpłetwców (Anseranatidae). Zamieszkuje bagna północnej Australii i południowej Nowej Gwinei; reintrodukowany w stanie Wiktoria (południowo-wschodnia Australia), gdzie dawniej był szeroko rozpowszechniony.
Taksonomia.
Gatunek po raz pierwszy opisał w 1798 roku angielski ornitolog John Latham, nadając mu nazwę "Anas semipalmata". Jako miejsce typowe odłowu holotypu Latham wskazał rzekę Hawkesbury, w Nowej Południowej Walii w Australii. Jedyny przedstawiciel rodzaju "Anseranas" opisanego w 1828 przez francuskiego chirurga, przyrodnika i kolekcjonera René Lessona. Nie wyróżnia się podgatunków.
Duża odmienność bezpłetwców w stosunku do innych blaszkodziobych powoduje rozbieżności w klasyfikacji tego gatunku. Większość badaczy uznaje odrębność bezpłetwca i umieszcza go w rodzinie Anseranatidae, jednak niektórzy badacze (np. Mielczarek i Cichocki, 1999) klasyfikują go jako jedynego przedstawiciela podrodziny Anseranatinae w rodzinie kaczkowatych (Anatidae).
Morfologia.
Długość ciała samicy 70–80 cm, rozpiętość skrzydeł 125–165 cm, masa ciała 1405–2770 g; długość ciała samca 75–90 cm, rozpiętość skrzydeł 130–180 cm, masa ciała 1838–3195 g. W porównaniu do kaczkowatych wyróżnia się dość długimi nogami, długimi palcami oraz szczątkową błoną pławną.
Tryb życia.
Gniazdują kolonijnie na ziemi, samica składa 5–14 jaj. Jako jedyne tworzą rodziny, w których jest jedna samica i dwóch samców równocześnie, naprzemiennie wysiadujące jaja i opiekujące się swoim potomstwem. W sezonie lęgowym tworzą duże stada, mogące składać się nawet z kilku tysięcy osobników.
Status i ochrona.
Międzynarodowa Unia Ochrony Przyrody (IUCN) uznaje bezpłetwca za gatunek najmniejszej troski (LC – Least Concern) nieprzerwanie od 1988 roku. Liczebność populacji szacuje się na około milion osobników, a trend liczebności jest stabilny.

</doc>
<doc id="77363" url="https://pl.wikipedia.org/wiki?curid=77363" title="Dolinka Pusta">
Dolinka Pusta

Dolinka Pusta () – niewielka boczna dolinka zawieszona będąca odnogą Doliny Pięciu Stawów Polskich w Tatrach Wysokich. Ma powierzchnię 0,4 km² i stanowi typowy kocioł polodowcowy. Jej dno to rumowisko skalne.
Dolinkę otaczają:

</doc>
<doc id="77364" url="https://pl.wikipedia.org/wiki?curid=77364" title="Dolinka pod Kołem">
Dolinka pod Kołem

Dolinka pod Kołem – mała dolinka w Tatrach Wysokich, stanowiąca górne piętro Doliny Pięciu Stawów Polskich, utworzona przez dwupoziomowy cyrk lodowcowy. Jej nazwa pochodzi od dużego upłazu zwanego Kołem znajdującego się u podnóży Świnicy.
Opis doliny.
Dolinkę otaczają od strony zachodniej zbocza grani głównej od Walentkowego Wierchu (2156 m n.p.m.) do Świnicy (2301 m), a od północy wschodnia grań Świnicy do Zawratowej Turni (2247 m). Dalej granią od Zawratu prowadzi Orla Perć do Małego Koziego Wierchu (2228 m), stamtąd zaś od niej odchodzi boczna grań Kołowej Czuby (2105 m) – grań ta rozdziela Dolinkę pod Kołem i Dolinkę Pustą.
Na dnie karu, wśród licznych głazów, pamiątek po zlodowaceniu, położony jest Zadni Staw (1890 m), a na południowy wschód (poniżej Gładkiej Przełęczy) znajduje się Wole Oko (1867 m). Misa Zadniego Stawu zamknięta jest ryglem skalnym, na którym leży nietypowo skośnie ułożony wał moreny czołowej, sięgający 15 m wysokości. Zadni Staw i Wole Oko łączy niewielki potok. Oba te jeziora wypełniają niższy poziom kotła lodowcowego, poziom wyższy utworzony jest natomiast przez spłaszczenie na wysokości 1950–1990 m. Oprócz mis Zadniego Stawu i Wolego Oka w dolinie znajduje się wiele mniejszych zagłębień utworzonych u schyłku zlodowacenia po wytopieniu się brył martwego lodu. Część z nich wypełniona jest okresowo wodą. Wielkie (do 15 m średnicy) bloki skalne po wschodniej stronie Zadniego Stawu pochodzą z obrywów skalnych w obrębie masywu Kołowej Czuby, jakie miały miejsce u schyłku plejstocenu. Dzięki temu, że spadły one na powierzchnię topniejącego lodowca, uniknęły rozbicia na mniejsze fragmenty. Do głównej części Doliny Pięciu Stawów Polskich opada z Dolinki pod Kołem niezbyt stromy próg o wysokości 100 m.
Zdaniem niektórych badaczy (m.in. Stanisława Lencewicza) przed epoką lodowcową Dolinka pod Kołem należała do systemu Doliny Cichej, a grań główna Tatr przebiegała przez Kołową Czubę. Według Mieczysława Klimaszewskiego jest to pogląd nieuzasadniony, a w rzeczywistości było przeciwnie – pierwotna Dolina Roztoki rozpoczynała się pod szczytem Wielkiej Kopy Koprowej (2052 m). Dowodem na to ma być obniżenie Gładkiej Przełęczy (1994 m) oraz ukształtowanie górnej części Doliny Cichej.

</doc>
<doc id="77366" url="https://pl.wikipedia.org/wiki?curid=77366" title="Zamek w Oświęcimiu">
Zamek w Oświęcimiu

Zamek w Oświęcimiu – budowla wzniesiona w średniowieczu na szczycie wzgórza, na prawym brzegu rzeki Soły w Oświęcimiu. 
Zamek składa się ze zbudowanej pod koniec XIII-wieku wczesnogotyckiej wieży typu bergfried oraz dwukondygnacyjnego, podpiwniczonego budynku wzniesionego na planie prostokąta (stare skrzydło zamku z początku XVI wieku) i łącznika z lat 1929–1931 wybudowanego na miejscu starszej zabudowy. Znaczną część fortyfikacji zabrała – zmieniająca przez wieki swój bieg – rzeka. 
Na wzgórzu zamkowym znajdują się resztki murów obronnych, bastei. Zamek królewski położony był w drugiej połowie XVI wieku w powiecie śląskim województwa krakowskiego. Pod zamkiem ciągną się dwa tunele: starszy (zbudowany przed 1914 r.) i drugi wydrążony przez Niemców (1940–1944). Tunel ten pełnił funkcję schronu przeciwlotniczego.
Opis zamku.
Wieżę zbudowano na rzucie kwadratu o boku 10,5 m, jej ściana zachodnia została wysunięta poza obrys murów o około 2 m, a cała wieża 1,5 m ponad poziom najstarszej części muru. Po wzniesieniu kamiennej budowli do wysokości 1,7 m nad poziom fundamentów, prace z nieznanych przyczyn przerwano, a po wznowieniu budowy zmieniono materiał budowlany na cegłę. Zastosowano technikę opus emplectum, cegły ułożono w wątku wendyjskim. Grubość ścian wieży u podstawy wynosi ok. 4 m, zachowały się dwa piętra z tego okresu i dobudowana kondygnacja, w miejscu niezachowanej, z XVI wieku. Dach, kryty gontem, wieńczą dwie miedziane kule. Wewnątrz na wyższej kondygnacji jest duże pomieszczenie mieszkalne z kominkiem, od strony północno-wschodniej widnieje okno strzelnicze z reliktem dawnego pomostu (drewniana belka wbita w mur). Od południowej strony na poziomie dziedzińca znajduje się wejście wykonane w XIX wieku. Pierwotne, zwieńczone ostrołukowym portalem, znajduje się 10 m wyżej. Styl budowli, pomimo wielu napraw i rekonstrukcji, pozostał niezmieniony.
Na podstawie zachowanych dokumentów lustracyjnych zamku można opisać wyposażenie i wygląd pomieszczeń. By wejść do zamku, trzeba było przejść po dwóch drewnianych mostach; pomieszczenia, w których podejmowano przybyłych, mieściły się na piętrze. Składały się na nie duża izba sądowa, dwa pokoje i dodatkowa sala. Po drugiej stronie zamku, też na piętrze, znajdowało się kilka izb i kaplica, pod nimi kancelaria i "sklepy" (pomieszczenia dobrze zabezpieczone, być może przechowywano tam księgi grodzkie). 
Wieża miała dwie lub trzy kondygnacje połączone wewnątrz schodami. Wejście na znacznej wysokości wymagało przystawiania drabiny. W XVI wieku dobudowano drewniane schody zewnętrzne, które nie przetrwały do czasów współczesnych. W dolnej części, do której nie było dostępu z zewnątrz, mieściło się więzienie. Na elewacji wieży widniał zegar. 
W budynku sąsiadującym z wieżą, oprócz pomieszczeń mieszkalnych, była piekarnia, spiżarnie, sklepione piwnice, kuchnia, browar, słodownia.
W zbrojowni przy pierwszej bramie przechowywano hakownice, kusze, działa kopijnicze, pawęże, sulice (krótkie włócznie z żelaznym ostrzem), włócznie, proch strzelniczy, kule żelazne, sypy do kusz.
Historia.
Pierwsze wzmianki o kasztelanii oświęcimskiej pochodzą z okresu, gdy została ona przyłączona do księstwa opolskiego (lata 1177–1179).
Przebudowę i umocnienie obronne zamku przypisuje się synowi Mieszka Plątonogiego księciu Kazimierzowi. Świadczyć o tym mogą odkrycia archeologiczne w pobliżu wieży potwierdzające istnienie obiektu murowanego na wzgórzu zamkowym w pierwszej połowie XIII wieku.
W 1241 gród i okolice splądrowali Tatarzy pod dowództwem Baidara, zmierzający na Śląsk. Po tym wydarzeniu miasto odbudowano i otoczono murami, a na wzgórzu rozpoczęto wznoszenie kamiennego stołpu na planie kwadratu. Koło tej wieży po uzyskaniu przez Oświęcim w 1291 przywileju sądowniczego kat, nazywany "mistrzem świętej sprawiedliwości", wykonywał wyroki. 
W 1314 lub (1315) zamek został siedzibą pierwszego władcy Księstwa Oświęcimskiego – księcia Władysława I. 
W latach 1414–1433, przez cały okres swojego panowania, rezydował w zamku książę Kazimierz I, syn Przemysława.
W 1453 zamek przetrwał oblężenie byłego właściciela Jana IV, który nie mogąc się pogodzić z utratą rezydencji, dążył do jego odzyskania.
W 1454 zamek wraz z księstwem oświęcimskim został oddany w hołd Kazimierzowi Jagiellończykowi, a trzy lata później 21 lutego sprzedany. Ponieważ król nabył lenna czeskie, musiał porozumieć się z królem Czech co do statusu tych włości. Na mocy traktatu głogowskiego (1462) zamek, jako część ziemi oświęcimsko-zatorskiej, stał się częścią Korony. Pierwszym kasztelanem został Mikołaj Słop. Król otoczył nowy nabytek, położony w sąsiedztwie Śląska, szczególną troską. Polecił odrestaurować zamek i mury miasta, umocnić system obronny i pogłębić fosy. Prace sfinansowali mieszkańcy ziemi oświęcimskiej i krakowskiej jednorazową dobrowolną daniną. 
W 1503 pożar strawił drewniane zabudowania, ocalał jedynie stołp i fundamenty. Odbudowa trwała wiele lat, a na potrzeby budowy zamku uruchomiono w 1512 cegielnię i w 1525 kamieniołom. Prace zakończono w 1534. Koszty odbudowy pokrył ustanowiony podatek powszechny i opłaty uzyskane za korzystanie z mostu zbudowanego w 1504. Zezwolenie na budowę mostu musiał potwierdzić sam król Aleksander Jagiellończyk, ponadto zwolnił miasto na 15 lat z podatków. Była to ostatnia wielka przebudowa zamku i jego otoczenia. W późniejszych latach budowla systematycznie chyliła się ku upadkowi, traciła swój obronny charakter.
Pożar spowodowany przez Szwedów w 1656 przypieczętował upadek zamku.
Lustracja z 1765 wykazała zniszczenia wszystkich zabudowań oprócz wieży i budynku południowego zamku. Powodzie w 1805 i 1813 podmyły wzgórze i zniszczyły mury obronne oraz budynki gospodarcze. Przez pewien czas w zamku mieścił się skład soli, po czym władze austriackie przeznaczyły go do rozbiórki, czego jednak nie zrealizowano. Ostatnie przebudowy z lat 1904–1906 i 1929–1931 ostatecznie zmieniły charakter zamku. O jego dawnym przeznaczeniu i obronności świadczyła tylko gotycka wieża.
W czasie II wojny światowej w zamku była siedziba niemieckich władz okupacyjnych. Obecnie jest własnością Urzędu Miejskiego w Oświęcimiu. W 2007 zakończył się pierwszy etap remontu współfinansowanego przez Unię Europejską. W drugim etapie zostanie odrestaurowana gotycka wieża.

</doc>
<doc id="77367" url="https://pl.wikipedia.org/wiki?curid=77367" title="Stanislao Loffreda">
Stanislao Loffreda

Stanislao Loffreda OFM (ur. 15 stycznia 1932 w Monteprandone) − włoski franciszkanin, archeolog, licencjat nauk biblijnych (Papieska Komisja Biblijna), doktor teologii biblijnej, absolwent archeologii Instytutu Orientalnego w Chicago, ceramolog, poeta.
Życiorys.
Loffreda należy do franciszkańskiej prowincji św. Jakuba z Marchii we Włoszech. Śluby wieczyste złożył 19 października 1955, święcenia kapłańskie przyjął 29 czerwca 1956. Licencjat z nauk biblijnych uzyskał przed Papieską Komisją Biblijną w Rzymie w 1961. W 1962 obronił pracę doktorską z teologii biblijnej we Franciszkańskim Studium Biblijnym w Jerozolimie, następnie w 1967 ukończył archeologię w Instytucie Orientalnym w Chicago. Wykładał archeologię biblijną i topografię Jerozolimy we Franciszkańskim Studium Biblijnym w Jerozolimie. W latach 1978-1990 był dziekanem tej uczelni. W latach 1968-1991 wraz z Virgilio Corbo prowadził prace wykopaliskowe Studium Biblijnego w Kafarnaum, w latach 1978-1981 na Macheroncie. Ponowne prace wykopaliskowe dla Kustodii Ziemi Świętej prowadził w Kafarnaum w latach 2001-2005. Szczególnym polem badawczym Loffredy była ceramika palestyńska I-XII wieku. Loffreda brał też udział w wykopaliskach w Magdali nad Jeziorem Galilejskim i na Herodium na Pustyni Judzkiej. W latach 60. XX w. prowadził też wykopaliska w Et-Tabgha. Opublikował szereg książek i artykułów w specjalistycznych periodykach włoskich i angielskojęzycznych. Loffreda publikuje również poezję w dialekcie askolańskim z Marchii (Ascoli Piceno).

</doc>
<doc id="77371" url="https://pl.wikipedia.org/wiki?curid=77371" title="Tornado (klasa jachtu)">
Tornado (klasa jachtu)

Tornado – klasa jachtu żaglowego w układzie katamaranu, będący regatową klasa olimpijska od 1976 roku. Został zaprojektowany w 1967 roku przez Rodneya Marcha z pomocą Terry'ego Pierce'a i Rega White'a specjalnie w celu uzyskania jachtu mającego stać się klasą olimpijską. Od tego czasu zbudowano na świecie ponad 4800 jachtów klasy Tornado.
Zdolna osiągać prędkości powyżej 30 węzłów z wiatrem i 18 węzłów na wiatr, klasa Tornado jest często określana jako "żeglarska Formuła 1".
Oprócz udoskonaleń technicznych w technologii kadłuba, żagla, drzewców, lepszych bloków i linii - Tornado pozostało niezmienione od początków do początku lat 90. Następnie, w wyniku rosnącej popularności innych, mniejszych katamaranów, klasa Tornado podjęła znaczący program rozwojowy w 1993 roku. Było to szczególnie odpowiedzią na prośbę IYRU o poszukiwanie sposobów na poprawę świadomości publicznej i medialnej żeglarstwa, a po drugie, aby odpowiedzieć potencjalnym pretendentom do roli "najlepszego kata".

</doc>
<doc id="77372" url="https://pl.wikipedia.org/wiki?curid=77372" title="David Packard">
David Packard

David Packard (ur. 7 września 1912 w Pueblo, zm. 26 marca 1996) – amerykański inżynier i organizator przemysłu komputerowego. Jeden z założycieli Hewlett-Packard Company.
Ukończył Stanford University w Kalifornii, gdzie otrzymał bakalaureat sztuki w roku 1934 i stopień magisterski w dziedzinie nauk technicznych (elektrotechnika) w roku 1939. W latach 1936–1938 pracował jako inżynier w General Electric. Następnie wespół z Billem Hewlettem, przyjacielem ze studiów, założył HP. W roku 1947 został prezesem; stanowisko to zajmował do roku 1964, w którym wybrano go dyrektorem zarządzającym (CEO) i prezesem rady nadzorczej.
W roku 1969 opuścił przedsiębiorstwo, został bowiem powołany na stanowisko zastępcy sekretarza obrony (wiceministra) USA w pierwszej administracji prezydenta Nixona. Pełnił tę funkcję niemal trzy lata; w roku 1971 podał się do dymisji, powrócił do Kalifornii i został ponownie wybrany prezesem rady nadzorczej HP.
Był członkiem licznych towarzystw naukowych i akademii, m.in. Institute of Electrical and Electronics Engineers (IEEE) i National Academy of Engineering. Był współzałożycielem i prezesem American Electronics Association. Prowadził ożywioną działalność społeczną i charytatywną, m.in. w dziedzinie ochrony przyrody. Czynnie uprawiał politykę, współpracując na wysokich stanowiskach z administracją – m.in. w latach 1975–1982 był członkiem komitetu naukowego Amerykańsko-Radzieckiej Rady Handlu i Ekonomii, w latach 1983–1985 kierował Amerykańsko-Japońską Komisją Doradczą. W latach 1990–1992 był członkiem prezydenckiej Komisji Doradczej do spraw Nauki i Techniki. Zajmował też wiele wysokich stanowisk w różnych korporacjach przemysłowych – m.in. Boeing Co., Caterpillar Tractor, Chevron Corp., Genentech Inc. Do samej śmierci był dyrektorem Beckman Laser Institute &amp; Medical Clinic.
Otrzymał doktoraty honorowe: z nauk ścisłych od Colorado College; prawa od University of California, Catholic University i Pepperdine University; z literatury od Southern Colorado State College; z nauk technicznych od University of Notre Dame.

</doc>
<doc id="77373" url="https://pl.wikipedia.org/wiki?curid=77373" title="Biskupi gnieźnieńscy">
Biskupi gnieźnieńscy

Biskupi gnieźnieńscy − biskupi diecezjalni (jednocześnie arcybiskupi metropolici) i biskupi pomocniczy archidiecezji gnieźnieńskiej. Arcybiskupom metropolitom gnieźnieńskim przysługuje tytuł prymasa Polski (od 1417). Mają także prawo używania purpurowych szat nawet jeśli nie są kardynałami.
Biskupi.
Biskupi diecezjalni.
Uwaga! Do Henryka Kietlicza daty, a w paru przypadkach (np. Bogumił z Dobrowa) nawet kolejność poszczególnych arcybiskupów są niepewne.

</doc>
<doc id="77374" url="https://pl.wikipedia.org/wiki?curid=77374" title="Hemolizyna">
Hemolizyna

Hemolizyna – substancja, zwykle białkowa lub lipidowa, zdolna do wywołania hemolizy, czyli rozpadu erytrocytów. Przykłady hemolizyn:
Mimo że definicja dotyczy krwinek czerwonych, które podlegają lizie najłatwiej i efekt lizy jest szybko dostrzegalny, to wiele hemolizyn ma również zdolność do lizowania innych typów komórek.

</doc>
<doc id="77375" url="https://pl.wikipedia.org/wiki?curid=77375" title="Akira Kurosawa">
Akira Kurosawa

 (ur. 23 marca 1910 w Tokio, zm. 6 września 1998 tamże) – japoński reżyser, scenarzysta i producent filmowy. Uznawany za jednego z największych twórców w historii kina. 
Laureat wielu najważniejszych nagród w świecie filmu, m.in. Złotego Lwa na 12. MFF w Wenecji za film "Rashōmon" (1950), Srebrnego Lwa na 15. MFF w Wenecji za "Siedmiu samurajów" (1954), Złotej Palmy na 33. MFF w Cannes za film "Sobowtór" (1980), Honorowego Oscara za całokształt twórczości (1989). Zdobywca dwóch Oscarów dla najlepszego filmu nieanglojęzycznego za filmy "Rashōmon" (1950) i "Dersu Uzała" (1975).
Kurosawa był jednym z najbardziej znanych reżyserów zarówno w Japonii, jak i poza granicami swojego kraju. Jego twórczość wywarła wielki wpływ na kilka pokoleń filmowców na całym świecie. Kariera reżyserska Kurosawy trwała równo pół wieku – od debiutanckiej, zrealizowanej w czasie wojny "Sagi o dżudo" (1943) po jego ostatni film, "Madadayo" (1993).
Życiorys.
Akira Kurosawa urodził się 23 marca 1910 w Ōmori w Tokio, jako najmłodszy z siedmiorga dzieci. Jego ojciec był oficerem, potomkiem samurajów. W młodości Akira interesował się malarstwem, w szczególności sztuką europejską.
Dorastał z bratem o imieniu Heigo. Razem z nim brał udział w spotkaniach lewicujących środowisk intelektualnych. Heigo Kurosawa był aktorem i uprawiał sztukę benshi, tzn. podkładał głos postaci niemych filmów. Gdy zaczęto nagrywać udźwiękowione filmy, stracił pracę i z tego powodu próbował popełnić samobójstwo. Drugim traumatycznym doświadczeniem z dzieciństwa było trzęsienie ziemi, które nawiedziło Tokio w 1923 roku.
W 1936 roku Kurosawa odpowiedział na ogłoszenie wytwórni filmowej poszukującej asystenta reżysera. Został przyjęty, szybko zdobył uznanie i awansował ze względu na kreatywność i wszechstronność. Jako samodzielny reżyser zadebiutował w 1943 filmem "Saga o judo".
Mimo iż jego najbardziej znanymi dziełami są filmy z lat 50. i 60. XX wieku, reżyserował i pisał scenariusze aż do śmierci. 
Laureat Nagrody Asahi (1965) i Nagrody Kioto w dziedzinie sztuki i filozofii (1994).
Zmarł 6 września 1998 w tokijskiej dzielnicy Setagaya z powodu udaru.
Filmy.
Akcja najbardziej znanych filmów Kurosawy toczy się w feudalnej Japonii. Fabuła kilku jego filmów stanowi adaptacje dzieł Williama Shakespeare’a: "Ran" został oparty na "Królu Learze", "Tron we krwi" – na "Makbecie", a "Zły śpi spokojnie" – "Hamlecie".
"Ukryta forteca" ("Kakushi toride no san akunin"), opowieść o księżniczce, jej generale i dwóch bufonowatych farmerach, stała się dla George’a Lucasa jedną z inspiracji przy tworzeniu "Gwiezdnych wojen". Inne znane filmy Kurosawy to: "Rashōmon", "Siedmiu samurajów" (na podstawie którego nakręcono później western "Siedmiu wspaniałych" oraz serial anime; film natchnął także Stephena Kinga, który cyklu Mroczna Wieża, napisał, zainspirowany filmem) czy "Straż przyboczna" – pierwowzór westernu Sergia Leone "Za garść dolarów". Kontynuację "Straży przybocznej" stanowi film "".
Kurosawa wyreżyserował filmowe adaptacje kilku rosyjskich powieści, m.in. "Idioty" Fiodora Dostojewskiego i "Na dnie" Maksima Gorkiego. Film "Niebo i piekło" oparty został na kanwie powieści kryminalnej Eda McBaina. W szesnastu z jego filmów, nakręconych między 1948 a 1964 rokiem, pojawiają się ci sami aktorzy, w szczególności Toshirō Mifune, którego współpraca z Kurosawą rozpoczęła się w 1948 ("Pijany anioł"), a skończyła w 1964 ("Rudobrody").
Po zrealizowaniu tego ostatniego Kurosawa zaczął kręcić w kolorze, zmieniając styl swoich filmów, które miały charakter epicki. Jego kolejny film, "Dō desu ka den", opowiadający o grupie biedaków żyjących na wysypisku śmieci, nie osiągnął sukcesu. Reżyser rozpoczął wtedy pracę przy hollywoodzkim projekcie "Tora! Tora! Tora!", ale wytwórnia 20th Century Studios zastąpiła go Kinjim Fukasaku, zanim film został ukończony.
Zaczął tworzyć kolejne filmy, takie jak "Ran", "Dersu Uzała", nakręcony w ZSRR, którego fabuła oparta jest o historyczny – z początków XX wieku – epizod z badań Dalekiego Wschodu. Film ten uzyskał Oscara w kategorii film obcojęzyczny. "Sobowtór" to opowieść o sobowtórze średniowiecznego japońskiego władcy, który przejmuje jego tożsamość. Do ostatnich filmów Kurosawy należą między innymi "Sny", "Sierpniowa rapsodia" i "Madadayo".

</doc>
<doc id="77376" url="https://pl.wikipedia.org/wiki?curid=77376" title="Konkurencja antygenowa">
Konkurencja antygenowa

Konkurencja antygenowa (kompetycja antygenowa) to zjawisko hamowania reakcji immunologicznej na jeden antygen po podaniu innego antygenu.
Wyróżnia się:
Osobnym niejako zjawiskiem jest konkurencja sekwencyjna, w której nie odgrywa roli miejsce podania, ale czas, po którym podany jest drugi antygen.
Podstawy zjawiska kompetycji antygenowej nie są, jak dotąd, wyjaśnione.

</doc>
<doc id="77377" url="https://pl.wikipedia.org/wiki?curid=77377" title="Kompetycja antygenowa">
Kompetycja antygenowa



</doc>
<doc id="77379" url="https://pl.wikipedia.org/wiki?curid=77379" title="Virgilio Corbo">
Virgilio Corbo

Virgilio Canio Corbo, OFM (ur. 8 lipca 1918 w Avigliano, zm. 6 grudnia 1991 w Kafarnaum) – włoski archeolog i palestynolog, franciszkanin.
Życiorys.
Odkrywca domu św. Piotra Apostoła w Kafarnaum. Prowadził wykopaliska na Polu Pasterzy w Bajt Sahur, na Herodium, w bazylice Grobu Świętego i Grocie Pojmania Jezusa w Jerozolimie, na Górze Nebo i na Macheroncie w Jordanii oraz w Magdalii nad Morzem Tyberiadzkim.
Podczas prac prowadzonych w latach 40. i 50. XX wieku w Bir El-Qutt odkrył cztery inskrypcje z V–VI w. zapisane pismem "Asomtawruli" (gruz. „majuskuła”) – najstarsze znane inskrypcje zapisane w alfabecie gruzińskim. 
Przez całe życie związany ze Studium Biblicum Franciscanum w Jerozolimie. Liczne publikacje w języku włoskim i angielskim. Jego głównymi współpracownikami byli Stanislao Loffreda i Eugenio Alliata.
Został pochowany koło kościoła św. Piotra w Kafarnaum, w którym przewodniczył kilkunastu kampaniom wykopaliskowym.

</doc>
<doc id="77381" url="https://pl.wikipedia.org/wiki?curid=77381" title="Hydrant">
Hydrant

Hydrant – urządzenie, które umożliwia bezpośredni pobór wody z głównych przewodów sieci wodociągowej. Hydrant jest wyposażony w zawór i złącze do węża, ma zastosowanie w celach gospodarczych oraz przeciwpożarowych.
Rozróżnia się hydranty:
Nazwą "hydrant" określa się również elastyczny wąż pożarniczy służący do wyprowadzania wody z sieci wodociągowej lub zbiornika wody.
Akty prawne w Polsce.
Ustawa:
Rozporządzenia:
Polskie Normy:

</doc>
<doc id="77383" url="https://pl.wikipedia.org/wiki?curid=77383" title="Ekechejria">
Ekechejria

Ekechejria, ekecheiria (gr. "Ἐκεχειρία") – dosłownie „wyciągnięcie ręki”, w znaczeniu „święty pokój”, „pokój boży”. Pierwsze starożytne igrzyska olimpijskie odbyły się w 776 roku p.n.e., jednak jak głosi legenda w 820 p.n.e. wyrocznia w Delfach nakazała Likurgowi, królowi Sparty, „restaurację” igrzysk w Olimpii. Termin restauracja znany jest z przekazu, a świadczy on o tym, że i przed 820 rokiem p.n.e. odbywały się zawody, lecz z nieznanych przyczyn zostały przerwane. Taką tezę potwierdzają badania archeologiczne prowadzone w olimpijskim sanktuarium. Wówczas miał na brązowym dysku zostać spisany traktat, którego sygnatariuszami byli:
Zawarty traktat miał gwarantować „pokój boży” czyli zapewnić:
Dysk miał być złożony w olimpijskiej świątyni Hery.
Podobny pokój gwarantowała też Amfiktionia Delficka.
Ekechejria jako personifikacja.
Ekechejria jest także mało znaną upersonifikowaną boginią grecką. Przedstawienie Świętego Pokoju jako bogini znane jest z rzeźby umieszczonej w wejściu do świątyni Zeusa w Olimpii. Znajdowała się tam rzeźba Ifitosa korowanego przez boginię. Fakt ten jest znany dzięki informacji przekazanej przez Pauzaniasza [V, 10; 26].

</doc>
<doc id="77384" url="https://pl.wikipedia.org/wiki?curid=77384" title="Ekecheira">
Ekecheira



</doc>
<doc id="77385" url="https://pl.wikipedia.org/wiki?curid=77385" title="Sebastiano Caboto">
Sebastiano Caboto

Sebastiano Caboto także Sebastiano Gaboto lub ang. Sebastian Cabot (ur. ok. 1476 lub ok. 1484 w Wenecji, zm. ok. 1557 w Londynie) – włoski żeglarz, kartograf i odkrywca w służbie angielskiej i hiszpańskiej, syn odkrywcy Johna Cabota (1450–1499).
Życiorys.
Sebastian Cabot był synem włoskiego odkrywcy w służbie angielskiej Johna Cabota (1450–1499). Różne źródła podają różne daty urodzenia Sebastiana Cabota – zarówno Encyclopedia Britannica jak i Encyklopedia PWN podają, że urodził się ok. 1476 roku, natomiast inne m.in. "Dictionary of Canadian Biography", podają lata 80. XV wieku – ok. 1484 roku. Miejscem jego narodzin była prawdopodobnie Wenecja. W 1495 roku wyjechał wraz z ojcem do Anglii. 
Niewiele wiadomo na temat jego młodości, a informacje o jego późniejszym życiu podawane są w wątpliwość z uwagi na to, że pochodzą one z jego własnych relacji, które stawiały jego samego na pierwszym planie. 
Według własnej relacji opublikowanej w legendzie swojej mapy z 1544 roku Sebastian miał uczestniczyć w wyprawie ojca z 1497 roku. John Cabot jako pierwszy udał się na poszukiwania alternatywnego szlaku do Azji i w 1497 roku dopłynął do wybrzeży Labradoru albo do Cape Breton (miejsce lądowania Cabota nie jest jednoznacznie zidentyfikowane), będąc przekonanym, że dopłynął do Azji. Podczas gdy "Dictionary of Canadian Biography" podaje, że nie ma dowodów na udział Sebastiana w wyprawach ojca, to Encyklopedia PWN podaje, że Sebastian towarzyszył ojcu podczas drugiej wyprawy w 1498 roku. Własne relacje Sebastiana Cabota doprowadziły do przekonania, że to on dowodził wyprawami w 1497 i 1498 roku. Jeszcze w XIX wieku uważano, że to raczej Sebastian Cabot odkrył Amerykę Północną. Dalton (2016) relacjonuje, że poszukiwania dowodów na wyprawy prowadzone przez Sebastiana Cabota w archiwach angielskich nie przyniosły rezultatu, natomiast dokumenty w archiwach weneckich i mediolańskich wskazywały na ekspedycje Johna Cabota. Amerykański historyk specjalizujący się historii odkrycia Ameryki Henry Harrisse (1829–1910) potępił w 1896 roku Sebastiana Cabota jako kłamcę i oszusta. 
W 1505 roku król Anglii Henryk VII Tudor (1457–1509) przyznał Sebastianowi roczną rentę w uznaniu jego służby w Bristolu. Jego wyprawa z 1508/1509 roku w poszukiwaniu drogi do Chin na północ od Labradoru nie jest dobrze udokumentowana, a informacje o podróży pochodzą z jego własnych relacji. Wybór trasy na północy sugeruje, że poszukiwał Przejścia Północno-Zachodniego. Sebastian Cabot – według relacji własnej – dotarł na wody współczesnej Arktyki – do Cieśniny Davisa, Cieśniny Hudsona i Zatoki Hudsona.
W 1512 roku Cabot na zlecenie króla Henryka VIII (1491–1547) sporządzał mapy podczas wyprawy armii angielskiej, by wesprzeć króla Ferdynanda Aragońskiego (1452–1516) w walce z Francją. 
Henryk VIII zaprzestał finansowania wypraw do Ameryki Północnej, a Cabot zdecydował się wstąpić do służby hiszpańskiej, gdzie otrzymał stopień kapitana. W 1516 roku miał poprowadzić ekspedycję hiszpańską, która jednak została odwołana po śmierci Ferdynanda Aragońskiego. W 1518 roku został mianowany głównym pilotem odpowiedzialnym za wykształcenie, licencjonowanie i wyposażenie wszystkich pilotów. Na stanowisku tym zastąpił hiszpańskiego nawigatora Juana Díaz de Solís (1470–1516).
Na początku lat 20. XVI w. Cabot szukał wsparcia dla kolejnej wyprawy do Nowej Fundlandii u Henryka VII. Król, Thomas Wolsey (1471/1474–1530) i rada królewska poparli projekt, który wsparli również kupcy z Bristolu. Jednak wobec braku zaangażowania kupców londyńskich, wsparcie okazało się niewystarczające i Cabot wrócił do Hiszpanii. 
W 1526 roku Cabot został kapitanem hiszpańskiej wyprawy do Indii szlakiem wokół Ameryki Południowej. W ekspedycji popłynęły cztery statki z 200 uczestnikami. Z uwagi na relacje o bogactwach Ameryki Południowej, Cabot zmienił kurs wyprawy pomimo buntu innych uczestników i wpłynął na rzekę La Platę. Przy ujściu San Salvador do Urugwaju założył fort San Salvador. Poszukiwał złota w regionie Parany, Río Carcarañá i Paragwaju. Nad Río Carcarañá założył fort Sancti Spiritus. Zimę 1528–1529 spędził w San Salvador, a wiosną kolejnego roku udał się do Sancti Spiritus, który został wcześniej zdobyty przez Indian. Cabot podjął decyzję o powrocie i przybył do Sewilli latem 1530 roku. 
Wobec niepowodzenia wyprawy Cabot został pociągnięty do odpowiedzialności i skazany na zesłanie do Afryki. Kary nigdy jednak nie odbył, a od 1532 roku ponowie wykonywał obowiązki głównego pilota. Cabot cieszył się przychylnością władcy, któremu zdał relację z pobytu w Ameryce Południowej i zaproponował kolejną ekspedycję. 
W 1544 roku ukazała się mapa świata przypisywana Cabotowi, która przechowywana jest w zbiorach Biblioteki Narodowej Francji. 
W 1551 roku Cabot stanął na czele angielskiej "Company of Merchant Adventurers" (późniejszej Kompanii Moskiewskiej (ang. "Muscovy Company")), kompanii powstałej z inicjatywy kupców zainteresowanych znalezieniem Przejścia Północno-Wschodniego. W 1553 roku kompania sfinansowała pierwszą wyprawę angielską w poszukiwaniu szlaku do Azji na północnym wschodzie. 
Cabot zmarł w Londynie w 1557 roku. 

</doc>
<doc id="77388" url="https://pl.wikipedia.org/wiki?curid=77388" title="Wielki Staw Polski">
Wielki Staw Polski

Wielki Staw Polski lub po prostu Wielki Staw (, , ) – największe jezioro tatrzańskie, położone w Tatrach Wysokich na wysokości 1665 m n.p.m., w Dolinie Pięciu Stawów Polskich u zboczy Miedzianego. Powierzchnia jeziora według pomiarów WIG z 1934 r. wynosi 34,14 ha, głębokość 79,3 m. Nowsze sondowanie przeprowadzone przez Adama Choińskiego określiło głębokość na 80,3 m. W wielu publikacjach encyklopedycznych i przewodnikowych jako nieco większe pod względem powierzchni podawane jest (za pomiarami WIG) Morskie Oko, co jednak nie znajduje potwierdzenia we współczesnych badaniach teledetekcyjnych.
Opis.
Wielki Staw Polski jest najgłębszym i najdłuższym (998 m) jeziorem w Tatrach i trzecim pod względem głębokości w Polsce (najgłębsze jest jezioro Hańcza). Pojemność zbiornika wynosi ok. 13 mln m³ wody i jest to największa pojemność jeziora w Tatrach (jego pojemność stanowi 1/3 pojemności wszystkich jezior tatrzańskich). Dawny przewodnik tatrzański pisał o tym stawie: "„W toniach jego schowałby się cały krakowski kościół Panny Maryji ze swą wysoką wieżą, żeby tylko wierzchołek dachu z koroną nad powierzchnię wystawał”". Najwyższa odnotowana temperatura wody wynosiła 11,2 °C. Ma ona barwę zieloną, a jej przejrzystość jest większa niż pozostałych jezior w dolinie i wynosiła w czasie pomiarów 13,2 m.
Zagłębienie Wielkiego Stawu zostało wyżłobione w plejstocenie w miejscu konfluencji lodowca spływającego z kotła pod Szpiglasowym Wierchem z lodowcem z Dolinki pod Kołem i Dolinki Pustej. Wyrzeźbieniu głębokiej misy sprzyjał opór stawiany masom lodu przez pobliskie wzniesienie Wyżniej Kopy (1713 m). Dno jeziora opada stromo przy brzegach, w pobliżu środka tafli jest natomiast dość płaskie (14,4% powierzchni dna położone jest na głębokości przekraczającej 70 m). Średnie nachylenie stoków pod powierzchnią wody wynosi 19°50′. Dno pokryte jest kamieniami i żwirem, a poniżej 40 m warstwą ciemnego mułu. Od północnego wschodu staw zamknięty jest ryglem skalnym z wałem moreny czołowej, przerwanym w miejscu odpływu. Wielki Staw zasilany jest trzema stałymi dopływami: potokiem z kotła Szpiglasowych Stawków, potokiem z Czarnego Stawu oraz potokiem doprowadzającym wody z Dolinki Pustej i Dolinki pod Kołem. Żwir naniesiony przez ten ostatni dopływ utworzył deltę wrzynającą się od zachodu w taflę stawu. Część wód przenika do niego również podziemnie (np. z Małego i Przedniego Stawu). Wody odpływające z jeziora (średnie natężenie przepływu 0,2–0,3 m³/s) tworzą potok Roztoka, na którym znajduje się wodospad Siklawa.
Brzegi porasta kosodrzewina, której zarośla powoli zwiększają powierzchnię po dawnych zniszczeniach spowodowanych gospodarką pasterską. Uwagę turystów zwraca pojedynczy okaz modrzewia kilkumetrowej wysokości. Nad północno-zachodnim brzegiem, na wysokości ok. 1725 m znajduje się najstarszy szałas tatrzański, wzmiankowany już w XVII wieku, a odnowiony w roku 1986. W jego pobliżu znajdują się liczne nienazwane małe oczka wodne. W maju 1952 r. utonął w Wielkim Stawie niedźwiedź, pod którym załamała się kra (został przez pracowników schroniska wydobyty i znajduje się w Muzeum Tatrzańskim). Z rzadkich w Karpatach gatunków roślin nad brzegiem jeziora stwierdzono występowanie wełnianeczki alpejskiej i turzycy skąpokwiatowej.
Pomiary.
Powierzchnia Wielkiego Stawu była określana w trakcie pomiarów katastralnych, z których najwcześniejsze wykonane zostały w roku 1787. Pierwsze badania batymetryczne jeziora przeprowadził Eugeniusz Klemens Dziewulski w 1880 roku, wśród wykonanych sondowań najgłębsze dało wartość 78 m. Kolejne pomiary (1910 r.), których autorem był Ludomir Sawicki wskazały na wyraźnie większą maksymalną głębokość Wielkiego Stawu (87,5 m), co nie zostało jednak potwierdzone w badaniach WIG z 1934 r. i według przypuszczeń Józefa Szaflarskiego spowodowane zostało brakiem kontroli rozciągliwości linki. Powierzchnia Wielkiego Stawu obliczona z planów Sawickiego wyniosła 35,78 ha, a Morskiego Oka 33,42 ha. Ekspedycja pomiarowa WIG w 1934 r. przyniosła niespodziewane rezultaty, wskazując na Morskie Oko jako jezioro o największej powierzchni w Tatrach – różnica wyniosła 0,4 ha (lub 0,57 ha w obliczeniach Szaflarskiego).
Warunki pomiarów były jednak różne dla poszczególnych stawów – Morskie Oko mierzono przy bardzo wysokim stanie wody po wiosennych roztopach, zaś Wielki Staw przy zalegającej jeszcze pokrywie lodowej i śnieżnej, która dodatkowo utrudniała precyzyjne określenie brzegu. Analiza współczesnych (2009, 2021) ortofotomap, sporządzonych ze zdjęć lotniczych wykonanych dla obu jezior w tych samych datach, wykazała, że Wielki Staw ma powierzchnię 34,44 ha i przewyższa Morskie Oko o około 1,5 ha. Podobne powierzchnie Wielkiego Stawu oraz różnice względem Morskiego Oka można odczytać też z innych opracowań kartograficznych utworzonych w ostatnich latach.
Wyniki historycznych oraz współczesnych pomiarów zestawione są w poniższej tabeli. W przypadku wymiarów podanych w oryginale w morgach i sążniach zastosowano przelicznik na jednostki metryczne z miar dolnoaustriackich.

</doc>
<doc id="77389" url="https://pl.wikipedia.org/wiki?curid=77389" title="Zadni Staw Polski">
Zadni Staw Polski

Zadni Staw Polski lub po prostu Zadni Staw, czasami nazywany także "Zadnim Stawem pod Kołem" lub "Stawem pod Kołem" – owalne jezioro tatrzańskie położone w Dolince pod Kołem, górnym piętrze Doliny Pięciu Stawów Polskich. Jest to jezioro cyrkowe, powstałe na dnie kotła polodowcowego. Powierzchnia jeziora wynosi 6,47 ha, głębokość – 31,6 m. Leży na wysokości 1890 m, drugie pod tym względem w Polsce (po Zadnim Mnichowym Stawku). Połączone jest potokiem (często znikającym pod kamieniami) z leżącym na południowy wschód Wolim Okiem. Ponad Zadnim Stawem wznoszą się szczyty: Zawratowa Turnia, Świnica, Walentkowy Wierch, Liptowskie Mury. Zimą na stawie tworzy się rekordowej grubości lód. W 1938 r. miał grubość 3,75 m.

</doc>
<doc id="77391" url="https://pl.wikipedia.org/wiki?curid=77391" title="Zadni Staw pod Kołem">
Zadni Staw pod Kołem



</doc>
<doc id="77393" url="https://pl.wikipedia.org/wiki?curid=77393" title="Wole Oko">
Wole Oko

Wole Oko – niewielkie, tatrzańskie jeziorko rozlewiskowe położone w Dolince pod Kołem u zboczy opadających z Gładkiej Przełęczy (Dolina Pięciu Stawów Polskich). Jezioro położone jest na wysokości 1862 m n.p.m. Głębokość i powierzchnia są zmienne, zależą od ilości wody wpływającej z Zadniego Stawu Polskiego. Potok płynie dalej pod kamieniami do Wielkiego Stawu Polskiego. Zimą jeziorko zamarza do dna. Przez większą część roku stanowi szóste co do wielkości jezioro w Dolinie Pięciu Stawów Polskich, zaprzeczając tym samym jej nazwie.

</doc>
<doc id="77394" url="https://pl.wikipedia.org/wiki?curid=77394" title="Przedni Staw Polski">
Przedni Staw Polski

Przedni Staw Polski lub po prostu Przedni Staw – polodowcowe jezioro tatrzańskie położone we wschodniej części Doliny Pięciu Stawów, najbardziej z nich wysunięte na wschód. Lustro jeziora leży na wysokości 1668 m n.p.m., jego powierzchnia wynosi 7,7 ha, a głębokość – 34,6 m. Od południowego wschodu w jego kierunku opadają stoki Opalonego Wierchu, od północy i wschodu otaczają je kopulaste wzgórza mutonów: Wyżnia Kopa (1722 m n.p.m.) i Niżnia Kopa (1711 m).
Poniżej Niżniej Kopy, nad brzegiem jeziora, w latach 1948–1953 zbudowano najwyżej położone w Tatrach Polskich schronisko.
Nadmiar wód przepływa przez Mały Staw Polski, zasilając Wielki Staw Polski, z którego wypływa potok Roztoka. Do południowej zatoki wpadają krótkie potoczki, płynące spod Miedzianego. Woda w stawie ma barwę zielono-żółtą i cechuje się dużą przejrzystością (13 m).

</doc>
<doc id="77395" url="https://pl.wikipedia.org/wiki?curid=77395" title="Czarny Staw Polski">
Czarny Staw Polski

Czarny Staw Polski lub po prostu Czarny Staw – polodowcowe jezioro tatrzańskie położone w południowej części Doliny Pięciu Stawów Polskich. Od południa w jego kierunku opadają zbocza Liptowskich Murów (odcinek od Gładkiego Wierchu do Kotelnicy). Od północy otacza go wał moreny środkowej. Lustro jeziora leży na wysokości 1722 m, jego powierzchnia wynosi 12,7 ha, głębokość – 50,4 m. Nadmiar wód odprowadzany jest potokiem do Wielkiego Stawu.
Potok tworzy liczne rozlewiska i podmokłe łąki (młaki), na których rośnie wiele gatunków roślin bagiennych i torfowych.

</doc>
<doc id="77396" url="https://pl.wikipedia.org/wiki?curid=77396" title="Mały Staw Polski">
Mały Staw Polski

Mały Staw, często nazywany Małym Stawem Polskim dla odróżnienia od Małego Stawu na Słowacji – niewielkie jezioro tatrzańskie położone w Dolinie Pięciu Stawów Polskich pomiędzy Przednim a Wielkim Stawem. Jezioro położone jest na wysokości 1668 m n.p.m., poniżej zboczy Wyżniej Kopy. Jego powierzchnia wynosi według pomiarów Wojskowego Instytutu Geodezyjnego z 1935 ok. 0,18 ha, głębokość 2,1 m. Wymiary ulegają szybkim wahaniom (głębokość od kilku do kilkunastu cm) w zależności od opadów. Dno pokryte jest warstwą ciemnego mułu. Przez jezioro przepływa okresowy potok odprowadzający nadmiar wody z Przedniego Stawu do Wielkiego Stawu. Na południe od stawu mniejsze oczka wodne. W okresie zimowym jezioro zamarza do dna. W stawie występuje traszka górska – jest to najwyżej w Polsce położone miejsce występowania tego płaza. Na młakach wokół stawu dorodne kępy roślin górskich: różeńca górskiego, dzwonka wąskolistnego, tojadu mocnego, potężne okazy arcydzięgla litworu.
Nad brzegiem jeziora Polskie Towarzystwo Tatrzańskie zbudowało w 1876 roku schronisko. Był to jedynie kamienny schron. W 1898 r. przeniesiono drugie, drewniane schronisko z Czerwonych Brzeżków (Schronisko im. Ludwika Zejsznera). W latach 1924–1926 PTT wzniosło nad brzegiem jeziora nowe schronisko według projektu Karola Stryjeńskiego. Spłonęło w 1945 r. Zaraz po wojnie PTT zbudowało kolejne schronisko. Obecnie mieści się tam Strażnicówka TPN, a nowe schronisko turystyczne stoi nad brzegiem Przedniego Stawu.

</doc>
<doc id="77397" url="https://pl.wikipedia.org/wiki?curid=77397" title="Siklawa">
Siklawa

Siklawa, Wielka Siklawa (, , ) – wodospad w Tatrach Wysokich na potoku Roztoka. Spada z progu ściany stawiarskiej oddzielającej doliny: Pięciu Stawów Polskich i Roztoki dwiema lub trzema strugami (w zależności od wysokości poziomu wody w Wielkim Stawie). Nachylenie ściany wynosi około 35°, a wysokość progu – około 65–70 metrów. Jest to największy wodospad w Tatrach, lecz nie najwyższy. Najwyższym wodospadem w całych Tatrach jest Ciężka Siklawa w Dolinie Białej Wody. Siklawa jest najwyższym wodospadem w Polsce.
Nazwa wodospadu Siklawica w Tatrach Zachodnich pochodzi od Siklawy.
Opis.
Wielka Siklawa najpiękniej wygląda w słoneczne dni, po obfitych opadach deszczu. Wokół niej, w rozpylonych kroplach wody, tworzą się wielobarwne tęcze. Siklawa była celem wycieczek górskich już na początku XIX wieku. Opisywana przez poetów, uwieczniana przez malarzy. W 1832 r. Seweryn Goszczyński pisał: "O sto kroków od nas przewalał się spadek Siklawej Wody, i rosił nas mgłami swoimi. Przekrojony od sterczącej na wierzchu opoki, rzuca się po skale prostopadłej".
Szlak turystyczny prowadzi po orograficznie prawej stronie wodospadu przez długi pas wygładzeń polodowcowych (tak zwane "Danielki"). Są to miejsca niebezpieczne, gdy są oblodzone. W 1924 r. poślizgnął się tutaj i poniósł śmierć przewodnik tatrzański Jan Gąsienica Daniel (i stąd właśnie pochodzi nazwa tego miejsca).

</doc>
<doc id="77403" url="https://pl.wikipedia.org/wiki?curid=77403" title="Kwas hydroksybutanodiowy">
Kwas hydroksybutanodiowy



</doc>
<doc id="77405" url="https://pl.wikipedia.org/wiki?curid=77405" title="Pawieł N. Jabłoczkow">
Pawieł N. Jabłoczkow



</doc>
<doc id="77406" url="https://pl.wikipedia.org/wiki?curid=77406" title="Zamek w Złocieńcu">
Zamek w Złocieńcu

Zamek w Złocieńcu (dawniej niem. "Falkenburg") – ruiny zamku w Złocieńcu położone na skarpie, nad Drawą.
Historia.
Na początku XIV wieku Ludolf I Starszy von Wedel otrzymał od margrabiego brandenburskiego ziemię nad rzeką Drawą, gdzie wybudował, początkowo skromny, warowny zamek na regularnej podstawie o wymiarach 36m x 36 m. Pierwotnie twierdza była niewielką jednopiętrową budowlą z wieżą. Właściciel mógł dysponować zaledwie jednym pomieszczeniem. Zamek oddzielała fosa od osady, a później miasta, które aż do połowy XIX wieku należało do właścicieli zamku. 
Badania archeologiczne wykazały, że zamkowe piwnice stanowią najstarszy element budowli i pochodzą z pierwszej połowy XIV wieku. Stara legenda głosiła, że zamek zbudowano na miejscu słowiańskiego grodziska. Badania archeologiczne nie potwierdzają tego faktu.
Według Zbigniewa Radackiego synowie Ludolfa I: Hasso i Luedeke dokonali pierwszej znaczącej rozbudowy zamku. Przebudowali skrzydło mieszkalne, która położone było wzdłuż południowego muru osłonowego. Powstały dwa równoległe budynki mieszkalne, które mogły być przeznaczone dla dwóch braci. W 1389 r. zamek został spalony przez Krzyżaków, którzy uwalniali porwanego księcia Wilhelma z Geldrii, a potem odbudowany. 
Powstanie skrzydła południowego Z. Radacki przypisuje działalności Henryka von Borcke, który w 1470 roku przejął znaczną część zamku.
Najstarszy wizerunek zamku przedstawiony został na miedziorycie Meriana z 1652 roku. Była to już renesansowa budowla. Zamek posiadał wtedy dwa skrzydła północne i południowe, które oddzielał wąski dziedziniec. Wieża zamkowa została wtopiona w fasadę południowego skrzydła i była niemal równa z kalenicami obu skrzydeł. Przebudowa w stylu renesansowym miała miejsce około 1600 roku. Wybito wówczas okna w murach osłonowych, co zapoczątkowało proces zatracania charakteru obronnego budowli. Wieżę zwieńczono renesansowym hełmem. 
Zasadniczą przebudowę zamku w drugiej połowie XVII wieku zrealizował miłośnik zamku w Heidelbergu – Caspar von Borcke. Caspar przekształcił zamek w imponujący renesansowy pałac. W jednym z pomieszczeń północnego skrzydła urządził wspaniałą salę rycerską. Caspar zlikwidował średniowieczny układ przestrzenny zamku. Zburzono skrzydło południowe i wieżę. Kolejne, niewielkie przebudowy realizowano w latach: 1700, 1780, 1854. Podczas ostatniej zastąpiono stary drewniany most solidnym kamiennym, natomiast zamkową fosę przekształcono w park.
W 1823 r. umarł ostatni złocieniecki von Borcke. Zamek ostatecznie przeszedł w ręce Bernharda von Mellenthina, który za dzielność okazaną na wojnie z Danią w 1864 roku otrzymał armatę od cesarza Wilhelma I. Działo to było charakterystyczną ozdobą dziedzińca aż do lat czterdziestych XX stulecia, kiedy zostało zabrane w niewiadome miejsce przez pluton polskich żołnierzy. Bernhard umarł bezdzietnie, a zamek odziedziczył Vitilo von Griesheim, a później jego syn Kurt.
W 1906 roku Kurt von Griesheim przygotowując się do wizyty cesarskiego syna Eitela Friedricha dokonał gruntownej przebudowy zamku. Prace wykonał mistrz budowlany z Kalisza - Willi Witchow. Podwyższono wieżę do wysokości sześciu pięter i zakończono ją efektownym hełmem. Pomieszczenia po obu stronach wieży otrzymały tak zwane mansardy, renowacji poddano także wnętrze budowli. 
II wojnę światową zamek przetrwał w nienaruszonym stanie. Został opuszczony i przez dziesiątki lat nie zagospodarowany. Brak opieki nad zabytkiem spowodowało jego rozgrabienie i zniszczenie. Zachowały się jedynie gotyckie piwnice z XIII w. oraz park zamkowy z aleją wiązów.

</doc>
<doc id="77407" url="https://pl.wikipedia.org/wiki?curid=77407" title="Équinoxe">
Équinoxe

Équinoxe – album Jeana-Michela Jarre’a, wydany w 1978 roku po ośmiu miesiącach pracy. Jedno z najpopularniejszych wydawnictw artysty.
Utwór "Équinoxe V" był wykorzystywany w czołówce polskiego programu popularnonaukowego "Kwant".
Remastering z oryginalnej taśmy analogowej w roku 2014 dla Yakuda Audio przygotował Dave Dadwater.
W 2018 minęło 40 lat od wydania albumu. Z tej okazji Jean-Michel Jarre wydał nowy album – "Equinoxe Infinity".
Sprzęt.
Jarre wykonywał utwory z "Équinoxe" na następujących urządzeniach:
ARP 2600 Synthesizer, EMS Synthi AKS, VCS 3 Synthesizer, Yamaha Polyphonic Synthesizer, Oberheim Polyphonic Synthesizer, RMI Harmonic Synthesizer, RMI Keyboard Computer, ELKA 707, Korg Polyphonic Ensemble, Eminent 310 Unique, Mellotron, ARP Sequenzer, Oberheim Digital Sequencer, Matrisequencer 250, Rhythmicomputer, Korg KR55, Vocoder E.M.S.1000

</doc>
<doc id="77408" url="https://pl.wikipedia.org/wiki?curid=77408" title="Złocieniec">
Złocieniec

Złocieniec (niem. "Falkenburg") – miasto w północno-zachodniej Polsce, w woj. zachodniopomorskim, w powiecie drawskim, siedziba gminy miejsko-wiejskiej Złocieniec. Położone na Pojezierzu Drawskim, nad rzekami Drawą i Wąsową.
Według danych z 31 grudnia 2021 r. miasto miało 12 579 mieszkańców
W miejscowości działało "Państwowe Gospodarstwo Rybackie Złocieniec", którego następcą prawnym jest "Przedsiębiorstwo Rybackie w Złocieńcu Sp. z o.o."
Położenie.
Złocieniec leży w południowo-wschodniej części województwa zachodniopomorskiego nad rzeką Drawą. Jest jednym z większych miast na Pojezierzu Drawskim.
Według danych z 1 stycznia 2009 powierzchnia miasta wynosi 32,28 km².
Złocieniec początkowo był przygraniczną osadą w Wielkopolsce. W XIII wieku został zdobyty przez Brandenburgię, a następnie włączony do Nowej Marchii. Od czasu włączenia w granice Królestwa Prus Złocieniec uznawany jest za leżący na Pomorzu Zachodnim.
Przez miejscowość przepływa ponadto rzeka Wąsowa, która na terenie miasta uchodzi do Drawy. W granicach miasta znajdują się niewielkie jeziora: Rakowo Przednie, Rakowo Tylne, Maleszewo i Dłusko.
W skład miasta wchodzą następujące dawne miejscowości: Budów, Bytyń, Czubata, Gaje, Grotniki, Kosowo, Krosin, Rakowo.
Mieszkańcy wyróżniają takie obszary jak:
Części miasta: Budów, Bytyń, Gaje, Grotniki, Kosowo, Krosin, Rakowo.
Przez Złocieniec przechodzi droga krajowa nr 20, dwie linie kolejowe: nr 210 oraz nr 410.
Od 1945 roku w granicach Polski, początkowo w województwie szczecińskim, w latach 1950–1975 w tzw. dużym województwie koszalińskim, a w latach 1975–1998 w tzw. małym województwie koszalińskim.
Zabytki i atrakcje turystyczne.
Do wojewódzkiego rejestru zabytków wpisany jest::
Ponadto:
Historia.
Na zboczach Góry Rakowskiej zostało odnalezione cmentarzysko typu urnowego z VII-VI wieku p.n.e., będące najstarszym śladem osadnictwa ludzkiego na obszarze miasta.
W czasach Bolesława Krzywoustego przebiegała tędy granica pomiędzy Pomorza i Wielkopolski. W XIII tereny te zostały zajęte przez Brandenburgię. Pierwsza wzmianka o Złocieńcu pochodzi z 1311 r. Prawa miejskie od 1333 r. Od XIV w. własność Wedlów, a od XVI w. Borków. Przebiegała tędy tzw. Droga Margrabiów biegnąca do Drawska. Miasto zdobył Władysław Jagiełło, który obsadził miasto polską załogą obronną. W 1431 zdobyli je Krzyżacy. W 1657 przez miasto przeszła tzw. pogoń hetmana Stefana Czarnieckiego, która ścigała Szwedów. Od XVIII rozwój produkcji sukna, w 1838 uruchomiono mechaniczną tkalnię z przędzalnią o napędzie parowym. Po II wojnie światowej zniszczenia obejmowały 20% zabudowy, do miasta 4 marca 1945 wkroczyła I Armia Wojska Polskiego.
27 grudnia 2012 Rada Miejska nadała rondu w ciągu drogi krajowej nr 20, na skrzyżowaniu ulic: Czaplineckiej, I Dywizji Wojska Polskiego, Adama Mickiewicza i Marszałka Józefa Piłsudskiego – nazwę Rondo im. Ks. Jana Dybowskiego CR. 16 maja 2019 św. Andrzej Bobola został ogłoszony patronem miasta.
Toponimia.
Niemiecką nazwę zapisano w 1333 roku jako Falkenburg, pochodzi ona od rzeczownika "Falke" (pol. sokół) i "-burg". Po przejęciu miasta przez administrację polską w 1945 roku przejściowo używano nazw "Morzysław" i "Złociniec". Rozporządzeniem rządowym z dnia 7 maja 1946 roku wprowadzona została nazwa Złocieniec, pochodząca od rzeczownika złocień (chryzantema) z formantem "–ec".
Gospodarka.
Do transformacji gospodarczej Złocieniec był regionalnym ośrodkiem przemysłu, a w szczególności przemysłu lekkiego oraz ceramiki budowlanej. W mieście działał Zakład Przemysłu Wełnianego w Złocieńcu oraz pięć zakładów ceramiki budowlanej (zakłady przy ul. Drawskiej – A, B, C, D oraz ceramika przy ul. Połczyńskiej). Obecnie do największych zakładów pracy należą: Flow Technics Sp. z o.o., STM Sp.z o.o., Eko-Bet Sp. z o.o., Guzmet s.c., Team Dress Drawa Sp. z o.o. W Złocieńcu mają siedzibę oddziały banków: PKO BP SA, Bank Spółdzielczy w Kaliszu Pomorskim, PeKaO SA, Getin Noble Bank, Bank Pocztowy SA, Alior Bank SA.
Transport.
W miejscowości znajduje się stacja kolejowa, będąca węzłem dwóch linii kolejowych: nr 210 oraz nr 410.
W okresie PRL na trasie Dworzec kolejowy – Dworcowa – Mickiewicza – I Dywizji WP – Czwartaków – Budowo funkcjonowała komunikacja miejska, realizowana przez podstawianego przez wojsko zielonego Jelcza 080. Nie jest obecnie wiadomo, czy autobus kursował przez Rynek.
W Złocieńcu znajduje się siedziba przedsiębiorstwa przewozowego Roma Bus (dawniej Alga) oraz Przedsiębiorstwa Komunikacji Samochodowej (PKS) Złocieniec, powstałego 8 sierpnia 2014 z wyodrębnienia dawnej placówki terenowej (biurowiec, warsztaty, zaplecze techniczne, 40 pojazdów, w tym 38 autobusów wartości 853 tys. zł, 78 pracowników) z PKS w Szczecinku, którą za 1,5 mln zł wykupiło starostwo drawskie wraz z samorządami gmin Kalisz Pomorski, Wierzchowo i Złocieniec. 20 grudnia 2017 PKS Złocieniec uzyskał decyzję o dofinansowaniu wymiany taboru (9 autobusów na 40 miejsc oraz 7 busów na 21 osób) ze środków UE w wysokości 5,4 mln zł przy całkowitej wartości projektu 7,7 mln zł, a 2 stycznia 2018 PKS Złocieniec został operatorem publicznego transportu zbiorowego w powiecie drawskim i świdwińskim.
Kultura.
Stałe masowe imprezy to: Święto Drawy, Festiwal Podróżniczy 16 Południk, Festiwal Piosenki Turystycznej 16 Południk, Dni Złocieńca, Ogólnopolskie Regaty o Puchar Ziemi Złocienieckiej, Zachodniopomorskie Targi Wystawiennicze Jarmark Kultury Mieszkańców Pojezierza Drawskiego.
W Złocienieckim Ośrodku Kultury (ZOK) działają takie formacje, jak:
a także pracownia artystyczno-ceramiczna. Jeszcze pod koniec XX wieku mieścił się tam zastęp harcerski o nazwie „Mochowiacy”, działał on na terenie Złocieńca ok. 40 lat.
W ramach ZOK funkcjonuje kino „Mewa”.
Złocieniec został sportretowany w utworze "Makatka ze Złocieńca" zespołu Stare Dobre Małżeństwo. Utwór ukazał się na płycie Kino objazdowe w 2002 r. Autorem muzyki i wykonawcą jest – pochodzący ze Złocieńca – lider zespołu Krzysztof Myszkowski.
W mieście funkcjonuje od kilku lat Bractwo Rycerskie Wolna Drużyna Piesza i późnośredniowieczna grupa Wojowie Gardu Welesa.
W 2017 miała miejsce III edycja Festiwalu Podróżniczego „16 Południk”.
Oświata.
W Złocieńcu znajdują się dwa przedszkola niepubliczne prowadzone przez jednostkę wojskową.
Szkoła Podstawowa nr 1 dysponuje dwoma budynkami. Oddziały dzieci starszych zlokalizowane są przy ul. Chopina 10, młodszych – przy ul. I Dywizji WP 4 i 4a.
Administracja.
Miasto jest siedzibą gminy miejsko-wiejskiej. W Radzie Miejskiej w Złocieńcu zasiada 15 radnych. Organem wykonawczym jest burmistrz. Siedzibą władz jest urząd miejski przy Starym Rynku.
Burmistrzowie Złocieńca:
Złocieniec należy do Związku Miast Polskich.
Mieszkańcy Złocieńca wybierają posłów z okręgu wyborczego nr 40, senatora z okręgu wyborczego nr 99, a posłów do Parlamentu Europejskiego z okręgu wyborczego nr 13.
Sport.
Miejski Klub Sportowy to „Olimp” Złocieniec. Funkcjonują tu także Uczniowski Klub Sportowy "Traper" i Złocieniecki Klub Karate 
Przy szkole podstawowej nr 1 działa klub żeglarski UKS „Szkwał” Złocieniec.
Wspólnoty religijne.
Na terenie miasta działalność religijną prowadzą trzy rzymskokatolickie parafie: Wniebowzięcia Najświętszej Maryi Panny, św. Augustyna (parafia wojskowa) oraz św. Jadwigi Królowej. Obie podlegają pod dekanat Drawsko Pomorskie, diecezję koszalińsko-kołobrzeską, metropolię szczecińsko-kamieńską.
W Złocieńcu znajduje się sala królestwa zboru Świadków Jehowy (w tym grupa rosyjskojęzyczna; ul. Dworcowa 17b).
Miasta partnerskie.
Władze gminy Złocieniec prowadzą współpracę samorządową z następującymi miastami:

</doc>
<doc id="77409" url="https://pl.wikipedia.org/wiki?curid=77409" title="Oxygène">
Oxygène

Oxygène – album francuskiego twórcy muzyki elektronicznej Jeana-Michela Jarre’a wydany we Francji w grudniu 1976 roku, a na świecie w 1977 roku. Album odniósł międzynarodowy sukces i jest najpopularniejszym albumem Jarre'a. Do tej pory sprzedano ponad 12 mln egzemplarzy.
Nagrania w Polsce uzyskały status złotej płyty.
Utwory.
Kontynuacją tego albumu jest "Oxygene 7-13", wydany w 1997.

</doc>
<doc id="77413" url="https://pl.wikipedia.org/wiki?curid=77413" title="PZL 106 Kruk">
PZL 106 Kruk



</doc>
<doc id="77415" url="https://pl.wikipedia.org/wiki?curid=77415" title="Złocieniec (gmina)">
Złocieniec (gmina)

Złocieniec – gmina miejsko-wiejska w Polsce położona w województwie zachodniopomorskim, w środkowej części powiatu drawskiego. Siedzibą gminy jest miasto Złocieniec.
W związku z likwidacją gminy Ostrowice 1 stycznia 2019 obręby ewidencyjne Chlebowo, Cieminko, Gronowo, Nowe Worowo, Płocie, Siecino, Smołdzięcino, Szczycienko i Śmidzięcino o łącznej powierzchni 8500,04 ha znalazły się w granicach gminy Złocieniec. 
Według danych z 31 grudnia 2016 r. gmina miała 15 399 mieszkańców.
Położenie.
Gmina leży na Pojezierzu Drawskim i Równinie Wałeckiej.
Według danych z 1 stycznia 2010 powierzchnia gminy wynosiła 194,92 km². 36% powierzchni gminy zajmują lasy, a 16% jeziora. Gmina stanowi 15,86% powierzchni powiatu.
Najwyższe wzniesienia: Sarnki.
Sąsiednie gminy:
Do 31 grudnia 1998 r. wchodziła w skład województwa koszalińskiego.
Demografia.
Według danych z 31 grudnia 2016 r. gmina miała 15 399 mieszkańców, co stanowiło 26,6% ludności powiatu. Gęstość zaludnienia wynosi 79,0 osoby na km² – gmina o największej gęstości zaludnienia w powiecie.
Dane z 31 grudnia 2016 r.:
Zabytki.
Wybrane zabytki chronione prawem
Przyroda.
Północna część gminy położona jest w granicach Drawskiego Parku Krajobrazowego. W granicach gminy znajdują się 2 rezerwaty przyrody: Jezioro Czarnówek (lobeliowe) i Torfowisko nad Jeziorem Morzysław Mały Mały oraz 5 dużych jezior: Krosino, Lubie, Siecino, Wąsosze i Wilczkowo. Na uwagę zasługują także jeziora lobeliowe, poza ww. jeziorem Czarnówek są to jeziora Kapka i Leśniówek. Z jeziora Drawsko przez jezioro Krosino, Złocieniec, Drawsko Pomorskie i jez. Lubie przepływa rzeka Drawa. W okolicach wsi Dalewo wypływa z niej rzeka Kokna, obie są dostępne dla kajaków. Tereny leśne zajmują 37% powierzchni gminy, a użytki rolne 37%.
Kultura.
Cykliczne imprezy kulturalne:
Infrastruktura i transport.
Transport drogowy.
Przez gminę Złocieniec prowadzi droga krajowa nr 20 ze Stargardu do Gdyni, łącząca miasto z Drawskiem Pomorskim (13 km) i Czaplinkiem (17 km).
Transport kolejowy.
Złocieniec uzyskał połączenie kolejowe w 1877 r. po wybudowaniu odcinka łączącego Runowo Pomorskie przez Drawsko Pomorskie z Czaplinkiem. Rok później czynna była już cała linia do Chojnic. W 1900 r. otwarto linię z Kalisza Pomorskiego przedłużoną trzy lata później do Połczyna-Zdroju. W 1991 r. linię do Połczyna-Zdroju zamknięto, a w 1995 r. rozebrano. Rok później zamknięto także linię do Kalisza Pomorskiego. Obecnie w gminie czynne są jedna stacja kolejowa Złocieniec oraz dwa przystanki osobowe: Bobrowo Pomorskie i Rzęśnica.
Poczta.
W gminie czynne są dwa urzędy pocztowe: Złocieniec 1 (nr 78-520) i Złocieniec 3 (nr 78-524).
Administracja i samorząd.
W 2016 r. wykonane wydatki budżetu gminy Złocieniec wynosiły 51,8 mln zł, a dochody budżetu 55,7 mln zł. Zobowiązania samorządu (dług publiczny) według stanu na koniec 2016 r. wynosiły 18,6 mln zł, co stanowiło 33,4% poziomu dochodów.
Gmina jest obszarem właściwości Sądu Rejonowego w Drawsku Pomorskim. Sprawy z zakresu ubezpieczeń społecznych oraz sprawy gospodarcze są rozpatrywane przez Sąd Rejonowy w Koszalinie. Gmina jest obszarem właściwości Sądu Okręgowego w Koszalinie. Gmina (właśc. powiat drawski) jest obszarem właściwości miejscowej Samorządowego Kolegium Odwoławczego w Koszalinie.
Mieszkańcy gminy Złocieniec wybierają 5 radnych do Rady Powiatu Drawskiego, a radnych do Sejmiku Województwa Zachodniopomorskiego w okręgu nr 3. Posłów na Sejm wybierają z okręgu wyborczego nr 40, senatora z okręgu nr 99, a posłów do Parlamentu Europejskiego z okręgu nr 13.
W gminie Złocieniec funkcjonują następujące sołectwa:
Miasta partnerskie.
Na podstawie:

</doc>
<doc id="77416" url="https://pl.wikipedia.org/wiki?curid=77416" title="Bellarmino Bagatti">
Bellarmino Bagatti

Bellarmino Bagatti, OFM (ur. 11 listopada 1905 w Pizie we Włoszech, zm. 7 października 1990 w Jerozolimie) – włoski archeolog franciszkanin.
Biografia.
Doktoryzował się w Papieskim Instytucie Archeologii Chrześcijańskiej w Rzymie w 1934 roku. Od 1935 roku związał się ze Studium Biblicum Franciscanum w Jerozolimie. Współtworzył biblijno-archeologiczne periodyki, które ukazują się do dnia dzisiejszego: "SBF Collectio Maior" (od 1941) oraz "SBF Liber Annuus" (od 1951).
Miejsca, w których prowadził prace archeologiczne: cmentarz Commodilli w Rzymie (1933-1934), Góra Błogosławieństw (1936), sanktuarium Nawiedzenia w En Kerem (1938), Emaus Qubeibeh (1940-1944), bazylika Narodzenia w Betlejem (1948), sanktuarium Dominus Flevit na stokach Góry Oliwnej w Jerozolimie (1953-1955), Nazaret (1954-1971), Góra Karmel (1960-1961), Góra Nebo (1935), Khirbet el-Mukhayyat (w różnych latach).
Był cenionym przewodnikiem po Ziemi Świętej. Jego opracowania dotyczące judeochrześcijan i apokryfów doczekały się licznych tłumaczeń. Pochowany na cmentarzu zakonnym na Syjonie w Jerozolimie.

</doc>
<doc id="77417" url="https://pl.wikipedia.org/wiki?curid=77417" title="Gwiazda wielokrotna">
Gwiazda wielokrotna

Gwiazda wielokrotna – układ gwiazd, które znajdują się w niedalekiej odległości w przestrzeni (układy fizycznie wielokrotne) lub na nieboskłonie (układy optycznie wielokrotne).
Większość gwiazd na niebie należy do grupy gwiazd wielokrotnych (ponad 50%).
Układy optycznie wielokrotne.
Układy optycznie wielokrotne to grupa gwiazd, które, oglądane na niebie znajdują tuż obok siebie. Gwiazdy te nie muszą być fizycznie związane i może dzielić je znaczna odległość w przestrzeni, a jedynie widziane z Ziemi wydają się być blisko.
Przykładem takiego układu gwiazd są Alkor i Mizar w gwiazdozbiorze Wielkiej Niedźwiedzicy.
Układy fizycznie wielokrotne.
W tej grupie znajdują się:
Gwiazda okresowo zmienia blask, w trakcie gdy jeden ze składników przechodzi przed innym (względem Ziemi) i zasłania go. Przykładem jest Algol w Perseuszu.
To układy, które można wykryć tylko przez dokładny pomiar ruchu. Trasa ruchu gwiazdy okrążanej przez niewidzialnego towarzysza przypomina wykres sinusoidalny.
Układ potrójny to układ w skład którego wchodzą trzy gwiazdy związane ze sobą grawitacyjnie. W zależności od tego, jak daleko od siebie znajdują się poszczególne składniki, mogą one oddziaływać na siebie w sposób nieraz dramatyczny – siły pływowe zdolne są "wysysać" materię gwiazdy o mniejszej masie w kierunku gwiazdy o większej masie. Orbity takich układów są często bardzo skomplikowane (zob. HD 188753 A b – pierwsza planeta odkryta w układzie potrójnym).
W tych układach gwiazdy krążą tak blisko siebie i są tak odległe od Ziemi, że trudno wykryć poszczególne składniki, nawet przez potężne teleskopy. Jedynym sposobem, aby ocenić, czy gwiazda może być wielokrotna, jest analiza spektroskopowa. Obecność towarzysza (-y) objawia się regularną zmianą linii Fraunhofera w widmie gwiazdy. Przykładem takiej gwiazdy jest Capella w Woźnicy.

</doc>
<doc id="77418" url="https://pl.wikipedia.org/wiki?curid=77418" title="Biskupi płoccy">
Biskupi płoccy

Biskupi płoccy − biskupi diecezjalni, biskupi koadiutorzy i biskupi pomocniczy diecezji płockiej.

</doc>
<doc id="77419" url="https://pl.wikipedia.org/wiki?curid=77419" title="Jáchymov">
Jáchymov

Jáchymov () – miasto w północno-zachodnich Czechach, w kraju karlowarskim, w Rudawach, u podnóży Klínovca. Zamieszkane przez ok. 4 tys. (1990) osób. Niemiecka nazwa "Joachimsthal" oznacza dosłownie Dolina Joachima.
Region turystyczno-wypoczynkowy. Ośrodek sportów zimowych (narciarstwo) i uzdrowisko (źródła radioaktywne). 
Miasto górnicze znane od XVI wieku, kiedy odkryto tu bogate złoża srebra. W r. 1516 założone na miejscu dawnej osady Konradsgrün. W 1520 otrzymało prawa miejskie – liczyło wtedy prawie 5 tys. mieszkańców. Moneta bita w Jáchymovie od 1518 nazywana była Joachimsthaler Gulden (stąd nazwa talar, potem dolar). Ponowny rozkwit miasta w XX wieku związany jest z odkryciem rud uranu. Z Jáchymova pochodziła badana przez Marię Skłodowską-Curie ruda uranowa, w której polska noblistka stwierdziła istnienie pierwiastka rad.

</doc>
<doc id="77422" url="https://pl.wikipedia.org/wiki?curid=77422" title="Elie Wiesel">
Elie Wiesel

Elie Wiesel, właśc. Eliezer Wiesel (ur. 30 września 1928 w Syhocie Marmaroskim, zm. 2 lipca 2016 w Nowym Jorku) – amerykański pisarz i dziennikarz żydowskiego pochodzenia, laureat Pokojowej Nagrody Nobla (1986). Był profesorem nauk humanistycznych w Boston University.
Życiorys.
Urodził się w Rumunii, w ortodoksyjnej rodzinie chasydów. Miał trzy siostry.
W czasie II wojny światowej był więźniem niemieckich obozów koncentracyjnych Auschwitz i Buchenwald. W Birkenau zginęły jego matka i siostra, a w Buchenwaldzie jego ojciec. Po wojnie wyjechał do Francji, gdzie studiował na Sorbonie i rozpoczął pracę dziennikarską jako współpracownik czasopism francuskich i izraelskich. W 1956 wyjechał do Stanów Zjednoczonych, gdzie w 1963 otrzymał obywatelstwo amerykańskie.
Był przewodniczącym amerykańskiej "Presidential Commission on the Holocaust", później przemianowanej na "U.S. Holocaust Memorial Council". Swoją działalność społeczno-polityczną i twórczość poświęcił martyrologii Żydów, ofiar zarówno nazizmu, jak i stalinizmu. Był inicjatorem budowy United States Holocaust Memorial Museum.
Napisał ponad 40 utworów, m.in. powieści, "Un di Welt Hot Geszwign" ("A świat pozostał milczący", 1956), "La nuit" ("Noc", 1958) "La ville de la chance" (1962), "Le mendiant de Jerusalem" (1968), "Le testament d’un poete juif assassine" (1980), "L’oublie" (1989), opowiadania, dramaty, opowieści chasydzkie i talmudyczne, eseje. W 1986 otrzymał pokojową Nagrodę Nobla. W Stanach Zjednoczonych otrzymał w 1986 Congressional Gold Medal of Achievement.
Był aktywnym syjonistą. W 1997 otrzymał odznaczenie Guardian of Zion Award. Prawdopodobnie po wojnie w latach 40. współpracował także z terrorystyczną organizacją Irgun, która dokonała głośnego zamachu na hotel King David w Jerozolimie.
W 2008 fundacja Wiesela straciła ponad 15 milionów dolarów (czyli prawie całe swoje zasoby finansowe) w wyniku działań piramidy Bernarda Madoffa, którego fundusz zarządzał jej majątkiem.

</doc>
<doc id="77426" url="https://pl.wikipedia.org/wiki?curid=77426" title="Magnoliowe">
Magnoliowe

Magnoliowe ("Magnoliidae" Novák ex Takht.) – grupa roślin wyróżniana zwykle w randze podklasy lub definiowana bez odniesienia do rang systematycznych jako jeden z kladów roślin okrytonasiennych. Magnoliowe jako podklasę w obrębie klasy okrytonasiennych ("Magnoliopsida") wymienia system Reveala (1999) i popularny w ostatnich dekadach XX wieku system Cronquista (1981) (jednak w obu tych systemach takson różni się pozycją i składem). Od końca lat 90. XX wieku grupa określana jako klad magnoliowych stanowiący jedną z najstarszych linii rozwojowych okrytonasiennych, oddzieloną od wspólnego pnia jeszcze przed zróżnicowaniem jednoliściennych i dwuliściennych właściwych. U przedstawicieli zachowało się wiele cech określanych jako prymitywne – spiralne rozmieszczenie elementów kwiatu, wydłużona oś kwiatowa, okrywa niezróżnicowana na kielich i koronę, w drewnie dominują cewki. Częste są komórki wydzielnicze z substancjami aromatycznymi.
Systematyka.
Magnoliowe stanowią grupę monofiletyczną, siostrzaną dla zieleńcowców "Chloranthales":
Magnoliowe w systemie Cronquista stanowiły jedną z 6 podklas w obrębie klasy dwuliścienne ("Magnoliopsida"):

</doc>
<doc id="77427" url="https://pl.wikipedia.org/wiki?curid=77427" title="RWD-6">
RWD-6

RWD-6 – polski samolot turystyczno-sportowy, skonstruowany przez zespół konstrukcyjny RWD specjalnie na zawody "Challenge" w 1932.
Historia.
Prace nad projektem samolotu rozpoczęto w zespole konstrukcyjnym RWD warsztatów Sekcji Lotniczej KMSPW w 1931 r. Jego konstruktorzy Stanisław Rogalski, Stanisław Wigura i Jerzy Drzewiecki opracowali konstrukcję samolotu specjalnie pod kątem wymagań zawodów samolotów turystycznych "Challenge". Odbiegała ona znacznie od dotychczasowych projektów RWD – miejsca załogi znajdowały się obok siebie (a nie w układzie tandem), a płat samolotu był składany i zaopatrzony w bogatą mechanizację.
Zbudowano 3 egzemplarze samolotu, częściowo z funduszy społecznych LOPP. Pierwszy samolot został oblatany 3 czerwca 1932 r. przez J. Drzewieckiego na lotnisku Okęcie. Samoloty otrzymały znaki SP-AHL, SP-AHM i SP-AHN. Podczas prób fabrycznych nastąpił wypadek samolotu SP-AHM: w czasie lotu z dużą prędkością (pilotował Jerzy Drzewiecki), kilka metrów nad ziemią, doszło do urwania się obu skrzydeł. Kadłub po wykonaniu obrotu wokół osi podłużnej opadł na koła podwozia. W wypadku ciężko ranny został Jerzy Drzewiecki, ale uszedł z życiem. Po modyfikacji systemu przestawiania statecznika poziomego, pozostałe dwa samoloty wysłano na zawody "Challenge", pod warunkiem niewykonywania lotów z prędkością maksymalną, z wyjątkiem próby końcowej.
Zawody "Challenge", trwające od 11 do 28 sierpnia 1932 r., wygrała załoga w składzie: Franciszek Żwirko (pilot) i Stanisław Wigura (mechanik), na samolocie RWD-6 o znakach SP-AHN, nr startowy O6. Zwycięstwo to było w tym czasie największym sukcesem Lotnictwa Polskiego na arenie międzynarodowej i w II RP. Dzień 28 sierpnia został uznany za Święto Lotnictwa Polskiego.
W próbach technicznych Franciszek Żwirko zajął 2. miejsce a Tadeusz Karpiński 6. miejsce. W klasyfikacji ogólnej drugi samolot RWD-6 z załogą: Tadeusz Karpiński (pilot) i Stanisław Zientek (mechanik), zajął 9. miejsce (znaki SP-AHL, nr O4). Na trzecim samolocie miał pierwotnie lecieć Stanisław Płonczyński. 
Już w czasie trwania zawodów załoga Franciszek Żwirko - Stanisław Wigura zauważyła niepokojące objawy w prowadzeniu samolotu: podczas lotu z dużą prędkością trzeba było stale lotkami podtrzymywać maszynę, bo waliła się na skrzydło. Niestety, nie zostały z tego ważnego sygnału wyciągnięte wnioski, radość zwycięstwa przyćmiła wszystko. Egzemplarz Żwirki i Wigury miał też za sobą start w zawodach, podczas których był eksploatowany ponad miarę.
Niecały miesiąc po zawodach, 11 września 1932 r., RWD-6 SP-AHN uległ wypadkowi niedaleko Cieszyna, już na terenie Czechosłowacji, lecąc w czasie burzy na mityng lotniczy w Pradze. Samolot rozbił się w lesie w okolicy Cierlicka, a jego załoga (Franciszek Żwirko i Stanisław Wigura) poniosła śmierć. Przyczyną okazała się mała odporność płatów na działanie sił skręcających, a także zbyt słabe okucia skrzydeł. Przy locie z dużą prędkością siły aerodynamiczne powodowały skręcanie płatów i ich niszczenie. Po wypadku, jedyny ocalały samolot SP-AHL został poprawiony, otrzymując oznaczenie RWD-6bis. Zjawisko skręcania skrzydeł zostało wyeliminowane przez dodanie drugiego zastrzału podpierającego skrzydło – mocowanego do wzmocnionego żebra łączącego dźwigar główny z dźwigarkiem pomocniczym płata.
Przebudowany RWD-6bis został oblatany we wrześniu 1933 r. przez J. Drzewieckiego. Stanowił własność Ministerstwa Komunikacji. Był następnie używany w dwóch polskich zawodach samolotów turystycznych, zajmując 10. i 2. miejsce. W 1936 r. samolot RWD-6bis został skasowany. Bezpośrednim następcą RWD-6 jako samolotu sportowego był RWD-9, a częściowo też RWD-13, budowany następnie seryjnie.
Opis konstrukcji.
Dwumiejscowy samolot sportowy, zastrzałowy górnopłat konstrukcji mieszanej (stal i drewno), kryty płótnem i sklejką. Skrzydła o obrysie prostokątnym, z zaokrąglonymi końcami, podparte pojedynczymi zastrzałami (lub zastrzałami w kształcie V - RWD-6bis). Skrzydła wyposażone w klapy i wysuwane na rolkach automatyczne sloty; składane wzdłuż kadłuba przez obrót na tylnym okuciu. Usterzenie klasyczne. Silnik gwiazdowy, 7 cylindrowy Armstrong-Siddeley Genet Major o mocy nominalnej 140 KM i startowej 160 KM. Silnik w nosie kadłuba, osłonięty pierścieniem Townenda. Śmigło dwułopatowe metalowe, przestawialne na ziemi. Zbiorniki paliwa na (140 l). Podwozie samolotu klasyczne, stałe, o dużym skoku, umożliwiające krótkie przyziemienie na lotnisku, z płozą ogonową, koła osłonięte owiewkami. Był pierwszym polskim samolotem mającym bardzo dobre właściwości STOL.
Plany i modele.
Plany i modele zostały opublikowane np. w:

</doc>
<doc id="77429" url="https://pl.wikipedia.org/wiki?curid=77429" title="Wywłaszczenie (informatyka)">
Wywłaszczenie (informatyka)

Wywłaszczenie – technika używana w środowiskach wielozadaniowych, w której algorytm szeregujący zwany planistą lub dyspozytorem może wstrzymać aktualnie wykonywane zadanie (np. proces lub wątek), aby umożliwić działanie innemu zadaniu. Dzięki temu rozwiązaniu zawieszenie jednego procesu nie powoduje blokady całego systemu operacyjnego. W systemach bez wywłaszczenia zadania jawnie informują planistę, w którym momencie chcą umożliwić przejście do innych zadań. Jeżeli nie zrobią tego w odpowiednim czasie, system zaczyna działać bardzo wolno. Oprócz tego wywłaszczanie umożliwia szczegółowe określanie czasu, w jakim dany proces może korzystać z procesora. Wywłaszczanie w niektórych systemach operacyjnych może dotyczyć nie tylko programów, ale także samego jądra – przykładem takiego systemu jest Linux.
Wywłaszczanie jest często ograniczane, na przykład procedury odpowiedzialne za obsługę przerwań sprzętowych są zwykle niewywłaszczalne, co znacznie upraszcza ich konstrukcję, ale wymusza też zadbanie o to, żeby szybko ulegały zakończeniu, umożliwiając działanie innym uruchomionym procesom. W jądrze Linuksa przed wersją 2.6 niemożliwe było wywłaszczenie procesu, który znajdował się w trybie jądra, co w pewnych sytuacjach mogło być powodem bardzo wolnej reakcji na działania użytkownika.

</doc>
<doc id="77432" url="https://pl.wikipedia.org/wiki?curid=77432" title="Efekt Casimira">
Efekt Casimira

Efekt Casimira, zjawisko Casimira – zjawisko fizyczne przyciągania pomiędzy dwiema pozbawionymi ładunku elektrycznego płytami wykonanymi z przewodnika spowodowane różnicą ciśnienia oddziałujących na nie cząstek wirtualnych. Pierwszy raz wystąpienie tego efektu w roku 1948 przewidział holenderski fizyk Hendrik Casimir pracujący w laboratoriach Philipsa.
Opis zjawiska.
Próżnia wypełniona jest ogromną liczbą cząstek, które pojawiają się i niemal natychmiast znikają dzięki fluktuacjom kwantowym. Cząstki te zwane wirtualnymi wypełniają próżnię, na rysunku przedstawione są różnymi kolorami, co ma reprezentować różne długości fal z nimi stowarzyszonych.
Jeżeli umieści się w niewielkiej odległości formula_1 dwie płyty wykonane z przewodnika, to będą one pełniły rolę luster rezonatora. Na zewnątrz będą pojawiały się wirtualne cząstki stowarzyszone z falami o wielu różnych długościach.
Pomiędzy płytami również będą powstawać wirtualne cząstki. Niektóre z nich będą miały długość stowarzyszonej fali formula_2 równą formula_1 lub formula_4 formula_5 itd., czyli długości kolejnych fal harmonicznych. Podobnie jak w strunie gitarowej fale o takich długościach zostaną wzmocnione (rezonans). Fale o innych długościach będą bardzo silnie tłumione. Na rysunku tłumienie dotyczy cząstek niebieskich i zielonych. Różowe i czerwone mogą swobodnie pojawiać się i znikać pomiędzy płytami z przewodnika.
Wirtualne cząstki, podobnie jak cząstki gazu, wywierają na wszystkie zanurzone w nich ciała pewne ciśnienie. Ciśnienie wywierane przez „czterokolorową” mieszaninę cząstek będzie większe, bo od jednostkowej powierzchni płyty odbija się ich więcej niż przy mieszaninie „dwukolorowej”.
Różnica ciśnień zaowocuje powstaniem siły Casimira formula_6 Po przełożeniu opisu zjawiska na odpowiednie równania mechaniki kwantowej otrzymuje się zależność:
gdzie:
Wzór ten jest prawdziwy tylko dla płyt wykonanych z idealnie gładkiego przewodnika, który zachowuje się jak lustro odbijające fale o wszystkich długościach bez strat. Dodatkowym warunkiem jest ochłodzenie płyt do temperatury zera absolutnego.
Efekt Casimira jest obserwowalny dopiero wtedy, kiedy odległość między płytami jest mniejsza od milionowej części metra (1 μm). Nawet w takiej sytuacji siła pomiędzy płytami o powierzchni metra kwadratowego jest rzędu tysięcznej części niutona (10−3 N) – jest on wyraźnie obserwowalny w mikroskali.
Historia.
Pierwsze próby pomiaru siły przyciągania wywołanej efektem Casimira wykonał w roku 1958 Marcus Spaarnay w Laboratorium Philipsa w Eindhoven. Ówczesna technika nie była w stanie potwierdzić istnienia tak nikłego oddziaływania i dopiero w roku 1997 Steve Lamoreaux pracujący na Uniwersytecie Waszyngtońskim w Seattle zdołał dokonać pomiarów potwierdzających teorię z niepewnością pomiarową rzędu 5%.
Rozwój technologii mikroukładów elektromechanicznych spowodował wkroczenie stosowanej techniki w obszar działania efektu Casimira. Siły pojawiające się na skutek oddziaływania próżni stają się wyraźne dla obiektów mających rozmiary rzędu mikrometrów. Pracujący na Uniwersytecie Kalifornijskim (w Riverside) Umar Mohideen wraz z zespołem naukowców w roku 2002 wykonał kolejne doświadczenie potwierdzające efekt Casimira z niepewnością 1%.

</doc>
<doc id="77439" url="https://pl.wikipedia.org/wiki?curid=77439" title="Buchenwald (KL)">
Buchenwald (KL)

Konzentrationslager Buchenwald, Konzentrationslager Buchenwald/Post Weimar ("KL Buchenwald", "KZ Buchenwald"), z początku nazywany Konzentrationslager Ettersberg – niemiecki nazistowski obóz koncentracyjny założony w Ettersberg w pobliżu Weimaru (Turyngia, Niemcy). Funkcjonował od lipca 1937 do końca wojny.
Historia obozu.
Komendantami byli:
Obóz został założony w 1937. Przyjął z początku część więźniów z KL Sachsenhausen oraz więźniów z zamykanych właśnie obozów KL Sachsenburg i KL Lichtenburg. Z początku znaleźli się w nim głównie członkowie niemieckiego ruchu oporu, Świadkowie Jehowy, kryminaliści, rzadziej więźniowie homoseksualni. W 1938 roku warunki bytowe zdecydowanie się pogorszyły, rozwinął się również dotkliwy system kar dla więźniów. Wówczas również wprowadzono odrębne traktowanie dla żydowskich więźniów, których odsetek szybko wzrastał i stał się jedną z głównych kategorii więźniów. W sierpniu i wrześniu 1939 do obozu w Buchenwaldzie skierowano polskich powstańców i działaczy Związku Polaków w Niemczech aresztowanych przez gestapo w Prudniku. Wśród 20 aresztowanych znaleźli się m.in.: B. Augustyn, K. Chrząszcz, J. Dominik, J. Gomoła, F. Kwoczek, A. Sosna, W. Szpiler i inni. Umieralność była wysoka, latem 1940 roku zostało otwarte pierwsze krematorium w obozie.
Na więźniach prowadzono badania naukowe i pseudonaukowe, na potrzeby firmy Behring-Werke z Marburga i berlińskiego Instytutu Roberta Kocha. Pierwszy dokument wskazujący na prowadzenie w obozie doświadczeń z lekami na więźniach datowany jest na 15 listopada 1939. Więźniowie pracowali również w komandach fabrycznych, m.in. na potrzeby spółek Gustloff z Weimaru oraz Fritz-Sauckel produkujących sprzęt zbrojeniowy. W 1943 zostały utworzone wielkie podobozy przy fabryce GmbH w Lipsku, w fabryce samolotów Junkers w Schönebeck (Elbe) i fabryce Rautal w Wernigerode. W tych fabrykach pracowało również wielu Polaków przysyłanych m.in. z Auschwitz i z Majdanka. W 1945 Buchenwaldowi podlega prawie setka podobozów.
W sierpniu 1943 w pobliżu powstał duży obóz koncentracyjny Dora, z początku – jako podobóz – zasilany również więźniami Buchenwaldu. W październiku 1944 Dora stała się autonomicznym obozem. Od sierpnia 1944 kierownictwu SS Buchenwaldu zostały przypisane również podobozy KL Ravensbrück.
W miarę posuwania się Armii Czerwonej na zachód w 1945 przez Buchenwald przeszła duża liczba więźniów z zamykanych obozów ze wschodu. Przybywali oni marszami śmierci.
Obóz został w dużej części ewakuowany przez Niemców tuż przed nadejściem wojsk alianckich, a wyzwolony 11 kwietnia 1945 przez amerykańską 3. Armię, przy minimalnym oporze ze strony Niemców. Tuż przed przybyciem Amerykanów w obozie wybuchło powstanie więźniów, zorganizowane przez liczącą kilkuset ludzi organizację (posiadali kilkadziesiąt sztuk broni palnej – był to jedyny taki przypadek w obozach hitlerowskich), którzy zdobyli szturmem obozowe posterunki i przejęli większość terenu obozu. Ruch oporu obejmował ludzi wielu narodowości. Do tego ruchu oporu należał też m.in. bydgoski krótkofalowiec inż. Gwidon Damazyn (znak wywoławczy SP2BD). Na polecenie kierownictwa ruchu oporu, zbudował on w warunkach obozowych radiostację nadawczo-odbiorczą, przez którą udało się wezwać wojska amerykańskie na pomoc. Nadał depeszę napisaną przez przewodniczącego Międzynarodowego Komitetu Obozowego Niemca i szefa organizacji wojskowej , co uratowało życie wielu więźniów przed ich wymordowaniem przez hitlerowców.
Więźniowie i ofiary.
Więźniowie byli poddani kategoryzacji wedle przynależności narodowościowej. Już na bramie napis brzmiał: „Jedem das Seine” (pl. Każdemu, co jego (ściśle) lub inaczej: Każdemu to, co mu się należy). Najgorszy więc był status Żydów, wśród których odsetek ofiar był największy. Także dramatyczny był los Świadków Jehowy, którzy nawet pod groźbą śmierci odmawiali służby w Wehrmachcie. Począwszy od września 1939 w obozie znajdowali się również Polacy, którzy wraz z Żydami byli umieszczani do połowy 1940 roku w tzw. „obozie specjalnym”, pod namiotami, gdzie umieralność była bardzo duża. W Buchenwaldzie umieszczani również byli Romowie i Sinti, Czesi, a także zakładnicy holenderscy i jeńcy sowieccy, a także lotnicy alianccy zestrzeleni nad Francją oraz duża grupa duńskich policjantów. W 1944 do obozu trafili również powstańcy warszawscy, między innymi z warszawskiej Woli.
W KL Buchenwald od 1937 do 1945 przebywało łącznie ok. 250 tys. osób ze wszystkich krajów Europy, liczbę ofiar szacuje się na 56 tys. Wielu więźniów zabijanych było przez powieszenie, zastrzykiem fenolu w serce, rozstrzelaniem lub za pomocą gazu w pobliskim Bernburgu. Wielu zmarło z wyczerpania już po wyzwoleniu obozu przez Amerykanów. Pochowano ich w grobach indywidualnych koło Wieży Bismarcka. Po zburzeniu wieży i wybudowaniu pomnika władze NRD ekshumowały ich szczątki i przeniosły do grobów masowych usytuowanych wokół pomnika. Grób ośmiu więźniów polskich zmarłych po wyzwoleniu obozu znajduje się na skraju cmentarza na prawo od pomnika. Przed pomnikiem znajdują się masowe mogiły z urnami zawierającymi prochy więźniów (wśród nich bardzo wielu Żydów polskich, niemieckich i austriackich), których zwłoki spalono w krematoriach, zmagazynowanymi przez SS, nigdy nie odesłanymi do rodzin zmarłych.
Dzieje powojenne.
W latach 1945–1950, w okresie administracji sowieckiej, na terenie obozu powstał nowy obóz specjalny pod nadzorem NKWD, który funkcjonował jako miejsce internowania dla nazistowskich przestępców wojennych, a pod koniec również i przeciwników władzy komunistycznej (nieraz włącznie z byłymi więźniami obozów hitlerowskich). Wielu z nich pochowano w lesie za dawnymi koszarami SS w bezimiennych grobach.
W 1958 powstały na miejscu dawnej Wieży Bismarcka pomnik i mauzoleum. Z budynków obozowych zachowały się koszary SS i wille wybudowane dla funkcjonariuszy KL. Dziś w koszarach znajduje się muzeum z programem oprowadzania i działalnością naukową.
Upamiętnienie więźniów obozu.
Od lat 90. XX wieku na terenie byłego obozu Buchenwald powstało 8 pomników. Były to:

</doc>
<doc id="77442" url="https://pl.wikipedia.org/wiki?curid=77442" title="Hendrik Casimir">
Hendrik Casimir

Hendrik Brugt Gerhard Casimir (ur. 15 lipca 1909 w Hadze – zm. 4 maja 2000 w Heeze) – holenderski fizyk teoretyczny, pracownik laboratoriów Philipsa, upamiętniony nazwą kwantowego zjawiska Casimira.
Życiorys.
Urodził się w Hadze. Studiował fizykę teoretyczną na Uniwersytecie w Lejdzie pod kierownictwem Paula Ehrenfesta. Podczas studiów miał okazję przez 18 miesięcy uczęszczać na zajęcia prowadzone przez Nielsa Bohra. W 1931 roku obronił pracę doktorską dotyczącą fizyki kwantowej. W latach 1932–33 pracował z Wolfgangiem Paulim w Zurichu. W 1933 powrócił do Lejdy na Universiteit Leiden, a w roku 1938 został profesorem na tej uczelni. W 1942 roku Casimir przeniósł się do Eindhoven, gdzie podjął pracę w laboratoriach Philipsa.
Casimir razem z Dikiem Polderem w 1948 opublikował pracę dotyczącą wpływu oddziaływań kwantowych na siły powierzchniowe. Okazało się, że pomiędzy dwiema nienaładowanymi płytkami wykonanymi z przewodnika pojawia się nowa nieznana siła przyciągająca je do siebie, której źródłem są fluktuacje kwantowe wypełniające próżnię. Na jego cześć to zjawisko przyciągania nazwano efektem Casimira. Najnowsze badania potwierdziły prawdziwość jego teorii. 
W 1972 Casimir odszedł z pracy w laboratoriach Philipsa na emeryturę. Cenił współpracę międzynarodową w nauce i znał kilka języków. W 1968 współtworzył Stowarzyszenie Europejskich Fizyków (ang. "European Physical Society"), a po przejściu na emeryturę został jego przewodniczącym. 
Casimir oprócz nauki interesował się również poezją oraz grał na skrzypcach.
Publikacje.
W 1983 Casimir opublikował książkę popularnonaukową o kolejnych fazach rozwoju nauki "Haphazard Reality - Half a Century of Science" (Harper &amp; Row, 1983).

</doc>
<doc id="77444" url="https://pl.wikipedia.org/wiki?curid=77444" title="Bobowce">
Bobowce

Bobowce, strączkowce, strąkowce ("Fabales" Bromhead) – grupa roślin okrytonasiennych stanowiąca klad wyróżniany w randze rzędu w różnych systemach klasyfikacyjnych. 
Systematyka.
Rząd zajmuje pozycję bazalną względem grupy rzędów:różowce "Rosales", dyniowce "Cucurbitales" i bukowce "Fagales". Wraz z nimi wchodzi w skład grupy "Fabidae" w obrębie kladu wyróżnianego w różnych systemach jako różowe lub różopodobne.

</doc>
<doc id="77446" url="https://pl.wikipedia.org/wiki?curid=77446" title="Grań">
Grań

Grań – zazwyczaj stromy, ostry i skalisty grzbiet górski, ostra krawędź utworzona przez stykające się zbocza lub ostra, często silnie poszarpana, szczytowa partia pasma lub grzbietu górskiego.
Opis.
Przykładem grani jest np. Rohacki Koń. Jednak grań może być również szeroka i trawiasta, jak np. grań Czerwonych Wierchów. Przez grań rozumie się też cały grzbiet pasma górskiego, na ogół skalisty, ale miejscami szeroki i trawiasty, jak np. grań Tatr Zachodnich, Bździochowa Grań itp.
Grań zazwyczaj stanowi odcinek łączący sąsiednie szczyty ze sobą. Ale granią nazywa się czasami także wybitne żebra skalne opadające ze szczytu ku dolinie i nie łączące się z sąsiednim szczytem. W górach wyższych niż Tatry zdarzają się granie lodowe.

</doc>
<doc id="77450" url="https://pl.wikipedia.org/wiki?curid=77450" title="Rodzaj (biologia)">
Rodzaj (biologia)

Rodzaj (, l.mn. ) – podstawowa, obowiązkowa kategoria systematyczna obejmująca gatunek lub monofiletyczną grupę gatunków wyróżnionych na podstawie jednej, lub więcej cech taksonomicznych. Nazwą rodzaj określany jest też każdy takson w randze rodzaju.
Kategoriami pomocniczymi dla rodzaju są nadrodzaj ("supergenus") i podrodzaj ("subgenus").
Naukowa nazwa rodzaju.
Zasady tworzenia nazw rodzajowych i gatunkowych opisują Międzynarodowe Kodeksy Nomenklatury Botanicznej, Zoologicznej i Bakterii.
Rodzajowi nadawana jest unikatowa i uninominalna (jednoczłonowa) nazwa, która wchodzi w skład binominalnej (dwuczłonowej) nazwy gatunkowej oraz trynominalnej (trójczłonowej) nazwy podgatunku.
Nazwa rodzaju jest rzeczownikiem w mianowniku liczby pojedynczej, pochodzącym z greki, łaciny lub zlatynizowania z innego języka. Ma określony rodzaj gramatyczny (ang. "gender") – męski, żeński lub nijaki – zależny od słowa, od którego ta nazwa pochodzi. Naukową nazwę rodzaju zapisuje się zawsze wielką literą i krojem pisma odróżniającym ją od pozostałego tekstu, a identycznym z krojem epitetu gatunkowego, jeśli wchodzi w skład nazwy gatunku.
Na przykład:
Tradycyjnie w tekście prostym stosuje się kursywę (przykład 1).
Autor nazwy rodzajowej.
Po nazwie podawane jest nazwisko autora i – oddzielona przecinkiem – data pierwszej publikacji, np. "Cardinalis" Bonaparte, 1838.
Typy nomenklatoryczne.
Typem nomenklatorycznym rodzaju jest gatunek typowy, czyli gatunek w oparciu o który został opisany dany rodzaj, natomiast na podstawie rodzaju typowego opisywana jest rodzina.
Pozycja taksonomiczna.
Wyższą od rodzaju kategorią podstawową jest rodzina, niższą gatunek.
Pozycja rodzaju w układzie hierarchicznym (z uwzględnieniem kategorii pomocniczych) wygląda następująco.

</doc>
<doc id="77451" url="https://pl.wikipedia.org/wiki?curid=77451" title="Przewód pokarmowy">
Przewód pokarmowy

 
Przewód pokarmowy – fragment układu pokarmowego w postaci mięśniowej cewy podzielonej na odcinki o różnej budowie lub funkcjach.
Przewód pokarmowy rozpoczyna się otworem gębowym i kończy otworem odbytowym. U prymitywniejszych grup można wyróżnić ektodermalne jelito przednie, endodermalne jelito środkowe i ektodermalne jelito tylne, natomiast u trójwarstwowców w jego budowie bierze też udział mezoderma. Na przednią część przewodu składać się mogą jama gębowa (jama ustna), gardziel (gardło) i przełyk, czasem rozszerzony w wole. Na część tylną składać się mogą "ileum" (jelito kręte), "colon" (okrężnica), rektum lub odbytnica, czasem zakończone pęcherzem rektalnym lub kloaką.

</doc>
<doc id="77452" url="https://pl.wikipedia.org/wiki?curid=77452" title="Dolinka Buczynowa">
Dolinka Buczynowa

Dolinka Buczynowa (, , ) – niewielka dolina wisząca w Tatrach Wysokich, będąca bocznym odgałęzieniem Doliny Roztoki. Z trzech stron otaczają ją: wschodnia grzęda Koziego Wierchu, odcinek grani od Koziego Wierchu po Skrajny Granat i grań od Skrajnego Granata po południowo-zachodni wierzchołek Małej Buczynowej Turni. Od strony Doliny Roztoki podcięta jest wysokim progiem, po którym przebiega szlak turystyczny z Doliny Pięciu Stawów Polskich na Krzyżne. Główną granią ponad Dolinką Buczynową prowadzi odcinek Orlej Perci.
W dolince tylko niewielkie płaty kosodrzewiny. Pod otaczającymi ją ścianami zalegają piargi, a dno zawalone jest głazami, wśród których, w niewielkiej niecce zbiera się woda, tworząc okresowy Buczynowy Stawek. W dolince brak potoku, woda wypływa podziemnymi przepływami w progu dolinki, tworząc wodospad Buczynowa Siklawa. Próg ten ma wysokość około 250 m i w dużym stopniu zarośnięty jest kosodrzewiną. Dawniej dolinka była wypasana – wchodziła w skład Hali Pięć Stawów. Nazwa dolinki nie pochodzi, jak błędnie sugerował Ferdynand Goetel, od słowa "buczyna" (buki nie rosną w Tatrach na tej wysokości), lecz według górali od juhasa o nazwisku Budz lub Bucz, który miał zabić się w czasie poszukiwania zaginionych owiec, spadając ze skał nad tą dolinką, i w niej zostać pochowany.
Dolinka Buczynowa to jedna z najbardziej typowych w polskich Tatrach dolin wiszących. Ks. Walenty Gadowski w 1902 r. pisał o niej: "„Głucha tu pustynia, Europa została za tobą gdzieś w oddali, a otacza cię natura pierwotna, wspaniała i majestatyczna, ale tak dzika i groźna, że czujesz się wobec niej marnym, nikłym prochem”".
W pobliżu wylotu doliny na południowo-wschodnich stokach Małej Buczynowej Turni położona jest Buczynowa Koleba (ok. 1700 m), w której dawniej zatrzymywali się pasterze z owcami. W zimie w Dolince Buczynowej jako pierwszy był Marian Maurizio z trzema osobami towarzyszącymi ok. 1923 r. na nartach. Dolną częścią dolinki prowadzi szlak turystyczny.
Przez Dolinkę Buczynową nie prowadzą szlaki turystyczne, bywa odwiedzana przez taterników, ale rzadko. Stanowi punkt startu do wspinaczki na ściany Granatów, Buczynowej Strażnicy i Czarne Ściany. Najsłynniejszą drogą wspinaczkową jest tutaj Komin Pokutników.

</doc>
<doc id="77453" url="https://pl.wikipedia.org/wiki?curid=77453" title="Free Lossless Audio Codec">
Free Lossless Audio Codec

FLAC () – format bezstratnej kompresji dźwięku z rodziny kodeków Ogg. Format ten jest rozwijany przez "Xiph.Org Foundation", a jego wzorcowa implementacja jest wolnym oprogramowaniem.
29 stycznia 2003 Xiphophorus (obecnie Xiph.Org Foundation) przyjęła FLAC pod swój patronat. Obecnie są nim objęte m.in. Ogg Vorbis, Ogg Theora i Speex.
Projekt FLAC.
Projekt FLAC składa się z:
Licencja.
Według licencji specyfikacja formatu może być wykorzystana przez każdego bez wcześniejszego pozwolenia (Xiph.org zachowało prawa do ustanawiania specyfikacji formatu), z zastrzeżeniem, że żaden element formatu nie zostanie opatentowany. Oznacza to także, że wszystkie implementacje w jakikolwiek sposób powiązane z projektem FLAC będą stanowić wolne oprogramowanie – kody źródłowe dla libFLAC i libFLAC++ dostępne są na zasadach licencji BSD, natomiast kody dla flac, metaflac i wtyczek na zasadach licencji GPL.
Cechy formatu FLAC.
W przeciwieństwie do stratnych kodeków dźwięku takich jak Vorbis, MP3 i AAC, kodek FLAC nie usuwa żadnych danych ze strumienia audio, dzięki czemu po dekompresji otrzymujemy cyfrowy obraz dźwięku identyczny z pierwowzorem. Niezgodność z analogowym oryginałem wynika wyłącznie z konwersji analogowo-cyfrowej – ograniczona liczba bitów nie odda w 100% analogowego dźwięku (szum kwantyzacji).
Kompresja FLAC.
FLAC należy do grupy kodeków bezstratnych, a więc dane tworzące cyfrowy sygnał foniczny, po uprzedniej kompresji, można całkowicie odzyskać dokonując ich dekompresji – analogicznie jak w formacie ZIP. Jednak format FLAC został stworzony specjalnie do zmniejszania objętości plików dźwiękowych, dlatego przy kompresji tych plików możemy otrzymać dużo lepsze wyniki niż przy użyciu formatu ZIP (ZIP 10–20%, FLAC 40–60%). Kodeki stratnej kompresji mogą uzyskać stosunek kompresji nawet 90%, jednak jest to związane z usunięciem pewnych danych.
Kompresja FLAC wykorzystuje predykcję liniową – wartość pojedynczej próbki dźwięku jest przewidywana na podstawie wartości kilku wcześniejszych próbek, zapisywana jest tylko różnica między wartością rzeczywistą a obliczoną (różnice mają zwykle niewielkie wartości). Do zapisania różnic używa się kodów Rice’a – liczba bitów zależy od kodowanej wartości, tj. im mniejsza wartość, tym mniej bitów jest potrzebne.
Oprogramowanie obsługujące FLAC.
Format FLAC jest obecnie obsługiwany przez większość oprogramowania służącego do edycji i odtwarzania dźwięku (czasami wymagana jest odpowiednia wtyczka).

</doc>
<doc id="77456" url="https://pl.wikipedia.org/wiki?curid=77456" title="Dolina Roztoki">
Dolina Roztoki

Dolina Roztoki – dolina w Tatrach Wysokich będąca odgałęzieniem Doliny Białki. Jej górną częścią jest Dolina Pięciu Stawów Polskich.
Topografia.
Jest to wąska i głęboko wcięta dolina odgałęziająca się od Doliny Białki naprzeciwko Polany Białej Wody. Ma długość ok. 4,4 km i powierzchnię ok. 7,0 km², razem z Doliną Pięciu Stawów Polskich długość wynosi ok. 7,5 km, a powierzchnia 13,5 km².
Dolinę Roztoki od Doliny Pięciu Stawów oddziela próg ściany stawiarskiej (ok. 1550–1570 m n.p.m.). We wschodniej części tego progu są dwa kopulaste wzniesienia Wyżnia Kopa i Niżnia Kopa. Spomiędzy nich do Doliny Roztoki opada Litworowy Żleb. Lewe zbocza doliny tworzy wschodnia grań Świnicy na odcinku od Koziego Wierchu po północno-wschodnią grań Wołoszyna, prawa grań Opalonego Wierchu. Oprócz Doliny Pięciu Stawów Dolina Roztoki ma jeszcze dwa odgałęzienia: Dolinkę Buczynową i Świstówkę Roztocką – obydwie są tzw. dolinami zawieszonymi, od głównej doliny odcięte są wysokimi progami skalnymi.
Opis doliny.
U-kształtna Dolina Roztoki wraz ze swoimi dolinami zawieszonymi to klasyczne dzieło lodowca. Powstała wzdłuż przebiegu wielkiej dyslokacji tektonicznej, a Dolina Pięciu Stawów znajduje się na skrzyżowaniu kilku takich dyslokacji. Głównym ciekiem wodnym jest potok Roztoka – dopływ Białki wypływający z Wielkiego Stawu Polskiego. W odległości ok. 120 m od tego stawu potok tworzy najwyższy polski wodospad, Siklawę. Na potoku tym znajduje się jeszcze kilka mniejszych wodospadów zwanych Wodogrzmotami Mickiewicza, położonymi ok. 1 km od ujścia Roztoki do Białki.
Krajobraz samej Doliny Roztoki różni się od widoków w Dolinie Pięciu Stawów. Do wysokości ok. 1370 m n.p.m. rośnie las świerkowy, który wyżej przechodzi w bór limbowy poprzetykany modrzewiem. Jest to jeden z najlepiej zachowanych w Tatrach naturalnych lasów, wiek wielu świerków przekracza 300 lat, a niektórych nawet 400 lat. Zbocza ciągnących się wzdłuż doliny grzbietów przecinają liczne żleby, z których wiosną schodzą lawiny aż do dna doliny. W żlebach i poniżej nich znajdują się osypiska piargów. Lasy poszarpane są pasami lawinisk i poprzecinane widocznymi urwiskami skalnymi. Latem zbocza gór zdobią gęste oploty kosodrzewiny, wśród której rośnie rzadki w Polsce jarząb nieszpułkowy. Stwierdzono też występowanie gnidosza Hacqueta – rośliny w Polsce występującej tylko w Tatrach i to na nielicznych stanowiskach. Dno doliny pokrywa miejscami kosodrzewina poprzetykana jarzębiną i barwnymi plamami kwitnących roślin. Potok już na wysokości polany Nowa Roztoka (znajduje się na niej szałas) płynie kaskadami ze średnim spadkiem 110 m/km. Jest to teren ścisłego rezerwatu przyrody, ostoja jeleni, kozic i niedźwiedzi.
W dolinie znajdują się trzy niewielkie jaskinie: Dziura nad Roztoką, Dziura nad Nową Roztoką i Gowoniowa Nyża.
Na przełęczy, przy żlebie, zainstalowano urządzenie wyciągowe łączące ją z drogą w Dolinie Roztoki. Wyciąg ułatwia zaopatrzenie schroniska PTTK w Dolinie Pięciu Stawów Polskich.
Historia.
Nazwa doliny pochodzi od słowa "roztoka". Jest to powszechnie w Karpatach używane określenie oznaczające miejsce, gdzie zbiegają się potoki. Pierwsza nazwa własna Roztoka dotyczyła polanki u ujścia potoku Roztoka do Białki. Obecnie miejsce to nazywa się Starą Roztoką. Od nazwy polanki utworzono nazwę potoku, a od potoku doliny i innych położonych w niej obiektów (Nowa Roztoka, Roztocka Czuba, Roztocka Turniczka i inne).
Droga Doliną Roztoki do Doliny Pięciu Stawów Polskich była uczęszczana od dawna. W XIX wieku byli tu Stanisław Staszic, Seweryn Goszczyński, Ludwik Zejszner, być może także już ojciec Gabriel Rzączyński pod koniec XVII wieku. Szlak prowadzący doliną został oznakowany w 1899 r.
Poniżej Doliny Roztoki, w Dolinie Białki, na polanie Stara Roztoka zbudowano w 1876 r. schronisko im. Wincentego Pola.

</doc>
<doc id="77458" url="https://pl.wikipedia.org/wiki?curid=77458" title="Świstówka Roztocka">
Świstówka Roztocka

Świstówka Roztocka – niewielka (długość ok. 0,5 km) tatrzańska dolina zawieszona między dwiema graniami odchodzącymi od Opalonego Wierchu: Opalonem i granią zakończoną Świstową Czubą. Jest boczną odnogą Doliny Roztoki, zawieszoną nad nią na wysokości ok. 1700–1750 m i opada ku niej urwistą ścianą o wysokości ok. 200 m. Ściana ta w opinii Walerego Eljasza-Radzikowskiego jest "„najbardziej spadzistą w całych Tatrach”". Dawniej szlak turystyczny prowadził tuż powyżej tego urwiska, po stromym zboczu, na którym zwykle do lata leżał płat zlodzonego śniegu. Zdarzyło się tutaj kilkanaście śmiertelnych wypadków obsunięcia się, np. w 1956 spadło z tej ściany 3 narciarzy; 2 mężczyzn poniosło śmierć, kobieta przeżyła. W 1958 r. szlak poprowadzono inną trasą, wyżej. Zdarza się, że z dawnej ścieżki korzystają jeszcze nieświadomi niebezpieczeństwa turyści. W sylwestra 1994 r. zginęła tutaj 23-letnia turystka niemiecka.
Dwustopniowa dolina wyżłobiona została przez lodowiec, jest kamienista i piarżysta, częściowo porastająca murawą. Ze szlaku prowadzącego doliną widoki na masyw Wołoszyna i wiszącą Dolinkę Buczynową.
Nazwa dolinki pochodzi od świstaków. Dawniej nazwa Świstówka Roztocka była czasami błędnie używana do określania pobliskiej Świstowej Czuby.
Jako pierwszy zimą do Świstówki Roztockiej dotarł Klemens Bachleda z trzema turystami i trzema góralami w lutym 1895 r.
Szlaki turystyczne.
Czasy przejścia podane na podstawie mapy.

</doc>
<doc id="77460" url="https://pl.wikipedia.org/wiki?curid=77460" title="Czapla siwa">
Czapla siwa

Czapla siwa ("Ardea cinerea") – gatunek dużego ptaka wodnego z rodziny czaplowatych (Ardeidae). Zasiedla Europę, Azję i Afrykę. W Polsce nieliczny ptak lęgowy, częściowo osiadły. Nie jest zagrożony.
Systematyka.
Czapla siwa jest blisko spokrewniona z czaplą modrą ("A. herodias") i czarnobrzuchą ("A. cocoi"). Wyróżnia się cztery podgatunki. Podgatunek "Ardea cinerea monicae" bywał przez niektórych autorów podnoszony do rangi gatunku.
Morfologia.
Wymiary: Długość ciała wynosi 85–100 cm, rozpiętość skrzydeł 155–175 cm, a masa ciała 1–2,3 kg. Długość ogona to 16–18,5 cm, dzioba 111–125 mm. Czaszka czapli siwej mierzy od 168–185 mm, dziób stanowi 66–67% długości czaszki.
Wygląd zewnętrzny: Ubarwieniem czapla siwa przypomina żurawia, ale jest od niego mniejsza i ma inną sylwetkę. Nie występuje dymorfizm płciowy. Głowa biała, z czarnymi bokami ciemienia i ozdobnymi piórami na potylicy. Skrzydła, wierzch ciała i ogon szare. Końce skrzydeł zaokrąglone. Długa szyja biaława, z rzędami czarnych kresek układających się w pionowe linie. Dziób żółty. W sezonie lęgowym na grzbiecie jasne, wydłużone barkówki. Na nasadzie skrzydeł czarna plama, a po bokach ciała czarny pasek. Nogi długie, żółtawo-brązowe. Młode osobniki mają ciemniejsze dziób i nogi, są całe bardziej szare i mają ciemny wierzch głowy. Sposób ułożenia szyi przez czaplę siwą może wydawać się nienaturalny. Może ona jednak bez trudu bardzo mocno wyginać szyję, dzięki specjalnej budowie kręgów szyjnych. W dwóch miejscach na szyi występuje także coś w rodzaju stawów. Czaple siwe mają jednak problemy z wyginaniem szyi na boki i nie byłaby w stanie sięgnąć dziobem do gruczołu kuprowego. Posiada ona pióra pudrowe, z których łuszczą się rogowe łuski i rozprowadzone po innych piórach chronią je przed wilgocią. Najwięcej piór pudrowych znajduje się na bokach ciała i na piersi, ponieważ czapla może tam łatwo sięgnąć zarówno dziobem, jak i łapami.
Pierzenie: Dorosłe pierzą się od czerwca do listopada, młode od września od lutego.
Występowanie.
Środowisko.
Środowiskiem życia tego gatunku są płytkie wody przy jeziorach, rzekach i estuariach, trzcinowiska, namorzyny oraz pola ryżowe. Gniazduje zazwyczaj w pobliżu wód słodkich, na wybrzeżach pojawia się tylko zimą.
Pożywienie.
Pożywienie bardzo urozmaicone, są to głównie ryby, poza tym drobne ssaki i małe ptaki, żaby, ślimaki, skorupiaki i węże. Potrafi także w locie łapać owady. Zimą na polach szuka myszy, szczurów oraz dżdżownic. Dziennie czapla siwa zjada od 300 do 500 g pokarmu. Zjadane przez nią ryby mają długość 10–25 cm. Potrafi złapać nawet półkilogramowego karpia, nie potrafi go jednak połknąć.
W trakcie polowania czapla siwa brodzi w wodzie majestatycznie i powoli, aby nie płoszyć ryb. Stoi także na jednej nodze, cierpliwie wypatrując ryb, a gdy jakaś wypłynie na mieliznę, szybkim wyrzutem dzioba chwyta ją i połyka.
Wypluwki.
Wypluwki czapli siwej są mocno sprasowane, mają długość 45–85 mm i szerokość 25–40 mm. Kształt zmienny. Zdobycz połyka w całości albo rozczłonkowaną na duże kawałki. Ryby stanowią podstawę pożywienia, ale zazwyczaj wypluwka zawiera tylko resztki ssaków, czasami ptaków. Składa się głównie z sierści i piór, czasami występują drobne fragmenty kości lub twarde części bezkręgowców. Wypluwki czapli siwej znajduje się pod czatowniami, czasami pod gniazdami.
Tryb życia i zachowanie.
Ptak dzienny, ale najbardziej aktywna jest o świcie i o zmierzchu. Jest ostrożnym ptakiem. Zazwyczaj widywany pojedynczy osobnik albo kilka ustawionych w linii wzdłuż brzegu, gdy wypatrują zdobyczy. W trakcie polowania długo pozostaje w bezruchu, nawet kilka godzin. Lot jest ociężały i powolny, ale ptak ten potrafi nagle zwinnie zanurkować na gniazdo albo żerowisko. W trakcie lotu szyja wciągnięta, przybiera esowaty kształt, skrzydła łukowato wygięte. Broniąca się czapla bardzo szybko i celnie atakuje oczy wroga.
Głos.
W locie odzywa się donośnym „frank”, przy gnieździe skrzeczy i skomle. Młode w gnieździe kwiczą podobnie do prosiąt.
Rozród.
Okres godowy.
Gniazdo: Gniazduje kolonijnie, gniazdo umieszczone jest na drzewie, czasami, gdy brakuje odpowiednich drzew, w trzcinowiskach. Kolonia lęgowa czapli to czapliniec. Największe polskie kolonie liczą po kilkaset gniazd, najmniejsze – kilka. Największy polski czapliniec znajduje się w rezerwacie „Kurowskie Błota” koło Szczecina. Gniazda składają się z patyków i gałęzi, wyściółkę stanowią liście i trawa, budują je oba ptaki. Czaple siwe często zabierają materiał na gniazdo innym parom. Gniazdo może być wykorzystywane przez kilka lat.
Okres lęgowy.
Jaja: Jaja składane są w liczbie 1–6 (wyjątkowo do 10) w odstępach dwudniowych, czasami co 3–4 dni. Mają błękitną barwę, wymiary 57–61×41–43 mm.
Wysiadywanie: Wysiadują oboje rodzice, przez 25–26 dni, ale czasami trochę dłużej. Czaple siwe wyprowadzają jeden lęg w roku, przystępują do niego pod koniec marca. Czasami jednak wyprowadzają 2 lęgi.
Pisklęta: Wykluwają się niedołężne, pokryte srebrzystym puchem. Karmione są rybkami. Pisklęta są ogrzewane nawet 3 tygodnie po wykluciu się, a w późniejszym okresie rodzice często zaglądają do gniazda, aby pilnować młodych. Pisklęta zachęcają rodzica do nakarmienia, szarpiąc go za dziób. Pokarm zostaje zwrócony na dno gniazda. Oboje rodzice opiekują się młodymi. Pozostają one w gnieździe przez około 2 miesiące. Młode potrafią latać po 6–8 tygodniach, ale przez pewien czas wracają jeszcze do gniazda. Po całkowitym usamodzielnieniu rozpraszają się po całym kraju. Mogą się rozmnażać już po 2 latach.
Najdłużej żyjąca czapla siwa, której wiek oznaczył człowiek miała 25 lat.
Status, zagrożenia i ochrona.
Międzynarodowa Unia Ochrony Przyrody (IUCN) uznaje czaplę siwą za gatunek najmniejszej troski (LC – "Least Concern") nieprzerwanie od 1988 roku. W 2015 roku liczebność światowej populacji, według szacunków organizacji Wetlands International, mieściła się w przedziale około 790 000 – 3 700 000 osobników. Globalny trend liczebności populacji nie jest znany. Dawniej, zwłaszcza w Europie, była dotkliwie prześladowana. Obecnie jest niezagrożona i szeroko rozprzestrzeniona.
W Polsce gatunek objęty jest częściową ochroną gatunkową. Na "Czerwonej liście ptaków Polski" został sklasyfikowany jako gatunek najmniejszej troski (LC). W latach 2013–2018 liczebność krajowej populacji lęgowej szacowano na 9000–9500 par. W niektórych miejscach w Polsce liczebność populacji spada przez niszczenie kolonii lęgowych.
Śmiertelność piskląt bywa ogromna, zwłaszcza wtedy, gdy ludzie lub drapieżne ptaki (np. bielik) niepokoją kolonie lęgowe. Pisklę, które wypadnie z gniazda, nie ma szans na przeżycie. W większości kolonii podłoże jest nie tylko oblepione kałem, ale także usłane resztkami piskląt zjedzonych przez drapieżniki. Wiele młodych czapli ginie w czasie zim, nieustannie krążąc wzdłuż rzek w poszukiwaniu pokarmu.
Tropy.
Trop: Trop czapli siwej jest asymetryczny, od dużego do niezwykle dużego. Zwykle widoczne są wszystkie palce. Środkowy palec ma długość ponad 75 mm, często przekracza 80 mm. Tylny palec (kciuk) mierzy ponad 50 mm. Pojedynczy trop mierzy 130–170 mm, czasami więcej, szerokość 80–90 mm. Palce II i IV wyraźnie zwrócone w przód. Często pomiędzy palcami III i IV występuje mała, proksymalna błona. Śródstopie stosunkowo małe. Pazury małe i tępe.
Ciąg tropów: Gdy czapla siwa chodzi, tropy układają się w linii prostej i wobec linii środkowej nie tworzą rozkroku. Długość kroku wynosi 500–600 mm, a gdy czapla porusza się bardzo szybko, może przekraczać 1000 mm (rzadko się to zdarza).

</doc>
<doc id="77462" url="https://pl.wikipedia.org/wiki?curid=77462" title="Włodzimierz Wielki">
Włodzimierz Wielki



</doc>
<doc id="77472" url="https://pl.wikipedia.org/wiki?curid=77472" title="Yerba mate">
Yerba mate

Yerba mate, herba mate, mate, także znany jako chimarrão (), erva mate, indiańskie caá mati, caá mate – wysuszone, zmielone liście oraz patyczki ostrokrzewu paragwajskiego, niekiedy również świeże, przygotowane do robienia naparu popularnego głównie w krajach Ameryki Południowej (Argentynie, Paragwaju, Urugwaju, Brazylii), a także w niektórych krajach Bliskiego Wschodu, głównie w Syrii i Libanie. Zyskuje popularność także w Europie.
Nazwa yerba mate, wymyślona najprawdopodobniej przez jezuitów, pochodzi od przekształconego łacińskiego słowa "herba" – ziele i "mati", co w języku keczua oznacza tykwę, w której parzy się ziele. Indiańska nazwa naparu to "caá".
Yerba mate zawiera ksantyny: kofeinę, teobrominę i teofilinę. Ich zawartość jest zmienna w zależności od pory roku w której dokonano zbiorów.
Historia.
Historia popularności napoju sięga połowy XVII wieku, kiedy to w zamieszkane przez plemię Guarani dorzecza Parany dotarli misjonarze jezuiccy. Odkryli oni, że ulubioną używką miejscowych były liście pewnego gatunku wiecznie zielonego krzewu nazwanego później ostrokrzewem paragwajskim. Ich żucie likwidowało zmęczenie, rozjaśniało umysł i łagodziło uczucie głodu. Napary z ziela doprawiane były niekiedy poprzez dodawanie słodkich liści stewii.
Jezuici doceniwszy zalety napoju przyrządzonego ze sproszkowanych liści i pędów, rozpropagowali go w Europie jako alternatywę sprowadzanej z Azji herbaty. Założone przez nich plantacje były głównym źródłem dochodu redukcji misyjnych aż do kasaty Zakonu w 1773 roku. Po tym wydarzeniu plantacje odeszły w niepamięć, aż do roku 1892, kiedy to pierwszą swoją hodowlę założył w Paragwaju Frederico Neumann. Ponownie rozpowszechnił on yerba mate tak, że stała się ona narodowym napojem Paragwaju, Argentyny, Urugwaju i Brazylii.
Legenda głosi, że Boginie Księżyca i Chmury przybyły zwiedzić Ziemię. Znalazły tam jaguara, który chciał je zaatakować. Zostały jednak uratowane przez starca, który w podzięce dostał nowy rodzaj rośliny, z którego może przygotować „napar przyjaźni”.
W Polsce yerba mate długo pozostawała mało znana, jednak sami Polacy mają swój wkład w produkcję i popularyzację tego napoju. W XIX wieku polscy emigranci dotarli do Argentyny i Brazylii, gdzie większość z nich zajęła się plantacją właśnie ostrokrzewu paragwajskiego. Równie interesująca jest historia tego, jak popularne w Ameryce Łacińskiej ziele, trafiło do Polski. Pierwsza próba sprowadzenia yerby została podjęta w roku 1882. Był to okres zaborów. Jako pierwszy, na import yerby zdecydował się Teofil Rudzki przy współpracy z Edmundem Saporskim, pionierem polskiego osadnictwa w Brazylii. Kiedy napój zaczął zdobywać zainteresowanie wśród kupców i klientów, okazało się, że zauważyli to również kupcy rosyjscy, którzy zaczęli postrzegać yerbę jako zagrożenie dla herbaty, którą sprowadzali z Chin. Uruchomili swoje kontakty, aby zablokować możliwości sprowadzania suszu, nakłoniwszy władze do nałożenia wysokiego cła na ostrokrzew paragwajski, co uczyniło jego import nieopłacalnym. Decyzja ta ostatecznie zniechęciła Rudzkiego do wprowadzenia na rynek yerby.
Początek lat 90. XX w. w Polsce to moment olbrzymich zmian, rozwoju, jak również powrotów do Polski emigrantów z całego świata, którzy do wolnej Polski chcieli przynieść myśl techniczną i produkty, dotąd w Polsce nieobecne. Dzięki temu w kraju pojawiła się też yerba mate. Zapoczątkował to Leopoldo Buderacky, który postanowił wrócić do ojczyzny z wieloletniej emigracji w Ameryce Południowej. Leopold przywiózł ze sobą do kraju również zwyczaj picia swego ulubionego napoju, a jego firma o nazwie Argentyna Limited, założona w 1990 roku, stała się pierwszym przedsiębiorstwem sprowadzającym do Polski yerba mate. Na początku skromnie importowano małe ilości egzotycznego towaru. W kraju, w którym do niedawna brakowało nawet podstawowych produktów, ciężko było przekonać ludzi do kupowania nieznanych ziół, więc droga do popularności biegła przez grono przyjaciół zataczając coraz szersze kręgi.
Sposób przygotowania i podania.
Yerba jest podawana w naczynkach zwanych "matero" oraz "guampa" dla tereré. Matero może być wykonane z tykwy, ceramiki lub z drewna – np. Palo santo. Guampa jest naczyniem zrobionym z rogu bawolego lub częściej krowiej racicy.
Tradycyjne naczynia przeznaczone do spożywania yerba mate należy wpierw odpowiednio przygotować (tzw. curado):.
Curado naczynia z tykwy, mające na celu usunięcie resztek miąższu oraz jego zapachu:
Misy oraz inne akcesoria wykonane z algarrobo oraz drewna cytrynowego, wystarczy zalać ciepłą wodą i odstawić na kilka godzin. Należy pamiętać o przetrzymywaniu naczyń w wilgotnych warunkach.
Curado naczynia z drewna Palo Santo, mające na celu impregnację drewna i zapobieganie pęknięciu pod wpływem wilgoci:
Susz wsypuje się w ilości od 1/4 do 3/4 objętości naczynia, a następnie wykonuje się szereg czynności mających na celu odpowiednie ułożenie zmielonych liści i łodyżek. W tym celu naczynie przykrywa się dłonią i odwraca do góry dnem, a następnie parę razy potrząsa. Ma to na celu przesunięcie najdrobniejszych listków oraz pyłu w stronę dłoni tak aby nie zatkał sitka w bombilli (czyt. bombija, bombiji). Kolejnym krokiem jest delikatne odwrócenie matero w pozycję wyjściową tak, aby susz zgrupował się po jednej stronie naczynka, tworząc skos. Po odpowiednim przygotowaniu naczynia można umieścić w nim rurkę bombillę – służącą do picia, często posrebrzaną lub pozłacaną metalową rurkę (słomkę) zakończoną filtrem (sitkiem lub sprężynką). Niewskazane jest mieszanie yerba mate za pomocą bombilli. Następuje zalanie wodą. Musi być to koniecznie woda ostudzona (65–84 °C, optymalna temperatura zależna jest od marki mate, stosowna informacja najczęściej znajduje się na opakowaniu). Aby otrzymać ostudzony wrzątek należy odczekać po zagotowaniu wody 4–10 minut w zależności od materiału, z którego wykonany jest pojemnik na wodę (np. szybciej ostygnie woda w metalowym rondelku niż kamionkowym kubku). Dobrym pomysłem jest zakup termometru do wody oferowanego w wielu sklepach posiadających yerba mate w asortymencie. Pierwsze zalanie wykonuje się małą ilością wody – aby cały susz ją wchłonął. Po pewnym czasie wodę dolewa się do pełna. Napar można uzupełniać od kilku do nawet kilkunastu razy (zależnie od jakości suszu), dopóki nie straci swojej mocy i smaku (kiedy yerba jest zużyta po zalaniu listki nie pływają, lecz opadają na dno, na powierzchni zostaje jedynie kilka patyczków). Są różne sposoby przygotowywania yerby np. argentyński i urugwajski – różnią się rodzajem użytego naczynka i bombilli oraz sposobem jej wsadzania w susz.
Popularnym sposobem przyrządzania mate jest tereré – popularny w Paragwaju. Różnica polega na tym, że od drugiego zalania zalewany jest bardzo zimną wodą (do 5 °C), zamiast gorącej; podawany często z cytryną lub innym owocem cytrusowym oraz miętą; dobrze orzeźwia. Równie dobrą metodą przyrządzenia tereré jest zasypanie suszu kostkami lodu, które topiąc się wsiąkają w susz, oddając aromat i smak.
Szczególnie interesujące jest przyrządzanie brazylijskiej mate, nazywanej chimarrão. Yerba ma postać drobno zmielonego suszu, którego 70% stanowią liście, a 30% łodyżki. Brazylijczycy określają też napar jako erva mate. Podobnie jak w przypadku argentyńskiego, paragwajskiego czy urugwajskiego sposobu przyrządzania yerba mate, w pierwszej kolejności naczynie należy zapełnić suszem do 2/3 wysokości. Konieczne jest także zakrycie wlotu tykwy za pomocą płaskiej podstawki, a następnie przesypanie mate na jedną stronę. Warto pamiętać, że do momentu wlania wody naczynie powinno być przechylone pod kątem ok. 45 stopni w stronę, po której znajduje się susz. Często praktykowaną metodą jest umieszczenie tykwy w drucianym koszyku. Zgodnie z tradycyjnymi sposobami przyrządzania naparu, wodę należy wlewać w wolną przestrzeń tykwy. Dopuszcza się użycie zarówno wody zimnej lub ciepłej, której temperatura wynosić powinna 75 °C. W celu uzyskania najlepszych walorów smakowych yerba mate, należy poczekać aż w pełni się zaparzy, najczęściej od 3 do 5 minut.
Wkładanie bombilli w przypadku brazylijskiej mate wymaga większej uwagi. Napar ma postać zielonego miału roślinnego z patyczkami, szczególnie więc istotne jest odpowiednie ułożenie bombilli, aby zapobiegać jej zatkaniu. W tym celu najłatwiej jest włożyć susz w wolne miejsce – często zdarza się, niektóre osoby przekręcają naczynie, dzięki czemu przechyla się ono bok, a liście mate dotykają częściowo sitka. Wskazane jest, by przed przekręceniem naczynia zatkać jego ustnik oraz by dolna strona sitka skierowana były w stronę „górki” suszu. Następnie wystarczy dolać ciepłej wody. Idealna temperatura wody, którą należy wlać przed umieszczeniem bomby, to 75 °C.
Inna odmiana yerba mate zwana jest mate russo, od pijących ją na początku XX wieku przybyszów z Rosji do Brazylii, którzy dolewali do niej duże ilości soku, np. pomarańczowego.
Picie mate jest swoistym rytuałem. W Ameryce Południowej wita się nią nawet nieznanego przybysza. Yerba mate pite jest podczas spotkań rodzinnych lub w gronie przyjaciół. Jedna z osób podejmuje się serwowania (cebador), napełnia matero i przekazuje ją kolejnej osobie. Ta wypija cały napar i oddaje gospodarzowi, żeby uzupełnił naczynie i podał dalej.
Indiańska tradycja nakazuje „oddać” pierwsze zalanie św. Tomaszowi (susz wciąga wodę, co wygląda jakby niewidzialny osobnik wypił pierwsze zalanie), a zużytą yerbę wysypać na ziemię lub spalić – „zwrócić” Pachamamie (inkaska bogini, dosłownie „Matka Ziemia”).
Wpływ na zdrowie.
Yerba mate jest źródłem dużej ilości kofeiny.
Badania sfinansowane przez argentyński Narodowy Instytut Yerba Mate (INYM) dowodzą, że napar z yerba mate jest ważnym źródłem polifenoli (głownie kwasu chlorogenowego, którego zawiera przeciętnie 92mg na gram suszonych liści) które są substancjami o właściwościach przeciwutleniających (antyoksydanty), podobne wyniki przyniosły też polskie badania.
W 2008 r. opublikowano wyniki badania wpływu wodnych ekstraktów yerba mate na myszy, u których nie stwierdzono genotoksycznego wpływu yerba mate na wątrobę, nerki i pęcherz moczowy. Badanie wykazało, iż regularne przyjmowanie yerba mate poprawia odporność DNA na uszkodzenia wywołane nadtlenkiem wodoru oraz naprawę DNA po ekspozycji komórek wątroby na nadtlenek wodoru, niezależnie od dawki yerba mate.
Wykazano, iż yerba mate ma działanie obniżające poziom cholesterolu, ochronne wobec komórek wątroby, stymulujące ośrodkowy układ nerwowy, moczopędne i korzystne wobec układu krążenia. Stosowanie yerba mate sugeruje się w leczeniu otyłości. Yerba mate chroni DNA przed oksydacją i wywołaną in vitro lipoperoksydacją cząsteczek LDL oraz ma silne zdolności antyoksydacyjne. W badaniu na szczurach wykazano ochronny wpływ yerba mate przed otyłością indukowaną wysokotłuszczową dietą.
W badaniach przeprowadzanych w krajach o znacznie większej niż przeciętna konsumpcji napoju yerba mate przygotowywanego w tradycyjny sposób picie yerba mate zostało statystycznie powiązane ze zwiększoną zapadalnością na raka jamy ustnej, gardła, przełyku i pęcherza moczowego. Rozpoznano jednak również inne nałogi, takie jak palenie tytoniu i spożywanie alkoholu, które to nałogi są ściśle powiązane z kulturą tych regionów, jako czynniki mające znaczący wpływ na wyniki tych badań. Statystyczny związek spożycia yerba mate z podwyższonym ryzykiem raka płuc stwierdzono w badaniu na grupie urugwajskich mężczyzn, które wykazało zależność między wzrostem ryzyka zachorowania a dawką yerba mate z gruczolakorakiem płuc. Wiele z badań z Ameryki Południowej wykazało związek między wzrostem ryzyka zachorowania na nowotwory a ilością wypijanego napoju, między innymi udowodniono, że spożywanie więcej niż litr yerba mate dziennie może zwiększyć ryzyko nowotworów głowy i szyi od 3 do 5 razy. Badania te wykazały również, że picie mocnej, bardzo gorącej herbaty zwiększa ryzyko wystąpienia nowotworu ust, jak i fakt, że spożywanie gorących napojów – kawy, zielonej herbaty – również zwiększa to ryzyko od 2 do 4 razy. Należy zwrócić uwagę, że wiele z analizowanych populacji cechowało się jednoczesnym używaniem alkoholu i wyrobów tytoniowych, co komplikuje wpływ mate jako niezależnego czynnika ryzyka. W badaniach z Argentyny i Paragwaju wykazano związek między zwiększoną zapadalnością na raka przełyku u osób używających alkoholu, tytoniu i gorącej lub bardzo gorącej (ale nie zimnej) mate. Fakt ten może zostać wytłumaczony wpływem temperatury napoju na ułatwione wchłanianie czynników kancerogennych zawartych w dymie tytoniowym.
W badaniu wpływu wodnych roztworów yerba mate na komórki bakteryjne z 2000 r. wykazano efekt mutagenny i genotoksyczny określonych stężeń yerba mate wobec komórek bakteryjnych, a także wobec ludzkich limfocytów. Autorzy badania w konkluzji podkreślają, że duża ilość wypijanej yerba mate może być dodatkowym czynnikiem ryzyka jeżeli chodzi o nowotwory gardła środkowego i przełyku.
W związku z nowotworem pęcherza, badania naukowe przeprowadzone w Urugwaju wykazały występowanie związku mate z nowotworem pęcherza u osób palących i w pewnym stopniu także u osób niepalących, lecz mniej wyraźnego. W tych samych badaniach wykazano również, że osoby spożywające czarną herbatę i kawę miały zwiększone ryzyko nowotworu pęcherza. Badania epidemiologiczne przeprowadzone w Argentynie wykazały zwiększone ryzyko nowotworu pęcherza u pijących mate i palących, lecz nie u niepalących. Czy to zwiększone ryzyko jest spowodowane wyłącznie działaniem mate, tylko paleniem, czy kombinacją tych dwóch czynników, czy też zgoła innego czynnika, pozostaje niejasne. Powinno się także zwrócić uwagę, że badania wpływu mate na zwiększone ryzyko wystąpienia nowotworów uwzględniają osoby, które spożywają czarny tytoń i wino. De Stefani stwierdził (1988), że istnieje związek między zwiększonym ryzykiem nowotworów ust a osobami spożywającymi jednocześnie wino, mate i palącymi. Większe ryzyko zaobserwowano także u osób palących tytoń czarny niż u palących tytoń jasny. Znów nie jest jasne, który z tych czynników ma większy wpływ na zwiększenie ryzyka nowotworu. Z powodu tych dezorientujących czynników, mate nie musi być rakotwórcza sama w sobie, lecz z powodu wysokiej temperatury przy spożyciu może być przyczyną zwiększonego wchłaniania kancerogenów z dymu papierosowego oraz innych zanieczyszczeń ze środowiska będących kancerogenami lub promotorami raka.
W jednym z badań, którego wyniki opublikowano w 2008 r., wykazano, że w napoju yerba mate przyrządzanym w tradycyjny, południowoamerykański sposób i pitym w ilościach, które zwykle spożywa się w Ameryce Południowej, występuje dawka silnie rakotwórczych policyklicznych węglowodorów aromatycznych (PWA) porównywalna z dawką dostarczaną organizmowi przez osobę palącą paczkę papierosów dziennie. Tradycyjny sposób przyrządzania napoju wiąże się z zalewaniem wodą tej samej porcji liści kilkanaście razy i wypijaniem wszystkich otrzymanych porcji napoju. Nie wykazano, by okazjonalne wypicie filiżanki yerba mate przygotowanej z jednorazowo użytej porcji liści narażało konsumenta na większą ilość policyklicznych węglowodorów aromatycznych niż ilości znajdowane w produktach stosowanych w zwyczajnej diecie.
Badania wykazały powiązanie pomiędzy ilością spożytej yerba mate a zawartością policyklicznych węglowodorów aromatycznych w ludzkim ciele. Wiadomo jest, że PWA, w szczególności benzopireny, mają właściwości rakotwórcze; co najmniej 15 związków PWA zostało znalezionych w różnych odmianach yerba mate. Związki te zostały wyizolowane i zidentyfikowane za pomocą ekstrakcji sorpcyjnym mieszadełkiem magnetycznym ("stir bar sorptive extraction" – SBSE) oraz HPLC z detekcją fluorescencyjną (HPLC-FLD). Całkowita ilość PWA znalezionych w różnych próbkach brazylijskiej yerba mate wahała się między 600-2300 ng/l, przy czym najwięcej było naftalenu, acenaftenu i fenantrenu. Tabela 1 pokazuje związki PWA zidentyfikowane w yerba mate i ich średnią zawartość w próbkach yerba mate. Dla porównania, w badaniach przeprowadzonych na wielu odmianach kaw wykazano, że sumaryczna zawartość 19 PWA w kawie waha się pomiędzy 5,35 a 18,19 μg/kg, co daje średnio o jeden rząd wielkości więcej niż w yerba mate.
Narażenie na PWA poprzez dym tytoniowy oraz inne źródła może zwiększyć ryzyko raka kolczystokomórkowego przełyku ("esophageal squamous cell carcinoma", ESCC). Fagundes przebadał 200 zdrowych konsumentów yerba mate, 100 mężczyzn i 100 kobiet, z czego połowę palących, drugą połowę niepalących, by określić zawartość glukuronidu 1-hydroksypirenu (1-OHPG), metabolitu PWA, którego obecność w moczu jest świadectwem ekspozycji na PWA. Badania te wykazały bezpośrednią, dodatnią korelację pomiędzy ilością spożywanej yerba mate a zawartością PWA w moczu.
Jednakże poza zwiększonym spożyciem wyłącznie yerba mate, wyższe stężenie 1-OHPG może być również powiązane z kombinacją palenia tytoniu i picia yerba mate. Przy tej kombinacji stężenie 1-OHPG jest znacząco większe. W analizie diety populacji miasta Campinas w Brazylii i ich spożycia kawy i yerba mate, PWA wykryto we wszystkich przebadanych produktach, a ich poziom wahał się od 10,12 μg/kg dla kawy oraz 0,70 μg/kg dla yerba mate. Średnie dzienne spożycie yerba mate na jedną osobę w Brazylii wynosi ok. 70 g, co odpowiada spożyciu ok. 0,05 μg PWA.
Pomimo że nie dowiedziono powiązania spożywania ekstraktu yerba mate i powstawania nowotworów u szczurów, przyczyną zachorowań może być skażenie PWA (policyklicznymi węglowodorami aromatycznymi) yerba mate podczas jej obróbki, gdyż jest ona zazwyczaj suszona nad dymem z ogniska.
W badaniu z 2008 r. wykazano, że ekstrakt yerba mate przyspiesza angiogenezę. Zwiększona angiogeneza może sprzyjać rozwojowi nowotworów w organizmie, lecz także ma wpływ na gojenie się ran, regenerację endometrium u kobiet oraz reguluje metabolizm jonów.
Wpływ na otyłość i kontrolę wagi.
Otyłość staje się coraz większym problemem w wielu krajach, przez co przeprowadza się obecnie badania mające na celu powstrzymanie tej epidemii. W kwestii chudnięcia i kontroli wagi wykazano potencjalny efekt Mate, co poparły bieżące badania. Otyli mężczyźni i kobiety spożywający yerba mate wykazali obniżony współczynnik oddechowy ("respiratory quotient", RQ), wskazując na zwiększenie poziomu utleniania tłuszczów. Ziołowy napar z yerba mate, guarany i damiany wykazał drastyczne spowolnienie opróżniania żołądka, jak i zmniejszenie czasu potrzebnego do osiągnięcia poczucia sytości. Po 45 dniach następowało znaczące obniżenie wagi u pacjentów z nadwagą. Yerba mate wykazała swój potencjał przy odchudzaniu i rozważa się jej użycie jako suplementu diety. Dodawanie składników takich, jak yerba mate, guarana i damiana do suplementów okazało się skuteczne w zmniejszaniu wagi.
W losowej, podwójnie ślepej próbie klinicznej z kontrolą placebo, yerba mate była podana w formie suplementu, który zawierał również zieloną herbatę, szparagi, czarną herbatę, guaranę i wyciąg z fasolki. Wyniki tych badań wykazały zmniejszenie tkanki tłuszczowej i zmianę w indeksie składu ciała. Stwierdzono, że wpływ na utratę wagi Mate zawdzięcza zawartości kofeiny, przyczyniającej się do aktywności lipolitycznej, bądź zawartości saponin, wpływających na metabolizm cholesterolu i opóźnienie wchłaniania tłuszczów spożywczych. Yerba mate może również wpływać na inne aspekty metabolizmu lipidów. Potrafi wstrzymać miażdżycę tętnic u królików karmionych dietą wysokotłuszczową i wodnym wyciągiem z yerba mate. Podawanie wyciągu z yerba mate szczurom karmionym dietą wysokocholesterolową skutkowało obniżeniem zawartości cholesterolu i triglicerydów. Mate okazała się mieć także potencjał jako pomoc w trawieniu ze względu na efekt cholesterolowy, zwiększając przepływ żółci. Jedno z badań wykazało również, że Mate potrafi rozluźnić naczynia łożysk tętniczych u szczurów. Tym samym może ona obniżyć ryzyko chorób serca, podobnie jak czerwone wino.
Marki Yerba mate.
Na rynku dostępnych jest wiele marek yerba mate, są to m.in.:
Produkowana jest również "mate cocido", czyli yerba w torebeczkach (podobnie jak herbata ekspresowa) bądź tzw. instant-rozpuszczalna.

</doc>
<doc id="77476" url="https://pl.wikipedia.org/wiki?curid=77476" title="Kryterium Savage’a">
Kryterium Savage’a

Kryterium Savage’a (reguła Savage’a, reguła minimaksu) – kryterium podejmowania decyzji w warunkach niepewności. Według reguły opracowanej przez Leonarda Savage’a w takiej sytuacji należy dokonać wyboru tej decyzji, która minimalizuje maksymalne straty w stosunku do decyzji optymalnej, która zostałaby podjęta, gdyby wiadome było, jaki stan natury zaistnieje w przyszłości. Wyraża ona pesymistyczną strategię postępowania w sytuacji ryzyka i minimalizuje maksymalny żal.
Według tego kryterium należy obliczyć stratę relatywną dla każdej decyzji, tworząc macierz z elementów stanowiących różnicę między stratą maksymalną a stratą dla danej decyzji. Maksymalne straty relatywne dla każdej decyzji tworzą wektor, którego element minimalny wskazuje na decyzję minimalizującą potencjalną stratę.
Przykład.
Dana jest macierz formula_1 reprezentująca potencjalne zyski odpowiadające trzem możliwym decyzjom w zależności od czterech możliwych stanów natury, które mogą zajść w przyszłości.
Na jej podstawie wyznacza się macierz strat relatywnych, złożoną z elementów formula_2
Następnie tworzy się wektor maksymalnych relatywnych strat dla każdej decyzji (pogrubione elementy w tablicy powyżej).
Z wektora tego wybiera się najmniejszą stratę relatywną. Decyzja, w wyniku której minimalizuje się relatywną stratę, jest według kryterium Savage’a uznawana za najlepszą. W podanym przykładzie najmniejsza strata odpowiada decyzji formula_3

</doc>
<doc id="77477" url="https://pl.wikipedia.org/wiki?curid=77477" title="Kryterium Laplace’a">
Kryterium Laplace’a

Kryterium Laplace’a – kryterium podejmowania decyzji autorstwa Pierre’a Simona de Laplace’a, według którego należy wybrać decyzję, której odpowiada najwyższa oczekiwana wypłata, przy założeniu, że wszystkie stany natury są jednakowo prawdopodobne.
Przykład: Mamy tablicę wypłat z trzema możliwymi decyzjami i czterema możliwymi stanami natury (szczegóły przykładu patrz tablica wypłat):
Zakładamy, że wszystkie stany natury są jednakowo prawdopodobne, zatem prawdopodobieństwa wystąpienia każdego z nich wynoszą 1/4. Oczekiwane wypłaty wynoszą dla decyzji d1, d2, d3 odpowiednio:
Najlepszą decyzją jest według kryterium Laplace’a decyzja d2.
Kryterium Laplace’a może być stosowane w problemach z niepewnością, jeśli jednak rozkład prawdopodobieństw stanów natury różni się od rozkładu jednostajnego, może prowadzić do błędnych wniosków.

</doc>
<doc id="77478" url="https://pl.wikipedia.org/wiki?curid=77478" title="Kryterium minimaksowe">
Kryterium minimaksowe



</doc>
<doc id="77480" url="https://pl.wikipedia.org/wiki?curid=77480" title="Challenge 1932">
Challenge 1932

Międzynarodowe Zawody Samolotów Turystycznych w 1932 roku, znane w Polsce pod francuską nazwą Challenge – zawody lotnicze odbywające się w dniach 12–28 sierpnia 1932 roku w Berlinie, trzecie zawody z serii "Challenge International de Tourisme". Zakończyły się zwycięstwem polskiej załogi Franciszka Żwirki i Stanisława Wigury na samolocie polskiej konstrukcji RWD-6, stanowiąc pierwszy duży międzynarodowy sukces polskiego lotnictwa sportowego. Obejmowały one ocenę techniczną samolotów, konkurencje techniczne, próbę prędkości maksymalnej oraz lot okrężny wokół Europy, długości 7363,2 km przez Niemcy, Polskę, Czechosłowację, Austrię, Jugosławię, Włochy, Szwajcarię, Francję, Holandię, Danię i Szwecję.
Organizacja i rozpoczęcie zawodów.
Były to trzecie z serii prestiżowych międzynarodowych zawodów samolotów turystycznych Międzynarodowej Federacji Lotniczej (FAI), znanych w Polsce jako "Challenge", od francuskiej nazwy "Challenge International de Tourisme". Organizatorem zawodów był Aeroklub Niemiec, ponieważ niemiecki zawodnik Fritz Morzik zwyciężył w poprzednich zawodach "Challenge" w 1930 roku. Również regulamin konkursu, zmieniony w stosunku do regulaminu poprzednich zawodów, opracował Aeroklub Niemiec, biorąc za punkt wyjścia regulamin Niemieckiego Konkursu Samolotów Lekkich z 1931 roku. Liczba samolotów zgłoszonych (67) i ostatecznie biorących udział w zawodach (43) była mniejsze niż w poprzednio, gdyż zawody przerodziły się w trudną imprezę specjalistyczną, stawiającą wysokie wymagania sprzętowi oraz wymagającą wysokiego poziomu wyszkolenia pilotów. Większe szanse miały samoloty specjalnie opracowane na zawody. Z tego powodu też, aby dać szansę na przygotowanie nowych konstrukcji, zwiększono odstęp między zawodami z jednego roku do dwóch lat. Przewodniczącym międzynarodowej komisji sportowej czuwającej nad przebiegiem zawodów był Niemiec Gerd von Hoeppner, w jej skład wchodzili przedstawiciele uczestniczących w imprezie aeroklubów, w tym w imieniu Polski Bogdan Kwieciński.
Otwarcie zawodów nastąpiło 12 sierpnia 1932 na berlińskim lotnisku Staaken. Zawody składały się z trzech osobno punktowanych konkurencji:
Próby techniczne składały się z oceny poziomu technicznego samolotów i z konkurencji wymagających kunsztu w pilotażu. Tym razem odwrócono proporcje z dotychczasowych imprez i za próby techniczne można było zdobyć więcej punktów, niż za lot okrężny (odpowiednio 280 i 220), co było wyrazem położenia nacisku na możliwości techniczne samolotów. Osobno do kilkunastu punktów można było otrzymać za nową na zawodach "Challenge" próbę prędkości maksymalnej.
Zgłoszenia.
W zawodach wzięły udział ekipy z 6 państw: Niemiec (16 załóg), Francji (8 załóg), Polski (5 załóg), Szwajcarii (2 załogi) i, po trzyletniej przerwie, Włoch (8 załóg) i Czechosłowacji (4 załogi). Ekipy były zgłaszane przez aerokluby narodowe, które musiały uiścić wpisowe na rzecz FAI. Tym razem do konkursu nie przystąpiła Wielka Brytania, gdyż nowe brytyjskie samoloty prywatnych użytkowników przekraczały limit masy wynikający z regulaminu, a w przeciwieństwie do innych krajów, nie opracowano tam specjalnych konstrukcji na zawody. W składzie ekipy włoskiej startowała jednak Angielka Winifred Spooner, a w składzie niemieckiej – Kanadyjczyk John Carberry i Rumun Alexander Papana. W składzie ekipy niemieckiej zgłosił się także japoński pilot Hachisuka z brytyjskim samolotem Puss Moth, lecz nie został dopuszczony do startu z uwagi na przekroczenie masy przez samolot.
Ze zgłoszonych 67 samolotów i załóg ostatecznie tylko 43 przystąpiło do zawodów. Część samolotów była niegotowa, kilka zostało rozbitych podczas prób fabrycznych lub treningów (w tym jeden polski RWD-6). Przede wszystkim, z powodu dwóch katastrof tuż przed zawodami, zostały wycofane nowe szybkie samoloty Messerschmitta BFW M.29, z którymi ekipa niemiecka wiązała największe nadzieje i mieli na nich startować zdobywcy pierwszego i drugiego miejsca w poprzednich zawodach – Fritz Morzik i Reinhold Poss. W związku z tym, niemiecka zawodniczka Elly Beinhorn odstąpiła Morzikowi swój samolot Heinkel He 64c, a Friedrich Siebel (20. miejsce w poprzednich zawodach) także zrezygnował z uczestnictwa na rzecz Possa. Wycofano też m.in. trzy zgłoszone awangardowe dwusilnikowe bezogonowce Fieseler F.3 Wespe, które nie zostały dopracowane. Początkowo prawie połowa zgłoszeń – 32 – pochodziła od pilotów niemieckich; ostatecznie do zawodów przystąpiła tylko połowa z nich, co i tak tworzyło najliczniejszy zespół, wyposażony w większości w nowoczesne samoloty zawodnicze dwóch typów (Heinkel He 64 i Klemm Kl 32). Tylko dwóch Niemców startowało na samolotach innych typów, mających mniejsze szanse w konkursie (nie licząc dodatkowo Rumuna A. Papany z niemieckiego zespołu, lecącego amerykańskim samolotem Monocoupe 110). Nie przystąpiły do zawodów również cztery załogi francuskie, trzy czechosłowackie i jedna polska. W komplecie stawił się jedynie silny zespół włoski, na 8 samolotach jednolitego typu Breda Ba 33, a także obydwóch zgłoszonych zawodników szwajcarskich (z tego jeden, Robert Fretz, na niemieckim samolocie Kl 32). Samoloty startowały z załogami dwuosobowymi: pilot i mechanik, z wyjątkiem trzech zawodników (G. Pasewaldt, J. Carberry, J. Puget), co do których brak jest informacji, żeby lecieli z pasażerem.
Większość samolotów – 41 stawiło się na lotnisku Staaken w Berlinie w regulaminowym czasie 11 sierpnia 1932. Dwie załogi spóźniły się, lecz przystąpiły do konkursu za przewidzianą regulaminem podwójną opłatą startową. Ostatecznym terminem przybycia był 12 sierpnia o godz. 16.
Samoloty.
Wszystkie samoloty biorące udział w zawodach były jednosilnikowe, ze stałym podwoziem, w większości dwumiejscowe, rzadziej trzymiejscowe. Samoloty te były nominalnie maszynami turystycznymi, w praktyce jednak Niemcy, Polska, Włochy i Czechosłowacja opracowały dla celów "Challenge", pod kątem nowego regulaminu, specjalne nowoczesne samoloty sportowe. Większe znaczenie niż w poprzednich latach miała wysoka prędkość maksymalna połączona z niską prędkością minimalną, co wymagało kombinacji dobrej aerodynamiki, mocnego silnika oraz mechanizacji skrzydeł (głównie wyposażenia w sloty i klapy). Najlepsze samoloty na zawodach cechowały się rozpiętością prędkości minimalnej i maksymalnej w stosunku bliskim 1:4. W zawodach uczestniczyło wprawdzie 17 typów samolotów, lecz 2/3 biorących udział maszyn (29) należało do sześciu specjalnie zaprojektowanych typów.
Wszystkie specjalnie zaprojektowane na zawody samoloty były jednopłatami z zakrytymi, przeszklonymi kabinami załogi i bogatą mechanizacją płata. Podstawowym sprzętem ekipy niemieckiej były drewniane wolnonośne dolnopłaty typów Heinkel He 64 (6 sztuk) i Klemm Kl 32 (7 sztuk, a nadto jeden w ekipie szwajcarskiej). Po wycofaniu samolotów BFW M.29, za faworytów uważane były przed zawodami szybkie He 64, z wysmukłym kadłubem i dwoma miejscami załogi w układzie tandem (jedno za drugim), będące pierwszą konstrukcją lekkiego samolotu firmy Heinkel. Liczniejsze Klemmy Kl 32, napędzane różnymi silnikami, były samolotami trzymiejscowymi, z dwoma miejscami obok siebie. Włochy i Czechosłowacja wystawiły podobne do siebie samoloty Breda Ba 33 (8 sztuk) i Praga BH-111 (3 sztuki), zastrzałowe dolnopłaty o mieszanej konstrukcji, usztywniane olinowaniem, z dwoma miejscami załogi w układzie tandem. Polska opracowała natomiast całkowicie metalowy wolnonośny dolnopłat PZL.19 z dwoma lub trzema miejscami załogi w układzie tandem (3 sztuki) i zastrzałowy górnopłat o konstrukcji mieszanej RWD-6, z miejscami załogi obok siebie (3 sztuki, jeden się rozbił).
Samoloty nie budowane specjalnie pod kątem wymogów konkursu, zwłaszcza większość francuskich, prezentowały niższy poziom i miały mniejsze szanse w próbach technicznych. Były to: francuskie Caudron C.278 Luciole, Potez 43, Guerchais T.9, Farman F.234, Farman F.350, Mauboussin M.12, niemieckie Akaflieg Darmstadt D-22a, Raab-Katzenstein (Raka) RK-25/32, włoska Breda-15S (w ekipie czechosłowackiej), amerykański Monocoupe 110 (w ekipie niemieckiej) i szwajcarski Comte AC-12E. Oprócz dwóch Farmanów 234 i dwóch Potezów 43, pozostałe występowały w pojedynczych egzemplarzach. W odróżnieniu od poprzednich zawodów, tylko dwa samoloty były dwupłatami (Caudron C.278 i Darmstadt D-22a), pozostałe były dolnopłatami lub górnopłatami. Część z nich miała zakryte kabiny (Guerchais T.9, RK-25/32, Monocoupe 110, Comte AC-12E, Potez 43, Breda-15S). Część miała klapy do lądowania, a Potez 43 był wyposażony w stałe sloty (na 1/3 rozpiętości skrzydła).
W porównaniu z poprzednimi zawodami, zwiększeniu uległy moce silników najlepszych maszyn. Większość samolotów miała silniki o mocy 120–160 KM, aczkolwiek w źródłach spotykane są rozbieżne szczegółowe dane. Moc maksymalną rzędu 150–160 KM osiągały niemieckie czterocylindrowe silniki rzędowe Argus As 8R montowane w Heinklach, trzech Klemmach Kl 32 V i D-22a, silniki gwiazdowe Siemens Sh.14a dwóch Kl 32 XIV oraz silnik V8 Hirth HM-150 pojedynczego Kl 32 XII. Podobną moc rozwijały także brytyjskie silniki gwiazdowe Armstrong-Siddeley Genet Major zamontowane w polskich RWD-6 oraz sześciocylindrowe silniki rzędowe Colombo S.63 montowane w 7 samolotach Breda 33 włoskich pilotów. Najbardziej rozpowszechnioną jednostką napędową był brytyjski silnik rzędowy de Havilland Gipsy III o mocy 122 KM, napędzający 3 Pragi BH-111, 3 PZL-19, Farmana F.350, Comte AC-12E, jedną Bredę 33 (W. Spooner) oraz dwa pozostałe Klemmy Kl 32 X (R. Fretza i J. Carberry), natomiast Breda 15S miała czechosłowacką wersję tego silnika Walter Junior. Z francuskich samolotów tylko Caudron C.278 miał silnik gwiazdowy dużej mocy 170 KM, co niwelowała jednak przestarzała konstrukcja samolotu (zastrzałowego dwupłata z odkrytymi kabinami). Pozostałe samoloty francuskie miały zbyt słabe silniki, zmniejszające ich szanse w zawodach, o mocy rzędu 100 KM (oprócz wspomnianego Farmana F.350 z silnikiem Gipsy). Wyjątkiem był Mauboussin M-12, zaliczony do II kategorii, który miał silnik Salmson 9Ad o mocy zaledwie 46 KM. Prawie wszystkie samoloty posiadały metalowe śmigła o zmiennym skoku oraz możliwość regulacji sterów wysokości podczas lotu.
Samoloty były zgodnie z regulaminem podzielone na dwie kategorie – pierwsza do 480 kg masy własnej, druga do 336 kg masy własnej. Formalnie masa została określona na 400 i 280 kg, tak, jak w poprzednich zawodach, lecz dopuszczono 20% tolerancji (w poprzednich zawodach: 15%). Tylko francuski Mauboussin M.12 został zaliczony do II, lżejszej kategorii, co miało znaczenie dla zasad punktacji za prędkość i zużycie paliwa.
Samoloty niemieckie nosiły numery startowe (malowane w czarnej kwadratowej obwódce) z zakresu: A4 – A9, B1 – B9, C2 – C8, E1 – E2 (bez zachowanej ciągłości numeracji), francuskie: K1 – K8, włoskie: M1 – M8, polskie: O1 – O6, szwajcarskie: S1 – S2, czechosłowackie: T1 – T4.
Zawodnicy.
W zawodach brało udział wielu pilotów znanych w międzynarodowym sporcie lotniczym tego okresu, z których część uczestniczyła już w poprzednich zawodach "Challenge". Po raz trzeci w zawodach wystartowali Niemcy Fritz Morzik, Reinhold Poss i Robert Lusser, Angielka Winifred Spooner (jedyna kobieta wśród zawodników) i Kanadyjczyk John Carberry. Po raz drugi uczestniczyło w zawodach kilku innych Niemców i Włochów, wszyscy Polacy oraz Francuz Raymond Delmotte i Czech František Klepš.
Ekipa polska.
Po debiucie polskich pilotów w zawodach "Challenge" w 1930 roku, startujących na samolotach polskiej konstrukcji, udział Polski w kolejnych zawodach stał się sprawą ogólnonarodową, w którą zaangażowały się instytucje państwowe. Specjalnie dla celów zawodów opracowano w Polsce dwa typy samolotów: RWD-6 i PZL.19. Pod koniec 1931 roku udział Polski w zawodach został zagrożony z powodu trudności budżetowych państwa, lecz ostatecznie Aeroklub RP zaciągnął pożyczkę na wpisowe, a Departament Lotnictwa Cywilnego Ministerstwa Komunikacji zamówił budowę po dwóch samolotów zawodniczych w zakładach PZL i DWL (RWD) W zbiórkę środków finansowych zaangażowało się społeczeństwo, w tym pracownicy PLL Lot ufundowali ze swoich składek budowę piątego samolotu. Ostatecznie, szósty samolot został zakupiony przy udziale finansowym Ligi Obrony Powietrznej i Przeciwgazowej. W skład ekipy polskiej miało więc wchodzić sześć samolotów, lecz ostatecznie w jej skład weszło pięć maszyn: trzy PZL-19 pilotowane przez Bolesława Orlińskiego, Ignacego Giedgowda i Jerzego Bajana oraz dwa RWD-6, pilotowane przez Tadeusza Karpińskiego i Franciszka Żwirkę, z którym jako mechanik leciał współkonstruktor samolotu inż. Stanisław Wigura.
Trzecim samolotem RWD-6 nr rej. SP-AHM, ufundowanym ze składek pracowników PLL Lot, miał lecieć najlepszy polski pilot z zawodów z 1930 roku Stanisław Płonczyński, lecz samolot ten został zniszczony w wypadku podczas prób fabrycznych.
Próby techniczne.
Ocena techniczna.
Zawody rozpoczęły się od komisyjnego ważenia samolotów oraz znaczenia i plombowania ich części niepodlegających wymianie lub regulacji. W dniu 13 sierpnia miała miejsce ocena techniczna samolotów. Można było za nią otrzymać maksymalnie 107 punktów (ponad 1/5 możliwych do zdobycia w całych zawodach). Zgodnie z charakterem zawodów jako konkursu samolotów turystycznych, punktowane były takie cechy, jak widoczność z kabiny dla pilota (13 pkt) i pasażera (5 pkt), komfort kabiny (regulacja siedzeń, wygoda, ergonomia itp. – 12 pkt), dobre rozmieszczenie przyrządów (8 pkt), zakryta kabina załogi (8 pkt), miejsca załogi obok siebie (5 pkt), posiadanie trzeciego wygodnego miejsca (5 pkt), podwójny zestaw sterownic (2 pkt). Premiowane były też rozwiązania zwiększające bezpieczeństwo: urządzenia zwiększające nośność skrzydeł i zmniejszające ryzyko przeciągnięcia (10 pkt), silnik Diesla (10 pkt), posiadanie trymerów steru wysokości regulowanych w locie (9 pkt) lub na ziemi (2 pkt), metalowa konstrukcja kadłuba (5 pkt), łatwość opuszczenia samolotu w razie niebezpieczeństwa (5 pkt), dodatkowe urządzenia przeciwpożarowe (3 pkt), rodzaj podwozia (4 pkt), posiadanie hamulców kół (2 pkt).
W tej fazie najwyżej ocenione zostały polskie samoloty (86 pkt RWD-6, 84 pkt PZL.19), a tuż za nimi włoskie Breda Ba 33 (83 pkt), co od razu ustawiło je w pozycji faworytów, dając im kilkunastopunktową przewagę nad samolotami niemieckimi. Czechosłowackie Pragi BH-111 otrzymały po 80 punktów, następnie Klemmy 32 po 71–72 punkty, Guerchais T.9 – 69 punktów i Heinkle He 64 – 66 punktów, na równi z Potezami 43. Dalsze wyniki: Comte AC-12E – 60 pkt, Monocoupe 110 – 58 pkt, Darmstadt D-22a – 54 pkt, Breda 15S – 53 pkt, Farman F.234 i F.350 – 46 pkt, Raka RK-25/32 – 45 pkt. Najsłabszą ocenę – 44 punkty otrzymały Caudron C.278 i Mauboussin M.12.
Próba prędkości minimalnej.
Jako pierwsza z konkurencji technicznych była przeprowadzona próba prędkości minimalnej, nowa na zawodach Challenge, mająca sprawdzić bezpieczeństwo samolotów turystycznych w locie z małymi prędkościami. Prędkość była mierzona nad lotniskiem na odcinku 800 m, lot musiał być wykonywany na wysokości maksymalnie 50 m, a różnica wysokości podczas lotu nie mogła przekraczać 30 m. Za osiągnięcie prędkości 63 km/h lub mniejszej przyznawano 50 punktów; wyniki malały o 2 punkty za każdy kilometr na godzinę więcej, do prędkości 88 km/h, która nie była już punktowana. Dzięki slotom i klapom, najlepsze samoloty pokonywały tę trasę z prędkościami rzędu 60 km/h, lecąc z ogonami wiszącymi w dół, na granicy ryzyka przeciągnięcia. Dla zachowania równych warunków oceny, podczas prób prędkości minimalnej, startów i lądowań oraz zużycia paliwa, samoloty musiały mieć balast wyrównujący masę załogi do 200 kg.
Najlepsze okazały się polskie RWD-6: F. Żwirko osiągnął w drugim przelocie najniższą prędkość 57,6 km/h, a drugi był T. Karpiński (60,8 km/h). Regulamin nie przewidywał takich dobrych wyników, więc uzyskali oni po 50 punktów wraz z Włochami A. Colombo i F. Lombardim i Winifred Spooner na Bredach 33 oraz Niemcami W. Junckiem i H. Seidemannem na He 64, którzy wszyscy osiągnęli prędkości między 61 a 63 km/h. Fritz Morzik uzyskał 48 punktów, wraz z 5 innymi zawodnikami (w tym trzema Włochami i Francuzem R. Delmotte na dwupłatowym Caudronie C.278). Najlepsi zawodnicy na Klemmach Kl 32: W. Hirth i R. Fretz uzyskali 44 punkty, a R. Poss tylko 42 punkty. Z zawodników na polskich PZL.19, Jerzy Bajan uzyskał 40 punktów, B. Orliński 30 punktów, a I. Giedgowd – 24 punkty. Francuskie Potezy 43 uzyskały 38 i 32 punktów, a jeszcze słabiej wypadły czeskie Pragi – 22–24 punkty. Najsłabsze rezultaty miały samoloty nie posiadające mechanizacji płata, jak Guerchais T.9 (H. Massot, 16 pkt), Monocoupe 110 (A. Papana, 14 pkt) i Farman 234 (M. Arnoux, 10 pkt). Jako jedyny punktów nie uzyskał za swój wynik Szwajcar P. Strauman (Comte AC-12E – 91,9 km/h).
Próby krótkiego startu i lądowania.
Następnie prowadzone były próby krótkiego startu, przeprowadzane w grupach i trwające kilka dni, do 17 sierpnia. Konkurencja ta polegała na tym, że startując z wybranego miejsca, należało przelecieć samolotem nad 8-metrowej wysokości bramką połączoną linką z chorągiewkami. Maksymalny wynik 40 punktów przyznawano za odległość 100 m lub mniejszą, wyniki malały o jeden punkt za każde dalsze 5 m, do odległości ponad 295 m, za którą nie było już punktów. Z uwagi na bezwietrzną pogodę zrezygnowano ze stosowania przeliczników kompensujących wpływ wiatru. Była to bardzo widowiskowa konkurencja, z powodu prawie akrobatycznych wzlotów nad linką najlepszych zawodników.
Po 40 punktów za krótki start uzyskali najpierw dwaj Włosi Colombo i Lombardi, odległościami 100 m i 97,5 m, a 17 sierpnia ich wynik poprawił Niemiec Wolf Hirth na samolocie Kl 32 XII, startując z 91,5 m. Reinhold Poss (Kl 32 V) prawdopodobnie źle wyznaczył odległość, gdyż zdobył 39 punktów, startując ze 100,3 m (jedynie 30 cm dzieliło go od maksymalnego wyniku). Najlepsze były w tej konkurencji Bredy 33 i Klemmy 32 – oprócz wymienionych pilotów, także pozostali startowali z odległości do 115 metrów, uzyskując po 37–39 punktów, a jedynie Winifred Spooner uzyskała słabszy rezultat, dający jej 35 punktów. Dobre rezultaty – po 37 punktów – osiągnęły także polskie RWD-6, przy tym Karpiński, uzyskał wynik 111,5 m, a Żwirko – 115 m. Najlepszy z zawodników na Heinklach, Wolfgang Stein uzyskał 36 punktów (117,8 m), natomiast Fritz Morzik – 35 pkt (124,8 m), a pozostali z nich po 30-32 punkty. Polskie PZL-19 Giedgowda i Bajana uzyskały natomiast po 34 punkty (129–130 m). Słabo w tej próbie poradziły sobie samoloty czeskie (27–30 punktów) i francuskie (do 28 punktów), z wyjątkiem Raymonda Delmotte – 34 pkt (C.278). Najgorszy wynik uzyskał André Nicolle na samolocie Mauboussin M.12 – 282 m, dający mu 3 punkty. Bolesław Orliński (PZL-19) i Dietrich von Massenbach (He 64c) nie zyskali jednak żadnych punktów, dwukrotnie zrywając linkę. Punktów nie uzyskało za tę próbę jeszcze czterech innych zawodników. O postępie technicznym w konstrukcji samolotów świadczył fakt, że w poprzednich zawodach najlepszy wynik wynosił 125,5 m.
Po próbach krótkiego startu, prowadzone były próby krótkiego lądowania znad bramki, będące ich odwrotnością i na takich samych zasadach punktowane. Po przelocie nad 8-metrową bramką należało wylądować i zatrzymać samolot jak najbliżej bramki. W przypadku niektórych zawodników chęć osiągnięcia dobrego wyniku, wiążąca się z twardymi lądowaniami tuż za bramką, prowadziła do uszkodzeń i pęknięć podwozia lub innych elementów konstrukcji samolotów, lecz dopuszczalna była ich naprawa w regulaminowym czasie. Najlepsza okazała się tym razem Winifred Spooner z wynikiem 92,4 m, a oprócz niej maksymalne 40 punktów uzyskał Reinhold Poss (97,8 m). Po 39 punktów uzyskali zawodnicy spoza czołówki – Włoch G. Viazzo i Francuz G. Détré na Potezie 43. Piąty wynik (105,8 m) i 38 punktów uzyskał F. Żwirko, lecz rezultaty pozostałych Polaków w tej próbie były znacznie gorsze (od 22 do 29 punktów). Z innych faworytów, A. Colombo uzyskał 38 punktów, W. Hirth 37 pkt, F. Lombardi i F. Morzik po 34 pkt. Najsłabsze rezultaty uzyskali Walter Marienfeld (Darmstadt D-22a) – 259,6 m i 8 pkt, Czech Karel Mareš (BH.111) – 9 pkt i Maurice Arnoux (Farman 234) – 10 pkt. Ze startujących zawodników punktów nie otrzymał tylko Antonius Raab, który dwa razy zerwał linkę. Warto zauważyć, że w poprzednich zawodach najlepszy wynik wynosił 127,3 m.
Próby składania skrzydeł i rozruchu silnika.
W międzyczasie prowadzona była próba składania i rozkładania skrzydeł, mająca na celu premiowanie samolotów zajmujących mniejszą powierzchnię do hangarowania lub nadających się do holowania przez samochód bez daleko idącego demontażu. Wymagała ona odpowiedniej konstrukcji samolotu, a także sprawności obu członków załogi. Po złożeniu skrzydeł samolot musiał być przeciągnięty przez bramkę 3,5 × 3,5 metra, po czym rozłożony. Za złożenie i rozłożenie skrzydeł w czasie poniżej 1 minuty zawodnik otrzymywał 7 punktów, w czasie do 3 minut – 6 punktów, do 4 minut – 5 punktów. Za niewykonanie próby w czasie 30 minut lub brak składanych skrzydeł było z kolei naliczane 15 punktów karnych. Sposób składania skrzydeł nie był tym razem przedmiotem oceny. Próba ta nie przyniosła dużych zmian w czołówce, gdyż pięciu Niemców: W. Stein, R. Lusser, H. Seidemann, W. Hirth i R. Poss otrzymało po 7 punktów za czasy 50–58 sekund, a 21 innych zawodników tylko o punkt mniej, w tym F. Morzik, O. Cuno, R. Fretz, G. Pasewaldt, A. Colombo, R. Delmotte, wszyscy Polacy i Czesi na BH-111. Walter Marienfeld na dwupłacie Darmstadt D-22 za czas 241 sekund otrzymał tylko 2 punkty. Dziewięć załóg jednak, startujących na gorzej przystosowanych do zawodów samolotach, otrzymało po 15 punktów karnych w związku z brakiem składanych skrzydeł (samoloty: Monocoupe 110, Comte AC-12E, Farman 234 i 350, Potez 43, Mauboussin M.12, RK-25/32).
Tego samego dnia prowadzona była próba szybkości rozruchu silnika. Za rozruch w czasie do 15 sekund przyznawano 2 punkty, a do 45 sekund – 1 punkt. Do 4 punktów można było ponadto uzyskać za sposób rozruchu (m.in. 4 punkty – rozrusznik elektryczny, 3 punkty – rozrusznik mechaniczny z wewnątrz samolotu, 2 punkty – rozrusznik mechaniczny na zewnątrz samolotu). Również ta próba nie przyniosła dużych zmian. Maksimum 6 punktów otrzymało 7 zawodników, z tego dwóch Niemców na Klemmach z silnikami gwiazdowymi Siemens (O. Cuno i G. Pasewaldt) oraz 5 spoza czołówki: R. Delmotte (Caudron C.278), A. Papana (Monocoupe 110), H. Massot (Guerchais T.9), G. Détré i P. Duroyon (obaj Potez 43). Po 5 punktów natomiast uzyskało 23 zawodników, w tym: Morzik, Żwirko, Fretz, Stein, Karpiński, Bajan, Colombo i Lombardi. Z pozostałych faworytów, Poss i Hirth otrzymali po 4 punkty, a Winifred Spooner – 3 punkty).
Po tych konkurencjach technicznych w klasyfikacji ogólnej dominowali Polacy na RWD-6 i ekipa włoska. Prowadzili "ex aequo" Franciszek Żwirko i Ambrogio Colombo z wynikiem 222 pkt, a dalsze miejsca "ex aequo" z 217 punktami zajmowali Włosi Francesco Lombardi i Renato Donati oraz Winifred Spooner. Trzeci wynik z 213 punktami mieli Karpiński i Stoppani. Najlepsi z Niemców, Poss i Hirth na Klemmach, zajmowali dalsze miejsca, mając 204 i 203 punkty.
Jeszcze na początku prób technicznych wycofał się z zawodów Kanadyjczyk John Carberry startujący na Klemmie 32 (według "Flight", „bez widocznego powodu”), mimo że w poprzednich dwóch zawodach zajął 3. i 6. miejsce, a obecnie miał 72 punkty za wyposażenie i 32 za próbę prędkości minimalnej. Wycofał się również Francuz Jacques Puget (Farman F.234), plasujący się po ocenie technicznej i odjęciu 15 punktów za stałe skrzydła na jednym z końcowych miejsc.
Próba zużycia paliwa.
Po zakończeniu pierwszej serii prób i dniu odpoczynku, w piątek 19 sierpnia odbyła się próba zużycia paliwa, prowadzona na trójkątnej trasie długości 300 km o wierzchołkach: Staaken – Frankfurt nad Odrą – Doberlug. Za zużycie 8 kg/100 km lub mniejsze przyznawano 30 punktów, za zużycie gorsze o 0,5 kg przyznawano o 1 punkt mniej. Niedopuszczalna była specjalna regulacja gaźników ani silników, a w celu uniknięcia lotu ze zbyt niską prędkością, prędkość lotu brano pod uwagę przy obliczaniu prędkości średniej z lotu okrężnego. Najlepsze wyniki osiągnęły w tej próbie niemieckie samoloty, lecz nie poprawiły mimo tego znacząco swoich miejsc w klasyfikacji, będąc nadal za ekipą włoską. Maksymalny wynik 30 punktów uzyskało 9 pilotów, z tego 8 Niemców (m.in. Poss, Morzik, Stein) i Francuz George Lebeau na Farmanie 350. Najlepszy był Niemiec Otto Cuno, spalając 6,75 kg paliwa na 100 km. Włoscy piloci Colombo, Lombardi i Winifred Spooner oraz polscy piloci uzyskali po 25 punktów, jedynie Żwirko zdobył tylko 23 punkty i utracił prowadzenie.
W sobotę 20 sierpnia ogłoszono wyniki prób technicznych. Prowadził Ambrogio Colombo (247 pkt), za nim Franciszek Żwirko (245 pkt), następnie pozostali Włosi i T. Karpiński na 6. miejscu. Najlepszy z Niemców, Reinhold Poss był na 9. miejscu (234 pkt), Wolf Hirth – na 11. (230 pkt), a zwycięzca poprzednich zawodów Fritz Morzik – na 13., z 224 punktami. Niskie pozycje niemieckich zawodników były przede wszystkim konsekwencją słabszej oceny technicznej ich maszyn.
Przed następnym etapem jednak, zajmująca wysoką 4. pozycję Winifred Spooner musiała lądować przymusowo pod Berlinem, podczas przelotu z lotniska Staaken na Tempelhof, na skutek zanieczyszczenia paliwa. Podejrzewano celowy sabotaż, w następstwie czego angielska pilotka zrezygnowała z dalszego uczestnictwa w zawodach. Ponadto zdyskwalifikowany został francuski pilot Henri Massot na kabinowym dolnopłacie Guerchais T.9, ponieważ wykonywał próby techniczne bez regulaminowego balastu (Aeroklub Francji zdyskwalifikował go na 3 lata). Wobec tego w locie okrężnym wzięło udział tylko 39 samolotów.
Lot okrężny.
Drugim etapem zawodów był lot okrężny o długości 7363,2 km, na trasie: Berlin – Warszawa – Kraków – Praga – Brno – Wiedeń – Zagrzeb – "Postumia" (punkt kontrolny, obecnie Postojna) – Vicenza – Rimini – Rzym – Florencja – Bellinzona – Turyn – "Albenga" (punkt kontrolny) – "Imperia" (punkt kontrolny) – Cannes – Lyon – St. Gallen – Stuttgart – Bonn – Paryż – Deauville – Rotterdam – Dortmund – Hamburg – Kopenhaga – "Laholm" (punkt kontrolny) – Göteborg – "Laholm" (punkt kontrolny) – Kopenhaga – Hamburg – Berlin. Najdłuższym etapem był pierwszy Berlin – Warszawa (518 km), najkrótszym Brno – Wiedeń (106,4 km). Nad punktami kontrolnymi zawodnicy mieli tylko zrzucać meldunki. W odróżnieniu od poprzednich zawodów, w których zawodnicy byli bardzo rozciągnięci na trasie, lot był podzielony na trzy duże etapy, które należało pokonać w wyznaczonym czasie: Berlin – Rzym 21–22 sierpnia (2497,4 km), Rzym – Paryż 23–24 sierpnia (2464 km), gdzie przewidziano 25 sierpnia jako dzień odpoczynku, i Paryż – Berlin 26–27 sierpnia (2401,2 km). Około 2/3 trasy przebiegało nad górami.
Zawodnicy musieli spędzać noce tylko na lotniskach etapowych – z 40 punktów za regularność odejmowano 15 za pierwszą noc poza lotniskiem etapowym, 25 za drugą, a za trzecią zawodnik był dyskwalifikowany. Przy tym, na lotnisku etapowym należało wylądować przed godziną jego zamknięcia, o 20. Minimalna prędkość średnia na trasie, poniżej której zawodnik miał być zdyskwalifikowany, wynosiła 125 km/h dla kategorii I i 100 km/h dla kategorii II (w poprzednich zawodach było to 80 i 60 km/h). W kategorii I za prędkość średnią 125–130 km/h nie przyznawano punktów, a za każdy kilometr na godzinę powyżej 130 km/h do 180 km/h przyznawano 3 punkty. Ponieważ taka prędkość przelotowa była uznana za wystarczająco dobrą, a organizatorzy chcieli uniknąć typowego wyścigu, wyższa prędkość średnia była nagradzana mniejszą liczbą punktów: 2 punkty za kilometr na godzinę pomiędzy 181 a 190 km/h i 1 punkt – pomiędzy 191 a 200 km/h. Maksymalna liczba punktów za prędkość średnią wynosiła więc 180, a prędkość ponad 200 km/h nie była dodatkowo punktowana. Dla kategorii II, do której należał tylko jeden samolot (Mauboussin M.12), przedziały prędkości były odpowiednio niższe (maksymalnie 175 km/h). Dopuszczalne były pewne naprawy samolotów, lecz zostały one ograniczone do minimum i musiały być dokonywane pod nadzorem Komisji Sportowej.
I etap Berlin – Rzym.
Lot okrężny rozpoczął się startem w niedzielę 21 sierpnia między 7 a 7.40 rano, z lotniska Tempelhof w Berlinie. Samoloty startowały w grupach po pięć w wylosowanej kolejności, podczas dobrej, słonecznej pogody. Mimo przyjętych zasad punktacji za prędkość, lot od początku stał się praktycznie wyścigiem pilotów niemieckich z dalszych pozycji listy, pozbawionych i tak realnych szans na zwycięstwo w zawodach, z pilotami włoskimi, usiłującymi dotrzeć jako pierwsi do Rzymu („wyścigowy” lot wiązał się z większym ryzykiem awarii silnika lub braku dotarcia na ostatnie lotnisko tego dnia przed jego zamknięciem). Polscy piloci, mający wolniejsze samoloty, wybrali taktykę uzyskania dobrze punktowanej prędkości przelotowej przy oszczędzaniu silników, podobnie lecieli też zawodnicy niemieccy z wyższych miejsc klasyfikacji, jak Reinhold Poss, Wolf Hirth i Fritz Morzik. Oprócz Hansa Seidemanna i Dietricha von Massenbacha, lecących na najszybszych samolotach He 64, w czołówce rajdu byli też Robert Lusser (Kl 32) oraz Walter Marienfeld, lecący szybkim wolnonośnym dwupłatem D-22a konstrukcji Akademickiego Klubu Lotniczego – "Akaflieg" Politechniki w Darmstadt, który wcześniej kiepsko sobie radził podczas prób technicznych.
W pierwszej grupie startującej z Berlina był Colombo, lecz na trasie jeszcze przed Warszawą wyprzedził go Marienfeld, który utrzymał prowadzenie tylko do Brna. Przed Vicenzą jednak Colombo został ponownie wyprzedzony przez Marienfelda, a następnie także Heinkle Seidemanna i von Massenbacha. Pierwszego dnia większość zawodników osiągnęła Wiedeń lub Zagrzeb, natomiast Colombo i czterech najszybszych Niemców (wraz z R. Lusserem) pokonali prawie cały duży etap, dolatując do Vicenzy (według innych źródeł, nawet do Rimini). Żwirko i Karpiński nocowali w Wiedniu.
Już na początku pierwszego dnia odpadł niemiecki pilot H. von Cramon na He 64c, na skutek awarii systemu smarowania. Mimo awaryjnego lądowania i próby usunięcia usterki na lotnisku Ławica w Poznaniu, w drodze do Krakowa doszło do pęknięcia wału korbowego i przymusowego lądowania pod Katowicami. Również Włoch Renato Donati miał problemy z iskrownikiem, przez co spędził 9 godzin po awaryjnym lądowaniu w Poznaniu, a w końcu w Pradze wycofał się z zawodów. Z kolei Szwajcar Peter Straumann, lecący kabinowym górnopłatem konstrukcji szwajcarskiej Comte AC-12E, zaobserwował pod Wiedniem silne drgania skrzydeł. Jego mechanik wyskoczył ze spadochronem, a Straumann zaryzykował doprowadzenie samolotu do Wiednia, lecz zmuszony był wycofać się z zawodów. Z innych incydentów, Ignacy Giedgowd stracił sporo czasu z powodu przymusowego lądowania pod Zagrzebiem na skutek zatkania przewodu paliwa, lecz kontynuował lot. Fritz Morzik uszkodził z kolei podwozie na lotnisku w Brnie, ale zdołał usunąć uszkodzenie.
22 sierpnia zawodnicy osiągnęli Rzym. Mimo starań Colombo, żeby być pierwszym w Rzymie, wyprzedził go o 10 minut Seidemann, przylatując o 7.54, a o minutę – Marienfeld (o 8.03). Za nimi w pierwszej grupie przylecieli jeszcze von Massenbach i Lusser. Tego dnia odpadło jednak kilka dalszych załóg, więc tylko 33 doleciały do Rzymu. Francuz George Lebeau na Farmanie F.350 na skutek awarii silnika Gipsy wodował przymusowo w rzece Piawie koło Vicenzy, ale wraz z mechanikiem zdołał dopłynąć do brzegu. Czech Karel Mareš uszkodził poważnie swój samolot BH-111, który „stanął na nosie” podczas przymusowego lądowania po awarii silnika koło Padwy, przed Rimini. Niemiec Antonius Raab również wycofał się po awarii silnika swojego samolotu Raab-Katzenstein między Rimini a Rzymem. Kolejny Czech Josef Kalla stracił sporo czasu na skutek przymusowego lądowania po awarii silnika i konieczności powrotu do Vicenzy, lecz po naprawie kontynuował lot.
II etap Rzym – Paryż.
23 sierpnia od 6 rano z rzymskiego lotniska Littorio wystartowały do kolejnego dużego etapu 33 samoloty (jako pierwsi, B. Orliński, D. von Massenbach i A. Nicolle). Mimo walorów krajobrazowych, etap ten był najtrudniejszy z powodu przelotów nad górami, przede wszystkim 404-kilometrowego odcinka nad Alpami między Lyonem a St. Gallen. W dodatku pogoda tego dnia była gorsza i już za Florencją załogi wleciały w mgłę. Tego dnia doszło do dwóch wypadków włoskich samolotów Breda 33. Nad punktem kontrolnym w Albendze złamało się skrzydło w samolocie Vittorio Sustera. Pilot zdołał wylądować na spadochronie, lecz mechanik Muratori, którego spadochron zaczepił o samolot, zginął. Z kolei w samolocie Pierro de Angeli skrzydła zaczęły drgać przed lotniskiem w Cannes, po czym złamały się już po wylądowaniu. Jak się okazało przyczyną była słaba konstrukcja skrzydeł tych samolotów. Pozostali włoscy zawodnicy dolecieli tego dnia do Lyonu, lecz następnego dnia, w trosce o bezpieczeństwo zawodników, włoska ekipa została wycofana z dalszych zawodów przez ministra lotnictwa Italo Balbo. Colombo, który zajmował po próbach technicznych pierwsze miejsce, miał realne szanse na zwycięstwo w zawodach z uwagi na większą prędkość Bred od polskich samolotów; bardzo dobre miejsca zajmowali też po próbach Lombardi i Stoppani. Tego dnia odpadł także Rumun Alexander Papana, dwukrotnie lądując przymusowo swoim samolotem Monocoupe 110 na skutek awarii silnika za Florencją i rozbijając samolot za drugim razem.
Z zawodników w czołówce rajdu, Hans Seidemann jako jedyny doleciał jeszcze 23 sierpnia z Rzymu do Paryża, z prędkością średnią 235 km/h, lądując tam o 19.50, na 10 minut przed zamknięciem lotniska Orly. Von Massenbach osiągnął z kolei Bonn, a ośmiu innych zawodników doleciało do Stuttgartu. Bolesław Orliński na skutek urwania się dźwigni gazu musiał lądować na plaży przed Cannes, lecz po naprawie, kontynuował lot. Z powodu trudnych warunków atmosferycznych nad Alpami, polscy zawodnicy nocowali tego dnia w Lyonie, z wyjątkiem Giedgowda, który zdołał dolecieć do Sankt Galen w Szwajcarii.
Następnego dnia, 24 sierpnia pogoda nad Alpami jeszcze pogorszyła się, na trasie była mgła i burza, więc Żwirko i Karpiński startujący z Lyonu, musieli lecieć nisko i nadkładać drogi. Bajan uzyskał nieco lepszy czas od nich, przebijając się przez złą pogodę. Na dalszej trasie panowała jednak już dobra pogoda, umożliwiająca nadrobienie straconego czasu. Żwirko miał na tym etapie od Rzymu problemy z silnikiem, w którym działał tylko jeden z dwóch iskrowników, lecz zdołał dotrzeć do Paryża, w którym zepsuty iskrownik został wymieniony (dostarczony z fabryki samolotem). Bolesław Orliński podejmował próby lotu przez Alpy, lecz dwukrotnie musiał zawrócić do Lyonu, a w końcu wycofał się na skutek przemęczenia i choroby. Do Paryża doleciało na skutek tego tylko 25 załóg.
III etap Paryż – Berlin.
Po dniu odpoczynku, 26 sierpnia rozpoczął się ostatni duży etap lotu z Paryża, który obejmował m.in. lot nad morzem przez Kopenhagę do Szwecji i z powrotem. Jeszcze tego samego dnia metę w Berlinie osiągnęli najszybsi Niemcy: Hans Seidemann (o 18.36), Walter Marienfeld (o 19.19) i Dietrich von Massenbach (o 19.33). Niektórzy inni zawodnicy po powrocie ze Szwecji dotarli powtórnie do Hamburga. Żwirko, Karpiński i Giedgowd dotarli tego dnia z powrotem do Kopenhagi, podobnie jak Poss, który jednak zbłądził nieco na trasie do Dortmundu, uzyskując gorszy czas. Na etapie tym nikt już nie odpadł, aczkolwiek zawodnicy czescy Kalla i Klepš mieli problemy z samolotami.
27 sierpnia lotnisko Staaken w Berlinie osiągnęli pozostali zawodnicy, przylatujący grupami z poszczególnych lotnisk. Pierwszy tego dnia na mecie był Werner Junck o 7.14, a 9 minut za nim Theo Osterkamp. Między 9.03 a 9.54 przylecieli w kolejności: Wolf Hirth, Wolfgang Stein, Fritz Morzik, Georg Pasewaldt i Ignacy Giedgowd, jako pierwszy spoza zawodników niemieckich. O 11.27 i 11.31 nadlecieli Robert Lusser i Robert Fretz, o 12.11 – Maurice Arnoux (Farman F.234). Między 12.43 a 13.15 lot ukończyli, w kolejności: J. Bajan, J. Anderle, F. Żwirko (o 13.00), T. Karpiński, R. Delmotte (Caudron C.278), P. Duroyon (Potez 43). Między 15.09 a 16.04 wylądowała ostatnia grupa, w kolejności: Reinhold Poss, Otto Cuno, Josef Kalla (BH-111), Georges Détré (Potez 43), František Klepš (BH-111). Jako ostatni lot okrężny ukończył o 18.24 André Nicolle na najmniejszym samolocie Mauboussin M.12.
Najszybszym na całej trasie zawodnikiem był Niemiec Hans Seidemann, z prędkością przelotową 213 km/h, za nim byli Wolfgang Stein, Dietrich von Massenbach, Walter Marienfeld, Wolf Hirth i Fritz Morzik. Tylko tych 6 zawodników uzyskało maksimum 220 punktów za prędkość i regularność, przy tym Morzik osiągnął dokładnie 200 km/h. Niewiele wolniejszy był Reinhold Poss, uzyskując 217 punktów za prędkość 197 km/h. Najlepszy z Polaków Żwirko uzyskał dobry wynik 211 punktów (prędkość 191 km/h). Tylko jeden zawodnik, Czech František Klepš (BH-111) otrzymał obniżoną liczbę punktów za regularność, z uwagi na awarię silnika i spędzenie nocy poza lotniskiem etapowym między Kopenhagą a Göteborgiem, co kosztowało go także utratę dobrej prędkości średniej. Pozostali zawodnicy zachowali po 40 punktów za regularność. Za prędkość średnią nie otrzymali punktów tylko Klepš i Nicolle (Mauboussin M.12), zaś Pierre Duroyon (Potez 43) otrzymał tylko 3 punkty (za 131 km/h). Jedną załogę francuską (Georges Détré na Potezie 43) zdyskwalifikowano za zbyt niską prędkość przelotową 124,2 km/h.
Po próbach technicznych i locie okrężnym, w klasyfikacji generalnej prowadził F. Żwirko z sumą 456 pkt, za nim byli Reinhold Poss (451 pkt), Wolf Hirth (450 pkt) i Szwajcar Robert Fretz (448 pkt – wszyscy na Klemmach Kl 32). Nieco więcej punktów do lidera tracili zawodnicy F. Morzik (444 pkt) i W. Stein (441 pkt) na Heinklach He 64, które miały jednak największe szanse w następującej próbie prędkości maksymalnej. Na 6. miejscu w klasyfikacji znajdował się O. Cuno (Kl 32, 442 pkt), na 8. – T. Karpiński (RWD-6, 438 pkt), a na 11. Jerzy Bajan (429 pkt). Różnice punktów w czołówce były na tyle niewielkie, że o zmianie zwycięzcy mogła zdecydować próba prędkości maksymalnej. Wprawdzie przy założeniu wykorzystania wszystkich możliwości samolotu przez Żwirkę i rozwinięcia prędkości 215 km/h, żaden z konkurentów nie powinien odebrać mu prowadzenia, biorąc pod uwagę możliwości ich samolotów, lecz istniała możliwość zajścia nieprzewidzianych sytuacji.
Próba prędkości maksymalnej.
Ostatnim etapem zawodów była próba prędkości maksymalnej, również będąca nowością w zawodach "Challenge", odbywająca się w niedzielę 28 sierpnia. Przeprowadzona była w postaci wyścigu lotniczego na trasie o długości 300 km, o kształcie trójkąta o wierzchołkach Berlin – Frankfurt nad Odrą – Doberlug, na której odbywała się wcześniej próba zużycia paliwa. Start miał miejsce z lotniska Staaken, po czym samoloty przelatywały nad lotniskiem Tempelhof i kierowały się nad Frankfurt. Meta znajdowała się na lotnisku Tempelhof, gdzie zgromadzona była też publiczność. W tej próbie przyznawano 1 punkt za 3 km/h ponad 200 km/h, przy czym analiza wyników wskazuje, że nadwyżkę nad 200 km/h dzielono przez 3 i odpowiednio zaokrąglano w górę lub dół. Do próby wystartowało jedynie 19 samolotów, ponieważ cztery pozostające w zawodach załogi francuskie i Czech F. Klepš, zajmujący końcowe pozycje, bez szansy na ich poprawę, zrezygnowali z próby prędkości.
Samoloty startowały w tej próbie w kolejności wynikającej z dotychczasowej klasyfikacji, przy czym dalsze samoloty startowały z odpowiednio wyliczonym opóźnieniem w stosunku do lidera, tak, by na skutek przyznanych za tę próbę punktów, pierwszy samolot na mecie był zwycięzcą zawodów. Gdyby samolot z dalszej pozycji prześcignął lidera, oznaczałoby to, że osiągnął na trasie prędkość dającą mu przewagę w punktacji generalnej. Żwirko wystartował jako pierwszy o godzinie 15.15, Poss 5 minut za nim, Hirth 6 minut, Fretz 8 minut i Morzik 11 minut za nim, o 15.26. Z dalszych zawodników, Bajan wystartował o 15.40, Karpiński o 15.41, Giedgowd o 15.44.
Publiczność na lotnisku Tempelhof, której czas umilała orkiestra grająca marsze wojskowe, otrzymywała komunikaty z poszczególnych punktów kontrolnych. Poss nadrabiał stratę do lidera w wolnym tempie, lecz nad punktem kontrolnym Doberlug Hirth nadrobił około 3 minut straty, wyprzedzając Possa, a Morzik nadrobił około 6 minut. Umiejętności Żwirki i silnik jego samolotu jednak nie zawiodły i przekroczył on metę jako pierwszy o 16.42'01". Pomimo mniejszej prędkości rozwiniętej przez RWD-6, Niemcy nie zdołali go prześcignąć na takim dystansie, aczkolwiek Morzik minął metę 83 sekundy za RWD (o 16.43'24"). Poss ukończył wyścig 2 i pół minuty za RWD. Niewątpliwego pecha miał Wolf Hirth, który dzięki mocnemu silnikowi V8 konstrukcji swojego brata Helmuta Hirtha był jednym z możliwych pretendentów do zwycięstwa, lecz musiał przymusowo lądować 2 km przed metą na skutek pęknięcia przewodu paliwa. Ostatecznie Hirth ukończył wyścig, lecz osiągnięta prędkość średnia 136,6 km/h była zbyt niska i nie otrzymał punktów.
Najszybszy w tej próbie był Fritz Morzik – 241,3 km/h, który jako jedyny uzyskał 14 punktów. Kolejne cztery miejsca zajęli pozostali Niemcy na Heinklach z dalszych pozycji (W. Junck, H. Seidemann, W. Stein i D. von Massenbach), a szóste – W. Marienfeld na D-22a (230,7 km/h i 10 punktów). Najbliższy konkurent Żwirki, R. Poss na samolocie Klemm 32 zajął 7. miejsce (220,7 km/h i 7 pkt), natomiast inni piloci Klemmów nie przekroczyli wyniku 5 punktów. Najszybszy z Polaków był T. Karpiński na 8. miejscu (216,2 km/h i 5 pkt), a F. Żwirko zajął 13. miejsce z prędkością 214,1 km/h, również premiowane 5 punktami. Tyle samo punktów uzyskali m.in. I. Giedgowd (215,8 km/h) i Czech J. Kalla (214,3 km/h). Ostatni z zajmujących punktowane miejsca, T. Osterkamp (Kl 32) uzyskał 3 punkty za prędkość 210,4 km/h. Oprócz Hirtha, punktów nie uzyskał Czech J. Anderle (Breda 15S), z prędkością 177,8 km/h.
Na próbie prędkości skorzystali jedynie piloci Heinkli, najbardziej F. Morzik, który awansował z piątego na trzecie miejsce, oraz W. Stein, który awansował z ósmego na czwarte. Również H. Seidemann poprawił swoją pozycję o jedną – na ósme miejsce, spychając z niego T. Karpińskiego. Na skutek awarii, Wolf Hirth stracił co najmniej trzecie miejsce, jakie mógł uzyskać w zawodach i spadł na szóstą pozycję.
Wyniki zawodów.
Po próbie prędkości, 28 sierpnia nastąpiło zamknięcie zawodów. Zwycięstwo w zawodach "Challenge" 1932 odniosła polska załoga: pilot Franciszek Żwirko i mechanik Stanisław Wigura na samolocie RWD-6, z wynikiem 461 punktów. Zwycięstwo było nie tylko zasługą pilota, ale i polskich konstruktorów, który zaprojektowali samolot o wysokich walorach technicznych i dobrze zbalansowanych osiągach, w najlepszym stopniu dostosowanych do wymagań konkursu. Osiągnięcie to było tym większe, że w Polsce dopiero od kilku lat projektowano samoloty, zwłaszcza młody był zespół RWD. Należy podkreślić, że inż. Wigura był jednym z konstruktorów zwycięskiego samolotu. Zwycięstwo Żwirki zostało przyjęte w Polsce z entuzjazmem i uznawane jest za punkt zwrotny w historii polskiego lotnictwa sportowego, które zyskało uznanie na świecie. Warto zauważyć, że także brytyjska prasa lotnicza świętowała sukces w zawodach brytyjskiego silnika, który w obu samolotach RWD wykazał się niezawodnością.
Drugie i trzecie miejsce zajęli Niemcy Reinhold Poss (Klemm Kl 32 V) i Fritz Morzik (Heinkel He 64c) z jednakowym wynikiem 458 pkt, przy czym drugie miejsce zajął według regulaminu Poss z uwagi na lepsze wyniki startów i lądowań. Dziewiąte miejsce zajął Tadeusz Karpiński na RWD-6 (443 pkt), 11. – Jerzy Bajan na PZL.19 (433 pkt), a 18. Ignacy Giedgowd (PZL.19, 345 pkt). Zawody ukończyły jedynie 24 załogi z 43 startujących, z tego 12 niemieckich, 4 polskie, 4 francuskie, 3 czechosłowackie i 1 szwajcarska.
Za pierwsze miejsce wyznaczona była nagroda 100 000 franków francuskich, za drugie – 50 000 franków, za trzecie – 25 000 franków, za czwarte – 13 000 franków i za miejsca od piątego do dwudziestego – po 7000 franków. Poszczególne aerokluby i inne organizacje ufundowały też inne nagrody.
Efektem zawodów "Challenge" było wymuszenie rozwoju lotniczej myśli technicznej. Samoloty budowane specjalnie na zawody odznaczały się wysokim poziomem technicznym – bogatą mechanizacją skrzydeł (klapy, sloty) oraz dobrymi charakterystykami lotnymi. Dalszy rozwój udanych konstrukcji doprowadził do powstania bardziej zaawansowanych samolotów budowanych na kolejne zawody Challenge 1934, które, z uwagi na zwycięstwo Polaków, organizowane były w Warszawie, przez Aeroklub Rzeczypospolitej Polskiej.
Niecały miesiąc po zwycięskich zawodach, Franciszek Żwirko i Stanisław Wigura ponieśli śmierć w katastrofie ich samolotu RWD-6 w Cierlicku koło Cieszyna 11 września 1932. Również Reinhold Poss zginął w 1933 r. w wypadku lotniczym.

</doc>
<doc id="77481" url="https://pl.wikipedia.org/wiki?curid=77481" title="Skośność">
Skośność



</doc>
<doc id="77490" url="https://pl.wikipedia.org/wiki?curid=77490" title="Rozporządzenie">
Rozporządzenie

Rozporządzenie – akt normatywny wydawany na podstawie upoważnienia zawartego w ustawie, które precyzuje który podmiot i w jaki sposób ma wprowadzić zmiany określone w ustawie.
Polska.
Miejsce w hierarchii źródeł prawa.
Rozporządzenie stanowi jedno ze źródeł prawa powszechnie obowiązującego: najwyżej stoi Konstytucja, następnie ratyfikowane umowy międzynarodowe, ustawy oraz akty prawa miejscowego. Najniżej w hierarchii znajduje się rozporządzenie, które musi wynikać z ustawy. Rozporządzenie nie może stać w sprzeczności z ustawą ani z Konstytucją.
Podstawy i cechy.
Warunkiem prawidłowego upoważnienia jest wskazanie organu, który powinien wydać rozporządzenie wykonawcze (delegacja ustawowa), zakres spraw przekazanych do uregulowania w rozporządzeniu oraz wytyczne dotyczące treści aktu. Organ wskazany do wydania rozporządzenia nie może przekazać tego uprawnienia innemu organowi (obowiązuje zakaz subdelegacji). Jednak jest możliwe łączne wskazanie dwóch i więcej organów, które powinny wspólnie wydać rozporządzenie. Zgodnie z orzecznictwem Trybunału Konstytucyjnego organ, który uzyskał upoważnienie do wydania rozporządzenia, może ponosić odpowiedzialność konstytucyjną za niewykonanie spoczywającego na nim obowiązku.
Rozporządzenie musi zmierzać do wykonania ustawy. Nie może być ani sprzeczne z ustawą (np. przez wprowadzenie rozwiązań nieznanych ustawie), ani nie może wykraczać poza zakres delegacji. W orzecznictwie Trybunału Konstytucyjnego utrwalił się też pogląd o niezgodności z ustawą rozporządzenia wydanego na podstawie wadliwego (czyli pozbawionego zakresu spraw do uregulowania oraz wytycznych) ustawowego upoważnienia. Niedopuszczalna jest delegacja blankietowa, tj. gdy ustawodawca pozostawia zbyt szeroki zakres swobody autorowi rozporządzenia co do jego treści. Do kontroli legalności (zgodności rozporządzenia z ustawą) powołany jest Trybunał Konstytucyjny.
Delegacja ustawowa.
Zgodnie z art. 92 Konstytucji RP, delegację ustawową może uzyskać wyłącznie organ wskazany w Konstytucji. Zalicza się do nich:
Ponadto w razie opróżnienia urzędu Prezydenta RP, na podstawie art. 131 Konstytucji, prawo do wydawania jego rozporządzeń przysługuje wykonującemu jego obowiązki Marszałkowi Sejmu RP, a jeśli ten nie może wykonywać obowiązków Prezydenta – Marszałkowi Senatu RP.

</doc>
<doc id="77491" url="https://pl.wikipedia.org/wiki?curid=77491" title="Programowanie matematyczne">
Programowanie matematyczne

Programowanie matematyczne – problem optymalizacyjny postaci:
Warunki 1. i 2. nazywane są warunkami ograniczającymi, natomiast funkcja formula_10 to funkcja celu; rozwiązania tego problemu nazywa się rozwiązaniami optymalnymi. W języku teorii decyzji, gdzie programowanie matematyczne znalazło szerokie zastosowanie (np. przy optymalizacji struktury kosztów produkcji), pojęciom tym odpowiadają kolejno: warunek ograniczający decyzję, kryterium oceny decyzji oraz decyzja optymalna.
Problem został zdefiniowany jako problem maksymalizacji, jednak można przedstawić problem równoważny:
Nie istnieje jeden efektywny algorytm rozwiązania problemu programowania matematycznego, dlatego problemy należące do różnych klas rozwiązywane są różnymi metodami. Oto najważniejsze z nich:
Przykład.
Do produkcji opakowań potrzebny jest karton i folia aluminiowa, przy czym dostępne są dwie metody produkcji (A i B). W metodzie A zużywamy 0,5 jednostki kartonu i 0,45 jednostki folii. W metodzie B zużywamy odpowiednio 0,6 i 0,5 jednostek produktów. Maksymalna dzienna produkcja jedną i drugą metodą wynosi 200 opakowań. Opakowanie wyprodukowane metodą A przynosi nam zysk w wysokości 1,5 zł, zaś metodą B – 1,8 zł. Jednocześnie jesteśmy w stanie dostarczyć dziennie do fabryki 200 jednostek kartonu i 300 jednostek folii. Jaki plan produkcji należy przyjąć, aby zysk z przedsięwzięcia był największy?
Formułujemy zadanie programowania matematycznego: Niech formula_14 i formula_15 oznaczają odpowiednio liczbę jednostek wyprodukowanych metodą A i B. Zysk można opisać funkcją: formula_16 Dziennie zużyjemy formula_17 jednostek kartonu i formula_18 jednostek folii. Zapisujemy warunki oraz funkcję celu:
Jednym z siedmiu rozwiązań optymalnych jest: należy wyprodukować 196 jednostek metodą A i 170 jednostek metodą B. Osiągniemy wtedy maksymalny zysk 600 zł.

</doc>
<doc id="77492" url="https://pl.wikipedia.org/wiki?curid=77492" title="Warunek ograniczający">
Warunek ograniczający



</doc>
<doc id="77493" url="https://pl.wikipedia.org/wiki?curid=77493" title="Funkcja celu">
Funkcja celu



</doc>
<doc id="77494" url="https://pl.wikipedia.org/wiki?curid=77494" title="Rozwiązanie optymalne">
Rozwiązanie optymalne



</doc>
<doc id="77496" url="https://pl.wikipedia.org/wiki?curid=77496" title="Donald Sutherland">
Donald Sutherland

Donald McNichol Sutherland (ur. 17 lipca 1935 w Saint John) – amerykański aktor i producent filmowy pochodzenia kanadyjskiego. Laureat honorowego Oscara za całokształt twórczości. Ojciec Kiefera Sutherlanda i Rossifa Sutherlanda.
Życiorys.
Wczesne lata.
Urodził się w Saint John w kanadyjskiej prowincji Nowy Brunszwik jako syn Dorothy Isobel (z domu McNichol; 1892–1956) i Fredericka McLea Sutherlanda (1894–1983), który pracował w sprzedaży i prowadził lokalną spółkę gazową, elektryczną i autobusową. Jako dziecko cierpiał na gorączkę reumatyczną, zapalenie wątroby i chorobę Heinego-Medina. W wieku 14 lat pracował w radiu CKBW-FM.
Po ukończeniu Bridgewater High School, studiował w Victoria College, University of Toronto, gdzie spotkał swoją pierwszą żonę Lois Hardwick i ukończył podwójny kierunek inżynieryjny i dramatu. Był członkiem zespołu komediowego "UC Follies" w Toronto. W 1957 opuścił Kanadę i wyjechał do Wielkiej Brytanii, studiując w London Academy of Music and Dramatic Art. Występował na scenie Perth Repertory Theatre.
Kariera.
Sutherland debiutował na dużym ekranie w połowie lat 60. W krótkim czasie jego wyraziste role w takich filmach jak: "Parszywa dwunastka" (1967), "Złoto dla zuchwałych" (1970), "MASH" (1970) i "Klute" (1971) wyniosły go na szczyty popularności i zapewniły stałe miejsce w historii kina. W późniejszym okresie stworzył szereg innych wybitnych kreacji; do których można zaliczyć, m.in. główne role w takich obrazach jak: "Casanova" Federico Felliniego (1976), "Orzeł wylądował" (1976), "Zwyczajni ludzie" (1980) czy "Igła" (1981). Przez całą karierę pozostawał aktorem niezwykle aktywnym; ma na swoim koncie już blisko 170 filmowych ról. Nigdy nie udało mu się jednak zdobyć nawet nominacji do nagrody Oscara. Otrzymał za to dwie statuetki Złotego Globu oraz 6 nominacji do niego. We wrześniu 2017 Amerykańska Akademia Filmowa ogłosiła przyznanie Sutherlandowi honorowego Oscara za całokształt twórczości aktorskiej.
W latach 70. był zagorzałym przeciwnikiem wojny w Wietnamie. Odznaczony Orderem Kanady (1978).
W 2011 otrzymał swoją gwiazdę na Hollywoodzkiej Alei Sławy. Zasiadał w jury konkursu głównego na 69. MFF w Cannes (2016).

</doc>
<doc id="77497" url="https://pl.wikipedia.org/wiki?curid=77497" title="Bukowce">
Bukowce

Bukowce ("Fagales" Engl.) – grupa roślin okrytonasiennych stanowiąca klad wyróżniany w randze rzędu w różnych systemach klasyfikacyjnych. Rząd roślin drzewiastych i krzewiastych, prawie wyłącznie wiatropylnych i jednopiennych. Do tego rzędu należą najważniejsze drzewa liściaste strefy umiarkowanej.
Systematyka.
Rząd bukowców jest siostrzany względem dyniowców "Cucurbitales". Wchodzi w skład grupy "Fabidae" w obrębie kladu wyróżnianego w różnych systemach jako różowe lub różopodobne.
Jedyny przedstawiciel rodziny "Rhoipteleaceae" tj. "Rhoiptelea chiliantha" włączony został w systemie APG III (2009) i APG IV (2016) do rodziny orzechowatych ("Juglandaceae"), wcześniej wyodrębniany był wcześniej w randze siostrzanej rodziny.

</doc>
<doc id="77500" url="https://pl.wikipedia.org/wiki?curid=77500" title="David Trimble">
David Trimble

William David Trimble, Baron Trimble (ur. 15 października 1944 w Bangor, zm. 25 lipca 2022) – północnoirlandzki polityk, prawnik, laureat Pokojowej Nagrody Nobla.
Życiorys.
Kształcił się w Bangor i na Queen’s University w Belfaście, zdobywając zawód prawnika i wykładowcy prawa. W 1975 został wybrany do Northern Ireland Convention jako członek Vanguard Progressive Unionist Party. Po likwidacji partii przeszedł do Ulster Unionist Party, opowiadającej się za utrzymaniem związków z Wielką Brytanią, i w 1978 został jej sekretarzem, a w 1995 przewodniczącym.
Od 1990 członek brytyjskiej Izby Gmin, w 1998 współtworzył północnoirlandzkie porozumienie pokojowe, tzw. porozumienie wielkopiątkowe ("Good Friday Agreement" lub "Belfast Agreement"), nakłaniając swoją partię do zaakceptowania rozmów i przyjęcia porozumienia z katolikami. W 1998 został przewodniczącym rządu Irlandii Północnej ("First Minister").
W 1998, wspólnie z Johnem Hume’em (ur. 18 stycznia 1937, zm. 3 sierpnia 2020), działaczem Socjaldemokratycznej Partii Pracy, otrzymał Pokojową Nagrodę Nobla „za ich wysiłki na rzecz znalezienia pokojowego rozwiązania konfliktu w Irlandii Północnej”.

</doc>
<doc id="77501" url="https://pl.wikipedia.org/wiki?curid=77501" title="Herb Płocka">
Herb Płocka

Herb Płocka – jeden z symboli miejskich Płocka.
Wygląd i symbolika.
Herb przedstawia na czerwonej tarczy herbowej, w części dolnej, mur obronny z otwartą bramą, a w górnej – fronton katedry z czarną rozetą zwieńczonej złotym krzyżem i dwiema wieżami ze stożkowymi niebieskimi dachami ozdobionymi złotymi kulami.
Historia.
Herb Płocka ustanowiono w 1960 roku i nawiązuje do wizerunków na tłoku pieczęci miasta z XIII wieku . W 1991 Rada Miasta ustanowiła Wielki Reprezentacyjny Herb, który przy nie zmienionym rysunku godła, zwieńczony został u góry koroną królewską, spod której spływają wstęgi w barwach flagi Płocka. U dołu dwa krzyże: Krzyż Walecznych i Krzyż Grunwaldu III klasy oraz łacińska dewiza miasta: "Virtute et labore augere", czyli "wzbogacać męstwem i pracą".
Herb umieszczono m.in. na tympanonie płockiego ratusza.

</doc>
<doc id="77502" url="https://pl.wikipedia.org/wiki?curid=77502" title="Photo-CD">
Photo-CD



</doc>
<doc id="77504" url="https://pl.wikipedia.org/wiki?curid=77504" title="VCD">
VCD



</doc>
<doc id="77505" url="https://pl.wikipedia.org/wiki?curid=77505" title="Święto Lotnictwa Polskiego">
Święto Lotnictwa Polskiego

Święto Lotnictwa Polskiego – polskie święto wojskowe obchodzone corocznie 28 sierpnia na podstawie decyzji Ministra Obrony Narodowej z 1993 roku, podpisanej przez prezydenta Lecha Wałęsę. Jest to wspólne święto lotnictwa cywilnego, wojskowego oraz przemysłu lotniczego.
Święto obchodzone jest w rocznicę zwycięstwa kpt. pil. Franciszka Żwirki i inż. pil. Stanisława Wigury w międzynarodowych zawodach samolotów turystycznych Challenge w 1932.
Historia.
Święto lotnictwa obchodzono także w okresie międzywojennym. Początkowo, do 1931 roku, "Dzień Lotnictwa Polskiego" obchodzono 5 listopada, w rocznicę pierwszego lotu bojowego polskiego samolotu wojskowego w 1918 roku, z załogą: por. Stefan Bastyr i Janusz de Beaurain. 
Od 1932 lotnicze święto obchodzono w tym samym dniu co późniejsze Święto Niepodległości, na rozkaz marszałka Józefa Piłsudskiego, który w związku z odsłonięciem Pomnika Lotnika w Warszawie w dniu 11 listopada 1932 ustanowił ten dzień "Świętem Lotnictwa Polskiego".
16 lipca 1941 roku Naczelny Wódz, gen. Władysław Sikorski wręczając Sztandar Polskich Sił Powietrznych w Wielkiej Brytanii ustanowił dzień 16 lipca Świętem Lotnictwa Polskiego.
22 sierpnia 1945 roku Naczelny Dowódca WP rozkazem nr 189 ustanowił dzień 1 września Dniem Lotnictwa Polskiego.
4 maja 1950 roku, Minister Obrony Narodowej rozkazem nr 28 zmienił dzień obchodów święta lotnictwa na dzień 23 sierpnia w rocznicę pierwszych walk myśliwców z 1 Pułku Lotnictwa Myśliwskiego na przyczółku warecko-magnuszewskim w 1944.

</doc>
<doc id="77506" url="https://pl.wikipedia.org/wiki?curid=77506" title="Video CD">
Video CD

Video Compact Disc (VCD) – format zapisu cyfrowego strumienia audio-wideo na płycie kompaktowej. Format ten jest poprzednikiem DVD. Został stworzony w 1993 roku, dwa lata przed DVD.
Specyfikacja techniczna.
Video.
Ogólna jakość obrazu miała być podobna do VHS, ale ze względu na artefakty i niższą rozdzielczość obrazu (zwłaszcza pionową) jest zazwyczaj niższa, niż na dobrej jakości niezużytej kasecie VHS. Z drugiej strony jakość VCD nie spada przy kolejnych odtworzeniach. Na źle skompresowanych VCD, z szybkim ruchem mogą występować artefakty blokowe (tzw. pikseloza). Szczególnie niskiej jakości można się spodziewać przy nagraniach konwertowanych z formatu VHS – niedoskonałości tych dwóch sposobów przechowywania nagrań w takiej sytuacji się sumują, a szum pochodzący z nagrania VHS dodatkowo wzmaga artefakty występujące w nagraniu VCD.
Video CD jest pod większością względów kompatybilne z DVD-Video, poza wideo nagranymi z częstotliwością klatek równą 23,976 na sekundę. Standard DVD-Video wymaga, by każdy strumień wideo MPEG-1 był skompresowany z częstotliwością 25 lub 29,97 klatek na sekundę.
Audio.
Jak większość opartych na CD standardów, audio VCD jest niekompatybilne ze standardem DVD-Video ze względu na różnicę w częstotliwości próbkowania; DVD wymagają 48 kHz, natomiast VCD używają 44,1 kHz.
Inne informacje.
Płyta VCD nagrywana jest na zwykłej płycie CD w standardzie CD-ROM XA. Na pierwszej ścieżce znajduje się system plików ISO-9660 zapisany w trybie 2 formie 1, zawierający dane sterujące, pliki odnoszące się do ścieżek z materiałem filmowym i czasem inne pliki (np. zwiastuny, zdjęcia reklamowe itp.). Na kolejnych zapisanych ścieżkach umieszcza się właściwe dane audio-wideo w formie czystego multipleksu MPEG PS w trybie 2 formie 2 - dane te nie zawierają danych korekcyjnych, jedynie sektory umożliwiające wykrycie błędów odczytu. Ścieżek zawierających dane audio-wizualne może więcej niż jedna. Dzięki pominięciu sektorów zawierających dane naprawcze na płycie można umieścić znacznie więcej danych, a stały bitrate pozwala na dostosowanie ilości danych do pojemności płyty CD Audio podawanej w minutach. Tenże bitrate umożliwia również odczyt płyt Video CD napędom o prędkości 1x, które w chwili wdrażania standardu były jeszcze w użyciu. Płyty VCD mogą być odtwarzane przez komputerowe napędy CD-ROM oraz stacjonarne (podłączane do telewizora) odtwarzacze VCD. Również niektóre odtwarzacze DVD potrafią odtwarzać VCD.
Video CD zostało wprowadzone przez koncerny Philips i Sony w roku 1993. Był to standard VCD 1.1.
W 1995 roku rozwinął się standard do VCD 2.0. Dodano obsługę: MPEG Segmented Play Items (SPI), zdjęć, strumieni muzyki (bez obrazu), interaktywnej kontroli odtwarzania (PBC), łączenia możliwości odtwarzania zarówno zawartości w standardzie NTSC, jak i PAL, wyższej jakości muzyki (bitrate 384 kb/s) oraz kilka pomniejszych rzeczy.
Udoskonaloną wersją VCD jest standard SVCD, który pozwala zapisać na standardowej płycie CD film skompresowany kodekiem MPEG-2 – tym samym, co w DVD, ale z mniejszą rozdzielczością obrazu.
Istnieje wiele wariacji standardu VCD, m.in. XVCD, który pozwala na uzyskanie większej jakości kosztem krótszego czasu nagrania. Tylko niektóre urządzenia odtwarzające VCD radzą sobie z tymi modyfikacjami.
Najefektywniejszą metodą nagrania filmu na płycie CD-ROM jest jednak użycie jednego z nowoczesnych kodeków, takiego jak XviD, zgodny z MPEG-4 część 2, wspierany przez większość nowszych odtwarzaczy.

</doc>
<doc id="77507" url="https://pl.wikipedia.org/wiki?curid=77507" title="Oczarowe">
Oczarowe

Oczarowe, kotkowe (Hamamelididae Takht. 1967 daw. Hamamelidae) - podklasa w obrębie klasy Rosopsida. Należą do niej liczne rośliny strefy umiarkowanej, w tym również pospolite drzewa liściaste.
Cechy charakterystyczne:
- drzewiaste o pojedynczych liściach i drewnie zbudowanym tylko z cewek
- głównie jednopłciowe
- wiatropylne

</doc>
<doc id="77512" url="https://pl.wikipedia.org/wiki?curid=77512" title="Brzozowate">
Brzozowate

Brzozowate ("Betulaceae" A. Gray) – rodzina zaliczana w zależności od ujęcia systematycznego do rzędu bukowców lub leszczynowców. W wąskim ujęciu (np. system Reveala) obejmuje dwa rodzaje (olsza i brzoza), w ujęciu szerszym (np według systemów APG i Angiosperm Phylogeny Website) zalicza się tu 6 rodzajów ze 145–167 gatunkami, które w innym wypadku wyodrębniane są w rodziny leszczynowatych "Corylaceae" i grabowatych "Carpinaceae". W szerszym ujęciu należą tu drzewa i krzewy strefy umiarkowanej i borealnej półkuli północnej, z przedstawicielami sięgającymi także tropików w południowo-wschodniej Azji i Ameryce Środkowej oraz docierających wzdłuż Andów na półkulę południową. Owoce z rodzaju leszczyna (orzechy laskowe) są spożywane, podobnie jak sok brzozowy. Drewno jest ważnym surowcem o zróżnicowanym zastosowaniu w zależności od rodzaju i gatunku. Liczne gatunki odgrywają istotną rolę jako dominanci w różnych formacjach leśnych.
Biologia.
Kwiaty brzozowatych są wiatropylne. Także owoce są najczęściej rozprzestrzeniane przez wiatr (anemochoria). 
Systematyka.
Jedna z rodzin rzędu bukowców należącego do kladu różowych w obrębie okrytonasiennych:
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa oczarowe ("Hamamelididae" Takht.), nadrząd "Juglandanae" Takht. ex Reveal, rząd leszczynowce ("Corylales" Dumort.), rodzina brzozowate ("Betulaceae" Gray).
Zaliczane tu w innych systemach rodzaje: leszczyna, chmielograb i "Ostryopsis", zostały przez Reveala zgrupowane w rodzinie leszczynowatych, a grab zaliczony został do rodziny "Stylocerataceae".

</doc>
<doc id="77514" url="https://pl.wikipedia.org/wiki?curid=77514" title="Klon limfocytów">
Klon limfocytów

Klonem limfocytów nazywamy zespół komórek (limfocytów), które powstały w wyniku podziałów mitotycznych z pojedynczej komórki immunokompetentnej, na skutek jej kontaktu z antygenem. Ze względu na identyczny genom, wszystkie komórki tworzące klon wykazują na powierzchni obecność identycznych receptorów rozpoznających antygen (BCR lub TCR). Powstawanie klonów jest podstawą zjawiska selekcji klonalnej.

</doc>
<doc id="77516" url="https://pl.wikipedia.org/wiki?curid=77516" title="Dzień Lotnika">
Dzień Lotnika



</doc>
<doc id="77517" url="https://pl.wikipedia.org/wiki?curid=77517" title="Komórka immunokompetentna">
Komórka immunokompetentna

Komórka immunokompetentna, komórka kompetentna immunologicznie – każda komórka układu odpornościowego mogąca swoiście rozpoznać dany antygen i zdolna do odpowiedzi odpornościowej na ten antygen. 
Określenie to odnosi się do limfocytów (zarówno B, jak i T), z tym jednak, że wyłącznie do komórek w danej chwili niezaangażowanych w odpowiedź odpornościową, a więc limfocytów dziewiczych i limfocytów pamięci immunologicznej.

</doc>
<doc id="77518" url="https://pl.wikipedia.org/wiki?curid=77518" title="Płyta kompaktowa">
Płyta kompaktowa

Płyta kompaktowa (ang. "Compact Disc", CD-ROM – "Compact Disc – Read Only Memory"), rzadziej nazywana fonodyskiem – nośnik danych w formie dysku optycznego, pierwotnie stworzony w celu przechowywania i odtwarzania cyfrowych plików dźwiękowych przy użyciu standardu CD-Audio. Płyta CD cechowała się dużą pojemnością, w porównaniu do istniejących wówczas nośników danych. 
Pierwsze badania nad opracowaniem płyty CD rozpoczął w 1974 roku Philips. Równolegle prace prowadził koncern Sony, który w 1977 roku jako pierwszy publicznie zaprezentował cyfrową płytę audio wykorzystującą mechanizm nagrywania i odczytu optycznego. W 1979 roku Philips i Sony podpisały porozumienie o współpracy.
Historia.
Philips i Sony zaadaptowały rozwiązanie opatentowane w 1970 roku przez amerykańskiego wynalazcę Jamesa T. Russella. Odkrył on możliwość nagrywania cyfrowych informacji na przezroczystej folii oświetlanej od tyłu lampami halogenowymi o wysokiej mocy.
Po raz pierwszy prototypowe płyty CD zostały zaprezentowane 8 marca 1979 roku podczas konferencji prasowej Philipsa.
Standard CD opublikowany został w 1980 roku. Premiera płyty CD miała miejsce 17 sierpnia 1982 roku w Langenhagen w fabryce firmy PolyGram. Pierwsze płyty i odtwarzacze CD (zwane dawniej dyskofonami) zostały wprowadzone do sprzedaży w Japonii we wrześniu 1982 roku. W Stanach Zjednoczonych i Europie pojawiły się w marcu 1983 roku. 
Pierwsze albumy.
Pierwszą testową płytą było nagranie „Eine Alpensinfonie” Richarda Straussa, a albumem muzycznym, który wydano na płycie kompaktowej, był „The Visitors” zespołu ABBA. Jednym z pierwszych masowo sprzedawanych albumów wydanych na płycie CD był album Billy'ego Joela „52nd Street”, który trafił do sklepów w Japonii w październiku 1982 roku. Natomiast polską płytę kompaktową pt. "Chopin-Tausig-Wieniawski" (symbol WCD-001) wydała wytwórnia Wifon w styczniu 1988 roku. Dysk zawierał nagrania koncertu fortepianowego e-moll op.11 Fryderyka Chopina oraz koncert fortepianowy op.20 Józefa Wieniawskiego w wykonaniu Orkiestry Symfonicznej Filharmonii Bałtyckiej pod dyrekcją Wojciecha Rajskiego. Pierwszym polskim albumem kompaktowym z muzyką rozrywkową była płyta „The Best of Urszula &amp; Budka Suflera” wydana w 1988 roku.
Pierwszy polskim zespołem, który nagrał płytę CD był zespół jazzowy Prowizorka Jazz Band. Nagrań dokonali 19 października 1987 r. w Amsterdamie - live concert, a płyta nosi nazwę "As good as live"
Pionierskim albumem wydanym na płycie kompaktowej, który sprzedał się w nakładzie ponad miliona egzemplarzy, była płyta „Brothers in Arms” zespołu Dire Straits wydana w dniu 13 maja 1985. 
Podział płyt CD.
Technologia tworzenia nośnika pozwala na ich klasyfikację:
Oprócz tego istnieją jeszcze płyty CD o średnicy 8 cm i płyty w kształcie wizytówki o mniejszych rozmiarach i pojemnościach.
Płyty CD-R.
Proces zapisu danych na płycie CD-R polega na wytwarzaniu pitów na warstwie nośnej. W tym procesie barwnik i warstwa nośna zostają podgrzane przez laser o mocy od 4 do 11 mW. Temperatura uzyskana podczas podgrzewania wynosi ok. 250 °C, co powoduje topnienie warstwy nośnej i rozprzestrzenianie barwnika na wolne obszary dysku. W początkowej fazie laser generuje wyższą moc, mającą na celu stopienie barwnika; w momencie gdy to nastąpi, następuje zmiana mocy, umożliwiająca zapis danych.
Płyty CD-RW.
Podstawową warstwę płyty CD-RW przed zapisem tworzy powłoka polikrystaliczna. Podczas procesu nagrywania moc lasera waha się w granicach od 8 do 14 mW, dzięki czemu laser rozpoczyna podgrzewanie obszarów nagrywanej ścieżki do temperatury od 500 do 700 °C. W ten sposób laser roztapia kryształy, tworząc warstwę amorficzną, tzw. pity, o słabszych właściwościach odbijania światła, co pozwala na rozróżnienie tych obszarów podczas odczytu danych przez czytniki.
Kasowanie danych na płytach CD-RW to proces przywracający powierzchnię płyty ze stanu amorficznego do stanu krystalicznego nośnika. Jest to możliwe po uzyskaniu temperatury 200 °C. Zabieg ten powoduje, że płyta CD-RW wraca do stanu czystego nośnika. Do szybszego kasowania danych na płycie używana jest metoda polegająca na kasowaniu ostatniej nagranej ścieżki, tj. wymazaniu subkodu mapy dysku, w której zamieszczone są informacje na temat rozlokowania danych na płycie. Dane pozostają w ten sposób nienaruszone, ale czytniki rozpoznają płytę jako niezapisaną.
Na płytach CD-RW możliwe jest zapisywanie nowej informacji bez uprzedniego kasowania całej zawartości płyty – poprzez użycie technik zapisu oraz kasowania danych w jednym procesie. Laser używa tej samej mocy, co w przypadku standardowego zapisu, lecz skierowany jest pomiędzy pitami starszymi i nowszymi. Po zmniejszeniu mocy, laser powoduje wytworzenie krystalicznej warstwy, co bezpośrednio powoduje nadpisywanie informacji; dzieje się tak na granicy dwóch pitów.
Płyty z danymi.
Płyta kompaktowa może służyć do zapisu muzyki, filmu (Video CD albo Super Video CD) lub danych – plików komputerowych. Płyty z danymi są zwykle zapisane z użyciem systemu plików ISO 9660 (wcześniej zwanym "High Sierra"). Format ten ogranicza nazwy plików do stylu MS-DOS-a (8+3). Joliet pozwala na dłuższe nazwy plików i zagłębienia w strukturze katalogów powyżej ośmiu poziomów. Rock Ridge tak jak Joliet wykorzystuje niezdefiniowane pola w standardzie ISO 9660, aby obsługiwać dłuższe nazwy i dodatkowo informacje typowo uniksowe (właściciel pliku, symboliczne dowiązania itp.).
Cechy płyt CD.
Pojemność i rozmiar.
Standardowa płyta kompaktowa mieści 74 minuty muzyki, zapisanej przy użyciu kodowania PCM, co odpowiada 650 MB danych. Standardowo dźwięk na płycie CD nie jest poddawany kompresji. Powstały również nośniki mieszczące: 700 MB (80 min.) – obecnie najpopularniejsze w sprzedaży, 800 MB (90 min.), 900 MB (99 min.), a nawet 1,4 GB – płyty [dwustronne], przy czym dwie ostatnie występują niemal wyłącznie jako płyty jednokrotnego zapisu. Wśród płyt pierwotnie tłoczonych (komercyjnych) dominują wyłącznie rozmiary 650 MB, 700 MB. Rozmiar 800 MB jest dosyć rzadko spotykany. Płyty większe niż 700 MB często sprawiają problemy podczas odczytu, zwłaszcza w starszych odtwarzaczach.
Płyta ma średnicę 120 mm, grubość 1,2 mm i przeciętnie waży ok. 15 g (standard CD Audio Red Book dopuszcza masę od 14,1 g do 33 g). Długość spirali z zapisanymi danymi na typowej płycie to ok. 5,4 km (dla DVD ok. 11,6 km).
Początkowo koncern Sony postulował, by średnica płyty wynosiła 12 cali (czyli tyle samo co w przypadku płyty gramofonowej), lecz gdy okazało się, że na tak dużej płycie zmieściłoby się 12 godzin muzyki, postanowiono tę średnicę zmniejszyć. Następnie zaproponowano, żeby płyta mieściła 60 minut muzyki analogicznie np. do kasety i miała średnicę 100 mm (Sony) lub 115 mm (Philips). Istnieje miejska legenda mówiąca, że to austriacki dyrygent Herbert von Karajan przekonał wynalazców CD, by zwiększyli jej pojemność do 74 minut, aby można było na jednym krążku zmieścić całą IX symfonię Beethovena. Zaprzeczył temu później współtwórca systemu Kees Immink. Ostatecznie zdecydowano by płyta miała średnicę 12 cm (czyli tyle co popularna wówczas dyskietka 5,25 cala), co umożliwia zapisanie od 74 do 80 minut muzyki.
Częstotliwość próbkowania dźwięku zapisanego na CD to 44,1 kHz, co pozwala na odwzorowanie dźwięku o częstotliwości do 22,05 kHz. (szczegóły patrz częstotliwość Nyquista).
Trwałość.
Po wprowadzeniu standardu trwałość płyt szacowano na kilkaset lat – szacunki takie opierano na założeniu, że skoro żaden element odtwarzacza nie ma fizycznego kontaktu z powierzchnią płyty (jak to miało miejsce w przypadku płyt gramofonowych czy taśm magnetofonowych), to praktycznie nie będzie ona ulegała zużyciu.
Dla płyt produkowanych w latach 80. i początkach lat 90. te szacunki były prawdziwe – ówczesne płyty były wysokiej jakości. Wraz z popularyzacją standardu i spadkiem cen samych płyt spadała także ich jakość, co negatywnie odbija się na trwałości zapisu, choć dla odpowiednio przechowywanych płyt tłoczonych wciąż jest liczony w dziesiątkach lat.
Kolor.
Nagrywarki zapisują dane na płytach pokrytych różnymi kolorami. Jest to powiązane z barwnikiem użytym w warstwie odbijającej. Płyty zmieniają swój kolor na zielony, niebieski, żółty, złoty oraz czarny. Kolor nośnika nie ma znaczenia przy odczycie danych, gdyż obecnie wszystkie nowoczesne CD-ROM-y i nagrywarki potrafią odczytywać i zapisywać na nich dane.
Złote płyty mają złotą warstwę odbijającą, prześwituje ona przez dolną stronę płyty i w ten sposób nadaje to jej kolor złoty. Żywotność takich płyt szacowana jest na 100 lat.
Nowoczesne płyty mają pigment ftalocyjaninowy, który nadaje im kolor czarny.
Budowa nośnika, zapis danych.
Standardowa płyta kompaktowa często określana jako "audio CD", dla odróżnienia od późniejszych wariantów, przechowuje cyfrowy zapis dźwięku w standardzie zgodnym z „czerwoną księgą” (ang. "red book"). Płyty kompaktowe wykonane są z poliwęglanowej płytki o grubości 1,2 mm i średnicy 12 cm pokrytej cienką warstwą glinu (aluminium), w której zawarte są informacje (w postaci kombinacji mikrorowków i miejsc ich pozbawionych). Odczytywane są one laserem półprzewodnikowym (AlGaAs) o długości fali około 780 nm. Zapis tworzy spiralną ścieżkę biegnącą od środka do brzegu płyty.
Prędkość obrotowa płyty zmienia się w taki sposób, że stała jest prędkość liniowa głowicy odczytującej względem ścieżki i dla prędkości odczytu x1 zawiera się w zakresie od 1,2 do 1,4 m/s. Odczyt płyty odbywa się od środka na zewnątrz, a prędkość obrotowa maleje wraz z oddalaniem się od środka płyty.
Dane przed zapisaniem na dysku są kodowane w standardzie "8 w 14" i zapisywane w postaci pól (ang. "land") i wgłębień (ang. "pit"). W płytach tłoczonych wgłębienia mają głębokość 1/4 długości fali w materiale płyty lasera odczytującego (około 125 nm), w wyniku interferencji światła odbitego od otoczenia i wgłębienia następuje wygaszenie fali. Wgłębienia mają szerokość 500 nm, a odległości między kolejnymi ścieżkami wynosi 1,6 µm. Różnice w odbiciu światła są wykorzystywane przez serwomechanizm soczewki do prowadzenia wiązki po ścieżce i jej ogniskowania.
System kodowania "8 w 14" zapewnia, że najmniejsza długość "pitu" i "landu" wynosi 3 bity (833 nm), a największa 11 (3560 nm). Podczas odczytu płyty przez wiązkę laserową, otrzymuje się sygnał, w którym informację nie przenosi bezpośrednio stan "pit/land" a czas między kolejnymi zmianami sygnału. Każda zmiana sygnału zmienia poziom sygnału wyjściowego (NRZI).
Budowa płyty CD-R.
W skład płyty CD-R wchodzą 4 warstwy:
Budowa płyty CD-RW.
Kolejnym nośnikiem wykonanym w technologii CD jest nośnik CD-RW ("ReWritable"), jak sama nazwa wskazuje to płyta umożliwiająca nam zapis, odczyt i dodatkowo kasowanie informacji. Moc lasera użytego do zapisu płyty powoduje, że część obszarów ma postać krystaliczną a pozostała amorficzną. To powoduje że promieniowanie odczytujące jest przekazywane lub pochłaniane. Wynika to z zastosowania specjalnego stopu metali, ale jest to tajemnica producentów. Warstwa poliwęglanu posiada rowek prowadzący, nad nią znajduje się warstwa ZnS-SiO2, zapewnia ona odpowiedni odbiór ciepła podczas zapisu laserowego płyty. Wyżej naniesiono odbijającą warstwę aluminiową, całość kończy specjalna powłoka lakierowana na której zazwyczaj występuje napis z logo producenta. Każdy z producentów odpowiednio dla swojej marki dobiera grubości poszczególnych warstw lecz tajemnicą jest jakie wartości wchodzą w grę.
Budowane w ten sposób płyty CD-RW powodują pewne ograniczenia w zapisie danych, może on się odbywać z niskimi prędkościami. Również trwałość nośnika jest niska, producenci zapewniają tylko do ok. 1000 skasowań.
Technika zapisywania informacji na płytach CD-RW jest porównywalna do zapisu płyt gramofonowych. Na płytach CD-RW jest również rowek „prowadzący”, dzięki któremu laser zapisujący lub odczytujący dane na jej powierzchni zna drogę. Wymiary rowka w droższych modelach płyt są takie same i wynoszą:
Tańsze modele płyt nie mają zachowanych równych proporcji, dlatego zapis danych na ich powierzchni jest bardziej ryzykowny.
Napędy CD-ROM.
Napędy pierwszej generacji pracowały z prędkością odczytu ok. 150 KB/s. Producenci sprzętu zaprezentowali następnie napędy podwójnej prędkości (300 KB/s), czterokrotnej prędkości (600 KB/s) i szybsze. Najszybsze napędy CD osiągają 54-krotną prędkość odczytu (8100 KB/s), jest to jednak prędkość maksymalna, osiągana tylko na pewnym obszarze płyty. Swego rodzaju ewenement stanowił zaprezentowany w 1999 roku przez firmę Kenwood czytnik CD osiągający 72-krotną prędkość odczytu (10800 KB/s). Osiągnięcie tak wysokich transferów było możliwe dzięki zastosowaniu innowacyjnej technologii TrueX, polegającej na odczytywaniu danych z 7 ścieżek jednocześnie. Pozwoliło to na ograniczenie prędkości obrotowej dysku z ok. 11 000 obr/min (napędy 52x) do 2700-5100 obr/min i tym samym znaczne zmniejszenie poziomu hałasu i wibracji generowanych podczas pracy. Rozwiązanie to - pomimo niewątpliwych zalet - nie rozpowszechniło się zbyt szeroko, co mogło być spowodowane nadchodzącą erą dominacji napędów DVD.
Większość napędów CD-ROM komunikuje się z komputerem za pomocą interfejsu SCSI, lub IDE EIDE, wykorzystując najczęściej protokoły ATAPI lub ASPI. W latach 90. wiele napędów CD-ROM wyposażonych było w zewnętrzne gniazdo słuchawkowe (3,5 mm), pozwalające odtwarzać płyty Audio-CD bez konieczności użycia jakiegokolwiek oprogramowania, oraz wewnętrzne wyjście cyfrowe S/PDIF umożliwiające czytanie ramek danych z płyt Audio-CD w formie cyfrowej. Z końcem lat 90. producenci coraz częściej rezygnowali z montażu dodatkowego, przedniego złącza audio - tzw. gniazda słuchawkowego.
Dostępne są także nagrywarki CD (zapisujące płyty CD-R oraz CD-RW). Używają one innych środków i wyspecjalizowanego wyposażenia do nagrywania. Płyta wynikowa CD-R może być odczytana przez jakikolwiek napęd CD-ROM.
Na przełomie 2004 i 2005 roku, nagrywarki następnego standardu, DVD, znacznie staniały. Niższa cena nowych nagrywarek, potrafiących nie tylko zapisywać dyski DVD (+R/-R/+RW/-RW/RAM/DL), ale również CD: R/RW, sprawiła znaczne obniżenie popytu na nagrywarki i czytniki CD.
Technologia wytwarzania płyt CD.
Premastering.
Tworzy prototyp płyty CD-RW. Układ danych na matrycy zostaje następnie przeniesiony na krążek i powielany.
Proces tworzenia matrycy.
Glasmastering.
Dane wejściowe pobierane są z nośnika fizycznego np. płyty CD-R, DVD, taśm 8 mm, taśm DLT bądź bezpośrednio z cyfrowego obrazu płyty (DDP Image). Za pomocą specjalnego urządzenia tworzy się tzw. szklany wzorzec (glassmaster). Obecnie wykorzystywane są dwie technologie produkcji glassmasterów:
Starsza technologia dye-polimerowa, w której spiralna ścieżka danych jest fizycznie wypalana w warstwie polimeru. W tej technologii wykorzystywane są lasery gazowe.
Wymiary takiego glassmastera:
Szklany dysk, po uprzednim pokryciu cienką warstwą dye-polimeru, zostaje umieszczony w laserze. Po skończonym wypalaniu danych, glassmaster wygrzany, a następnie pometalizowany.
Nowszą technologią jest technologia fotorezystywna, w której ścieżka danych jest naświetlana na materiale światłoczułym. Na powierzchnię szklanego dysku (o średnicy od 16 cm x 3 mm bądź 18 cm x 2 mm) nakładana jest emulsja czuła na światło, po czym specjalne urządzenie laserowo naświetla obraz spirali - wzdłuż niej będą znajdować się pity i landy. Spirala ma szerokość 1 mikrometra - dla porównania, średnica ludzkiego włosa ma około 12 mikrometrów. Emulsja w momencie wywoływania zostaje usunięta, szklany dysk jest trawiony, po czym uzyskuje się całkowity obraz spirali z zapisem danych. Po skończonym procesie wytrawiania, szklany dysk jest metalizowany. Dokładność tego procesu wpływa na późniejszą jakość płyty CD.
Proces galwaniczny.
Pometalizowany glassmaster zakładany jest w specjalnym uchwycie na wannę galwaniczną. Po procesie trwającym około godziny otrzymuje się niklową matrycę "ojca" o grubości 0,3 mm, mogącego służyć już jako stempel produkcyjny. W produkcji wieloseryjnej, z "ojca" również przy pomocy odpowiedniego procesu galwanicznego (proces trwa około godziny), otrzymywana jest tzw. "matka". Płyta matka posłuży do wykonania jej niklowej repliki, jest to swoisty stempel dzięki któremu tłoczy się płyty CD/DVD. Z jednego stempla (matrycy) można wytłoczyć od kilkunastu do kilkudziesięciu tysięcy gotowych płyt.
Schemat tłoczenia płyt kompaktowych.
Obecnie w produkcji płyt kompaktowych używa się poliwęglanu, materiał na płytę CD poddawany jest w pierwszej fazie osuszeniu w temperaturze 125 °C.
Technologia używana do wyrobu tworzyw termoutwardzalnych jest stosowana do formowania krążka z rowkami.
Powstaje w ten sposób przezroczysty dysk, który jest studzony, a po wytłoczeniu, na krążek nanosi się warstwę aluminiową metodą metalizacji. Cały proces odbywa się w próżni z użyciem argonu. Specjalny lakier ochronny pokrywa powierzchnię metalizowaną przy użyciu szybkoobrotowej maszyny, która równomiernie rozkłada lakier na powierzchni. Lampa ultrafioletowa doprowadza do utwardzenia rozłożonej warstwy lakieru.
W końcowym etapie specjalny układ optyczny kontroluje jakość płyty, określając jej przydatność i eliminując bezwartościowe wytwory.
Cały cykl powstawania płyty trwa od 3 do 5 sekund, a coraz doskonalsza technologia kontroli jakości zapewnia bezstratny proces produkcyjny.
Drukowanie etykiet.
Warstwa odbijająca jest chroniona dodatkowo poprzez naniesienie etykiety (tzw. label), która zabezpiecza górną część płyty przed uszkodzeniem. W produkcji komercyjnej do wykonania tej warstwy stosuje się technologie tampondruku, sitodruku lub offsetową. Label może i zwykle prezentuje również informacje opisujące zawartość płyty. 
Przyszłość.
Obecne na rynku płyty CD-R i CD-RW mają zastosowanie głównie w urządzeniach takich jak odtwarzacze audio CD. Ich pojemność ogranicza ich zastosowanie w innych aktualnie rozwijających się dziedzinach techniki. Popularne dyski DVD oferują znacznie większą pojemność. Stosunkowo nowe na rynku są nośniki Blu-ray. Na jednej ich warstwie mieści się ok. 25 GB danych. Wystarcza to na pomieszczenie materiału wideo o jakości HD. Jednak nośniki Blu-ray są droższe w porównaniu z CD-R oraz DVD i dlatego nie stały się popularne.
Żywotność.
Dawniej żywotność płyt datowało się na około 15 lat. Niemieckie Archiwum Muzyczne podało, że niektóre ze starych egzemplarzy pokryte były farbą nitową, stopniowo rozkładającą samą płytę. Dziś uznaje się, że żywotność płyty to ok. 50-100 lat. Nie zużywają się one w czasie odczytu, ale w wyniku naturalnych procesów starzenia się materiałów. Zaliczamy tu odwarstwianie się powłok czy odbarwianie barwników używanych w dyskach nagrywanych.

</doc>
<doc id="77519" url="https://pl.wikipedia.org/wiki?curid=77519" title="Izajasz">
Izajasz

Izajasz (, "Jeszajahu", "Yesha'yahu" oznaczającego „Jahwe jest zbawieniem”, ur. ok. 765, zm. do 701 p.n.e.) – jeden z największych proroków Starego Testamentu. Jego proroctwa przedstawia Księga Izajasza.
Życie.
Dane dotyczące życia i działalności proroka zawarte w jego księdze są fragmentaryczne. Uzupełniają je późniejsze tradycje, które nie zawsze są wiarygodne. Problematyczne są też informacje o jego pochodzeniu. Prawdopodobnie pochodził z arystokratycznej rodziny z Jerozolimy. Z Księgi Proroka Izajasza dowiadujemy się, że jego ojcem był Amos, różny od proroka Amosa. Talmud babiloński utożsamia ojca Izajasza z bratem króla Amazjasza (por. 2 Krl 14).
Rodzina proroka musiała być znaczna i zbliżona do dworu, gdyż otrzymał on doskonałe wykształcenie literackie oraz odznaczał się znajomością spraw publicznych, polityki, kwestii religijnych i społecznych oraz wielką kulturą. Izajasz utrzymywał bliskie stosunki z dworem królewskim, a nawet z królami Achazem i Ezechiaszem (por. Iz 7; 37; 39). Był ich doradcą. Został powołany na proroka w roku śmierci króla Ozjasza (), czyli w r. 739/738 p.n.e. (inni przyjmują r. 746 lub 740). Miał wtedy ok. 25-30 lat. Należy więc sądzić, że urodził się około 765 p.n.e. Swą działalność prorocką pełnił ok. 40 lat, ponieważ niektóre jej przejawy związane są z najazdem Sennacheryba na królestwo judzkie 701 p.n.e. Izajasz jako prorok działał jeszcze prawdopodobnie na początku panowania Manassesa, ponieważ tradycja żydowska mówi o męczeńskiej śmierci proroka właśnie za czasów tego króla.
Z Księgi Izajasza dowiadujemy się, że był on żonaty i miał dwóch synów, którym nadał symboliczne imiona. Pierwszy z nich to Szear-Jaszub („Reszta się nawróci” lub „Reszta powróci”) (). Imię to zawierało zarówno groźbę jak i pomyślną zapowiedź, zapowiadało bowiem klęskę narodu judzkiego, ale także przetrwanie nielicznej grupy dobrych Izraelitów, z której miał się później odrodzić naród i nawrócić się do Boga. Drugi syn Izajasza nosił imię Maher-Szalal-Chasz-Baz (Rychły-Łup-Bliska-Zdobycz). Oznaczało ono mającą wkrótce nadejść klęskę oraz upadek wrogów Judy - Izraela i Damaszku (). Żona Izajasza nazwana jest prorokinią (), ale tytuł ten wskazuje jedynie na to, że była żoną proroka.
Pierwszy okres działalności proroka to czas od jego powołania do wojny syro-efraimskiej (736-733). Zachęca wówczas do bezgranicznej ufności do Boga zamiast pokładania nadziei w zabiegach dyplomatycznych. W jego mowach dostrzega się groźby wobec dworu królewskiego i karcenie za panoszące się tam występki moralne (). Przepowiadanie to okazało się bezskuteczne, ponieważ Achaz odmówił podporządkowania się słowu Boga (). Izajasz wycofał się wtedy z działalności publicznej aż do śmierci króla.
Drugi okres działalności przypada na początek panowania Ezechiasza. Izajasz przystępuje do działania w obliczu nowego niebezpieczeństwa grożącego królestwu. Król przez zawieranie przymierzy politycznych próbuje uniezależnić się od Asyrii, co wywołuje sprzeciw proroka.
Trzeci okres działalności Izajasza zaczyna się w 705 p.n.e., kiedy to Ezechiasz zrywa na dobre z polityką neutralności i opowiada się po stronie koalicji antyasyryjskiej pod przewodnictwem Egiptu. Poglądy proroka na ten stan rzeczy odzwierciedlają rozdziały 28-31 Księgi Izajasza.
Działalność.
Działalność proroka i jego nauczanie realizuje się w trzech wymiarach. Występuje on bowiem jako duszpasterz i kaznodzieja, pisarz i natchniony poeta oraz teolog i prorok mesjański. Wymiar duszpastersko-kaznodziejski jego nauczania obejmuje zagadnienia etyczne, religijne i polityczne. Prorok walczy o podniesienie poziomu moralnego w społeczeństwie, szczególnie w sferach rządzących. Wśród zagadnień etycznych na pierwszy plan wysuwa się walka z bałwochwalstwem, synkretyzmem religijnym i czysto zewnętrznym kultem bez prawdziwej wiary i pobożności. Prorok podkreśla niezmierzoną świętość Boga, czego wyrazem jest wizja opisana w . W zakresie zagadnień politycznych Izajasz podkreśla zasadę teokracji i próbuje w tym wymiarze wywierać wpływ na królów judzkich. Doradza królowi politykę neutralności, nieprowokowania Asyrii i nieliczenia na pomoc Egiptu.
Izajasz jest też pisarzem. Efektem jego ponad czterdziestoletniej działalności pisarskiej jest biblijna Księga Izajasza. Z niej czerpiemy większość informacji o treści nauczania proroka. W dzisiejszej formie zawiera ona zbiory mów, kazań, poematów i innych utworów poetyckich, ale egzegeci wskazują, że Izajasz historyczny jest autorem jedynie utworów zawartych w pierwszych trzydziestu dziewięciu rozdziałach.
Izajasz jest największym prorokiem mesjańskim, gdyż niektóre teksty zawarte w Księdze Izajasza interpretowane są przez tradycję żydowską i chrześcijańską w sensie mesjańskim. Prorok przepowiada, że Mesjasz będzie potomkiem króla Dawida, poczętym i narodzonym z alma[h] (Hebr. znaczy: młoda panna lub młoda kobieta zamężna, niebędąca jeszcze matką; wyraz ten podkreśla młodość osoby i normalnie suponuje dziewictwo), będzie nazwany Emmanuelem (z hebrajskiego 'immanu 'el - Bóg jest z nami) () i spocznie na nim Duch Jahwe (). Będzie rządził królestwem Dawida sprawiedliwie, a jego panowanie obejmie wszystkie narody. Teksty o wydźwięku mesjańskim znajdują się też w dalszej części Księgi, czyli u tzw. Deutero-Izajasza.

</doc>
<doc id="77523" url="https://pl.wikipedia.org/wiki?curid=77523" title="Pop">
Pop



</doc>
<doc id="77524" url="https://pl.wikipedia.org/wiki?curid=77524" title="SSI">
SSI



</doc>
<doc id="77528" url="https://pl.wikipedia.org/wiki?curid=77528" title="Oczarowce">
Oczarowce

Oczarowce ("Hamamelidales" Griseb. 1854) – rząd z klasy Rosopsida. Obejmuje trzy rodziny.

</doc>
<doc id="77532" url="https://pl.wikipedia.org/wiki?curid=77532" title="Pokrzywowce">
Pokrzywowce

Pokrzywowce ("Urticales" Dumort.) – rząd roślin zielnych, pnączy, krzewów lub drzew wyróżniany w niektórych systemach klasyfikacyjnych roślin okrytonasiennych z XIX i XX wieku. Zaliczane tu rodziny w kolejnych wersjach systemów APG publikowanych po 1998 zaliczane są do rzędu różowców ("Rosales").

</doc>
<doc id="77535" url="https://pl.wikipedia.org/wiki?curid=77535" title="Orzechowce">
Orzechowce

Orzechowce ("Juglandales" Dumort.) – monotypowy rząd roślin wyróżniany w niektórych systemach klasyfikacyjnych roślin okrytonasiennych, zawierający jedną tylko rodzinę – orzechowatych ("Juglandaceae").
Systematyka.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa oczarowe ("Hamamelididae" Takht.), nadrząd "Juglandanae" Takht. ex Reveal, rząd orzechowce ("Juglandales" Dumort.). Zawiera jedną rodzinę orzechowatych z 8 rodzajami.
Rząd nie wyróżniony, rodzina orzechowate zaliczona została do rzędu bukowców, należącego do kladu różowych w obrębie okrytonasiennych.

</doc>
<doc id="77537" url="https://pl.wikipedia.org/wiki?curid=77537" title="Czapla purpurowa">
Czapla purpurowa

Czapla purpurowa ("Ardea purpurea") – gatunek dużego ptaka brodzącego z rodziny czaplowatych (Ardeidae), zamieszkujący Eurazję i Afrykę. Nie jest zagrożony.
Podgatunki i zasięg występowania.
Czapla purpurowa zamieszkuje w zależności od podgatunku:
Status i ochrona.
Międzynarodowa Unia Ochrony Przyrody (IUCN) uznaje czaplę purpurową za gatunek najmniejszej troski (LC – "Least Concern") nieprzerwanie od 1988 roku. W 2015 roku liczebność światowej populacji, według szacunków organizacji Wetlands International, mieściła się w przedziale około 270–570 tysięcy osobników. Globalny trend liczebności populacji uznawany jest za spadkowy.
W Polsce objęta ochroną gatunkową ścisłą, dodatkowo obowiązuje zakaz fotografowania, filmowania lub obserwacji, mogących powodować ich płoszenie lub niepokojenie. Na "Czerwonej liście ptaków Polski" została sklasyfikowana jako gatunek wymarły regionalnie (RE). Głównym zagrożeniem dla tego gatunku jest niszczenie siedlisk.

</doc>
<doc id="77538" url="https://pl.wikipedia.org/wiki?curid=77538" title="Olsza">
Olsza

Olsza, olcha ("Alnus" Mill.) – rodzaj drzew i krzewów z rodziny brzozowatych ("Betulaceae" A. Gray). Według różnych źródeł zalicza się do niego od 25 do 41–44 gatunków. Występują one naturalnie w strefie umiarkowanej i borealnej półkuli północnej, na wschodzie ich zasięg występowania dociera do indyjskiego stanu Asam, Azji Południowo-Wschodniej i Japonii, gdzie rośnie 10 gatunków. Najdalej na południe sięga "A. acuminata", rosnąca w Ameryce Południowej w kolumbijskich Andach. W Europie rośnie 5 gatunków, z czego w Polsce trzy: olsza czarna "A. glutinosa", olsza szara "A. incana" i olsza zielona "A. alnobetula" (poza tym status gatunku nadawany jest introdukowanej i zadomowionej olszy pomarszczonej "A. rugosa", w innych ujęciach mającej status podgatunku olszy szarej "A. incana" subsp. "rugosa".
Gatunki z tego rodzaju rosną często na siedliskach wilgotnych i zalewowych. Wykorzystywane jest ich drewno, cenione ze względu na łatwość obróbki i trwałość, w tym odporność na gnicie w wodzie. Wyrabiano z niego m.in. węgiel drzewny i proch. Drzewa sadzone są w celu rekultywacji słabych i zniszczonych gruntów, jako ozdobne, bywają też wykorzystywane jako lecznicze.
Biologia i ekologia.
Rośliny z tego rodzaju są jednopienne i wiatropylne. Kwitną wiosną lub jesienią (sekcje "Cremastogyna" i "Clethropsis"). Wszystkie gatunki olszy mają brodawki korzeniowe, w których żyją bakterie promieniowce z rodzaju "Actinomycetes", mające zdolność asymilowania wolnego (atmosferycznego) azotu. Dzięki temu mogą zasiedlać gleby ubogie i bagienne. Większość gatunków rośnie na siedliskach wilgotnych, mokrych lub zalewanych – wzdłuż brzegów rzek i jezior. Rośliny z tego rodzaju zasiedlają odsłoniętą glebę po zalewach lub uwalnianą spod ustępujących lodowców. Podrodzaj subg. "Alnobetula" obejmuje gatunki krzewów zaadaptowane do klimatu chłodnego, w tym stanowiące w wielu miejscach istotny komponent lasotundry.
Systematyka.
Rodzaj z rodziny brzozowate z rzędu bukowców. W obrębie rodziny zaliczany do podrodziny "Betuloideae" , jako takson siostrzany rodzaju brzoza "Betula".
Zagrożenia i ochrona.
W Czerwonej księdze gatunków zagrożonych jest wymienionych 28 gatunków olszy – 19 z nich ma status gatunków najmniejszej troski, po jednym jest uznanych za bliski zagrożenia i krytycznie zagrożony. 

</doc>
<doc id="77542" url="https://pl.wikipedia.org/wiki?curid=77542" title="Enigma (gra komputerowa)">
Enigma (gra komputerowa)

Enigma – komputerowa gra logiczno-zręcznościowa inspirowana starszą grą pt. Oxyd.
Gra polega na znalezieniu par klocków o taki samym kolorze lub (rzadziej) umieszczeniu kulki albo wszystkich kulek w przeznaczonym do tego miejscu. Na początku gry wszystkie klocki są zakryte. Kolor danego klocka można zobaczyć dopiero po uderzeniu w niego kulką. Poza klockami już dobranymi w pary, jednorazowo może być odsłonięty tylko jeden klocek. Jeśli kolejny odsłonięty klocek będzie miał ten sam kolor, to ta para zostaje zaliczona i pozostaje odkryta. Po drodze gracz napotka wiele pułapek. Gra oferuje wiele zróżnicowanych plansz. Enigma nie oferuje jeszcze żadnego prawdziwego trybu dla dwóch graczy poprzez sieć. Od listopada 2011 dostępny jest nieoficjalny port Enigmy dla Androida, w którym kulka sterowana jest przez czujniki przechyłu.

</doc>
<doc id="77543" url="https://pl.wikipedia.org/wiki?curid=77543" title="I wojna angielsko-holenderska">
I wojna angielsko-holenderska

Pierwsza wojna angielsko-holenderska toczyła się od 10 lipca 1652 r. do 5 kwietnia 1654 r.
Wprowadzenie.
Pierwsza wojna angielsko-holenderska 1652-1654 była pierwszą z czterech wojen stoczonych pomiędzy tymi mocarstwami. Wojna w całości rozgrywała się na morzu między flotami Commonwealthu i Zjednoczonych Prowincji Niderlandzkich. Przyczyną wojny były nieporozumienia w kwestii handlu morskiego, dążenie obu stron do objęcia przewagi w handlu morskim i ogłoszenie w październiku 1651 r. Aktu Nawigacyjnego (Navigation Act) zezwalającego na import towarów do Anglii wyłącznie okrętom brytyjskim, kolonialnym lub kraju, z którego pochodził dany towar. Akt ten był skierowany wyraźnie przeciwko Holendrom, którzy byli wówczas głównymi pośrednikami w handlu z Anglią. Konflikt dodatkowo zaostrzył się, w momencie gdy holenderski admirał Maarten Tromp odmówił udzielenia flagowego salutu i wyrażenia zgody na przeszukanie własnego okrętu przez angielski szwadron. Wojnę zaczęły ataki na okręty handlowe przeciwnika. Wkrótce doszło też do większych starć obu flot wojennych.
W XVI w. Anglia i Niderlandy były państwami sprzymierzonymi podczas walk o władzę z Habsburgami. Oba państwa wspólnie zwyciężyły Hiszpańską Armadę, Anglia natomiast wspierała Holendrów w wojnie osiemdziesięcioletniej, wysyłając żołnierzy i złoto do Niderlandów. W rządzie Niderlandów zasiadł stały przedstawiciel angielski, koordynujący współpracę wojskową obu państw. Upadek hegemonii hiszpańskiej pod koniec wojny trzydziestoletniej w 1648, doprowadził do nowego podziału kolonialnych posiadłości portugalskich i hiszpańskich. Współzawodnictwo w pozyskiwaniu kolonii, sprawiło, że oba sprzymierzone państwa szybko stały się zawziętymi konkurentami. Po podpisaniu traktatu pokojowego z Hiszpanią, Holendrzy starali się zmniejszyć silną pozycję handlową Anglików na Półwyspie Iberyjskim.
Do połowy XVII w. Holendrzy zbudowali największą w Europie flotę handlową. Produkcja kraju skierowana była niemalże w całości na handel morski, szczególnie na wody Morza Bałtyckiego. Kolejnym sukcesem Holendrów było zdobycie większości posiadłości portugalskich w południowej Azji, gdzie uzyskali przewagę w handlu przyprawami. Holendrzy starali się również wpłynąć na angielski handel morski z koloniami północnoamerykańskimi, wykorzystując szalejąca w Anglii wojnę domową. Po decydującym zwycięstwie nad hiszpańską flotą inwazyjną w bitwie pod Downs w 1639, wojna przeniosła się na ląd. Zaoszczędzone w ten sposób pieniądze przekazywano w całości na wojska lądowe. W 1652 zaledwie 50 okrętów było zdolnych do walk na morzu. Chcąc poprawić siłę floty, Holendrzy musieli uzbroić większość okrętów handlowych, które wyraźnie ulegały siłom brytyjskim.
Flota angielska prezentowała się znacznie okazalej. Po zwycięstwie w wojnie domowej, flota wspierała Olivera Cromwella w wojnach w Szkocji i Irlandii, blokowała także flotę księcia Ruprechta w Lizbonie. Flota przystosowana była do ochrony konwojowanych okrętów handlowych ze strony flibustierów, korzystających z portów niemalże całej Europy. 24 września 1650 r. generał Robert Blake pokonał flotę portugalską podczas gwałtownej burzy. Zatopił on przy tym okręt portugalskiego wiceadmirała, zdobywając dodatkowych 7 okrętów.
W 1651 flota brytyjska zajęła bastiony rojalistów na Isles of Scilly, Isle of Man oraz na wyspach kanału. Rok później generał George Ayscue odzyskał angielskie kolonie na Karaibach i w Ameryce Północnej. Dzięki prawom nadanym 10 listopada 1650 r. flota brytyjska uzyskała fundament ekonomiczny, nakładając na handel morski podatek w wysokości 15%. Wpływy z handlu wzmacniały flotę handlową, która strzegła okręty konwojów morskich.
Wybuch wojny.
Wsparcie francuskie dla rojalistów angielskich, zmusiło Commonwealth do wydania listów kaperskich (Letters of Reprisal), na mocy których piraci uzyskali pozwolenie atakowania francuskich jednostek i rabunku francuskich dóbr na okrętach neutralnych. Listy zezwalały na przeszukiwanie jednostek, wśród których wiele pochodziło z Niderlandów. W październiku 1651 parlament angielski wydał Akty Nawigacyjne, które zaogniły relacje z Holendrami. Sytuację pogorszyły wydarzenia z wiosny 1652 r., kiedy to George Ayscue napadł na 27 holenderskich jednostek handlujących z rojalistyczną kolonią na Barbadosie. Dodatkowo na rojalistów nałożone zostało embargo handlowe.
Po śmierci Wilhelma II polityka zagraniczna Zjednoczonych Niderlandów dostała się w ręce wielkich spółek handlowych w Amsterdamie i Rotterdamie. Dnia 3 marca 1652 r. Stany Generalne zadecydowały o powiększeniu floty, uzbrajając i przebudowując 150 okrętów handlowych.
Wiadomość o tym dotarła do Londynu w dniu 12 marca. Anglicy rozpoczęli przygotowania do wojny. Jako że obie strony nie były jeszcze w pełni gotowe do prowadzenia działań wojennych na pełna skalę, wybuch wojny opóźniał się. Dnia 29 maja 1652 r. doszło jednak do nieszczęśliwego spotkania floty niderlandzkiego admirała Maartena Trompa i generała Roberta Blake'a w okolicy Dover. Polecenie Cromwella o oddaniu salutu jednostce brytyjskiej, zostało zignorowane. W odpowiedzi na to Anglicy otworzyli ogień. Doszło do krótkiej bitwy morskiej pod Goodwin Sands. Tromp stracił w niej dwa okręty, udało mu się jednak wyprowadzić swój konwój na otwarte morze.
Wojna.
Początek konfliktu przypada na dzień 10 lipca 1652 r. W pierwszych miesiącach wojny Anglicy często atakowali holenderskie konwoje. Blake na czele 60 okrętów wysłany został na Morze Północne w celu przerwania handlu niderlandzkich okrętów rybackich. Ayscue tymczasem na czele mniejszej floty strzegł ujścia kanału. Dnia 12 lipca 1652 r. dostrzegł on niderlandzki konwój, wracający z Portugalii. Anglicy zdobyli w ataku 7 okrętów przeciwnika a 3 zatopili. W odpowiedzi na to Tromp na czele 96 okrętów wyruszył z portu w celu zaatakowania Ayscue'a. Niestety przeciwne prądy morskie uniemożliwiły mu wpłynięcie do Kanału. W tej sytuacji admirał skierował swoje siły na Morze Północne, w celu ataku na siły Blake'a. Tromp napotkał angielską flotę w rejonie Wysp Szetlandzkich, po czym doszło do walki. Dnia 26 sierpnia 1652 r. Ayscue zaatakował konwój holenderski dowodzony przez komandora Michiela de Ruytera. W bitwie morskiej pod Plymouth Anglicy zostali jednak pokonani a Ayscue stracił swoje stanowisko. Podobny los spotkał Trompa, którego stanowisko zajął wiceadmirał Witte de With. Chwilowo konwoje niderlandzkie były bezpieczne, co skłoniło Witha do próby odzyskania kontroli na morzu. W bitwie pod Kentish Knock dnia 8 października 1652 r. Holendrzy zaatakowali flotę angielską w pobliżu ujścia Tamizy. Zostali jednak odparci z dużymi stratami. Parlament angielski po bitwie sądził, że Holendrzy zostali już całkowicie pokonani i wysłał 20 okrętów w rejon Morza Śródziemnego, chcąc wzmocnić tam swoje wpływy. Po tym podziale floty, Blake'owi pozostały jedynie 42 okręty do dyspozycji, podczas gdy Holendrzy podjęli działania mające na celu wzmocnienie floty. Kolejna bitwa zakończyła się porażką Brytyjczyków w bitwie morskiej pod Leghorn (hol. Livorno) w marcu 1653 r. Zwycięstwo to dało Holendrom kontrolę w Kanale i na Morzu Północnym. Jednostki brytyjskie w rejonie Morza Śródziemnego zostały zablokowane w portach.
Pomimo tych sukcesów Niderlandy były słabo przygotowane do dalszej wojny morskiej. Ze skarbu państwa musiano przelewać olbrzymie kwoty na nowe zaciągi marynarzy. Pojawił się spór, na co przeznaczać pieniądze: na wojnę morską czy obronę lądu przed spodziewaną inwazją brytyjska. Nie będąc w stanie obronić wszystkich kolonii, Holendrzy stracili wkrótce swoje ziemie w Brazylii na rzecz Portugalczyków.
Zimą 1652-1653 r. Anglicy odbudowywali swoją flotę, analizując sytuację. Blake zaproponował stosowanie taktyki liniowej w kolejnych bitwach. W lutym 1653 r. Anglicy byli gotowi do walk. W trakcie trzydniowej bitwy w okolicy Portland w marcu i dwudniowej bitwy pod Gabbard w czerwcu 1653 r. Holendrzy zostali z powrotem zapędzeni do swoich portów ojczystych.
Ostatnia bitwa morska tej wojny odbyła się w sierpniu pod Scheveningen. Holendrzy próbowali przerwać blokadę brytyjską, jednak po ciężkich walkach, które obu stronom przyniosły wielkie straty, zmuszeni byli wycofać się do Texel. Także Anglicy na skutek dużych strat zmuszeni byli przerwać blokadę. W walce zginął m.in. admirał Tromp. Śmierć tego dowódcy wyraźnie osłabiła morale Holendrów, którzy zaczęli dążyć do zakończenia wojny. Podobna propozycja wyszła wkrótce z Anglii, gdzie Cromwell zażądał od parlamentu zakończenia działań wojennych.
Rozmowy pokojowe zakończyły się dnia 8 maja 1654 r. podpisaniem układu w Westminster. Holendrzy uznali w nim Commonwealth i zapowiedzieli respektowanie Aktów Nawigacyjnych. W wyniku układu Holendrzy dodatkowo zobowiązali się do oddawania salutów okrętom przeciwnika i wypłacenia odszkodowania kupcom angielskim.
Podpisanie układu nie zakończyło mimo to nieporozumień między oboma państwami w koloniach. Przodowały w tym spółki handlowe, które same wystawiały własne armie i floty do obrony interesów handlowych. Traktat nie przerwał dążeń Holendrów do poprawy uzbrojenia i rozbudowy swojej floty handlowej. Oba kraje szykowały się do drugiej wojny morskiej.
Wydarzenia I wojny angielsko-holenderskiej

</doc>
<doc id="77545" url="https://pl.wikipedia.org/wiki?curid=77545" title="Abuse (gra komputerowa)">
Abuse (gra komputerowa)

Abuse – gra komputerowa stworzona przez Crack dot Com i wydana przez Origin Systems i Electronic Arts w 1996 roku na platformy DOS i Linux. Poprawiona konwersja na Mac OS została stworzona przez Bungie Studios. Po uwolnieniu kodu źródłowego gry w roku 1998, powstał również port na Amigę.
Opis.
Główny bohater gry, Nick Vrenna, został wtrącony niesłusznie do więzienia. Niestety w więzieniu wydarza się wypadek na skutek eksperymentów tam prowadzonych i wszyscy ludzie – wyłączając Nicka, który wydaje się być odporny na toksyczne opary – zmieniają się w potwory.
Wygląd postaci, lokacji, przeciwników i całej gry jest prawdopodobnie hołdem dla serii filmów Predator i Alien. (zobacz Alien vs. Predator)
"Abuse" jest dwuwymiarową zręcznościową platformówką. Grę wyróżniał nietypowy sposób kierowania bohaterem: klawiatury używa się do poruszania Nickiem, a myszki, do celowania. Cała rozgrywka polega na zabijaniu kolejnych przeciwników (najczęściej różnych form mutantów, które preferują atak w grupach) i rozwiązywaniu prostych układanek.
Gra wieloosobowa jest dostępna przez protokół IPX/SPX.
Metody dystrybucji i późniejszy rozwój gry.
Gra początkowo wydana została jako "shareware", lecz według dzisiejszej terminologii można by powiedzieć, że była to „beta-wersja dema”. Darmowe wydanie zostało stworzone o niekompletną grę.
Wersje shareware wydane były na systemy MS-DOS i Linux. "Abuse" było dostarczane wtedy z wieloma dystrybucjami GNU/Linux. Jednak z powodu użycia starych wersji Lisp API (1.x) w wydaniach shareware’owych, modyfikacje na niej wykonane nie były kompatybilne z pełną wersją (używającej Lisp 2.0), a sama pełna wersja dostępna była jedynie na MS-DOS.
"Abuse" zostało przekonwertowane na komputery Mac OS przez Oliviera Yu z Crack dot Com i wydane przez Bungie Studios. Wersja ta została ogromnie przepisana. Częściowo poprawiono grafikę w rozdzielczości 640x480. (Wersja PC uruchamiana była w rozdzielczości VGA 320x200 i pomimo możliwości uruchomienia w wyższych rozdzielczościach, grafika dalej nie była skalowana).
Około dwa lata po wydaniu gry, Crack dot Com zdecydowało udostępnić kod źródłowy gry oraz zawartość wydania shareware’owego (wyłączając dźwięki z gry) jako domenę publiczną (public domain). Gra nie była rozwijana zbyt często nawet po udostępnieniu jej kodu. Pomimo to, stworzono zaktualizowane edycje gry dla GNU/Linux oraz umożliwiono grę wieloosobową za pomocą protokołu TCP/IP. Stworzony został port gry dla SDL umożliwiając jej uruchomienie na Microsoft Windows i X11 na ekranie z większą liczbą kolorów niż 256. Wersja na komputery Macintosh została zaktualizowana tak, aby współpracowała z OS X.

</doc>
<doc id="77546" url="https://pl.wikipedia.org/wiki?curid=77546" title="CDDA">
CDDA



</doc>
<doc id="77547" url="https://pl.wikipedia.org/wiki?curid=77547" title="Mate">
Mate

Mate, matero, calabaza (hiszp. "dynia/tykwa") – naczynie do picia yerba mate. Słowo "mate" pochodzi z języka keczua od słowa "mati" oznaczającego naczynie lub pojemnik do picia, z czasem stało się nazwą naczyń do picia yerba mate. Naczynia wykonywane są z drewna (np. gwajakowca lekarskiego, bursera graveolens zwanego "palo santo", a także z algarrobo, palo de rosa, lapacho, drewna cytrynowego), z owoców dzbaniwa kalebasowego (zwanych kalebasami lub tykwami), z metali (stal, srebro) i ceramiki. Naczynia z drewna i kalebasy zmieniają smak naparu. Nowe naczynia z kalebasy wymagają przejścia przez proces zwany "curado" (przygotowania porcji naparu w naczyniu i odstawienia na 24 godziny) w celu usunięcia resztek miąższu.

</doc>
<doc id="77550" url="https://pl.wikipedia.org/wiki?curid=77550" title="Studium Biblicum Franciscanum">
Studium Biblicum Franciscanum

Studium Biblicum Franciscanum (SBF, pol. Franciszkańskie Studium Biblijne) – Wydział Nauk Biblijnych i Archeologii Papieskiego Ateneum Antonianum w Rzymie, który ma swoją siedzibę w Jerozolimie przy Via Dolorosa.
Historia.
Studium rozpoczęło swoją oficjalną działalność w 1924 roku. Siedzibą tego międzynarodowego ośrodka naukowego jest klasztor Ubiczowania przy ulicy Via Dolorosa na starym mieście w Jerozolimie. Uczelnia prowadzi prace w zakresie badań egzegetycznych, lingwistycznych i archeologicznych na terenie Izraela, Autonomii Palestyńskiej i w Jordanii. 
Posiada cenne zbiory przede wszystkim numizmatyczne i ceramiki z terenów Bliskiego Wschodu, eksponowane w istniejącym od 1902 roku muzeum. Relacje z wykopalisk publikowane są co roku w czasopiśmie "SBF Liber Annuus" oraz w seriach wydawniczych "SBF Collectio Maior" i " SBF Collectio Minor"; opracowania biblijne i patrystyczne ukazują się w serii "Analecta", a kolekcje muzealne przedstawia się w serii "Museum". Jako ośrodek dydaktyczny Studium nadaje stopnie akademickie licencjatu i doktoratu w dziedzinie nauk biblijnych i archeologii. Studium dysponuje specjalistyczną biblioteką, która zawiera ok. 50 000 książek i 390 czasopism. Większość projektów badawczych sponsorowana jest przez franciszkańską Kustodię Ziemi Świętej.
Z uczelnią związani byli: Gabriele Allegra, Bellarmino Bagatti, Donato Baldi, Virgilio Corbo, Angelo Lancellotti, Paulin Lemaire, Gaudentius Orfali, Sylvester Saller, Augustus Spijkerman, Maurus Witzel, Emanuele Testa, Lino Cignelli, Michele Piccirillo, Alviero Niccacci oraz Frédéric Manns.
Archeolodzy związani ze Studium prowadzili prace wykopaliskowe w następujących miejscach w Ziemi Świętej: Jerozolima (Syjon, Getsemani, Grób Matki Bożej, Dolina Cedronu, Bazylika Bożego Grobu), Betlejem (Bazylika Narodzenia Pańskiego, Grota Mleczna, Pole Pasterzy), En Kerem (Sanktuarium Nawiedzenia św. Elżbiety, Kościół św. Jana Chrzciciela, Pustynia św. Jana), Emaus El-Qubeibeh, Góra Tabor, Et-Tabgha, Kafarnaum, Góra Błogosławieństw, Magdala, Nazaret, Kana Galilejska, Herodium oraz na licznych stanowiskach w Jordanii (m.in. Madaba, Macheront, Umm ar-Rasas, Góra Nebo).
Grono wykładowców.
Obecnie pracownikami naukowymi uczelni są:

</doc>
<doc id="77552" url="https://pl.wikipedia.org/wiki?curid=77552" title="Bombilla">
Bombilla

Bombilla (czyt. "bombija", port. "bomba") – rurka do picia napojów z liści "ostrokrzewu paragwajskiego" (yerba mate). Jest ona wyposażona w sitko, często w kształcie łyżki, oddzielającej fusy od pitego naparu. Bombille wykonuje się najczęściej z metali, m.in. z alpaki, srebra, stali nierdzewnej. Doświadczeni użytkownicy unikają stopów niklu, ze względu na możliwe działanie alergiczne. Dodatkowo rurki te mogą mieć uzbrojone pierścienie, mające na celu schłodzenie pitego naparu. 
Bombillę umieszcza się w naczyniu po nasypaniu yerba mate, ale przed zalaniem wodą. Podczas picia naparu nie należy jej poruszać.

</doc>
<doc id="77555" url="https://pl.wikipedia.org/wiki?curid=77555" title="Bitwa morska pod Kopenhagą (1427)">
Bitwa morska pod Kopenhagą (1427)

Bitwa morska pod Kopenhagą – starcie zbrojne, które miało miejsce dnia 22 lipca 1427 r. w trakcie wojny duńsko-hanzeatyckiej toczonej w latach 1426–1435. Zakończyła się zwycięstwem Duńczyków i zdobyciem wielu statków handlowych Hanzy (w tym gdańskich) z towarami.
Przyczyny i przygotowania.
Licząca 36 okrętów (przeważnie kog) flota hanzeatycka, dowodzona przez burmistrza Lubeki Steena Tidemanna, od maja krążyła u wejścia do Sundu. Jej zadaniem było danie osłony dwom konwojom handlowych statków Hanzy zbliżającym się do Cieśnin Duńskich z dwóch stron jednocześnie: wracającemu z portów atlantyckich od Kattegatu oraz idącemu przez Bałtyk od Gdańska i Elbląga na Morze Północne od strony Sundu. Tymczasem pod Kopenhagą stała na kotwicach flota króla Szwecji i Danii, Eryka VII; z tej strony statkom hanzeatyckim groziło poważne niebezpieczeństwo, więc gdy tylko na horyzoncie pojawił się konwój bałtycki, flota hanzeatycka ruszyła pod Kopenhagę rozdzielając się w drodze na dwie eskadry – jedna dowodził osobiście Tidemann, drugą burmistrz Hamburga Henryk Hoyer.
Przebieg bitwy.
Flota duńska spodziewała się ataku i była dobrze przygotowana. Gdy więc na okręty doszła informacja z punktów obserwacyjnych na wyspie Amager, że nieprzyjaciel zbliża się obchodząc z dwóch stron wysepkę Saltholm, Duńczycy podnieśli kotwice z zamiarem rozbicia eskadr hanzeatyckich kolejno.
Pierwsza, obchodząc wysepkę szerokim łukiem od wschodu, zjawiła się pod Kopenhagą eskadra Hoyera. Flota duńska zaatakowała ją wszystkimi siłami. Duńczycy, znający doskonale płycizny i mielizny cieśniny, zaczęli tam właśnie spychać okręty przeciwnika, tak, że po niedługim czasie wszystkie kogi Hoyera osiadły na mieliźnie. Teraz okręty duńskie podchodziły kolejno do abordażu.
Nadpływająca od południa eskadra Tidemanna dostrzegła, co się stało, ale zamiast przyjść kogom Hoyera z pomocą, zawróciła i uciekła na Bałtyk ostrzegając jedynie statki konwoju południowego, że droga przez Sund jest zamknięta. Statki tego konwoju skierowały się do hanzeatyckich portów na Bałtyku.
Tymczasem załogi statków konwoju północnego, pewne, że flota duńsko-szwedzka została rozbita, bądź przynajmniej zablokowana pod Kopenhagą, spokojnie skierowały swe jednostki w głąb cieśniny, gdzie zostały otoczone przez flotę Eryka VII. Około 40 spośród nich zostało zdobytych (wśród nich 15 statków gdańskich), nieliczne zdołały zbiec na północ.
Skutki.
Bitwa pod Kopenhagą zakończyła się klęską Hanzy. 18 okrętów eskadry Hoyera wpadło w ręce Duńczyków, ich załogi, wraz z dowódcą, dostały się do niewoli, podobnie jak załogi przejętych statków handlowych. Niebagatelne też były straty materialne w postaci zarówno samych jednostek, jak i przewożonych towarów. Za niepowodzenie Tidemann został postawiony przed sądem i skazany na ciężkie więzienie.
Jednak skutkiem najpoważniejszym było wprowadzenie przez króla Eryka w roku 1428 opłat dla wszystkich statków obcych przechodzących przez Sund. Była to pierwsza taka stała opłata w historii żeglugi.

</doc>
<doc id="77558" url="https://pl.wikipedia.org/wiki?curid=77558" title="Twór siatkowaty">
Twór siatkowaty

Twór siatkowaty albo układ siatkowaty (), inaczej: siatkowaty, retikularny, „kora pnia mózgu” – rozciąga się w pniu mózgu od międzymózgowia do rdzenia przedłużonego, a następnie przechodzi w twór siatkowaty rdzenia kręgowego.
Neurony tworu siatkowatego mają następujące cechy charakterystyczne:
W rdzeniu kręgowym twór siatkowaty znajduje się w warstwie pośredniej pomiędzy istotą szarą tworzącą rogi (słupy) przednie i tylne, w pobliżu kanału środkowego.
Udało się wyodrębnić 96 jąder tworu, z których najważniejsze to:
Układ siatkowaty.
Układ siatkowaty jest pojęciem czynnościowym. Neurony tego układu przewodzą impulsy nerwowe drogami nieswoistymi. W skład tego układu wchodzą neurony przekazujące lub hamujące impulsacje za pośrednictwem niemalże wszystkich rodzajów neurotransmiterów. Odpowiada za regulację wielu czynności wegetatywnych, mając możliwość wpływania na jądra nerwów czaszkowych i ośrodki wegetatywne, które są wręcz „wtopione” pomiędzy struktury układu siatkowatego. Twór siatkowaty wpływa na czuwanie, sen i świadomość. Uszkodzenie jego struktur wprowadza pacjenta w stan wegetatywny. Fizjologicznie dzieli się ten układ na:

</doc>
<doc id="77559" url="https://pl.wikipedia.org/wiki?curid=77559" title="Sanktuarium Matki Bożej Brzemiennej w Gdańsku Matemblewie">
Sanktuarium Matki Bożej Brzemiennej w Gdańsku Matemblewie

Sanktuarium Matki Bożej Brzemiennej w Gdańsku Matemblewie – rzymskokatolickie sanktuarium maryjne. Mieści się na osiedlu Matemblewie w gdańskiej dzielnicy Brętowo, w województwie pomorskim. Należy do dekanatu Gdańsk Oliwa w archidiecezji gdańskiej.
Przy sanktuarium od 1994 funkcjonuje Dom Samotnej Matki im. Jana Pawła II – Caritas, gdzie znajdują schronienie i opiekę będące w trudnej sytuacji ciężarne dziewczęta i kobiety. Posługę wobec matek i dzieci sprawują od września 1993 siostry ze Zgromadzenia Sióstr Kanoniczek Ducha Świętego. Dom od chwili powstania prowadzony był przez parafię, natomiast od 1 lipca 2012 prowadzenie nad placówką przejęło Caritas Archidiecezji Gdańskiej.
Drugim sanktuarium Matki Bożej Brzemiennej jest Sanktuarium Matki Bożej Brzemiennej w Wąbrzeźnie.

</doc>
<doc id="77560" url="https://pl.wikipedia.org/wiki?curid=77560" title="Matemblewo">
Matemblewo

Matemblewo (kaszb. "Matãblewò", niem. "Matemblewo") – osiedle w Gdańsku na obszarze dzielnicy Brętowo, na terenie Trójmiejskiego Parku Krajobrazowego, w sąsiedztwie rezerwatu przyrody Lasy w Dolinie Strzyży. Osiedle znajduje się również na turystycznych szlakach Kartuskim i Skarszewskim.
Znane jest głównie ze znajdującego się tam Sanktuarium Matki Bożej Brzemiennej.
Znajduje się tam siedziba Leśnictwa Matemblewo (Nadleśnictwo Gdańsk).
Położenie.
Matemblewo jest jednym z trzech osiedli dzielnicy Brętowo, znajduje się w jej centralnej części. Najbliżej położonym osiedlem jest położone na południowy wschód osiedle Nowiec. Główną ulicą osiedla jest ulica Matemblewska, która jest jedynym połączeniem osiedla z ulicą Słowackiego (2 wloty) i ulicą Potokową (1 wlot), którą łączy osiedle z ulicą Franciszka Rakoczego.
Komunikacja.
Do Matemblewa dojeżdzają autobusy komunikacji miejskiej linii nr 116 oraz 131. Linia 116 łączy Matemblewo z Wrzeszczem, zaś linia 131 łączy Matemblewo z Olszynką – Szkołą przez Suchanino oraz Gdańsk Główny (Śródmieście).
Historia.
Osada Matemblewo była zamieszkiwana od XVII-XVIII wieku przez podmiejską biedotę.
Od 1763 r. zaczął rozwijać się kult Matki Boskiej, po objawieniu - wieśniakowi spieszącemu po lekarza do Gdańska dla rodzącej żony ukazała się postać Matki Boskiej, która zawróciła go z drogi zapewniając o szczęśliwym rozwiązaniu. W miejscu, gdzie nastąpiło objawienie, wzniesiono kaplicę poświęconą przez cystersów w 1790 r., zniszczoną w 1903 r. i odbudowaną z wieńcem kaplic w 1953 r.
Około 1910 r. została zbudowana leśniczówka.
Matemblewo zostało włączone w granice administracyjne miasta w 1954 roku. Jest podjednostką jednostki morfogenetycznej Obręb Leśny Matemblewo, w okręgu historycznym Wyżyny.

</doc>
<doc id="77561" url="https://pl.wikipedia.org/wiki?curid=77561" title="Tornado (ujednoznacznienie)">
Tornado (ujednoznacznienie)

Tornado (z hiszp. "tronada" – burza) – gwałtownie wirująca kolumna powietrza.

</doc>
<doc id="77563" url="https://pl.wikipedia.org/wiki?curid=77563" title="Czapla biała">
Czapla biała

Czapla biała ("Ardea alba") – gatunek dużego ptaka z rodziny czaplowatych (Ardeidae), zamieszkującego wszystkie kontynenty, poza Antarktydą.
Systematyka.
Nazwę systematyczną "Ardea alba" nadał czapli białej szwedzki przyrodnik, prekursor współczesnej taksonomii Karol Linneusz. Zaliczył on ją jednocześnie do tego samego rodzaju, co wszystkie opisane przez niego czaplowate. Później została zaliczona do rodzaju "Egretta", razem m.in. z czaplą nadobną. Constantin Wilhelm Lambert Gloger zaliczył ją w 1842 roku do monotypowego rodzaju "Casmerodius". W późniejszym okresie jej systematyka była przedmiotem dyskusji, najczęściej zaliczano ją do rodzaju "Egretta". Badania osteologiczne i genetyczne prowadzone na przełomie XX i XXI wieku jednoznacznie wskazywały jednak, że jest bliżej spokrewniona z gatunkami z rodzaju "Ardea". Obecnie najczęściej zalicza się ją do rodzaju "Ardea", jako takson siostrzany do czapli czarnonogiej. W Polsce pogląd ten został powszechnie przyjęty po publikacji prof. Tadeusza Stawarczyka z 2014 roku; wprowadzone w niej zmiany systematyczne są obecnie stosowane w najbardziej renomowanym polskim czasopiśmie ornitologicznym „Ornis Polonica”.
Wyróżnia się cztery podgatunki. Sugerowano podniesienie taksonu "Ardea alba modesta" do rangi gatunku, lecz propozycja ta nie zyskała akceptacji.
Podgatunki i występowanie.
Czapla biała zamieszkuje w zależności od podgatunku:
Sytuacja w Polsce.
W Polsce czapla biała podgatunku nominatywnego "Ardea alba alba" to licznie zalatujący, od niedawna skrajnie nieliczny ptak lęgowy. Wcześniej północny zasięg gniazdowania przebiegał przez Czechy i Słowację, obecnie następuje ekspansja tego gatunku na północ. Pierwszy przypadek gniazdowania w Polsce odkryto w 1997 roku nad Biebrzą, kolejne stwierdzone lęgowiska znajdowały się m.in. na zbiorniku Jeziorsko i w ujściu Warty w Słońsku. Regularnie (dawniej wyjątkowo) zimuje, zwłaszcza w południowej i zachodniej części kraju. Najważniejsze zimowiska to: Park Narodowy „Ujście Warty”, Stawy Milickie i Dolina Dolnej Odry.
Status i ochrona.
Międzynarodowa Unia Ochrony Przyrody (IUCN) uznaje czaplę białą za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji szacuje się na 590 000 – 2 200 000 dorosłych osobników. Globalny trend liczebności populacji nie jest znany.
W Polsce czapla biała jest objęta ochroną gatunkową ścisłą. Na "Czerwonej liście ptaków Polski" została sklasyfikowana jako gatunek najmniejszej troski (LC). Liczebność krajowej populacji lęgowej w latach 2013–2018 szacowano na 168–489 par.

</doc>
<doc id="77566" url="https://pl.wikipedia.org/wiki?curid=77566" title="Krzysztof Klenczon">
Krzysztof Klenczon

Krzysztof Antoni Klenczon pseudonim "Niuniek" (ur. 14 stycznia 1942 w Pułtusku, zm. 7 kwietnia 1981 w Chicago) – polski kompozytor, wokalista, gitarzysta i akordeonista muzyki rockowej. Lider zespołów muzycznych: Pięciolinie (1964), Czerwone Gitary (1965–1970) i Trzy Korony (1970–1972).
Życiorys.
Wczesne życie.
Urodził się w czasie II wojny światowej na Mazowszu. Rodzice, ze względu na nową pracę, przenieśli się do Szczytna. Tamże zaczął uczęszczać do Szkoły Podstawowej. W 1946 jego ojciec, Czesław, jako były żołnierz Armii Krajowej i Zrzeszenia Wolność i Niezawisłość, został aresztowany przez Urząd Bezpieczeństwa. W oczekiwaniu na wyrok uciekł z miasta i ukrywał się przez 10 lat pod zmienionym nazwiskiem. Wrócił do Szczytna po odwilży politycznej.
W 1959 Klenczon ukończył Liceum Ogólnokształcące w Szczytnie. Rozpoczął studia z budowy dróg i mostów na Politechnice Gdańskiej, jednak po kilku miesiącach zrezygnował z nich. W latach 1960–1962 uczył się w Gdańskim Studium Wychowania Fizycznego (Studium Nauczycielskim). Był samoukiem muzycznym, godzinami ćwiczył grę na gitarze, nie potrafił czytać nut. W 1962 w duecie z Karolem Warginem został laureatem I Festiwalu Młodych Talentów w Szczecinie ("Mały miś").
Niebiesko-Czarni.
Po ukończeniu Studium Nauczycielskiego otrzymał nakaz pracy w Rumach koło Szczytna, jednakże następnego dnia otrzymał od Franciszka Walickiego telegram z prośbą o stawienie się na próbę zespołu Niebiesko-Czarni. Klenczon wyjechał na wybrzeże i dołączył do zespołu jako gitarzysta. Pierwszym utworem muzycznym, który napisał, było „Gdy odlatują bociany”. Zespół, wraz z Klenczonem, wystąpił w 1963 w „Olympii” w Paryżu. Pomimo sukcesów zespołu, w 1964 postanowił z niego odejść. Chciał tworzyć własną muzykę, nie podobało mu się występowanie „w cieniu” Czesława Niemena i Wojciecha Kordy.
Czerwone Gitary.
W lutym 1964 nie przyszedł na koncert Niebiesko-Czarnych. Dołączył do nowego, gdańskiego zespołu Pięciolinie, który w 1965 został przekształcony w Czerwone Gitary. Klenczon został jego gitarzystą i wokalistą. Był kompozytorem największych przebojów Czerwonych Gitar (obok Seweryna Krajewskiego): „Taka jak ty”, „Historia jednej znajomości”, „Nikt na świecie nie wie”, „Biały krzyż”, „Wróćmy na jeziora”, „Gdy kiedyś znów zawołam cię”, „Kwiaty we włosach”, „Powiedz stary gdzieś ty był”, „Jesień idzie przez park”. Odszedł z grupy w 1970.
Trzy Korony.
W 1969 Klenczon zaczął słuchać popularnych wówczas zespołów hardrockowych i heavymetalowych takich jak Black Sabbath, Led Zeppelin i Deep Purple. Zainspirowany nimi, postanowił założyć nowy zespół, grający w ich stylu. Zaprosił do współpracy swojego kuzyna Ryszarda Klenczona, który również grał na gitarze. Wkrótce dołączyli do nich perkusista Marek Ślazyk i basista Grzegorz Andrian. 21 marca 1970 ogłoszono powstanie zespołu Trzy Korony. Klenczon skomponował m.in. piosenki: „10 w skali Beauforta”, „Port”, „Czyjaś dziewczyna”, „Natalie-piękniejszy świat”.
Stany Zjednoczone.
W 1973 na stałe wyjechał do Stanów Zjednoczonych, gdzie komponował, nagrywał i występował. W latach 1978–1979 koncertował w Polsce.
Został ciężko ranny w wypadku samochodowym, gdy wracał 27 lutego 1981 z koncertu charytatywnego w klubie Milford w Avondale (Chicago). Zmarł, nie odzyskując przytomności, 7 kwietnia 1981 w Szpitalu św. Józefa (Saint Joseph Hospital) w Chicago. Urnę z prochami złożono w dzień imienin 25 lipca 1981 na cmentarzu komunalnym przy ulicy Mazurskiej w Szczytnie.
Życie prywatne.
W grudniu 1967 w katedrze oliwskiej zawarł związek małżeński z Alicją Cywińską, która urodziła w Chicago córki Caroline (ur. 1969) i Jaqueline (ur. 1973).
Pamięć o artyście.
Na cześć muzyka odbywają się co roku Dni i Noce Szczytna, na których główny koncert nosi imię Krzysztofa Klenczona. Odbywał się też Ogólnopolski Konkurs Piosenki im. artysty, którego pierwsza edycja odbyła się w 2005 roku, a ostatnia w 2008. Stałymi jurorami w konkursie byli: Janusz Kondratowicz i Alicja Klenczon-Corona. Konferansjerem konkursu we wszystkich edycjach był dziennikarz muzyczny Grzegorz Kasjaniuk.
Podobny festiwal odbywa się corocznie w okresie letnim od 2013 r. w miejscu urodzenia Klenczona, czyli Pułtusku. W ramach festiwalu oprócz Ogólnopolskiego Konkursu Piosenek Klenczona i Czerwonych Gitar odbywają się m.in. koncerty innych znanych polskich wokalistów z dawnych lat.
Istnieje dział poświęcony jego pamięci na otwartej w czerwcu 2004 wystawie Franciszka Walickiego w Gdyni.
11 października 1993 zarejestrowane zostało w Gdyni stowarzyszenie mające na celu propagowanie twórczości artystycznej Krzysztofa Klenczona. Była to inicjatywa trzech miłośników jego muzyki: Adama Jarzębińskiego, Wiesława Wilczkowiaka i Krzysztofa Arsenowicza. Pierwotna nazwa to „Stowarzyszenie Miłośników Muzyki Krzysztofa Klenczona”, obecna: Stowarzyszenie Muzyczne „Christopher” im. Krzysztofa Klenczona.
Jedna z warszawskich ulic w dzielnicy Bielany na Radiowie nosi imię Krzysztofa Klenczona. Jedną z ulic w centrum Pułtuska nazwano Bulwarem Krzysztofa Klenczona. Nazwiskiem Klenczona nazwano także ulice w Sopocie i Białogardzie. Krzysztof Klenczon jest też patronem Publicznego Gimnazjum w Dźwierzutach oraz sali koncertowej w Wieliszewie.
Jeden z gdańskich tramwajów (nr taborowy 1039) nosi imię artysty.
W Pułtusku od 2017 roku znajduje się jedyna w Polsce grająca ławka poświęcona artyście.
Pułtusk Festiwal im. Krzysztofa Klenczona.
Od 2013 roku w Pułtusku organizowany jest festiwal poświęcony twórczości Krzysztofa Klenczona. Obok rywalizacji uczestników konkursu organizowane są: warsztaty wokalno-instrumentalne, koncert finałowy z udziałem laureatów festiwalu i zaproszonych gwiazd (m.in. Czerwone Gitary, Żuki, Stan Borys, Wojciech Korda, Natalia Niemen), pokazy, wystawy, koncerty.

</doc>
<doc id="77567" url="https://pl.wikipedia.org/wiki?curid=77567" title="Generator Van de Graaffa">
Generator Van de Graaffa

Generator Van de Graaffa – generator elektrostatyczny wysokiego napięcia wynaleziony w 1929 roku przez fizyka amerykańskiego Roberta J. Van de Graaffa.
Zasada działania.
Prosty generator składa się z elektrody (1) w kształcie czaszy, gromadzącej ładunek elektryczny oraz układu przenoszącego ładunek elektryczny na tę elektrodę. Układ przenoszący jest pasem transmisyjnym wykonanym z izolatora. Koło pasowe (3) jest umieszczone wewnątrz elektrody (1) i poprzez szczotkę (2) przekazuje ładunki do czaszy. Dzięki temu, że koło pasowe znajduje się wewnątrz czaszy, przekazywanie odbywa się na zasadzie rozpływu ładunku elektrycznego na zewnątrz metalu (puszka Faradaya). Pas transmisyjny jest elektryzowany poprzez szczotkę (7) z zewnętrznego generatora ładunku o niewielkim napięciu, w wyniku elektryzowania przez tarcie lub w wyniku zjawiska indukcji elektrostatycznej (ewentualnie obu zjawisk). Uzyskiwanie wysokiego napięcia (energii ładunków elektrycznych) następuje w wyniku mechanicznego przenoszenia ich na izolującym pasie transmisyjnym.
Generatory tego typu mogą wytworzyć napięcie do 5 MV.
Generatory Van de Graaffa wykorzystywane są do budowy elektrostatycznych akceleratorów cząstek. Akceleratory te są nazywane akceleratorami Van de Graaffa.

</doc>
<doc id="77568" url="https://pl.wikipedia.org/wiki?curid=77568" title="Dolinka Kozia">
Dolinka Kozia

Dolinka Kozia – niewielka dolina znajdująca się w górnym piętrze Doliny Czarnej Gąsienicowej, między ścianami Zadniego Granatu, Czarnych Ścian i Koziego Wierchu, a powyżej kotła Zmarzłego Stawu. Opada do niego średnio stromym progiem o wysokości około 150 m. Z otaczających ją ścian do Dolinki Koziej dwie wybitne wklęsłe formacje skalne: Rysa Zaruskiego i Żleb Kulczyńskiego.
Dolinka Kozia to typowy kocioł lodowcowy, niegdyś dający początek wielkiemu lodowcowi wypełniającemu Dolinę Suchej Wody Gąsienicowej. Lodowiec ten ciągnął się w dół aż do Toporowej Cyrhli.
Dawniej dolinkę nazywano "Nad Zmarzłym", obecną nazwę nadał jej taternik Janusz Chmielowski ok. 1908 r. Nazwa pochodzi od kozic. Z rzadkich roślin w Dolince Koziej występują mietlica alpejska i wiechlina tatrzańska – rośliny w Polsce występujące tylko w Tatrach i to na nielicznych stanowiskach.
Położone na wysokości 1836 m dno dolinki pokryte jest skalnymi głazami porośniętymi dużą ilością mszaków, wątrobowców oraz płożącą się wierzbą zielną ("Salix herbacea"). Wiosną bardzo długo zalegają tutaj wyleżyska pośniegowe.
Szlaki turystyczne.
W dolince znajdują się trzy szlaki dojściowe do Orlej Perci:

</doc>
<doc id="77572" url="https://pl.wikipedia.org/wiki?curid=77572" title="Betlejem">
Betlejem

Betlejem (, ', dosłownie „dom chleba”; nowohebrajskie "Bet Lechem"; , '; dosłownie „dom mięsa”) – miasto w muhafazie Betlejem w Autonomii Palestyńskiej. Ważny ośrodek palestyńskiej władzy administracyjnej i centrum palestyńskiej kultury. Miejsce narodzin Jezusa Chrystusa.
Położenie.
Miasto jest położone w zachodniej części Judei na wysokości około 775 m n.p.m. Leży w odległości 10 km na południe od Jerozolimy, 59 km na południowy wschód od wybrzeża Morza Śródziemnego i 75 km na zachód od Ammanu – stolicy Jordanii.
W jego otoczeniu znajdują się miasta Jerozolima (osiedla Gillo, Bajt Safafa, Giwat ha-Matos i Har Homa), Bajt Dżala i Bajt Sahur, miasteczko Al-Chadr, kibuc Ramat Rachel oraz wsie Al-Asakra, Hindaza i Artas. Muhafaza Betlejem obejmuje sąsiednie miasta Bajt Dżala i Bajt Sahur, a także obozy uchodźców palestyńskich Ad-Duhajsza, Ajida i Azza.
Podział administracyjny.
Dzielnice mieszkaniowe ("Harat") w Betlejem są żywą historią miasta. Tworzą niezwykłą mozaikę otaczającą główny "plac Żłóbka". Ich nazwy pochodzą zwykle od miejsc, z których przybyli osadnicy (np. "Harat Nadżar" to miejsce, gdzie osiedlili się przybywający z krainy Nadżar wcześni chrześcijanie, przedstawiciele chrześcijaństwa monofizyckiego), bywa też, że nazwy są związane z jakąś legendą (np. "Harat Tardżuma", czyli "Dzielnica Tłumaczy", której założyciel, Włoch, ożenił się chrześcijanką arabskiego pochodzenia i pracował jako tłumacz dla księży oraz pielgrzymów) lub np. z funkcją ("Harat al-‘Ajn", czyli "źródło" – miejsce, skąd miasto czerpało wodę). Głównym traktem jest biegnąca od "placu Żłóbka" "ulica Żłóbka" z licznymi sklepami, pracowniami jubilerskimi, barami i kafejkami. W otoczeniu miasta znajdują się winnice, gaje oliwne i migdałowce.
Demografia.
Zgodnie z danymi Palestyńskiego Centrum Danych Statystycznych w 2007 w mieście żyło 30 678 mieszkańców, w tym 6570 uchodźców.
Populacja miasta pod względem wieku:
Historia.
Betlejem jest ośrodkiem palestyńskich chrześcijan jak i miejscem pielgrzymek. Według ewangelii Mateusza i Łukasza, Betlejem to miejsce narodzenia Jezusa Chrystusa.
Pierwotnie Betlejem nazywano Efrata, nazwę tę zawiera Księga Rodzaju. Pochodzili stamtąd Elimelek i jego żona Noemi oraz ich synowie, a także Booz z Księgi Rut. Nazywane było również Betlejem Efrata, a także Betlejem Judzkie – dla odróżnienia drugiej miejscowości o tej samej nazwie, Betlejem w Galilei.
Według "Ewangelii Mateusza" po narodzinach Jezusa (5/4 p.n.e.) na rozkaz króla Heroda zamordowani zostali wszyscy chłopcy w Betlejem mający do dwóch lat. W II wieku wspomniał o tym Justyn Męczennik. Jeżeli tzw. rzeź niewiniątek w ogóle się wydarzyła, realna liczba zabitych wynosiła około dwudziestu dzieci.
W latach 132–135 Grotę Narodzenia obudowano rzymską świątynią Adonisa. Bazylika Narodzenia Pańskiego została zbudowana w 326 roku za panowania Konstantyna Wielkiego, dzięki fundacji św. Heleny, zniszczona w 529 przez Samarytan, w 550 roku została przebudowana za panowania Justyniana I Wielkiego.
W 614 roku do Betlejem weszli Persowie, a w 637 kalif Umar ibn al-Chattab, który obok kościoła wybudował meczet. W 1099 roku Betlejem zajęli krzyżowcy, z bazyliki usunięto greckich duchownych, miasto otoczono murem, a w XII wieku bazylika została rozbudowana przez krzyżowców. Pod nią znajduje się Grota Narodzenia. W latach 1187–1229 miasto ponownie znalazło się w rękach muzułmanów, w 1250 zburzono mury miejskie. "Grota Narodzenia" przeszła pod wspólną kontrolę prawosławnych, katolików i Ormian, a współcześnie pod kontrolę prawosławnej cerkwi greckiej i kościoła katolickiego.
W 1948 Betlejem włączono do Jordanii, w 1967 miasto zajęły wojska Izraela, w 1973 założono niepubliczny katolicki Uniwersytet Betlejem.
19 września 1989 palestyńscy rebelianci ostrzelali z broni maszynowej autobus z niemieckimi turystami, raniąc 3 osoby, dwa dni później obrzucili kamieniami kolejny autobus z niemieckimi turystami raniąc 2 osoby. 9 grudnia 1990 Palestyńczycy wrzucili bombę do miejscowego posterunku wojskowego, przez co zginął 1 izraelski żołnierz, a 20 osób zostało rannych.
W 1995 miasto przekazano Palestyńczykom. W 2002 roku Bazylika Narodzenia Pańskiego była zajmowana przez kilkudziesięcioosobową grupę bojowników palestyńskich, którzy schronili się tam w czasie akcji policyjnej wojsk izraelskich – po 5-tygodniowym oblężeniu zawarto porozumienie, na mocy którego część bojowników została odesłana do Gazy, a kilkunastu deportowano do krajów europejskich. Po uwolnieniu kościoła znaleziono w nim kilkadziesiąt założonych ładunków wybuchowych. Betlejem znajduje się od tej pory pod zaostrzoną kontrolą – blokada dróg i okresowe wprowadzanie godziny policyjnej.
W 2012 roku odkryto bullę z okresu Pierwszej Świątyni (1006–586 p.n.e.), na której wymieniona jest nazwa Betlejem.
Gospodarka.
Gospodarka Betlejem obejmuje rzemiosło, handel i drobny przemysł, m.in. pamiątkarstwo; przemysł rolno-spożywczy – uprawę winnic, fig i oliwek. Duże znaczenie gospodarcze ma turystyka, zwłaszcza pielgrzymkowa.

</doc>
<doc id="77573" url="https://pl.wikipedia.org/wiki?curid=77573" title="Jacki jabłonkowskie">
Jacki jabłonkowskie

Jacki (Jackowie) – nieliczna grupa etnograficzna ludności polskiej, zamieszkująca miasteczko Jabłonków na Śląsku Cieszyńskim, obecnie w Czechach. Posługują się gwarą jabłonkowską.
Dawniej Jacków cechowała swoista kultura drobnomieszczańska o silnych wpływach węgierskich.
Noszą charakterystyczny strój podobny do stroju węgierskich huzarów.
Ludomir Sawicki uważał, że Jacków i okolicznych mieszkańców Jabłonkowa – Górali śląskich identyfikować nie można.
Agnieszka Dobrowolska przypuszczała, że nazwa grupy nie należy wywodzić od węgierskich Jacygów, będących ludem pasterskim, ale od węgierskich pułków huzarskich Jaczygier Freiwilige Husaren, od których prawdopodobnie został przejęty ich strój ludowy. Podaje się także, że Maria Teresa powołała w 1745 r. pułki Jacygów do obrony Śląska przed Fryderykiem II, które miały stacjonować między innymi w Jabłonkowie.

</doc>
<doc id="77574" url="https://pl.wikipedia.org/wiki?curid=77574" title="Walter Schellenberg">
Walter Schellenberg

Walter Friedrich Schellenberg (ur. 16 stycznia 1910 w Saarbrücken w Cesarstwie Niemieckim, zm. 31 marca 1952 w Turynie we Włoszech) – SS-Brigadeführer, wyższy funkcjonariusz SS, szef wywiadu Sicherheitsdienst (SD).
Życiorys.
Schellenberg urodził się w Niemczech 16 stycznia 1910 roku w Saarbrücken. Po I wojnie światowej, kiedy Francuzi zajęli kraj Saary, przeniósł się wraz z rodziną do Luksemburga. Od 1929 roku do 1933 roku studiował prawo na uniwersytecie w Bonn.
Karierę w wywiadzie rozpoczął po wstąpieniu do nazistowskiej partii NSDAP, następnie do SS w 1933 roku. Tam zainteresował się nim Reinhard Heydrich, który w 1935 roku ściągnął go do kwatery głównej SD w Berlinie, gdzie Schellenberg pracował w kontrwywiadzie SS.
Po utworzeniu w 1939 roku Głównego Urzędu Bezpieczeństwa Rzeszy (RSHA) został mianowany szefem kontrwywiadu "Amt IVE" w IV departamencie Gestapo. Osobiście kierował operacją uprowadzenia z holenderskiego miasteczka nad granicą z Niemcami, Venlo (tzw. incydent w Venlo), dwóch wysokich rangą oficerów Secret Intelligence Service (wywiadu brytyjskiego MI6). Za wykonanie udanej akcji został odznaczony przez Adolfa Hitlera Krzyżem Żelaznym.
W 1940 roku Walter Schellenberg został wysłany do Portugalii, aby osobiście poprowadzić operację o kryptonimie "Willi". Celem operacji było uprowadzenie z Portugalii księcia Windsoru (b. króla), Edwarda VIII. Edward VIII był sympatykiem nazizmu i Hitler planował, że po kapitulacji lub pokonaniu Wielkiej Brytanii Edward wróci na brytyjski tron i powoła proniemiecki rząd. Agenci brytyjskiego wywiadu jednak nie dali się oszukać i podali Schellenbergowi środek, który spowodował u niego poważną chorobę nerek i uniemożliwił dokonanie porwania.
21 czerwca 1941 roku, Walter Schellenberg objął szefostwo wywiadu zagranicznego, czyli VI departamentu Głównego Urzędu Bezpieczeństwa Rzeszy RSHA. Dużym osiągnięciem Schellenberga było wytropienie działalności radzieckiej siatki szpiegowskiej Czerwonej Orkiestry ("Rote Kapelle"). Po zlikwidowaniu wywiadu wojskowego, Abwehry i przyłączeniu jej obowiązków do SD jako "Amt Mil", Schellenberg w końcu lipca 1944 roku stanął na jego czele kierując tym samym całym wywiadem SS.
Według jego własnych wspomnień, Schellenberg w roku 1942 zorientował się, że Niemcy wojny nie wygrają i usiłował nakłonić szefa SS – Heinricha Himmlera do rokowań pokojowych z aliantami zachodnimi – rokowań prowadzonych za pośrednictwem przedstawicieli Czerwonego Krzyża (szwedzki hrabia Folke Bernadotte) i bez wiedzy ZSRR. Schellenbergowi udało się nakłonić Himmlera do podjęcia rokowań w tajemnicy przed Hitlerem przed samym zakończeniem wojny. Jednak alianci zachodni odrzucili ofertę zawarcia separatystycznego pokoju na Zachodzie, a Hitler 28 kwietnia 1945 (na dwa dni przed samobójczą śmiercią) roku dowiedział się o sprawie z zachodnich mediów i zdegradował Himmlera, na jego miejsce mianując Karla Hanke.
Trybunał norymberski uznał Schellenberga za winnego przynależności do SS i służby bezpieczeństwa SD. Obie te organizacje zostały uznane za zbrodnicze. W 1949 roku został skazany na 6 lat więzienia, wyszedł na wolność w czerwcu 1951 roku. Zmarł w Turynie (Włochy) w marcu 1952 roku.
Kultura masowa.
Postać Schellenberga ukazana jest w radzieckim serialu telewizyjnym "Siedemnaście mgnień wiosny", skupiającym się na próbach zawarcia przez III Rzeszę w tajemnicy przed Hitlerem i ZSRR osobnego pokoju z aliantami zachodnimi po to, by ze zwiększoną siłą odeprzeć atak radziecki i uniknąć sowietyzacji Europy. Rokowania takie podjął Himmler za usilną namową Schellenberga, którego rolę gra w serialu Oleg Tabakow. Po premierze serialu aktor otrzymał gratulacje od siostrzenicy Schellenberga ponieważ był on łudząco podobny do szefa wywiadu SD.
Publikacje.
Po wojnie wydano wspomnienia Waltera Schellenberga publikowane pod tytułem "Wspomnienia" i "Wspomnienia arcyszpiega Hitlera".

</doc>
<doc id="77576" url="https://pl.wikipedia.org/wiki?curid=77576" title="François Jacob">
François Jacob

François Jacob (ur. 17 czerwca 1920 w Nancy, zm. 19 kwietnia 2013 w Paryżu) – francuski genetyk, laureat Nagrody Nobla w dziedzinie fizjologii lub medycyny, którą otrzymał wraz z Monod i Lwoff, w roku 1965 za odkrycie mRNA i wyjaśnienie mechanizmu regulacji ekspresji genów.
W 1961 roku odkrył mechanizm działania operonów wraz z Jakiem Monod.
Życiorys.
Ukończył naukę w Lycée Carnot w Paryżu, a następnie rozpoczął studia na Uniwersytecie Paryskim. 21 czerwca 1940, w Saint-Jean-de-Luz wszedł na pokład statku MS Batory, na którym popłynął do Wielkiej Brytanii, gdzie wstąpił do wojska Wolnej Francji. Pierwotnie próbował wstąpić do artylerii, w sierpniu 1940 roku został mianowany pomocnikiem lekarza i brał udział w operacji Menace oraz w kampanii o Gabon. Od 1941 stacjonował w Czadzie, we wrześniu 1942 został awansowany na stopień podporucznika. Następnie brał udział w walkach w Tunezji i Trypolitanii, gdzie podczas walk został ranny.
Od 1943 służył w 2 Dywizji Pancernej, brał udział w operacji Overlord i 8 sierpnia 1944 roku został ciężko ranny podczas walk w Mortain. Został ewakuowany do Cherbourga, a po wyzwoleniu stolicy do szpitala w Paryżu. 10 listopada 1944 roku został wyjątkowo awansowany na stopień porucznika. 30 stycznia 1945 roku został zwolniony ze szpitala, jednak od lutego był ponownie hospitalizowany. 16 września 1945 roku został zdemobilizowany.
W 1947 ukończył w Paryżu studia medyczne i obronił doktorat z medycyny. Od 1950 pracował w Instytucie Pasteura, od 1956 był kierownikiem laboratorium, a od 1960 dyrektorem zakładu genetyki. W 1964 został profesorem Collège de France. 
Był członkiem Królewskiej Duńskiej Akademii Nauk i Literatury, Narodowej Akademii Nauk, Amerykańskiej Akademii Sztuk i Nauk, Amerykańskiego Towarzystwa Filozoficznego, Towarzystwa Królewskiego, Francuskiej Akademii Nauk i Królewskiej Akademii Medycznej Belgii. W 1965 został laureatem Nagrody Nobla w dziedzinie fizjologii lub medycyny wraz z Jacquesem Monodem i André Michelem Lwoffem. 
Od 2007 do 2011 był kanclerzem kapituły Orderu Wyzwolenia.

</doc>
<doc id="77577" url="https://pl.wikipedia.org/wiki?curid=77577" title="Meiji">
Meiji



</doc>
<doc id="77578" url="https://pl.wikipedia.org/wiki?curid=77578" title="Jackson">
Jackson

Miejsca:
Ludzie:

</doc>
<doc id="77580" url="https://pl.wikipedia.org/wiki?curid=77580" title="Jackson (Missisipi)">
Jackson (Missisipi)

Jackson – miasto w Stanach Zjednoczonych, stolica stanu Missisipi, nad rzeką Pearl.
Nazwa miasta pochodzi od imienia prezydenta Stanów Zjednoczonych, Andrew Jacksona.
Od początku XIX wieku ośrodek handlowy i przemysłowy.
Demografia.
Rasy i pochodzenie.
Według danych z 2017 roku 81,7% mieszkańców Jackson to Afroamerykanie, 16,9% stanowiła ludność biała (16,4% nie licząc Latynosów), 0,6% miało rasę mieszaną, 0,4% to Azjaci, 0,1% to rdzenna ludność Ameryki. Latynosi stanowią 1,1% ludności miasta.
Wśród osób z pochodzeniem europejskim do największych grup należą: „Amerykanie” (2,8%), Anglicy (2,6%), Irlandczycy (2,4%), Niemcy (2,0%) i Szkoci (1,8%).
Istnieje także spora grupa osób z Afryki Subsaharyjskiej (1,7%).
Religia.
W 2010 roku do największych grup religijnych na obszarze metropolitalnym Jackson należeli:
Sport.
W mieście rozgrywany jest kobiecy turniej tenisowy, pod nazwą "USTA Women's Pro Circuit $25,000 Challenger", zaliczany do rangi ITF, z pulą nagród 25000 $.

</doc>
<doc id="77581" url="https://pl.wikipedia.org/wiki?curid=77581" title="Jackson (Michigan)">
Jackson (Michigan)

Jackson – miasto w Stanach Zjednoczonych (stan Michigan), nad rzeką Grand.
W 2003 roku zespół miejski liczył 165 tys. mieszkańców.
Ośrodek handlowy. Przemysł samochodowy, lotniczy, gumowy oraz elektrotechniczny. Węzeł kolejowy i drogowy. W 1854 r. założono tu Partię republikańską.

</doc>
<doc id="77583" url="https://pl.wikipedia.org/wiki?curid=77583" title="Jacksonville (Floryda)">
Jacksonville (Floryda)

Jacksonville – miasto portowe w amerykańskim stanie Floryda, nad Oceanem Atlantyckim. Według spisu w 2020 roku liczy 950 tys. mieszkańców, co czyni je 12. co do wielkości miastem USA. Obszar metropolitalny Jacksonville z ponad 1,6 mln mieszkańców jest czwartym co do wielkości obszarem metropolitalnym Florydy. Obszar miasta jest częścią hrabstwa Duval.
Jacksonville jest ważnym portem głębokowodnym i funkcjonuje jako główne centrum transportowe i handlowe stanu. Jest to główny punkt dystrybucji hurtowej w południowo-wschodnich Stanach Zjednoczonych. Miasto jest węzłem regionalnej sieci drogowej i kolejowej, a międzynarodowe lotnisko (ukończone w 1968 r.) jest jednym z najbardziej ruchliwych w kraju.
Kilka plaży przylegających do Jacksonville ("Mayport", "Atlantic Beach", "Neptune Beach", "Jacksonville Beach" i "Ponte Vedra Beach") i wędkarstwo sportowe to popularna działalność turystyczna.
Zostało uznane przez U.S. News &amp; World Report za 24. najlepsze miejsce do życia w Stanach Zjednoczonych, w latach 2022–2023.
Historia.
Region był pierwotnie zamieszkany przez ludy Timucua. Miasteczko zostało założone w 1822 roku, rok po przejęciu Florydy przez Stany Zjednoczone od Hiszpanii i otrzymało nazwę od Andrew Jacksona, który przez krótki czas pełnił stanowisko gubernatora nowego terytorium.
Jacksonville było czterokrotnie okupowane przez wojska Unii podczas wojny secesyjnej. Rozwinęło się jako ośrodek zimowy i rozszerzyło swoją działalność po ulepszeniu portu, pomimo epidemii żółtej febry (1888) i rozległych zniszczeń w wyniku pożaru (1901).
Geografia.
Jacksonville położone jest w północno-wschodniej części Florydy, nad Oceanem Atlantyckim. Przez miasto przepływa rzeka St. John's, najdłuższa rzeka w stanie o długości 499 km.
Demografia.
Według danych z 2019 roku 56,8% mieszkańców stanowili Biali (49,9% nie licząc Latynosów), 31,2% to Czarni lub Afroamerykanie, 4,9% to Azjaci, 3,8% deklarowało przynależność do dwóch lub więcej ras, 0,4% to rdzenna ludność Ameryki i 0,03% to Hawajczycy i osoby pochodzące z innych wysp Pacyfiku. Latynosi stanowili 10,7% ludności miasta.
Poza osobami pochodzenia afroamerykańskiego do największych grup należą osoby pochodzenia irlandzkiego (7,6%), niemieckiego (6,9%), angielskiego (5,5%), „amerykańskiego” (5,4%), portorykańskiego (3,5%) i włoskiego (3,3%). Osoby pochodzenia polskiego stanowiły 1,4% populacji.
Religia.
W 2010 roku największymi grupami religijnymi w aglomeracji były:
Gospodarka.
W mieście rozwinął się przemysł spożywczy, papierniczy, drzewny, stoczniowy oraz chemiczny.

</doc>
<doc id="77585" url="https://pl.wikipedia.org/wiki?curid=77585" title="East Village">
East Village

East Village – dzielnica (neighborhood) na nowojorskim Manhattanie.
East Village graniczy z Czternastą ulicą od północy, East River od wschodu, Houston Street od południa, i w przybliżeniu z Bowery i Third Avenue od zachodu. Leży na wschód od Greenwich Village i NoHo, na południe od Stuyvesant Town i na północ od Lower East Side. East Village obejmuje okolicę zwaną Alphabet City.
East Village była (i przez wielu nadal jest) postrzegana jako część Lower East Side. W latach osiemdziesiątych sprzedawcy nieruchomości zaczęli promować nazwę "East Village", aby uwolnić okolicę od reputacji Lower East Side, która była powszechnie uważana za dzielnicę slumsów. Także po to, aby chwycić trochę sławy Greenwich Village.
East Village, miejsce narodzin amerykańskiego punk rocka. 

</doc>
<doc id="77586" url="https://pl.wikipedia.org/wiki?curid=77586" title="Józefowa Góra">
Józefowa Góra

Józefowa Góra (lit. "Juozapinės kalnas", "Juozapinė") – trzeci pod względem wysokości punkt Litwy osiągający 292,7 m n.p.m., położony około 23,5 km na południowy wschód od stolicy Litwy - Wilna ("Vilnius"), niedaleko (ok. 4 km) od granicy z Białorusią i ok. 1 km na południowy zachód od miejscowości Miedniki Królewskie ("Medininkai"), na Wyżynie Miednickiej. Do 2004 wzniesienie uznawane było za najwyższe na Litwie i podawano dlań wysokość 293,6 m, po nowych badaniach okazało się, że Józefowa Góra jest niemal metr niższa, a wyższe od niej jest leżące w odległości 450 m wzniesienie nazwane Góra Auksztocka o wysokości 293,84 m oraz wzgórze Kruopynė (Žibartonių kalnas) o wysokości 293,4 m leżące około 10 km na zachód.
Wzgórze posiada dwa szczyty – szczyt zachodni jest niższy od wschodniego. Obecnie na wzgórzu stoi pomnik Mendoga – króla Litwy ("Karalius Mindaugas"). Wzgórze jest rezerwatem geologicznym, w którym można podziwiać np. arnikę górską, a także inne rzadko spotykane rośliny.

</doc>
<doc id="77588" url="https://pl.wikipedia.org/wiki?curid=77588" title="Nowa Gwinea Australijska">
Nowa Gwinea Australijska

Nowa Gwinea Australijska (ang. "Australian New Guinea") – nazwa dawnego terytorium administrowanego przez Australię w latach 1919–1949. Obejmowało ono północno-wschodnią część wyspy Nowa Gwinea oraz Archipelag Bismarcka i północno-zachodnią część Wysp Salomona. Obejmowało obszar o powierzchni 241 tys. km². Głównym miastem terytorium był Rabaul. Status języka urzędowego miał angielski.
Terytorium to najpierw podporządkowane zostało w 1899 przez Niemcy. Nosiło ono wówczas nazwę Ziemia Cesarza Wilhelma. Po I wojnie światowej zostało ono odebrane przez Ligę Narodów, mandat do administrowania przyznano Australii. Od 1945 miało status terytorium powierniczego ONZ nadal pod administracją Australii. Od 1949 Nowa Gwinea Australijska była administrowana wspólnie z Papuą.

</doc>
<doc id="77589" url="https://pl.wikipedia.org/wiki?curid=77589" title="Papua (terytorium)">
Papua (terytorium)

Papua – południowa część Papui-Nowej Gwinei (południowo-wschodnia część wyspy Nowa Gwinea), stanowiąca w latach 1884–1906 terytorium brytyjskie, a w latach 1906–1949 – australijskie. Zajmowało ono obszar o powierzchni 234,5 tys. km². Stolicą tego terytorium był Port Moresby.
Wschodnią część wyspy Brytyjczycy eksplorowali już od drugiej połowy XIX wieku. W 1870 badał ją John Moresby. W latach 80. tego wieku pojawili się brytyjscy plantatorzy. 6 listopada 1884 Wielka Brytania ustanowiła protektorat nad tą częścią wyspy oraz nad przylegającymi wysepkami. 4 września 1888 Papua została anektowana przez Wielką Brytanię jako Nowa Gwinea Brytyjska. 
W 1902 Papua została przekazana władzom nowego brytyjskiego dominium Australii. W 1905 uchwalono "Papua Act", który ostatecznie zatwierdzał przekazanie terytorium oraz zmianę jego nazwy na Terytorium Papui. Pełne przekazanie administracji władzom australijskim nastąpiło w 1906. Od I wojny światowej Australijczycy zarządzali także położoną bardziej na północ Nową Gwineą Australijską, wcześniej terytorium niemieckim. Oba ta terytoria pozostawały pod wspólnym zarządem australijskim od 1949 na mocy "Papua and New Guinea Act". Używano wówczas nazwę Terytorium Papui i Nowej Gwinei. W 1975 terytorium uzyskało niepodległość jako Papua-Nowa Gwinea.

</doc>
<doc id="77590" url="https://pl.wikipedia.org/wiki?curid=77590" title="Letnie Igrzyska Olimpijskie 2012">
Letnie Igrzyska Olimpijskie 2012

XXX Letnie Igrzyska Olimpijskie (oficjalnie Igrzyska XXX Olimpiady) – multidyscyplinarne zawody sportowe, które odbyły się w Londynie między 27 lipca a 12 sierpnia 2012. Miasto to po raz trzeci gościło igrzyska olimpijskie. Wcześniej odbyły się tu w roku 1908 i 1948. Z powodu II wojny światowej w 1944 roku IO, których gospodarzem miał być Londyn, zostały odwołane. Trzy kraje nie wysłały do Londynu żadnej zawodniczki. Były to: Nauru, Saint Kitts i Nevis i Barbados. Reprezentacje Bhutanu i Czadu miały w składach same kobiety.
Olympic Park, obejmujący m.in. wioskę olimpijską i szereg obiektów sportowych, znajduje się na terenie czterech londyńskich gmin: Newham, Hackney, Waltham Forest i Tower Hamlets i zajmuje powierzchnię 2,5 km². Poza parkiem olimpijskim zawody na terenie Londynu odbywały się w gminach: Newham (ExCeL London), Greenwich (Greenwich Park, Royal Artillery Barracks i The O2 Arena/North Greenwich Arena), Westminster (Horse Guards Parade, Hyde Park, Lord’s Cricket Ground i The Mall), Kensington and Chelsea (Earls Court Exhibition Centre), Brent (Stadion Wembley i Wembley Arena), Merton (All England Lawn Tennis and Croquet Club), Richmond upon Thames (Pałac Hampton Court) a takie dyscypliny jak m.in. maraton czy też kolarstwo szosowe także ulicami wielu innych gmin. Poza Londynem zawody odbywały się w Cardiff (Millennium Stadium), Coventry (Ricoh Arena), Glasgow (stadion Hampden Park), Manchesterze (stadion Old Trafford), Newcastle upon Tyne (stadion St James’ Park) oraz w pobliżu Dorney (Eton Dorney Rowing Centre) i Hadleigh (Hadleigh Farm), między miastami Waltham Cross i Waltham Abbey (Lee Valley White Water Centre), a także na wodach Weymouth Bay i Portland Harbour wokół dystryktu Weymouth and Portland.
Symbolem Igrzysk Olimpijskich i Paraolimpijskich 2012 jest stalowa rzeźba projektu Anish Kapoor oraz Cecila Balmonda. Rzeźba o wysokości 115 metrów nazwana została ArcelorMittal Orbit.
Wybór.
Kandydat amerykański.
Pierwszy swoją kandydaturę do zorganizowania igrzysk zgłosił Nowy Jork, który dokonał tego 2 listopada 2002. Proponowany budżet wynosił 3,1 miliarda dolarów. Nowy Jork został wybrany spośród ośmiu ubiegających się o to amerykańskich miast.
26 października 2001 Amerykański Komitet Olimpijski odrzucił połowę kandydatów:
27 sierpnia 2002 odrzucono kolejne dwa miasta:
W rywalizacji o oficjalną kandydaturę pozostał Nowy Jork i San Francisco. Stwierdzono jednak, że w tym drugim mieście mogą wystąpić problemy z komunikacją i wybrano to pierwsze.
Potencjalnymi problemami związanymi z organizacją igrzysk w Nowym Jorku były: zagrożenie atakami terrorystycznymi, konieczność dużych inwestycji i problemy z ruchem drogowym.
Kandydatura niemiecka.
Niemcy wyłoniły swojego kandydata do zorganizowania igrzysk olimpijskich w drodze głosowania, które odbyło się 12 kwietnia 2003 w hotelu Hilton w Monachium.
Swoje kandydatury zgłosiły następujące miasta: Hamburg, Frankfurt, Stuttgart, Düsseldorf i Lipsk.
Wyniki głosowania:
Oficjalnym kandydatem został Lipsk, a do rozegrania konkurencji żeglarskich wybrano Rostock.
Pozostali kandydaci.
21 stycznia 2003 kandydaturę Madrytu zgłosiła Hiszpania. Miasto to ubiegło się już o organizację igrzysk w 1972. 27 lutego 2003 złożono kandydaturę dwukrotnego gospodarza tej imprezy, Paryża. W maju 2003 Międzynarodowy Komitet Olimpijski wysłał pisma do krajowych komitetów prosząc ich o złożenie nazw miast-kandydatów.
7 lipca Brazylia wyraziła chęć wyboru swojego kandydata spośród Rio de Janeiro i São Paulo. Ostatecznie wybrano to pierwsze. W sierpniu 2003 kandydaci złożyli opłatę 150 000 USD, a w dniach 7–10 października odbyło się seminarium. W listopadzie zaś przedstawiciele odwiedzili Ateny, w celu obserwacji przygotowań tego miasta do Letnich Igrzysk Olimpijskich 2004. W maju 2004 do MKOl przyszły listy potwierdzające oficjalną kandydaturę miast. Ogółem o organizację igrzysk ubiegały się następujące miasta: Londyn, Paryż, Madryt, Nowy Jork, Moskwa, Lipsk, Rio de Janeiro, Stambuł i Hawana.
Eliminacje.
18 maja 2004 w Singapurze odbyły się eliminacje mające wyłonić finalistów wyścigu o organizację igrzysk. Kampanie reklamowe zostały ocenione. Oto wyniki:
Finał.
Decyzja o tym, kto będzie organizatorem igrzysk olimpijskich w 2012 zapadła 6 lipca 2005 na 117. spotkaniu Międzynarodowego Komitetu Olimpijskiego w Singapurze. Członkowie MKOl-u wybrali spośród 5 kandydujących miast:
Według raportu MKOl-u najlepiej przygotowany do organizacji IO był Paryż. Duże szanse miały też Madryt i zwycięski Londyn. Najmniejsze szanse na organizację igrzysk w 2012 miały Nowy Jork ze względu na odległość od Europy i Moskwa przez słabe przygotowanie do organizacji igrzysk.
Dzień po ogłoszeniu decyzji, 7 lipca 2005, w Londynie doszło do serii zamachów w komunikacji miejskiej. Mimo tych wydarzeń MKOl podtrzymał swoją wcześniejszą decyzję.
Symbole igrzysk.
Maskotkami igrzysk zostały wybrane Wenlock i Mandeville, które zostały oficjalnie zaprezentowane w dniu 19 maja 2010 roku. Wenlock i Mandeville powstali z kropli stali pochodzącej z budowy Stadionu Olimpijskiego. Wenlock został nazwany na cześć wioski Much Wenlock w Shropshire, która była organizatorem prekursora igrzysk olimpijskich w XIX wieku. Z kolei imię Mandeville pochodzi od nazwy szpitala Stoke Mandeville w Buckinghamshire, gdzie narodziła się idea paraolimpiady. Oficjalną piosenką igrzysk olimpijskich w 2012 jest piosenka Survival, nagrana przez zespół Muse.
Przebieg zawodów.
Kalendarz.
W poniższym kalendarzu zaprezentowano dni, w których rozdane zostały medale w danej konkurencji (żółty kolor), rozegrane zostały eliminacje (niebieski kolor), ceremonia otwarcia (zielony) i zamknięcia igrzysk (czerwony).
Rozgrywane dyscypliny.
W porównaniu do programu igrzysk olimpijskich w Pekinie w programie igrzysk w Londynie nie odbyły się rozgrywki w baseballu i softballu, gdyż Międzynarodowy Komitet Olimpijski na 117. spotkaniu w Singapurze podjął decyzję o skreśleniu tych obydwu dyscyplin z programu igrzysk. Decyzję o usunięciu z programu olimpijskiego baseballu i softballu MKOl podtrzymał na kolejnym 118. spotkaniu MKOl w Turynie w lutym 2006. Do włączenia do programu Letnich Igrzysk Olimpijskich 2012 ubiegało się pięć dyscyplin: karate, rugby, sporty wrotkarskie, golf i squash, jednak żadna z tych pięciu dyscyplin nie uzyskała poparcia co najmniej 2/3 członków Międzynarodowego Komitetu Olimpijskiego, przez co liczba dyscyplin została zredukowana z 28 do 26. MKOl na spotkaniu zarządu w dniu 13 sierpnia 2009 roku dołączył do programu igrzysk olimpijskich trzy konkurencje w boksie kobiet i przywrócił do programu imprezy grę mieszaną w tenisie ziemnym.
Na Igrzyskach Olimpijskich w Londynie w programie zostało umieszczonych 26 konkurencji sportowych w jakich były rozgrywane zawody. W ramach konkurencji występuje 39 dyscyplin. W nawiasach podano liczbę konkurencji w danej dyscyplinie.
Państwa biorące udział w XXX Letnich Igrzyskach Olimpijskich.
W igrzyskach występowały reprezentacje 204 państw świata, a także Niezależni Sportowcy Olimpijscy, w skład których wchodzili zawodnicy z krajów, które nie posiadają własnego oficjalnego narodowego komitetu olimpijskiego.
Sztafeta olimpijska.
Sztafeta olimpijska rozpoczęła się 19 maja i trwała do 27 lipca 2012 r., poprzedzając letnie igrzyska olimpijskie w Londynie. Trasa biegu z pochodnią olimpijską została przedstawiona 18 maja 2011, rok przed zapaleniem ognia olimpijskiego. Swoją podróż ogień rozpoczął tradycyjnie w greckiej Olimpii, gdzie następnie został przetransportowany do Land’s End, by tam rozpocząć swą podróż po Wielkiej Brytanii, która zakończyła się w dniu rozpoczęcia igrzysk na Stadionie Olimpijskim.
Pochodnię Igrzysk XXX Olimpiady oficjalnie zaprezentowano 8 czerwca 2011.
Ceremonia otwarcia.
Uroczyste otwarcie Olimpiady odbyło się wieczorem w piątek 27 lipca, na stadionie olimpijskim w Londynie. Igrzyska zostały otwarte przez królową Elżbietę II. Spektakl zatytułowany „I"sles of Wonder"” (pol. "Wyspy cudów") został zaprojektowany i koordynowany przez reżysera Danny’ego Boyle’a, z kierownictwem muzycznym, drogą elektroniczną grupy muzycznej Underworld. Wszystko zaczęło się o 22:00, a zakończyło o 01:46 czasu środkowoeuropejskiego. Prawie czterogodzinny spektakl obejrzało około 62 000 widzów na stadionie, szczyt telewidzów wynosił 26,9 mln, a ponad 1 milion osób oglądało ceremonię na internetowych stronach. W USA na stacji NBC ceremonia była najbardziej oglądaną olimpijską ceremonią otwarcia w historii – obejrzało ją 42 miliony widzów. Szacuje się, że na całym świecie ceremonię widziało ponad miliard ludzi. Przedstawienie było chwalone przez liczne publikacje i widzów jako „arcydzieło” i „list miłosny do Wielkiej Brytanii”.

</doc>
<doc id="77591" url="https://pl.wikipedia.org/wiki?curid=77591" title="Kuosinės kalnas">
Kuosinės kalnas



</doc>
<doc id="77592" url="https://pl.wikipedia.org/wiki?curid=77592" title="Zamek w Brodnicy">
Zamek w Brodnicy

Zamek w Brodnicy – ufortyfikowany zamek krzyżacki w Brodnicy.
Opis.
Zbudowany został na planie kwadratu. Cztery skrzydła zamku otaczały wewnętrzny dziedziniec. Wysoka, 50-metrowa wieża posiadała wejście na wysokości drugiej kondygnacji. W narożach zamku umieszczono wieżyczki wysunięte poza linię murów zamkowych. Piwnice zamkowe pełniły rolę pomieszczeń gospodarczych. W poziomie przyziemia umieszczone były pomieszczenia o funkcji reprezentacyjnej: kaplica, refektarz, kapitularz, infirmeria, izba komtura i inne. Wejścia do nich prowadziły z krużganka okalającego dziedziniec. Druga kondygnacja mieściła w sobie: od strony dziedzińca magazyny i spichlerz, strona zewnętrzna to ganek obronny umieszczony wewnątrz murów zamkowych. Obok wieży głównej umieszczona była brama, do której podjeżdżało się przez most zwodzony. W skład całego kompleksu obronnego wchodziło także ufortyfikowane przedzamcze. Położone było pomiędzy miastem a zamkiem. Miało kształt litery „L”, mieściły się w nim stajnie, kuźnie, młyn i browar, spichlerze i mieszkania załogi zamku. Przedzamcze posiadało dwie bramy: od południa – prowadzącą do miasta i od północy – wiodącą do traktu toruńskiego. Całość chroniona była systemem fos, który pozwalał na szybkie piętrzenie wody i zatopienie okolicy wraz z częścią miasta.
Historia.
Murowany zamek powstał w pierwszej połowie XIV wieku, według niektórych w latach 1312-1330 według innych w latach 1305-1317, a według T. Trupindy nie wcześniej niż w latach 30. XIV wieku. Na pewno w 1337 roku zamek był ukończony, ponieważ pomiędzy 1335 a 1337 rokiem utworzono w Brodnicy komturię krzyżacką. W kronikach odnotowany jest zapis dotyczący przyjazdu do Brodnicy wielkiego mistrza Wernera von Orselna i uroczystości konsekracji ołtarza w kaplicy zamkowej. W 1415 r. fortyfikacja została przystosowana do walk z użyciem broni palnej. Prace były prowadzone pod kierunkiem Mikołaja Fellensteina.
Pierwszym komturem w Brodnicy (od 1337) był Fryderyk von Spangenberg. Po bitwie pod Grunwaldem zamek i miasto poddały się wojskom polskim, jednak w 1411 wróciły pod władzę zakonu. Komturzy sprawowali władzę na zamku w Brodnicy do 1454, czyli do zajęcia miasta i zamku przez oddziały Związku Pruskiego. W 1456 bulla papieska nakazywała zwrot ziem pod władzę krzyżacką. Podzamcze zostało zajęte przez czeskie wojska zaciężne w służbie zakonu (załoga polska na zamku poddała się dopiero w 1462). Ziemie i zamek wróciły pod panowanie polskie po pokoju toruńskim w 1466. Załoga czeska, pod wodzą Bernarda Szumborskiego opuściła zamek dopiero w 1479 (Krzyżacy zalegali z żołdem, oddziały czeskie zajmowały zamek żądając spłaty zobowiązań. Miało to miejsce dopiero w 1478).
Pierwszym starostą króla polskiego został Wincenty ze Skępego. W latach 1485–1604 ziemie brodnickie znajdowały się w rękach rodu Działyńskich. Najpomyślniejszy okres dla miasta miał miejsce podczas pobytu na zamku Anny Wazówny, siostry Zygmunta III Wazy, która w 1604 otrzymała w posiadanie starostwa golubskie i brodnickie. Podczas jej życia nastąpił szybki rozwój tych regionów. Po jej śmierci (6 lutego 1625 na brodnickim zamku) rozpoczął się okres konfliktów zbrojnych niszczących gospodarkę.
Po pierwszym rozbiorze Polski Brodnica dostała się pod panowanie pruskie. W 1785 Prusacy nakazali rozbiórkę zamku i murów obronnych miasta. Dewastacja została wstrzymana przez króla Fryderyka Wilhelma IV w 1842. Z zamku pozostała wieża i fundamenty oraz piwnice odkopane w 1940. Prace konserwatorskie zostały rozpoczęte w 1953 i są kontynuowane.
Zabytki do zwiedzania na terenie zamku.
Na terenie zamku krzyżackiego w Brodnicy w jego piwnicach zlokalizowane są wystawy stałe i czasowe, natomiast wieża zamkowa jest punktem widokowym o wysokości 54 m., z którego można podziwiać przepiękną panoramę miasta.

</doc>
<doc id="77593" url="https://pl.wikipedia.org/wiki?curid=77593" title="Juozapinė">
Juozapinė



</doc>
<doc id="77594" url="https://pl.wikipedia.org/wiki?curid=77594" title="TLD">
TLD



</doc>
<doc id="77595" url="https://pl.wikipedia.org/wiki?curid=77595" title="Nowa Gwinea Brytyjska">
Nowa Gwinea Brytyjska



</doc>
<doc id="77596" url="https://pl.wikipedia.org/wiki?curid=77596" title="Przyroda Islandii">
Przyroda Islandii

Islandia to państwo położone na wyspie pochodzenia wulkanicznego o tej samej nazwie. Powierzchnia Islandii wynosi 103 tys. km², a liczba ludności nie sięga 300 tysięcy. Najwyższy szczyt Islandii to Hvannadalshnukur (2119 m n.p.m.). 11% powierzchni wyspy zajmują lodowce, w tym Vatnajökull – największy lodowiec (8400 km²). Islandię dzieli od brzegów Norwegii 950 km, a od brzegów Grenlandii tylko ok. 250. Jest w przeważającej części płaskowyżem.
Geologia.
Islandia jest wyspą zbudowaną z trzeciorzędowych i czwartorzędowych skał wulkanicznych. Starsze skały na Islandii nie występują, poza nielicznymi okruchami granitów przyniesionymi na krach ze Spitsbergenu. W północnej i zachodniej części Islandia zbudowana jest z tufu wulkanicznego i trachitów, w części wschodniej i południowej z bazaltów. Na północy i zachodzie linia brzegowa tworzy liczne i głębokie fiordy. Całe wnętrze wyspy ma charakter pustynny, który nadają mu rozległe połacie pokryte piaskami, lawą i polami lodowymi. Islandia jest jednym z najbardziej wulkanicznych krajów świata. Pola lawy zajmują przeszło 12 000 km².
Trzeciorzęd.
Początek trzeciorzędu był burzliwym okresem dziejów Islandii. Orogeneza alpejska wywołała zmiany tektoniczne w obrębie Atlantyku i pobudziła aktywność wulkaniczną tego obszaru. Wielokrotne wylewy wulkaniczne doprowadziły do utworzenia wielowarstwowego pomostu łączącego Europę z Ameryką. Pod koniec trzeciorzędu, gdy aktywność wulkanów osłabła, nastąpił okres stopniowego zagłębiania się pomostu i jego bardziej lub mniej gwałtownej erozji. Wówczas to pomost rozpadł się, pozostawiając po sobie ślady, takie jak Islandia.
Czwartorzęd.
W okresie czwartorzędu aktywność tektoniczna znów się nasiliła, a lawa ponownie wylała się na powierzchnię Islandii, przykrywając skały trzeciorzędowe. Aktywności wulkanicznej towarzyszyły trzęsienia ziemi.
Otoczenie wyspy.
Wyspę otaczają płytkie morza szelfowe, a cokół, na którym jest położona, łączy ją z Wielką Brytanią, Wyspami Owczymi i Grenlandią.
Kraj ognia i lodu.
Islandia zawdzięcza swą nazwę faktowi, że duża jej część pokryta jest wiecznym lodem, który od razu rzucił się w oczy odkrywcom wyspy. Islandia to również wyspa ognia, której olbrzymie połacie pokryte są utworami wulkanicznymi, o różnym wieku, czasem zupełnie współczesnymi.
Wulkany na Islandii.
Położona na "gorącym punkcie" Grzbietu Śródatlantyckiego ma wiele (ok. 130) również czynnych wulkanów (przez ponad tysiąc lat, od kiedy wyspa jest zasiedlona przez ludzi, zanotowano aktywność osiemnastu). Największy z nich to Askja. Jego wybuch w 1875 spowodował deszcz popiołu w Sztokholmie. W 1783 roku wulkan Laki, wyrzucił pokrył lawą przeszło 500 km². Najaktywniejszym islandzkim wulkanem jest Hekla (1447 m n.p.m.), najwyższym Hvannadalshnukur (2119 m n.p.m.). Wskutek wybuchu Laki w 1783 roku zginęła olbrzymia liczba zwierząt hodowlanych, co spowodowało klęskę głodu, ta zaś pociągnęła za sobą śmierć 9500 osób (20% ówczesnej ludności wyspy). Trzęsienia ziemi są częste i nieraz w skutkach bardzo groźne, podobnie jak wybuchy wulkanów. Bardzo liczne i związane z wulkanami są gorące źródła, często wykorzystywane do celów gospodarczych (wody geotermalne). Jednym z nich jest Wielki Gejzer.
Klimat.
Na wyspie panuje klimat morski z dużą ilością opadów, który ongiś sprzyjał gromadzeniu się lodu, tym bardziej, że wpływy Golfsztromu były nieznaczne, zwłaszcza w epoce lodowej. Obecnie klimat jest stosunkowo ciepły, zwłaszcza na wybrzeżu południowym i zachodnim, gdzie np. Vestmannaeyjar ma przeciętną stycznia +1 °C. Golfsztrom, ciepły prąd zatokowy, opływa Islandię zgodnie z ruchem wskazówek zegara, przynosząc masy ciepłego powietrza. Ten dobroczynny wpływ niszczy zimny prąd z północy. Północne krańce Islandii dotykają koła podbiegunowego, a od Grenlandii dzieli ją niespełna 200 km. Zimą można obserwować zorze polarne. Lato charakteryzuje się długim dniem, dodatkowo rozjaśnianym światłem słońca odbitego od wiecznych śniegów.
Flora Islandii.
Flora Islandii jest uboga i choć to wyspa, nie obfituje w gatunki endemiczne. Z 344 gatunków naturalnie występujących tam roślin, 339 spotyka się w innych krajach Skandynawii, zwłaszcza w Norwegii. Jedna z najpiękniejszych "oaz" roślinnych Islandii znajduje się na północ od jeziora Hvitarvatn, u podnóża lodowca Langjökull, na wysokości ok. 450 m n.p.m., i otoczona jest żwirowymi półpustyniami.
Islandzkie półpustynie.
Przedpola lodowców islandzkich to prawie pozbawione życia organicznego piaskowo-żwirowe moreny, pustynie powstałe w miejscach, które opuścił lodowiec. W dolinach wyżłobionych przez spływające wody z lodowca gdzieniegdzie spotkać można zagłębienia z wodą stojącą, w której zaczynają się rozwijać glony – jeden z pierwszych etapów sukcesji. W odległości kilkuset metrów od czoła lodowca, a także na zboczach moren, rośnie roślinność pionierska: porosty naskalne, mchy, szczawiór, rogownice i wełnianka.
Roślinność drzewiasta.
Roślinność drzewiasta Islandii jest uboga, tworzą ją głównie zarośla brzozy omszonej ("Betula pubescens"), jarzębiny ("Sorbus aucuparia"), wierzby (formy krzaczaste), jałowca. Prawdziwe lasy tworzy tylko brzoza, ewentualnie z domieszką jarzębiny i wierzby. Lasy islandzkie charakteryzują się bogatym runem i stosunkowo urozmaiconą fauną. Największe lasy brzozowe spotyka się na wybrzeżu, w okolicach Akureyri.
Roślinność łąkowa i tundrowa.
Najczęstszymi formacjami roślinnymi Islandii są łąki i tundra. Wiele z gatunków występujących tam roślin naczyniowych spotyka się również w górach Europy środkowej, jak choćby dębik ośmiopłatkowy ("Dryas octopetala"), lepnica bezłodygowa ("Silene acaulis"), arcydzięgiel litwor ("Archangelica officinalis"), róża alpejska ("Rosa spinosissima"). Do pospolitych roślin islandzkich należą: wrzos, czarna jagoda, żurawina, borówka brusznica, krzaczaste gatunki wierzby i brzozy.
Fauna Islandii.
Fauna Islandii należy do krainy subarktycznej królestwa palearktycznego.
Fauna lądowa Islandii jest jeszcze uboższa niż świat roślinny tej wyspy. W stanie dzikim żyją na niej – nie licząc zwierząt zawleczonych lub umyślnie sprowadzonych przez człowieka (między innymi gryzonie – myszy i szczury) – tylko 2 gatunki ssaków: niedźwiedź polarny (zimą, gdy dzięki krom dociera do wyspy) oraz lis polarny. W 1770 roku sprowadzono na wyspę renifery, które jednak okazały się trudne w hodowli i zdziczały. Dawniej na Islandii żyły żaby, które wyginęły jednak w pierwszej połowie XIX wieku. Z bezkręgowców należy wymienić ślimaki (błotniarki, zatoczek), a także różne owady (w tym komary) i pająki. Najbardziej urozmaiconą grupę stanowią na wyspie ptaki, występujące tu w liczbie ok. 100 gatunków. Około 50% gatunków stanowią ptaki wodne: mewy, alki, nury i inne, gnieżdżące się na ptasich skałach na południu wyspy. Mieszkańcy udomowili też kaczki edredony, które dostarczają puchu i mięsa.
Zmiany naturalne i antropopresja.
Trzeciorzęd.
W trzeciorzędzie Islandię porastały bujne lasy liściaste z jesionem, dębem, lipą, bukiem i in. Ich zwęglone szczątki tworzą obecnie pokłady węgla brunatnego o niewielkiej jednak miąższości.
Czwartorzęd.
W czwartorzędzie powstały na Islandii, w zagłębieniach ukształtowanych przez wody topniejących lodowców, liczne pokłady torfu, których miąższość nie przekracza jednak 3-4 metrów.
Czasy historyczne.
W 872 roku na Islandię przybyło ok. 900 rodów norweskich i od tego czasu można mówić o wpływie człowieka na przyrodę Islandii. Miejsce lądowania wybierano wyrzucając do wody zabrane sprzed norweskich domostw pale z wizerunkami bogów; poszczególne rody osiedlały się w miejscu, w którym wyrzuciła je woda. Zupełnie pusta wyspa dawała znakomite możliwości dla osiedleńców. Każdy kmieć wyznaczał powierzchnię swego majątku wędrując z zapaloną pochodnią, dopóki nie zgasła. Pierwotnie porastały Islandię bujne lasy brzozowe, o czym świadczą stare kroniki z XI i XIV wieku. Wycinka drzew na opał i budowę łodzi spowodowała wyniszczenie lasów i nieodwracalne zmiany w środowisku.

</doc>
<doc id="77600" url="https://pl.wikipedia.org/wiki?curid=77600" title="Wyspy Kerguelena">
Wyspy Kerguelena

Wyspy Kerguelena (, dawniej "îles de la Désolation") – archipelag obejmujący około 300 skalistych wysp pochodzenia wulkanicznego, położony w południowej części Oceanu Indyjskiego, ponad 5300 km na południowy wschód od Afryki. Wyspy Kerguelena wraz z wyspami Amsterdam ("Île Amsterdam"), Wyspą Świętego Pawła ("Île Saint-Paul"), Wyspami Crozeta ("Îles Crozet") i Ziemią Adeli ("Terre Adélie") należą do Francji i wchodzą w skład Francuskich Terytoriów Południowych i Antarktycznych (roszczenia Francji wobec Ziemi Adeli nie są uznawane przez niektóre państwa). Ich łączna powierzchnia wynosi 7215 km², z tego największa Wyspa Kerguelena (fr. "Grande Terre") ma 6675 km². Otacza ją ponad 300 znacznie mniejszych wysp. Wyspy Kerguelena nie są stale zamieszkane. Okresowo przebywali tu niegdyś łowcy fok i wielorybnicy, obecnie pracują tu tylko naukowcy. Najważniejszymi ośrodkami turystyczno-badawczymi są Port-aux-Français i Port Jeanne d'Arc, założony w 1908 przez Norwegów.
Topografia.
Wyspy Kerguelena to skaliste, górzyste wyspy - najwyższym szczytem jest wulkan, Góra Rossa, sięgający 1850 m n.p.m. W czasach historycznych nie stwierdzono aktywności wulkanicznej, ale istnieją aktywne fumarole, a na wyspach częste są trzęsienia ziemi. W centrum Wyspy Kerguelena znajduje się duży lodowiec, Glacier Cook, o powierzchni około 400 km2. Wyspy pokrywają liczne strumienie z wodospadami, występują na nich jeziora i gorące źródła. Główna wyspa ma postrzępioną linię brzegową długości 2800 km, poprzecinaną fiordami i obfitującą w półwyspy.
Budowa geologiczna.
Wyspy Kerguelena leżą na tektonicznej płycie antarktycznej. Są wyniesioną ponad poziom morza częścią Wyniesienia Kergueleńskiego o powierzchni około 2,2 mln km². Ich powstanie wiąże się z istniejącą tam plamą gorąca.
Wyspy utworzone są głównie ze skał wulkanicznych powstałych około 35 mln lat temu. Zbudowane są z potoków zastygłej lawy bazaltowej, każdy o grubości od 3 do 10 m, leżących jeden na drugim. Grubość całego kompleksu dochodzi do 1200 m. Formy wulkaniczne mają postać schodów lub piramid. Rzadziej występują stratowulkany typu Stromboli, jak Góra Rossa, oraz partie opisywane jako "kompleksy wulkaniczno-plutoniczne", np. na półwyspie Rallier du Baty. Całe wyspy poprzecinane są licznymi żyłami zbudowanymi z trachitów, trachyfonolitów i fonolitów. W czasach historycznych nie zaobserwowano żadnej działalności wulkanicznej, ale w południowo-zachodniej części Wyspy Kerguelena czynne są fumarole.
Częściowe zlodowacenie wysp i spowodowana nim erozja lodowcowa wytworzyła obniżenia (depresje) oraz głębokie doliny w północnej i wschodniej części archipelagu. W wyniku zalania ujść dolin przez morze powstały fiordy. Erozja, a następnie depozycja materiału niesionego przez lodowce wytworzyły kompleksy konglomeratów (tillitów), m.in. na półwyspie Courbeta (fr. "Péninsule Courbet") na Wyspie Kerguelena.
Wyspy Kerguelena są częścią mikrokontynentu noszącego nazwę Wyniesienia Kergueleńskiego. W okresie pomiędzy 100 mln lat a 20 mln lat temu trzykrotnie wynurzał się on ponad powierzchnię morza. Zachowały się m.in. skamieniałości tropikalnej fauny i flory sprzed 50 mln lat. Został zatopiony ostatecznie około 20 mln lat temu. Obecnie znajduje się kilometr do dwóch pod powierzchnią oceanu. Skały osadowe Wyniesienia Kergueleńskiego przypominają te, które znajdują się na obszarze Australii i Indii, co wskazuje na ich wspólną historię. Geolodzy studiując budowę Wyniesienia mają nadzieję wyjaśnić w jaki sposób rozpadł się superkontynent Gondwana, obejmujący m.in. Australię, Antarktydę i Indie.
Klimat.
Na wyspach panuje klimat subpolarny, z maksymalnymi temperaturami dochodzącymi latem (grudzień-marzec) do 15 °C. Najwyższa zanotowana temperatura niewiele przekroczyła 20 °C. Wieją tam stale silne wiatry zachodnie (tzw. "ryczące czterdziestki") niosące opady deszczu lub śniegu przez 300 dni w roku.
Paleoklimat.
Około 50 milionów lat temu w regionie tym panował klimat tropikalny, o czym świadczą osady lądowe i skamieniałości drzew, znajdowane zarówno na wyspach, jak i w podwodnej części Wyniesienia Kergueleńskiego. Znaleziska te wskazują, że ponad powierzchnią oceanu znajdowała się wtedy znaczna część płaskowyżu, tworząc dużą wyspę odizolowaną od innych części świata. W niektórych potokach lawowych na obszarze wysp znaleziono fragmenty lignitu oraz sfosylizowane szczątki araukarii, których wiek szacuje się na 14 mln lat.
Flora i fauna wysp.
Roślinność wysp jest uboga, typowa dla tundry subantarktycznej: w jej skład wchodzą rośliny zielne, mchy i porosty. Specyficzna "Pringlea antiscorbutica", tzw. kapusta kergueleńska (z rodziny kapustowatych) występuje na tym i na kilku sąsiednich archipelagach, a gatunkiem całkowicie endemicznym jest "Lyallia kerguelensis" z rodziny zdrojkowatych, nie występująca nigdzie indziej na świecie. Dużo bogatsze jest życie roślinne w oceanie, wody przybrzeżne obfitują w duże brunatnice (listownicowce) i różnorodne krasnorosty.
Świat zwierzęcy wysp reprezentuje 30 gatunków ptaków morskich i ssaki płetwonogie. Do gniazdujących na wyspach Kerguelena ptaków należą 4 gatunki pingwinów: pingwin białobrewy, królewski, skalny i złotoczuby, gatunek kaczki: rożeniec krótkosterny ("Anas eatoni") oraz endemiczny gatunek kormorana: kormoran kergueleński ("Phalacrocorax verrucosus"). Ze ssaków na wyspach występują kotik antarktyczny ("Arctocephalus gazella"), mirunga południowa ("Mirounga leonina") i amfitryta lamparcia ("Hydrurga leptonyx"). U wybrzeży spotkane są walenie, w tym płetwale zwyczajne ("Balaenoptera physalus") i kaszaloty spermacetowe ("Physeter macrocephalus"), a także orki oceaniczne ("Orcinus orca") i inne delfinowate.
Występują tu także zwierzęta sprowadzone przez człowieka, m.in. króliki, dzikie koty, owce, a nawet renifery. Jak większość gatunków alochtonicznych (obcych), wyrządzają one duże szkody w środowisku. Koty i szczury pustoszą lęgowiska ptaków morskich, a roślinożercy niszczą rzadką roślinność wysp, przyczyniając się do erozji gleby.
Historia.
Wyspy odkrył 12 lutego 1772 bretoński żeglarz Yves Joseph de Kerguelen-Trémarec, poszukując legendarnego Lądu Południowego. Po powrocie ogłosił, że udało mu się odkryć poszukiwany ląd, który jest ziemią rozległą, żyzną i o umiarkowanym klimacie, co uczyniło go bohaterem. Jednak druga francuska wyprawa zaprzeczyła jego twierdzeniom. Kerguelena pozbawiono zaszczytów i szlachectwa, zrehabilitowany został dopiero na fali rewolucji francuskiej, jako ofiara obalonego reżimu.
W 1776 do wybrzeża wyspy przybił kapitan James Cook, znajdując tam butelkę z informacją o odkryciu, pozostawioną przez drugą wyprawę Kerguelena. Nazwał on wyspę "krajem Kerguelena" oraz określił ją mianem "krainy beznadziejnej".
Na początku XIX wieku była odwiedzana przez łowców wielorybów, po których na dlugo pozostały warzelnie tranu. Na przełomie 1874 i 1875 ekspedycje brytyjska, niemiecka i amerykańska obserwowały z Wysp Kerguelena przejście Wenus na tle tarczy Słońca 9 grudnia 1874. W 1901 rząd Australii zamierzał odkupić niezamieszkaną wyspę od Francji. Na początku XX wieku badania naukowe wykazały, że wyspa nadawała się do hodowli owiec. W ciągu dwóch miesięcy 1908 16-osoba ekspedycja upolowała tamże 2249 słoni morskich, po czym nastąpiła przerwa w polowaniach.
1922 w Kapsztadzie powstało towarzystwo, które w sile sześciu statków i 100 ludzi zamierzało poławiać tamtejsze foki, słonie morskie, leopardy morskie, celem pozyskania skór i tranu. Przez długi czas wyspę odwiedzali wielorybnicy i łowcy fok, którzy prawie wytrzebili te zwierzęta.
W 1940 roku, w czasie II wojny światowej niemiecki krążownik pomocniczy (rajder) HSK Atlantis zawinął na Wyspy w celu uzupełnienia zapasów wody i dokonania drobnych napraw. Jeden z marynarzy, Bernhard Herrmann, zginął w trakcie remontu i został tam pochowany, co później nazwano "najdalej na południe położonym niemieckim grobem wojennym".
Archipelag stanowi oficjalnie część Francji od 1893. Od 1944 działa stacja badawcza Port-aux-Français, w której zimą przebywa ok. 60 osób, w lecie ta liczba wzrasta do 120.
Na początku 1961 pojawiły się doniesienia o planowanej próbie francuskiej bomby wodorowej, rzekomo mającej odbyć się na Wyspach Kerguelena. W 1971 w ramach współpracy Francji i ZSRR zaplanowano wystrzelić w kosmos radziecki akcelerator cząstek przy pomocy francuskiej rakiety celem badania cząstek materii w sąsiedztwie Ziemi. od 1973 z bazy Port-aux-Français planowano sondowanie atmosfery przy użyciu radzieckich rakiet meteorologicznych M-100.
W 1975 obszar wokół Wysp Kerguelena penetrował polski statek naukowy-badawczy „Profesor Siedlecki”, dzięki czemu następnie prowadzono przemysłowy połów ryb (gatunki georgianka, kergulena, nototenia, szczękacz, kłykacz). W 1975 do wyspy Kerguelena udała się po raz pierwszy polska załoga (na trawlerze-przetwórni „Vega”) celem połowów ryb.

</doc>
<doc id="77601" url="https://pl.wikipedia.org/wiki?curid=77601" title="Palinka">
Palinka



</doc>
<doc id="77602" url="https://pl.wikipedia.org/wiki?curid=77602" title="Wielkie Góry Wododziałowe">
Wielkie Góry Wododziałowe

Wielkie Góry Wododziałowe () – łańcuch górski ciągnący się południkowo wzdłuż wschodnich wybrzeży Australii od Cieśniny Bassa na południu po półwysep Jork na północy. Ma długość około 4000 km, a jego szerokość dochodzi do 640 km. Bywa błędnie nazywany Alpami Australijskimi, które są najwyższym pasmem tego łańcucha. Najwyższym szczytem, a zarazem najwyższym szczytem Australii, jest położona w Alpach Australijskich Góra Kościuszki (2228 m).
Wielkie Góry Wododziałowe wraz z nadmorskimi nizinami wchodzą w skład Endemic Bird Area "Eastern Australia". Urządzono tam też kilkadziesiąt parków narodowych.
Geografia i geologia.
Wielkie Góry Wododziałowe leżą we wschodniej części Australii, w stanach Queensland, Nowa Południowa Walia i Wiktoria. Zaczęły wypiętrzać się podczas orogenezy hercyńskiej. W późniejszych okresach uległy zrównaniu, by pod koniec trzeciorzędu i na początku czwartorzędu ulec silnym dyslokacjom uskokowym. Górotwór fałdowy został przekształcony w góry o strukturze bryłowej; wysokości poszczególnych uskoków wahają się średnio między 600 a 800 m. Góry zbudowane są głównie z piaskowców, granitów i bazaltów. Na wschód opadają stromo w kierunku wąskiego pasa nizin przybrzeżnych, natomiast na zachód obniżają się łagodnie w stronę Niziny Środkowoaustralijskiej.
Na wschodnich stokach rosną bujne sawanny i lasy głównie eukaliptusowe. Zachodnie stoki to suche sawanny.
W Wielkich Górach Wododziałowych znajdują się źródła największych rzek Australii Murray i Darling.
Główna grań stanowi dział wodny między zlewnią Oceanu Spokojnego na wschodzie a zlewniami Oceanu Indyjskiego i kotliną jeziora Eyre na zachodzie (stąd nazwa gór).
Klimat górski, częściowo zwrotnikowy, na północy podrównikowy wilgotny. Średnia temperatura lipca na północy , na południu , w styczniu odpowiednio i .
Podział.
Wielkie Góry Wododziałowe dzielą się na kilkadziesiąt pasm górskich i masywów.
Głównymi pasmami i masywami (z północy na południe) są: masyw Mount Tozer, McIlwraith Range, masyw Abbey Peak, Main Coast Range i Bellenden Ker Range.
Dalej na południe Wielkie Góry Wododziałowe rozdzielają się na dwa równoległe łańcuchy górskie.
Zachodni łańcuch to m.in. pasma i masywy: Newcastle Range, Gregory Range, Lolworth Range, Drummond Range, Warrego Range, Chesterton Range, Mount Acland, Expedition Range, Mount Huton, Auburn Range. Natomiast wschodni (przybrzeżny) to: Seaview Range, Mount Eliot, Leichardt Range, Clarke Range, Denham Range, Connors Range, Caliope Range.
Oba równoległe łańcuchy łączą się w paśmie Bunya Mountains i dalej na południe Wielkie Góry Wododziałowe już jako jeden łańcuch dzielą się m.in. na: McPherson Range, Main Range, Richmond Range, Mount Bajimba, Kangaroo Range, New England Range, Nandewar Range, Moonbi Range, Hastings Range, Liverpool Range, Warrumbungle Range, Mount Royal Range, Hunter Range, Góry Błękitne, Budawang Range, The Yellow Mount, Mount Bindo, Mount Mac Alister, Kybeyan Range, Alpy Australijskie, The Grampians i Góry Strzeleckiego.
Gospodarka.
Pierwszymi Europejczykami którzy dotarli do Wielkich Gór Wododziałowych, byli w 1813 roku Gregory Blaxland, W.C. Wentworth i William Lawson. Duży wkład w poznanie gór wniósł Paweł Edmund Strzelecki. Współcześnie region ten jest ważny dla rolnictwa, przemysłu drzewnego i kopalnianego. Są złoża węgla, złota, rudy miedzi, bizmutu, molibdenu, cyny, ołowiu i wolframu.

</doc>
<doc id="77605" url="https://pl.wikipedia.org/wiki?curid=77605" title="Kastinys">
Kastinys

Kastinys – lekkie żmudzkie danie ze śmietany, czosnku i masła z przyprawami. Najczęściej był spożywany w czasie postu i w dni intensywnych prac polowych z gorącymi gotowanymi ziemniakami lub chlebem.
Przepis.
Żmudzki kastinys (kuchnia litewska)
Składniki:
Wykonanie:
Do glinianej miski włożyć masło, łyżkę śmietany, ząbek czosnku i po wstawieniu miski do gorącej wody mieszać drewnianą łyżką. Po chwili (zanim oddzieli się serwatka), dodać kolejną łyżkę śmietany i dalej mieszać. Powtarzać czynności aż do wyczerpania całej śmietany. Gdy masa zacznie gęstnieć, dodać sól i kminek i dokładnie jeszcze raz wymieszać. Podawać z gorącymi, ugotowanymi w mundurkach ziemniakami.

</doc>
<doc id="77614" url="https://pl.wikipedia.org/wiki?curid=77614" title="Prałat">
Prałat

Prałat (łac. "praelatus" – przełożony) – w Kościele katolickim prezbiter lub biskup mający zwyczajną władzę kościelną w prałaturze terytorialnej lub personalnej. Potocznie używa się jednak tego terminu w stosunku do kapłanów obdarzonych godnościami honorowymi przez Stolicę Apostolską lub biskupa diecezji, w której istnieje kapituła.
Prałatom (podobnie jak szambelanom i kapelanom papieskim) przysługuje tytuł: Monsignor (wł. "monsignore"). Tytułu Monsignora zgodnie z „Instrukcją w sprawie szat, tytułów i godeł Kardynałów, Biskupów i Prałatów niższych stopni” (Acta Apostolicae Sedis, vol. LXI an. 1969, p. 339; 23–26), można użyć przy pisemnym lub ustnym zwracaniu się do wyższych prałatów dykasterii Kurii Rzymskiej, niemających godności biskupiej, prałatów, zwanych "clerici" kamery apostolskiej i prałatów, pełniących obowiązki na dworze papieskim, jak i biskupa – sam lub łącznie z przymiotnikiem „Najczcigodniejszy”. Natomiast m.in. prałatów honorowych, oraz kapelanów Jego Świątobliwości można tytułować: Monsignore, który to tytuł, stosownie do okoliczności może poprzedzać przymiotniki: Czcigodny (Reverendus).
Szaty przysługujące prałatom.
Prałaci jako strój uroczysty poza liturgią noszą:
Jako strój chórowy prałatom przysługuje noszenie:
Prałat jako godność honorowa.
W Kościele katolickim była to jedna z podstawowych godności nadawanych zasłużonym kapłanom z całego świata, przez papieża.
W 2014 decyzją papieża Franciszka tytuł prałata jako godność honorowa został zniesiony. Nie będzie on już nadawany zasłużonym kapłanom, ale księża, którzy otrzymali ten tytuł, mogą go nadal używać. Pozostaje więc tylko jedno papieskie odznaczenie dla duchownych diecezjalnych: Kapelan Jego Świątobliwości. Będzie ono przyznawane zasłużonym dla Kościoła kapłanom, którzy ukończyli 65 rok życia.
Znaczenie potoczne.
W Kościele również zwyczajowo są nazywani prałatami, nie będąc nimi w ścisłym znaczeniu:

</doc>
<doc id="77621" url="https://pl.wikipedia.org/wiki?curid=77621" title="Biedronkowate">
Biedronkowate

Biedronkowate (Coccinellidae) – rodzina owadów z rzędu chrząszczy (Coleoptera). Obejmuje około 5 tysięcy gatunków o owalnym, wypukłym ciele, krótkich odnóżach i czerwonych bądź żółtych pokrywach z czarnymi plamkami. Owady te osiągają niewielkie rozmiary, zwykle 8–10 mm.
Żywią się mszycami, dlatego wykorzystywane są w biologicznym zwalczaniu tych szkodników. Mnożą się bardzo szybko i mogą dawać 2-4 pokolenia rocznie. Zimują owady dorosłe. W tym celu potrafią gromadzić się setkami, a nawet tysiącami w różnych miejscach – pod ziemią, w budynkach czy pod korą drzew. Czułki biedronek są przeważnie krótkie lub bardzo krótkie. Mają 8-11 członów, często na ich końcach występuje buławka. W aparacie gębowym charakterystyczne są głaszczki szczękowe o kształcie toporków. Głowa szeroka, wchodzi w przedplecze. Zaniepokojone larwy lub dorosłe chrząszcze wydalają poprzez stawy nóg hemolimfę o żółtym zabarwieniu, która ma trujące właściwości.
Jednym z przedstawicieli jest biedronka – owad o długości ok. 6 mm, pokryty czerwonymi lub pomarańczowymi pokrywami skrzydłowymi, nakrapianymi kontrastowymi plamkami. Biedronki odżywiają się owadami roślinożernymi, są zatem z punktu widzenia człowieka pożyteczne.
W Polsce najczęściej występuje biedronka siedmiokropka. Od 2006 roku obserwuje się inwazję azjatyckiej biedronki "Harmonia axyridis", która może zagrozić rodzimym gatunkom.
Systematyka.
Rodzina Coccinellidae Latreille, 1807
Biedronkowate w kulturze.
Biedronka jest częstym motywem w wierszach ks. Jana Twardowskiego. Nad biedronką zamyśla się "nawet papież z policzkiem na ręku" ("Mrówko ważko biedronko"), natomiast sam ks. Jan w "Modlitwie do Św. Jana od Krzyża" prosi, aby nazywać jego samego "Janem od Biedronki".

</doc>
<doc id="77622" url="https://pl.wikipedia.org/wiki?curid=77622" title="Pasmo Przedbabiogórskie">
Pasmo Przedbabiogórskie

Pasmo Przedbabiogórskie – pasmo górskie w Beskidach Zachodnich, położone na granicy polsko-słowackiej. Według regionalizacji Polski autorstwa Jerzego Kondrackiego należy do Beskidu Makowskiego. Tradycyjnie dzielone jest na trzy odrębne pasma: Grupę Mędralowej, Pasmo Jałowieckie i Pasmo Solnisk, a według niektórych źródeł termin ten jest równoznaczny z Pasmem Jałowieckim.
Różnice w podziałach geograficznych.
Pasmo Przedbabiogórskie jest przedmiotem sporu dotyczącego przynależności do mezoregionu. Jerzy Kondracki, twórca jednej z najpowszechniejszych regionalizacji fizycznogeograficznych Polski, w "Geografii regionalnej Polski" wydanej w 1965 roku zaklasyfikował Pasmo Przedbabiogórskie do Beskidu Makowskiego, a w późniejszych poprawkach swojego podziału nie uwzględnił żadnych zmian związanych z tym regionem. Mimo to, nowsze regionalizacje fizycznogeograficzne Karpat, a także najnowsza, opublikowana w 2018 roku przez czasopismo Geographia Polonica zbiorcza praca polskich naukowców nad podziałem geograficznym Rzeczypospolitej, wskazują na przynależność Pasma Przedbabiogórskiego do Beskidu Żywiecko-Orawskiego. Wśród przewodników oraz map turystycznych przeważają te przyporządkowujące pasmo do Beskidu Żywieckiego.
Topografia.
Przebieg pasma.
Pasmo Przedbabiogórskie składa się z trzech zwartych, równoległych względem siebie grzbietów górskich. Podzielone są one wąskimi dolinami rzek górskich, a także wysoko leżącymi przełęczami. Łączna długość trzech głównych grzbietów wynosi około 45 km, a długość całego kompleksu tych pasm, mierzona między skrajnymi punktami Pasma Przedbabiogórskiego nie przekracza 30 km. Pasmo ciągnie się od przełęczy Głuchaczki (830 m n.p.m.) na południowym zachodzie Grupy Mędralowej, w kierunku północno-wschodnim do doliny Skawy, wyznaczającej północną granicę Pasma Jałowieckiego. Główny grzbiet pasma biegnie krętą linią od przełęczy Głuchaczki m.in. przez Mędralową, Magurkę, przełęcz Klekociny (864 m n.p.m.), Czerniawę Suchą i Jałowiec, na którym rozgałęzia się na dwa osobne grzbiety otaczające od południa, wschodu i zachodu dolinę Stryszawki. Orograficznie prawy, główny grzbiet (Pasmo Jałowieckie) biegnie przez przełęcz Opaczne (879 m n.p.m.), Kolędówkę, Kiczorę, przełęcz Przysłop (661 m n.p.m.) i Magurkę, następnie opadając łagodnymi stokami do doliny Skawy. Lewy, krótszy grzbiet (Pasmo Solnisk) biegnie przez przełęcz Cichą (775 m n.p.m.), Kobylą Głowę, Opuśniok, Solniska i inne wierzchołki, po ujście Lachówki do Stryszawki. 
Ponadto w obrębie Grupy Mędralowej wyróżnia się boczne pasmo, opadające z Mędralowej Zachodniej w kierunku ujścia Przybyłki do Koszarawy oraz grzbiet rozdzielający doliny Wełczy i Czatożanki. Natomiast do Pasma Jałowieckiego należy również łańcuch niewysokich wzniesień (wszystkie poniżej 800 m n.p.m.), który rozciąga się na południowy wschód od głównego grzbietu tego pasma, a także grupa szczytów położonych między obszarami zabudowań Stryszawy i Suchej Beskidzkiej. Pojedynczymi wzniesieniami, które nie leżą w przebiegu głównego grzbietu Pasma Przedbabiogórskiego są Lachów Groń w Paśmie Jałowieckim oraz Czarna Góra w Paśmie Solnisk.
Granice.
Zachodnia granica Pasma Przedbabiogórskiego biegnie od przełęczy Głuchaczki na północ, wzdłuż potoku Przybyłka, oddzielając Grupę Mędralowej od skupiska szczytów otaczających Jaworzynę. Następnie, od ujścia Przybyłki granica przebiega wzdłuż doliny Koszarawy, która oddziela Grupę Mędralowej i Pasmo Jałowieckie od Pasma Laskowskiego. Natomiast zachodnią i północną granicę Pasma Solnisk wyznacza potok Lachówka, mający swoje źródła po północnej stronie nienazwanej przełęczy między Wytrzyszczonem w Paśmie Laskowskim a Czarną Górą w Paśmie Solnisk, niedaleko górnego biegu rzeki Koszarawy. Początkowo potok ten oddziela Pasmo Przedbabiogórskie od północnych wzniesień Pasma Laskowskiego, następnie przechodzących w jeden z bocznych grzbietów Pasma Pewelskiego. Granicę północną tworzą doliny Stryszawki i Skawy, separujące Pasmo Przedbabiogórskie od Grupy Żurawnicy i Pasma Koskowej Góry. Południowo-wschodnią granicę wyznacza Skawica, oddzielająca boczne grzbiety Pasma Jałowieckiego i Grupy Mędralowej od Pasma Policy, a następnie na krótkim odcinku również potok Czatożanka, którego dolina rozdziela wzniesienia Grupy Mędralowej i Masywu Babiej Góry. Południowa granica biegnie przez leżącą na polsko-słowackiej granicy Przełęcz Jałowiecką Północną (998 m n.p.m.), później na terenie Słowacji wzdłuż doliny Polhoranki, którędy dociera do ponownie granicznej przełęczy Głuchaczki.
Szlaki turystyki pieszej.
(na podstawie przewodnika turystycznego).

</doc>
<doc id="77626" url="https://pl.wikipedia.org/wiki?curid=77626" title="Zembrzyce">
Zembrzyce

Zembrzyce – wieś w Polsce położona w województwie małopolskim, w powiecie suskim, siedziba gminy Zembrzyce. W latach 1975–1998 miejscowość administracyjnie należała do województwa bielskiego.
Historia.
Wieś Zembrzyce jest najstarszą wsią obecnego powiatu suskiego i drugą najstarszą w górskim odcinku Skawy po Mucharzu. Najstarszy dokument potwierdzający jej istnienie pod nazwą Zubrzic pochodzi z 1333, kiedy to nadano Żegota z Bieńkowic okoliczne lasy celem kolonizacji. Prawdopodobnie powstała ona nawet wcześniej – być może w 2. połowie XIII wieku. Obszar ten stanowił w średniowieczu pogranicze Śląska i Małopolski. Same Zembrzyce należały wówczas do księstwa oświęcimskiego. To właśnie książęta oświęcimscy założyli wieś oraz wystawili na pobliskiej górze obronny zamek, strzegący przeprawy przez Skawę. Po zamku pozostały nieliczne ślady, ale góra do dzisiaj nosi nazwę Zamczysko.
Zembrzyce przez wieki stanowiły własność prywatną rodów szlacheckich. Jej właściciele przyjęli od ówczesnej nazwy wsi swoje nazwisko – Zubrzyccy. W XVI wieku ustala się ostateczna nazwa wsi – Zembrzyce. Dzięki zabiegom właścicieli w 1533 w Zembrzycach erygowana została parafia. Od XVI wieku wielokrotnie zmieniali się właściciele wsi.
15 kwietnia 1914 miał miejsce pożar wsi podczas którego spłonęło ponad 100 domów. Mieszkańcy postanowili założyć straż pożarną. Dzięki zebranym funduszom dość szybko udało się kupić sikawkę za 2.600 koron, która została poświęcona 24 maja 1914 roku. Równocześnie odebrano przysięgę od 24 strażaków. Naczelnikiem straży został Eustachy Chodorowski.
Na początku XX wieku Zembrzyce stały się znaczącym ośrodkiem garbarstwa. Najliczniejszymi rodami w Zembrzycach w 1934 roku były Fidelus, Talaga, Danek, Miś, Kopacz, Miroch oraz Grygiel. 
W 2009 został oddany do użytku, mieszczący się we wsi ośrodek rekolekcyjno-wypoczynkowy "Totus Tuus im. kard. Karola Wojtyły". Powstał on na terenie byłego ośrodka kolonijnego PKP, który działał już w latach 30. XX w. i był bardzo popularnym miejscem wypoczynkowym w okresie PRL-u. Od początku lat 90. w związku ze słabnącą pozycją państwowego przewoźnika i niskim standardem lokalowym, miejsce to zaczynało niszczeć, a goście praktycznie przestali tam przyjeżdżać. W związku z nierentownością ośrodka, PKP sprzedało go archidiecezji krakowskiej.
Od października 2021 na jego terenie kandydaci do kapłaństwa z archidiecezji krakowskiej i diecezji bielsko-żywieckiej przeżywają okres propedeutyczny, trwający rok. Poprzedza on rozpoczęcie przez nich studiów filozoficzno-teologicznych w Krakowie. Jest on przeznaczony m.in. na czytanie Pisma Świętego, osobistą modlitwę, pracę i rozeznawanie powołania.
Zabytki.
Zabudowa Zembrzyc ma charakter małomiasteczkowy. Przy centralnym placu znajduje się wybudowany na początku XX wieku kościół w stylu neogotyckim, który powstał na miejscu starszej XVI-wiecznej budowli. Z poprzedniej świątyni zachowało się wyposażenie, m.in. wczesnobarokowe ołtarze z początku XVII wieku, barokowe obrazy malowane na desce. Na szczególną uwagę zasługuje XVII-wieczny obraz Matki Boskiej z Dzieciątkiem, uznawany przez miejscową ludność za słynący łaskami, oraz XVI-wieczny krucyfiks, noszący ślady sztuki późnego gotyku. Poza kościołem we wsi zachował się dwór szlachecki, zbudowany w latach 1807–1810. Obecnie na parterze budynku znajduje się Warsztat Terapii Zajęciowej działający przy Caritas Archidiecezji Krakowskiej, na piętrze znajduje się 12 pokoi (24 miejsc noclegowych) oraz apartament. Dwór został wyremontowany i oddany ponownie do użytku w 2011 roku. Na wzgórzu Zamczysko można odnaleźć ślady wspomnianej już warownej budowli. Ponadto w Zembrzycach znajduje się kilka kaplic i figur przydrożnych. W Zembrzycach istnieje także Dom Mariacki.
Transport.
W Zembrzycach znajdują się przystanek PKP Zembrzyce oraz mijanka techniczna "Zembrzyce Nowe" na linii kolejowej nr 97. Istnieją także trzy przystanki autobusowe: przy przystanku PKP (Zembrzyce PKP), w rynku, koło kościoła (Zembrzyce Rynek) oraz przy skrzyżowaniu drogi prowadzącej do rynku z drogą wojewódzką nr 956 (Zembrzyce Piekarnia). W Zembrzycach znajduje się także siedziba oraz zajezdnia Beskidus Sp. z o.o.
Geografia.
Miejscowość położona jest na północ od Suchej Beskidzkiej w szerokiej kotlinie, niedaleko ujścia rzeki Paleczka do Skawy, w Beskidzie Makowskim.

</doc>
<doc id="77627" url="https://pl.wikipedia.org/wiki?curid=77627" title="Śleszowice">
Śleszowice

Śleszowice – wieś w Polsce położona w województwie małopolskim, w powiecie suskim, w gminie Zembrzyce, na północ od Suchej Beskidzkiej, położona w dolinie Tarnawki, między Tarnawą Dolną (na wschodzie) i Tarnawą Górną (na zachodzie), w Beskidzie Małym.
Części wsi.
Integralne części wsi Śleszowice: Błachówka, Boguniówka, Kadelówka, Kudziówka, Młynica, Na Piekle, Na Stawach, Piorunówka, Plutówka, Pod Górą, Potoczki, Rówieniec, Słotówka, Strzępek, Śmiechówka, U Dudy, Wierchy, Za Miedzą, Za Potokiem
Historia.
Wieś istniała już prawdopodobnie 2. połowie XIV wieku, kiedy to w dokumentach pojawia się niejaki Jan Szaszko ze Sleszowic. Inne późniejsze dokumenty wymieniają wieś Slechowycze. Śleszowice stanowiły wówczas wieś królewską podległą zamkowi w Barwałdzie. W poł. XV w. wieś należała do parafii w Wadowicach, później do parafii w Mucharzu. Dopiero od 2. połowy XX wieku wraz z sąsiednimi wsiami wchodzi w skład powiatu suskiego.
W latach 1772–1918 Śleszowice były wioską w Galicji austriackiej w obwodzie wadowickim, a po 1867 r., po podziale obwodów na powiaty, należały do powiatu wadowickiego. W latach 90. XIX w. wieś liczyła 133 domy i 879 mieszkańców (349 mężczyzn i 480 kobiet), posiadała tartak i 5 karczm. Śleszowice górne stanowiły własność Gabrysiewiczów (których grobowiec znajduje się na cmentarzu w Mucharzu), Śleszowice dolne były zaś własnością Mehlów. Na przełomie XIX i XX w. nastąpiła emigracja części mieszkańców wsi do Ameryki.
W 1939 r. Śleszowice zostały włączone do powiatu bielskiego w Rzeszy (granica z Generalnym Gubernatorstwem biegła wzdłuż pobliskiej rzeki Skawy). W latach II wojny światowej Niemcy dokonali deportacji mieszkańców wsi do obozów pracy przymusowej w Rzeszy, a na ich miejsce sprowadzono osadników niemieckich.
Od zakończenia wojny w 1945 r. do 1975 r. Śleszowice znajdowały się w województwie krakowskim. W latach 1975–1998 miejscowość położona była w województwie bielskim. W 1981 r. w Śleszowicach rozpoczęto budowę kościoła, który konsekrowano w 1996 r. tworząc niezależną od Mucharza parafię pw. Matki Bożej Częstochowskiej.

</doc>
<doc id="77628" url="https://pl.wikipedia.org/wiki?curid=77628" title="Wysoka (powiat suski)">
Wysoka (powiat suski)

Wysoka – wieś w Polsce położona w województwie małopolskim, w powiecie suskim, w gminie Jordanów.
W latach 1975–1998 miejscowość należała administracyjnie do województwa nowosądeckiego. Wieś położona jest na wysokości około 525 m n.p.m. na płaskim wzniesieniu w zakolu Skawy.
Pierwsze wzmianki o Wysokiej pochodzą z 1581, kiedy to stanowiła ona własność wojewody kaliskiego Kacpra Zebrzydowskiego.
To tutaj w 12 lutego 1816, w chłopskiej rodzinie Jędrzeja Stolarczyka i Agaty z domu Działek urodził się Józef Stolarczyk, pierwszy proboszcz parafii w Zakopanem.
Na początku II wojny światowej wieś stanowiła miejsce zaciętych walk z Niemcami. W dniach 1–3 września 1939 w rejonie Wysokiej i pobliskiego Jordanowa rozegrała się jedna z największych bitew początkowej fazy kampanii wrześniowej. Dowodzona przez pułkownika Stanisława Maczka 10 Brygada Kawalerii wspomagana przez miejscowych ochotników, skutecznie stawiała opór nacierającym oddziałom niemieckiej 2 Dywizji Pancernej. Pomimo przygniatającej przewagi sił niemieckich zdołano utrzymać pozycję na tyle długo, aby uniemożliwić oskrzydlenie wycofujących się jednostek Armii Kraków. W odwecie za pomoc mieszkańców wieś została spacyfikowana. Pamiętną bitwę upamiętnia pomnik oraz ślady umocnień.
6 września 1946 roku Prezydium Krajowej Rady Narodowej odznaczyło wieś Wysoka za pomoc okazywaną oddziałom Wojska Polskiego w walce z Niemcami we wrześniu 1939 roku Krzyżem Grunwaldu III klasy.
W Wysokiej znajduje się jest XVI-wieczny dwór obronny. W jego wnętrzu zachowało się XVII-wieczne sklepienie kolebkowe z lunetami. Dwór został odrestaurowany i stanowi obecnie siedzibę Bractwa Lutniowego, które organizuje tutaj koncerty muzyki dawnej.
20 maja 2007 ks. kardynał Stanisław Dziwisz wydał dekret erygujący parafię Nawiedzenia Najświętszej Maryi Panny w Wysokiej. Wieś w ten sposób odłączyła się od parafii w Jordanowie.

</doc>
<doc id="77629" url="https://pl.wikipedia.org/wiki?curid=77629" title="Bielski Okręg Przemysłowy">
Bielski Okręg Przemysłowy

Bielski Okręg Przemysłowy lub Bielsko-Bialski Okręg Przemysłowy – okręg przemysłowy w południowej Polsce. Istnieje kilka koncepcji wyznaczenia jego granic. W najwęższym sensie termin ten może odnosić się do przemysłu samego tylko Bielska-Białej (wraz z dzielnicami, które niegdyś stanowiły odrębne miejscowości) i sąsiadujących z nim Czechowic-Dziedzic. W licznych opracowaniach BOP definiowany jest szerzej i utożsamiany z przemysłem całego dawnego województwa bielskiego istniejącego w latach 1975–1998 (wraz z przyległymi Czechowicami-Dziedzicami). W 1999 został określony jako czwarty największy w Polsce (po górnośląskim, warszawskim i łódzkim) pod względem liczby osób pracujących w przemyśle.
Historia.
Dzieje Bielskiego Okręgu Przemysłowego sięgają pierwszej połowy XIX wieku. Na bazie dawnych tradycji sukienniczych w Bielsku i Białej silnie rozwinął się przemysł włókienniczy. Okręg bielsko-bialski jest określany jako trzeci największy ośrodek włókienniczy w Austro-Węgrzech po Brnie i Libercu. Do innych znaczących gałęzi należał przemysł metalowy i maszynowy.
W okresie PRL Bielsko-Biała stało się bardzo ważnym ośrodkiem przemysłu samochodowego, a to za sprawą uruchomienia uruchomienia w 1972 Fabryki Samochodów Małolitrażowych, gdzie produkowano m.in. słynnego „Malucha”. FSM był kombinatem zatrudniającym ponad trzydzieści tysięcy pracowników, w skład którego weszły również zakłady w Skoczowie, Ustroniu czy Czechowicach-Dziedzicach. Do innych znaczących zakładów BOP w rozumieniu szerszym zaliczały się m.in. Wytwórnia Silników Wysokoprężnych „Andoria” w Andrychowie, Południowe Zakłady Przemysłu Skórzanego „Chełmek”, Zakłady Chemiczne „Oświęcim”, Czechowickie Zakłady Przemysłu Zapałczanego, Fabryka Maszyn Elektrycznych „Celma” w Cieszynie czy Browar w Żywcu.
Transformacja ustrojowa po 1989 przyniosła wielkie przemiany w strukturze gospodarczej regionu. Niektóre zakłady z powodzeniem funkcjonują pod nowymi markami (np. bielska FSM stała się częścią przedsiębiorstwa Fiat Chrysler Automobiles (FCA) Poland, a zakłady chemiczne w Oświęcimiu są dziś znane jako Synthos SA), wiele innych jednak przestało istnieć – m.in. niemal wszystkie fabryki włókiennicze w Bielsku-Białej.

</doc>
<doc id="77633" url="https://pl.wikipedia.org/wiki?curid=77633" title="Andrychowskie Zakłady Przemysłu Bawełnianego">
Andrychowskie Zakłady Przemysłu Bawełnianego



</doc>
<doc id="77634" url="https://pl.wikipedia.org/wiki?curid=77634" title="Wytwórnia Silników Wysokoprężnych">
Wytwórnia Silników Wysokoprężnych



</doc>
<doc id="77636" url="https://pl.wikipedia.org/wiki?curid=77636" title="Andrychowska Fabryka Maszyn">
Andrychowska Fabryka Maszyn



</doc>
<doc id="77637" url="https://pl.wikipedia.org/wiki?curid=77637" title="ISO-9660">
ISO-9660



</doc>
<doc id="77638" url="https://pl.wikipedia.org/wiki?curid=77638" title="CD-R">
CD-R

CD-R (ang. "Compact Disc – Recordable", nagrywalna płyta kompaktowa) – płyta kompaktowa (płyta CD) z możliwością jednokrotnego zapisu (za pomocą odpowiedniej nagrywarki komputerowej) oraz wielokrotnego odczytu (ang. "Write Once Read Many", WORM, zapisz raz czytaj wiele razy).
Dane techniczne.
Płyty CD-R mają pojemność od 50 MB (w wersji tzw. wizytówki) do 870 MB, najczęściej produkowane płyty mają pojemność 700 MB i 200 MB (mini 8 cm). Poliwęglanowy krążek, z którego wykonana jest płyta CD-R, posiada spiralny rowek, który prowadzi wiązkę lasera w trakcie odczytu lub zapisu danych. Po stronie z rowkiem, na krążek naniesiona jest bardzo cienka warstwa specjalnego barwnika, a na nią cienka warstwa srebra, stopu srebra lub złota (w płycie CD-ROM zamiast warstwy barwnika występuje warstwa aluminium).
Wielosesyjność.
Generalnie płyty CD-R można nagrać jedynie raz. Jednak istnieje kilka sposobów, by upodobnić to medium do dysku CD-RW (z tym, że raz nagrane dane nigdy nie są fizycznie usuwane i z każdym kolejnym nagraniem zmniejsza się pojemność nośnika). Pierwsza (chronologicznie) możliwość to wielosesyjność, czyli możliwość nagrywania dysku fragmentami.
Wielosesyjność pozwala na nadpisywanie plików na zasadzie nie fizycznego zastąpienia zawartości pliku, lecz zapisania nowszej wersji pliku w innym fizycznie obszarze i zamienienie tablicy alokacji tak, by wskazywała w obszar zajmowany przez nowy plik. W podobny sposób można kasować pliki z płyty CD-R – nie ulegają one fizycznemu usunięciu (po skasowaniu pliki znajdują się nadal na nośniku, a sektory przez nie zajmowane nie są zwracane do puli wolnych jednostek alokacji), zapisywana jest jedynie informacja, iż plik usunięto.
Operacje te umożliwia system plików ISO-9660, zwany też ISOFS lub CDFS. Dzięki wielosesyjności mogły powstać takie formaty, jak PhotoCD.
Kolejna możliwość to wielosesyjność poszerzona o wielowoluminowość, czyli możliwość wydzielenia na CD-R kilku woluminów logicznych i nagrywanie ich wielosesyjnie niezależnie od siebie. Ten format jest rzadko obsługiwany przez oprogramowanie. Można tu używać systemu plików ISO-9660 lub UDF.
Ostatnim najwygodniejszym trybem zapisu jest tryb pakietowy (pierwotnie przeznaczony był on dla CD-RW). Wymaga użycia systemu plików UDF, a w zamian oferuje zapis plików w sposób nieciągły i lepszą obsługę zapisu wielu małych plików (pozwala na fragmentację plików i zajmowanie przez dowolny plik dowolnego fragmentu wolnego miejsca).
Używanie płyt CD-R w sposób zbliżony do nośników swobodnego dostępu (z pojemnością mniejszą o ok. 5% i pewnymi dodatkowymi ograniczeniami) jest możliwe, jednak większość dystrybucji systemów operacyjnych nie umożliwia tego bez instalowania dodatkowego oprogramowania.

</doc>
