<doc id="77639" url="https://pl.wikipedia.org/wiki?curid=77639" title="Nazaret">
Nazaret

Nazaret (, "Nacerat"; , "An-Nasira") – największe miasto i stolica administracyjna Dystryktu Północnego w Izraelu.
Jest to największe arabskie miasto w kraju i dlatego często jest nazywane „arabską stolicą Izraela”. Stanowi gospodarczą, polityczną, kulturalną i medialną stolicę izraelskich Arabów. Nastroje panujące w mieście są ważnym wskaźnikiem nastrojów panujących w arabskiej społeczności Izraela.
W Ewangeliach Nazaret zostało przedstawione jako miejsce dorastania Jezusa Chrystusa, w związku z czym wybudowano tutaj liczne sanktuaria upamiętniające wydarzenia biblijne. Stały się one celem pielgrzymek chrześcijan.
Położenie.
Miasto Nazaret jest położone w Dolnej Galilei, w północnej części Izraela, w odległości 25 km od Jeziora Tyberiadzkiego i 9 km na zachód od góry Tabor. W jego otoczeniu znajduje się miasto Nof ha-Galil, miasteczka Ar-Rajna, Kefar Tawor, Iksal, Jafa an-Naserije i Ilut, moszawy Tel Adaszim i Cippori oraz kibuce Mizra, Ginnegar i Kefar ha-Choresz. Nazaret wraz z przyległymi miejscowościami utworzył dużą aglomerację miejską. Po stronie południowo-zachodniej jest miejscowość Jafa an-Naserije, na zachodzie miasto Nacerat Illit, a dalej w kierunku północno-wschodnim ciągną się miejscowości Ar-Rajna, Ein Mahil, Maszhad i Kefar Kanna. Tworzą one zwarty, terytorialnie przyległy do siebie obszar jednej dużej aglomeracji miejskiej. Utworzono tutaj obszar metropolitalny. Wywiera on silny wpływ na położone w pobliżu miasta satelickie. Jest to położone na południowym zachodzie miasto Migdal ha-Emek, na południowym wschodzie miejscowość Iksal, na wschodzie Kefar Tawor, na północnym wschodzie Tur'an i na zachodzie miejscowość Ilut. Przez całą aglomerację przechodzą liczne drogi przelotowe. Nieprzerwana długość obszaru zabudowanego wynosi 12 km, a maksymalna szerokość sięga 5 km.
Nazaret jest położone w Poddystrykcie Jezreel, w Dystrykcie Północnym Izraela.
Środowisko naturalne.
Miasto jest położone na wysokości około 300–350 m n.p.m. w masywie górskim Hare Nacerat (wzniesienia wznoszą się na wysokość ponad 400 m n.p.m.). Leży w naturalnej niecce na stokach pięciu wzgórz (Nebi Sa’in, Romane, Kufze, Rajme i Szeik). Wzgórza te są pozbawione roślinności i w większości pokryte zabudową mieszkalną. Na południe od miasta teren gwałtownie opada około 200 metrów niżej do intensywnie użytkowanej rolniczo Doliny Jezreel. W kierunku tym spływają strumienie Tavor i Mizra, natomiast głębokim wadi w kierunku północno-zachodnim spływa strumień Cipori.
Klimat.
Klimat Nazaretu został sklasyfikowany jako śródziemnomorsko-pustynny. Położenie w górzystej okolicy powoduje, że wiosną i jesienią panują tutaj umiarkowane temperatury około 20 °C. Latem temperatury dochodzą do 40 °C, chociaż najczęściej wahają się około 30–35 °C. Jednak zimą temperatury spadają nawet do 0 °C, chociaż najczęściej jest około 5 °C. Przeważają wiatry północno-wschodnie i zachodnie, średnio wilgotne. Deszcze rozpoczynają się w październiku i osiągają swoje maksimum w styczniu.
Historia.
Badania archeologiczne odkryły kultowy ośrodek sprzed ponad 9000 lat (neolit), położony przy kibucu Kefar HaChoresz, w odległości około 3 km od Nazaretu. Odnaleziono pozostałości 65 osób pochowanych pod olbrzymimi kamieniami nagrobnymi, które zostały wykonane z bloków białego gipsu o wadze około 3 ton. Udekorowanie czaszek zmarłych jest powodem, dla którego archeolodzy przypuszczają, że był to ważny ośrodek kultowy w tamtych czasach. Badania archeologiczne prowadzone na terenie Nazaretu ujawniły pozostałości garncarstwa z wczesnej epoki brązu (1500 p.n.e.) oraz ceramikę z epoki żelaza (1500–586 p.n.e.). Należy przypuszczać, że pierwsi mieszkańcy Nazaretu byli Kananejczykami, brak jednak na to potwierdzeń archeologicznych. Brak śladów osadnictwa z okresów asyryjskiego, babilońskiego lub perskiego. Wykopaliska przeprowadzone przed 1931 nie ukazały także „żadnych śladów osadnictwa greckiego lub rzymskiego”. Franciszkanin i archeolog Bellarmino Bagatti, który prowadził dalsze wykopaliska, odkrył rzymskie i bizantyjskie artefakty, które pozwoliły jednoznacznie stwierdzić istnienie osadnictwa od II wieku. Również na podstawie grobów odkrytych w pobliżu wioski można wywnioskować, że Nazaret było żydowską osadą w okresie rzymskim; pierwsze groby tego typu prawdopodobnie pojawiły się w Galilei w połowie I wieku naszej ery. W dwóch grobach znaleziono lampy gliniane, szklane naczynia i wazy pochodzące z okresu między I a III wiekiem.
We wczesnych żydowskich źródłach brak informacji o Nazarecie, może to wynikać z niskiej pozycji Galilei wśród Żydów żyjących w Judei. Nie wzmiankuje o nim Stary Testament, Talmud ani żydowski historyk Józef Flawiusz. Miasteczko pojawia się dopiero w I wieku p.n.e. Ocenia się, że Nazaret liczył wówczas około 480 mieszkańców. Według opisu Ewangelii Łukasza Nazaret był domem Józefa i Marii, rodziców Jezusa Chrystusa. Według Biblii Józef i Maria po narodzeniu się Jezusa uciekli do Egiptu przed prześladowaniami ze strony króla Heroda Wielkiego. Po jego śmierci powrócili do Nazaretu, gdzie Jezus spędził swoje dzieciństwo. Przebywał on w Nazarecie do czasu podjęcia się publicznej działalności, którą rozpoczął w wieku 30 lat. Wtedy przyjął chrzest w Jordanie z rąk Jana Chrzciciela, a następnie przeniósł się do pobliskiego Kafarnaum. Zgodnie z tradycją katolicką już w pierwszych latach po śmierci i zmartwychwstaniu Jezusa istniała w Nazarecie silna grupa judeochrześcijan, która spotykała się w domu Maryi i Józefa. Kolejne lata wiązały się z falą ciężkich prześladowań chrześcijan, a także i Żydów. W 1962 roku w Cezarei Nadmorskiej odkryto listę w języku aramejskim zawierającą spis rodzin kapłańskich, rozesłanych do różnych miejscowości z powodu upadku w 70 roku Jerozolimy i zniszczenia Świątyni Jerozolimskiej, z których jedna zamieszkała w Nazarecie; według inskrypcji „kapłani z porządku Elkalira uczynili Nazaret swoim domem”. Miasto Nazaret pozostawało żydowskim co najmniej do VII wieku, jednak jego historia była już nierozerwalnie związana z chrześcijaństwem. Euzebiusz z Cezarei w swojej "Historii Kościoła" powołuje się na Hegezypa, który w II wieku pisał o krewnych Jezusa z Nazaretu, kiedy opowiada o prześladowaniach za cesarza Domicjana (81–96 n.e.). Następnie krewni Jezusa mieli rozejść się po całym świecie. Archeolodzy znaleźli również miejsce nabożeństw wczesnych chrześcijan (III w.), w tym baptysterium w podłodze pokrytej mozaiką, na której widnieje imię diakona Konona z Nazaretu. Według podania Euzebiusza z Cezarei ("Historia Kościoła", t. 1, 7:13-14) w czasie prześladowań za Decjusza (249–251) chrześcijański męczennik Konon powiedział w czasie przesłuchania, że jest z potomków rodziny Chrystusa z Nazaretu w Galilei. W IV wieku w tej niewielkiej osadzie wybudowano pierwszy kościół, który znajdował się przy jaskini. Hieronim ze Strydonu pisał w V wieku, że Nazaret był zwykłą wsią, której żydowscy mieszkańcy czerpali zyski z handlu z chrześcijańskimi pielgrzymami. Do VI wieku była to żydowska osada. W VI wieku legendy o Marii zaczęły zyskiwać coraz większą popularność wśród chrześcijańskich pielgrzymów przybywających do Palestyny. Wybudowano wówczas w miejscu przypuszczalnego położenia domu Marii trzynawową bizantyńską bazylikę Zwiastowania z przylegającym do niej konwentem. W 614 roku Persowie prowadzący wojnę z Bizancjum najechali na Palestynę. Przeciwko chrześcijanom wystąpili wówczas żydowscy powstańcy pod wodzą Beniamina, którzy zburzyli liczne kościoły i klasztory. W nagrodę za poparcie Persowie dali Żydom ograniczoną władzę nad Palestyną (lata 614–617). Gdy Bizantyjczycy zaczęli odnosić sukcesy w wojnie z Persami, w 627 roku Żydzi zawarli tajne porozumienie z cesarzem Herakliuszem. Po zajęciu Palestyny cesarz złamał warunki porozumienia i nakazał mordowanie wszystkich złapanych Żydów. Miejscem szczególnej kaźni było Nazaret, które od 630 roku przestało być żydowską osadą.
W 637 roku Palestyna została podbita przez Arabów. Następnie I wyprawa krzyżowa rozpoczęła długą epokę konfliktu chrześcijańsko-muzułmańskiego. W tym czasie wioska Nazaret często przechodziła z rąk do rąk, ponosząc przy tym znaczne straty w ludności. W 1099 roku jeden z rycerzy, Tankred, otrzymał tytuł księcia Galilei. Stolicę swojego księstwa ulokował on w Nazarecie, do którego przeniesiono także diecezję z Beisan tworząc archidiecezję nazaretańską. W 1187 roku muzułmanie ponownie przejęli panowanie nad Nazaretem, aby w 1229 roku utracić je i ponownie odzyskać w 1263 roku. Sułtan Bajbars dokonał wówczas zniszczenia wszystkich chrześcijańskich budynków i wygnał z miasteczka całą ludność chrześcijańską. Na ich powrót zezwolił w 1620 roku druzyjski książę Fachr ad-Din II. Wtedy franciszkanie otrzymali w darze ruiny katedry krzyżowców. W 1730 roku wzniesiono nową świątynię, którą zburzono w 1955 roku i zastąpiono nowoczesną bazyliką pod wezwaniem Zwiastowania Pańskiego (1959 r., według projektu Giovanniego Muzio). W 1799 roku miasto zajęły wojska Napoleona Bonaparte podczas jego kampanii syryjskiej. Napoleon odwiedził święte miejsca w mieście. Za rządów Ibrahima Paszy miasto było otwarte dla europejskich pielgrzymów i misjonarzy. Władze tureckie umożliwiały europejskim przedsiębiorcom inwestowanie pieniędzy w Nazarecie, dzięki czemu miasto mogło się rozwijać. Podczas rozruchów 1860 roku beduiński przywódca Aghil Agha zapewnił bezpieczeństwo chrześcijańskiej społeczności w mieście. W 1864 roku Ormianin Kaloost Varstan założył pierwszy szpital misyjny w Nazarecie. Ten tzw. „szpital na górce” był sponsorowany przez stowarzyszenie misyjne z Edynburga. Sułtan zezwolił także na otworzenie chrześcijańskiego sierocińca. W rezultacie pod koniec XIX wieku Nazaret było miastem o silnej społeczności chrześcijańskiej, z wieloma nowo wzniesionymi obiektami sakralnymi.
W wyniku I wojny światowej miasto Nazaret wraz z całą Palestyną przeszło pod panowanie brytyjskie. Władze Brytyjskiego Mandatu Palestyny umożliwiały rozwój społeczności chrześcijańskiej w mieście. Podczas II wojny światowej w Nazarecie mieściła się szkoła ochotniczek Pomocniczej Służby Kobiet związanej z armią polską generała Władysława Andersa. Wraz z końcem wojny nasilił się konflikt izraelsko-arabski. Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny zakładała, że Nazaret będzie znajdować się w arabskim państwie. Na początku I wojny izraelsko-arabskiej w maju 1948 roku oddziały Arabskiej Armii Wyzwoleńczej dowodzone przez Fauziego al-Kawukdżiego przegrupowały się do Nazaretu. Atakowały stąd żydowskie linie komunikacyjne. Podczas operacji „Dekel” w dniu 16 lipca 1948 roku Nazaret został zajęty przez wojska izraelskie. Arabowie poddali miasto nie stawiając właściwie żadnego oporu. W przeciwieństwie do innych miast izraelskie dowództwo nie przeprowadziło tutaj akcji wysiedlania ludności arabskiej, dzięki czemu Nazaret jest nadal zamieszkały przez Arabów.
W 1957 roku władze izraelskie podjęły decyzję o założeniu na wschód od Nazaretu nowego miasta Nacerat Illit (Nazaret Górne). Miało ono służyć Żydom jako przeciwwaga dla społeczności arabskiej Nazaretu. Planowano, że żydowskie miasto Nacerat Illit stanie się nową stolicą dystryktu i siedzibą wszystkich władz administracyjnych. Jego ustanowieniu towarzyszyły konfiskaty ziemi, co powodowało wzrost niezadowolenia wśród mieszkańców miasta. Doprowadziło to do wybuchu w maju 1958 roku fali arabskich protestów, w trakcie których rannych zostało 30 osób. Policja aresztowała wielu uczestników demonstracji. Ostatecznie postanowiono pozostawić władze administracyjne w Nazarecie, jednak odpłynięcie ludności żydowskiej i ich kapitału do Nacerat Illit spowodowało długotrwałe załamanie gospodarki w arabskim mieście. Dopiero w 1995 roku władze izraelskie zmieniły swoje podejście do tego miasta. Przyjęty wówczas plan „Nazaret 2000” stworzył nową infrastrukturę umożliwiającą rozwój ruchu turystycznego, a w związku z tym dającą nowe miejsca pracy. Podczas II wojny libańskiej w 2006 roku miasto ucierpiało od ostrzału rakietowego prowadzonego przez organizację terrorystyczną Hezbollah z terytorium Libanu. Między innymi w dniu 19 lipca na miasto spadło wiele rakiet, zabijając 2 osoby i raniąc 50 osób. Natomiast 28 lipca w rejonie miasta spadło 5 rakiet "Khaibir-1" lub "Fajr-5", powodując lokalne pożary.
Nazwa.
Etymologia nazwy nie jest dokładnie znana, ale z pewnością wywodzi się od starożytnego żydowskiego miasta Nazaret. W związku z tym jest bardzo prawdopodobne, że wywodzi się ona z hebrajskiego słowa „"necer"”, oznaczającego „"zieloną gałązkę"”. Chrześcijanie przyjmują ten tok argumentacji, ponieważ wydaje się im zgodny z proroctwem biblijnym mówiącym, że Jezus jest potomkiem z rodu Dawida (zielona gałązka, która wyrosła z korzenia Dawida). Inna teoria mówi, że nazwa miasta wywodzi się od wcześniejszej aramejskiej nazwy lub innej semickiej formy językowej. W języku arabskim miasto nazywa się An-Nasira. Nazwa ta odnosi się do pochodzenia ludzi z określonej krainy geograficznej lub plemienia. W Koranie chrześcijanie określani są nazwą „"naṣārā"”, czyli „ci, którzy poszli za Jezusem”. Jest bardzo prawdopodobne, że arabska nazwa miasta odnosi się do faktu, że było ono zamieszkałe przez dużą społeczność chrześcijańską.
Demografia.
Zgodnie z danymi Izraelskiego Centrum Danych Statystycznych w 2011 roku w mieście żyło 73,6 tys. mieszkańców, w tym 69,5% Arabów muzułmanów, 30,5% Arabów chrześcijan. Mniej niż 0,1% stanowią Druzowie. Wskaźnik wzrostu populacji wyniósł w 2011 roku 0,9%. W roku tym urodziło się 1400 dzieci, a zmarły 241 osoby (odnotowano 5 zgonów niemowląt). Według danych za 2010 rok liczba pracowników wynosiła 23853, a liczba osób pracujących na własny rachunek wynosiła 2401. Średnie miesięczne wynagrodzenie w 2010 roku wynosiło 5034 ILS (średnia krajowa 7522 ILS) – zarobki osób pracujących na własny rachunek wynosiły 5794. Zasiłki dla bezrobotnych pobierało 493 osoby, w tym 341 mężczyzn (średni wiek: 42 lata). Świadczenia emerytalne oraz renty pobierało 5702 osoby, a zapomogi społeczne 5746 osoby (w tym 851 zasiłki pielęgnacyjne, 2515 inwalidzkie, osób niepełnosprawnych w innym znaczeniu 340, oraz 528 pracujących inwalidów). Nazaret jest miastem arabskim, w którym systematycznie maleje procent ludności chrześcijańskiej. W 1949 roku ludność chrześcijańska stanowiła 60% mieszkańców, w 1972 roku spadła do 53%, w 1983 roku do 40%. Według danych z 2011 roku stanowią już zaledwie 30,5% mieszkańców. Coraz większe znaczenie zaczyna odgrywać Islam, czego dowodem jest rosnąca liczba meczetów.
Symbole.
Herb Nazaretu został przyjęty w dniu 2 lutego 1955 roku i opublikowany po raz pierwszy w dniu 31 maja 1962 roku. Przedstawia położone w centrum miasta źródło Marii Dziewicy. Przez wiele lat było to główne źródło wody pitnej w mieście, a jednocześnie ważne miejsce kultu religijnego. Dodatkowo na oficjalnym herbie widnieje nazwa miasta w języku arabskim i hebrajskim lub arabskim i angielskim.
Polityka.
Nazaret jest stolicą administracyjną Dystryktu Północnego i Poddystryktu Jezreel. Urząd miejski mieści się przy ulicy Kirjat HaMemshala, przy granicy miast Nazaret i Nacerat Illit. Od 1994 roku burmistrzem miasta jest Ramiz Jaraisy. Tuż obok urzędu miejskiego mieszczą się budynki sądu. Od 1992 roku w Nazarecie działa najważniejsza feministyczna organizacja izraelskich Arabów – jest to stowarzyszenie Kobiety Przeciw Przemocy.
Współpraca międzynarodowa.
Nazaret ma zawarte umowy partnerskie z następującymi miastami:
Gospodarka.
Gospodarka miasta opiera się głównie na obsłudze ruchu turystycznego, handlu i usługach gastronomicznych. W mieście rozwinął się przemysł włókienniczy oraz spożywczy. W mieście są małe warsztaty rzemieślnicze. Największe centrum handlowe miasta to znajdujące się przy dworcu autobusowym "Hamiszbir". Zostało ono wybudowane w kształcie otwartej ulicy ze sklepami po obu stronach. Można tu znaleźć sklepy wszystkich światowych prestiżowych sieci handlowych i restauracji. Powierzchnia centrum wynosi 12 tys. m². W 2013 roku Stef Wertheimer otworzył w mieście nowoczesną strefę przemysłową, która według planów ma stworzyć tysiąc nowych miejsc pracy.
Infrastruktura.
Remiza straży pożarnej znajduje się przy ulicy Kirjat ha-Memszala, na południe od urzędu miejskiego. Tuż obok, w gmachu "Moskobija" mieści się siedziba północnego okręgu policji oraz dowództwo obrony wewnętrznej Dystryktu Północnego. Główna poczta znajduje się jedną przecznicę na zachód od Źródła Marii. Mniejszy urząd pocztowy usytuowany jest w pobliżu bazyliki Zwiastowania. W mieście są trzy szpitale: Szpital Świętej Rodziny (tzw. "Włoski Szpital"), Szpital Nazaret (tzw. "Angielski Szpital") oraz Szpital św. Wincenta à Paulo (tzw. "Francuski Szpital").
Transport.
Miasto jest ważnym węzłem transportowym Dolnej Galilei. Wzdłuż wschodniej granicy miasta przebiega droga ekspresowa nr 75, która w południowej części miasta krzyżuje się z drogą ekspresową nr 60, a w północnej części krzyżuje się z drogami nr 700 i nr 754. Jadąc drogą ekspresową nr 75 na zachód, jedzie się wzdłuż masywu górskiego Hare Nacerat i dojeżdża do miejscowości Jafa an-Naserije i miasta Migdal ha-Emek. Droga ekspresowa nr 60 zjeżdża do Doliny Jezreel do miasta Afula. U podnóża masywu górskiego Hare Nacerat odchodzi od niej lokalna droga prowadząca na wschód do miejscowości Iksal. Natomiast droga nr 60 prowadzi dalej na południe do moszawu Tel Adaszim i kibucu Mizra, przy których krzyżuje się z drogą ekspresową nr 73. Po stronie wschodniej Nazaret jest połączone w jedną aglomerację miejską z sąsiednim miastem Nacerat Illit. Oba miasta łączą liczne miejskie drogi. W kierunku północno-wschodnim odchodzi z miasta droga nr 754, którą można dojechać do miejscowości Ar-Rajna i skrzyżowania z drogą ekspresową nr 79. Jadąc dalej drogą nr 754 dojeżdża się do miejscowości Meszded i Kafr Kanna. W kierunku północno-zachodnim z Nazaretu odchodzi droga nr 700, będąca łącznikiem z drogą ekspresową nr 79 prowadzącą dalej na północny zachód do miejscowości Ilut, moszawu Cippori, kibucu ha-Solelim oraz wioski Szimszit. Następnie krzyżuje się ona z drogą ekspresową nr 77. Centralny dworzec autobusowy znajduje się w południowej części miasta, przy skrzyżowaniu drogi nr 75 z drogą nr 60. Zatrzymuje się tutaj wiele autobusów kursujących po Galilei. Autobusy linii "Egged" umożliwiają dojechanie do Tyberiady, Hajfy, Akki i Tel Awiwu.
W 2011 roku w Nazarecie były zarejestrowane 24 263 pojazdy silnikowe, w tym 18206 samochodów osobowych (średnia wieku samochodów prywatnych wynosiła 9 lat). W roku tym w mieście doszło do 104 wypadków.
Transport kolejowy.
Izraelski rząd przyjął plan budowy linii kolejowej Rakewet Jisra’el, która ma w przyszłości połączyć Hajfę z Nazaretem. Początkowo zakładano, że linia będzie obsługiwać jedynie lekkie pociągi pasażerskie, jednak w 2011 roku zdecydowano, że będą tędy także jeździć ciężkie pociągi towarowe.
Transport lotniczy.
W odległości 6 km na południowy zachód od miasta znajduje się port lotniczy Megiddo. Mogą na nim lądować niewielkie prywatne samoloty.
Architektura.
Nazaret jest szybko rozrastającym się i nieciekawym urbanistycznie ośrodkiem miejskim zbudowanym na stromych zboczach okolicznych wzgórz. W samym centrum Starego Miasta znajduje się arabskie targowisko (arab. السوق القديمي, "Il suq il-qadeemi"), wokół którego rozciąga się labirynt stromych i krętych uliczek. Od Starego Miasta we wszystkich kierunkach rozciągają się chaotycznie budowane arabskie osiedla mieszkaniowe. Są to: Bir Abu al-Ghosh, Bir al-Amir, Jabal al-Dawla, Karm al-Saheb, HaKeramim, Khirbat al-Dajr, al-Mutran, Rova HaPoalim, al-Rum, Safafira oraz Szneler. Jedynie po stronie wschodniej powstało nowoczesne żydowskie miasto Nacerat Illit (Górny Nazaret). W ostatnich latach wyłożono znaczne sumy na renowację uliczek i domów Nazaretu, dzięki czemu to typowo arabskie miasteczko zyskało wiele uroku. Tutejsze domy powstawały w typowy dla społeczności arabskiej sposób. Do domu dobudowywano kolejne pokoje dla żonatych członków rodziny lub gości (czasami dodatkowy pokój budowano na dachu). Dobudowywanie tych nowych struktur często tworzyło wewnętrzny dziedziniec domu, wokół którego żyła jedna wielopokoleniowa rodzina. Takie podwórza są ważną cechą kultury Bliskiego Wschodu. W architekturze Nazaretu często wykorzystywano kamienne kopuły budowane na drewnianych konstrukcjach domów, których mury mają grubość jednego metra.
Zabytki.
Wszystkie najważniejsze zabytki położone są w obrębie Starego Miasta. Władze izraelskie sfinansowały renowację wielu z tych obiektów na Wielki Jubileusz Roku 2000. Centralne miejsce Starego Miasta zajmuje pochodzący z XVII wieku rynek miejski. Został on rozbudowany w XIX wieku. W jego pobliżu znajdują się liczne kościoły i meczety (są one opisane w dziale "Religia"). Dawnym budynkiem władz miejskich jest wybudowany w 1740 roku seraj w Nazarecie. Na początku XX wieku dobudowano przy nim wieżę zegarową (była to jedna z siedmiu wież zegarowych wzniesionych w Palestynie z okazji 25-lecia panowania sułtana Abdülhamida II). Starożytna łaźnia w Nazarecie jest najpiękniejszym zachowanym systemem hypocaustum na Bliskim Wschodzie. Moskobija jest dużym hostelem wybudowanym w 1907 roku przez rosyjską cerkiew prawosławną. Budynek służył jako schronisko dla rosyjskich pielgrzymów. W północnej części Starego Miasta znajdują się starożytne łaźnie z okresu krzyżowców. Chan al-Basza jest zabytkowym karawanserajem, służy obecnie jako obiekt biurowy. Innym zabytkiem znajdującym się w Nazarecie jest cmentarz żołnierzy niemieckich poległych podczas I wojny światowej. Spoczywają na nim szczątki 261 żołnierzy niemieckich.
Kultura.
Miasto stanowi centrum kultury arabskiej na północy Izraela. Życie kulturalne w mieście koncentruje się w "Miejskim Centrum Kultury", które jest położone na północ od urzędu miejskiego. Znajduje się w nim audytorium na 260 osób, teatr oraz galeria sztuki. Stąd różnorodne działania prowadzone są w sieci klubów osiedlowych i dzielnicowych domach kultury. Dodatkowo w mieście jest miejska biblioteka "Abu Salma". W 2013 roku rozpoczęto budowę nowego centrum kultury, które w założeniu ma pełnić funkcję kulturalnej stolicy izraelskich Arabów. W centrum będzie się znajdować największe audytorium w północnej części kraju (na północ od Hajfy), nowoczesne kino, kawiarnię i duże parkingi. W mieście jest kilka muzeów, w tym muzeum miejskie prezentujące historię Nazaretu. Bardzo szczególnym muzeum jest Wieś Nazaret, które rekonstruuje wygląd domów z czasów Jezusa Chrystusa w I wieku. Dom Folkloru el-Sibbat ukazuje życie mieszkańców miasta w XIX wieku. Jest tu także wiele galerii sztuki. Można wymienić "Galerię Sibat al-Szejk", która prezentuje obrazy, rzeźby i antyki w zabytkowym budynku w jednej uliczce Starego Miasta. W dawnej pracowni rzeźbiarskiej Hanny Said Musmar jej wnuki otworzyły centrum dla zwiedzających, w którym można poznać proces produkcji wyrobów ceramicznych, a także różne maszyny do wyrobu gliny.
Od kwietnia 1999 roku działa w mieście organizacja non-profit "The Nazareth Fund", aktywna w dziedzinach edukacji, nauki, sztuki, literatury, zdrowia, sportu, pomocy społecznej i renowacji zabytków sztuki. Zapewnia stypendia na prowadzenie badań nad historią i dziedzictwem kulturowym Nazaretu. Celem organizacji jest stworzenie spójnego i tolerancyjnego społeczeństwa, w którym wszyscy obywatele będą mogli żyć razem w harmonii, niezależnie od wyznania, przynależności narodowej czy poziomu wykształcenia. "Stowarzyszenie El-Machbazz" działa na rzecz edukacji oraz propagowania arabskiej poezji i muzyki. Od 1991 roku w mieście działa arabska Orkiestra Nazaretu.
Media.
Od 1983 roku w mieście wydawana jest arabskojęzyczna gazeta Sonara, która była pierwszą prywatną arabską gazetą w Izraelu. Od 1987 roku wydawana jest także gazeta "Kul al-Arab". W północno-zachodnim skraju miasta mieści się arabska rozgłośnia radiowa "A-Shams". Stacja nadawcza jest w kibucu Kefar ha-Choresz.
Edukacja i nauka.
Zgodnie z danymi "Izraelskiego Centrum Danych Statystycznych" w Nazarecie jest 50 szkół, w tym 28 przedszkoli, 29 podstawowych i 7 średnich. W 2011 roku w 787 klasach szkolnych uczyło się ponad 22 tys. uczniów, w tym 13 tys. w szkołach podstawowych. Średnia uczniów w klasie wynosiła 28. Ze szkół można wymienić szkołę techniczną "Al-Kafza Amal". Istniejący od 2002 roku Instytut Akademicki Nazaret był pierwszym akademickim college utworzonym dla arabskiej społeczności w Izraelu. Szkoła jest także nazywana "Centrum Edukacyjnym Tawfika Ziad" (ang. "Taufik Zi’ad Educational Center"). Poza tym są tutaj liczne szkoły utrzymywane przez różne instytucje kościelne. W zachodniej części miasta znajduje się szkoła i seminarium greckokatolickie św. Józefa. Tuż obok jest katolicka szkoła prowadzona przez siostry salwatorianki. W północnej części miasta jest ewangelicka szkoła episkopalna. We wschodniej części miasta jest szkoła zakonna św. Józefa.
Turystyka.
Turystyka jest najważniejszym źródłem dochodów mieszkańców miasta. Dlatego rada miejska czyni wiele starań, aby gruntownie odrestaurować centrum miasta, a zwłaszcza ulice w sąsiedztwie bazyliki Zwiastowania. Najważniejsze obiekty turystyczne usytuowane są w centrum Starego Miasta i zostały opisane w dziale "Zabytki" i "Religia".
Informacja turystyczna.
Biuro informacji turystycznej znajduje się poniżej bazyliki, przy ulicy Casa Nova. W jego pobliżu mieści się kilka banków i kantorów umożliwiających wymianę pieniędzy.
Szlaki turystyczne.
Po mieście wytyczono cztery szlaki turystyczne: (1) "Spacer po Starym Mieście" jest także nazywany "Drogą Pielgrzymów", ponieważ przechodzi przez jedne z najważniejszych świętych miejsc chrześcijaństwa. Jest on dopasowany do wszystkich grup wiekowych i jego przejście zajmuje około 2–3 godzin. (2) "Spacer po Rynku" pozwala poznać atmosferę Starego Miasta rozciągającego się wokół rynku. Trasa została policzona na czas około 1 godziny, podczas którego można zwiedzić tutejsze stragany uliczne. (3) "Ukryte Kościoły i Klasztory" jest 1,5-godzinnym spacerem prowadzącym przez kilka kościołów i klasztorów, których wspólną charakterystyczną cechą jest pewne oddalenie od najważniejszych miejsc turystycznych miasta. (4) "Nocny Spacer" jest najbardziej wyróżniającym się szlakiem, prowadzącym po uznawanych za szczególnie pięknie oświetlone w nocy budynkach Nazaretu. Jego przejście zajmuje około 1,5 godziny.
Baza noclegowa.
Największy hotel w mieście to pięciogwiazdkowy "Golden Crown-Nazareth Hotel". Przez kilka lat służył on jako ośrodek do przetrzymywania nielegalnych cudzoziemców. Obecnie jest to luksusowy ośrodek hotelowy z basenem i pełną infrastrukturą rekreacyjno-wypoczynkową. Najbliżej centrum leży trzygwiazdkowy "Galilee Hotel". Zapewnia on atmosferę hostelu pielgrzymów, łącząc ją z wygodą nowoczesnego hotelu. Na obrzeżach miasta położony jest czterogwiazdkowy "Tabar Hotel" (dawny "Grand New Hotel"). Z mniejszych hoteli w centrum znajduje się trzygwiazdkowy "Hotel Rimonim" i "Fauzi Azar Inn". Dla chrześcijańskich pielgrzymów istnieje możliwość noclegu w zabudowaniach klasztornych nazaretanek lub we franciszkańskim schronisku "Casa Nova".
Religia.
Najważniejszym chrześcijańskim kompleksem obiektów sakralnych jest zespół Klasztoru Franciszkanów. W klasztorze przebywa około 20–30 mnichów franciszkańskich. W podziemiach jest niewielkie muzeum historyczne. Klasztor mieści także katolicką szkołę "Saint Terra". W południowej części kompleksu klasztornego znajduje się bazylika Zwiastowania Pańskiego. Wedle tradycji chrześcijańskiej bazylika stoi na miejscu, w którym Archanioł Gabriel miał zwiastować Maryi, iż stanie się Matką Syna Bożego. Jest to jedna z trzech najważniejszych świątyń chrześcijańskich odwiedzanych przez pielgrzymów przybywających do Ziemi Świętej (po bazylice Bożego Grobu w Jerozolimie i bazylice Narodzenia Pańskiego w Betlejem). Jest to jedno z najważniejszych świętych miejsc katolicyzmu. W północnej części kompleksu klasztornego stoi Kościół św. Józefa. Pod współczesnym kościołem znajduje się podziemna grota, która według tradycji chrześcijańskiej leżała pod warsztatem ciesielskim Józefa, męża Marii. Prawdopodobnie do warsztatu przylegał dom, w którym wychowywał się i dojrzewał Jezus Chrystus. W północnej części Starego Miasta jest położona Cerkiew Archanioła Gabriela. Według tradycji prawosławnej anioł Gabriel ukazał się Marii przy źródle, a nie w jej domu, za który uważana jest grota w katolickiej bazylice. W krypcie cerkwi znajduje się źródło zasilające stojącą u jej stóp studnię. W pobliżu jest Źródło Marii, nazywane także Fontanną Świętej Dziewicy. Wielu chrześcijan wierzy, że jej woda posiada właściwości lecznicze. Źródło jest symbolem miasta. Najważniejszym obiektem sakralnym w rejonie bazaru jest melchicki Kościół Synagogi. Tradycja łączy go z synagogą, w której miał modlić się i nauczać Jezus Chrystus. Kościół Mensa Christi jest małym kościołem franciszkańskim, w którego wnętrzu znajduje się wielki kamień. Według katolickiej tradycji służył on jako stół Chrystusowi i apostołom. Kościół Zbawiciela należy do Kościoła anglikańskiego. Z powodu braku pieniędzy nie został on nigdy ukończony (brak iglicy na wieży). Kościół św. Antoniego i Maronicki Kościół Zwiastowania należą do społeczności maronickiej. Koptyjski Kościół Zwiastowania leży we wschodniej części Starego Miasta i należy do Kościoła koptyjskiego. Na wysokim wzgórzu na północny zachód od centrum miasta jest położona bazylika Jezusa Młodzieńca. Rozciąga się stąd malownicza panorama na całe miasto. Kościół został wzniesiony przez salezjan. Obok bazyliki wybudowano także klasztor salezjanek. Natomiast w południowej części miasta wznosi się góra Har Kidumim, nazywana "Górą Strącenia". Tradycja chrześcijańska utożsamia tę górę z miejscem związanym z życiem Jezusa Chrystusa. Uważa się, że jest to miejsce, z którego mieszkańcy Nazaretu zamierzali strącić Jezusa. Dlatego jest ona nazywana "Górą Strącenia". Na północ od tego miejsca znajduje się wzgórze, z którego według tradycji Maria obserwowała przebieg całego wydarzenia. Wzniesiono w tym miejscu Pałac Biskupa nazywany także Kaplicą Trwogi. W dniu 21 czerwca 2009 roku prawosławny patriarcha Jerozolimy Teofil III wmurował w pobliżu kaplicy kamień węgielny pod budowę szkoły prawosławnej. Poza wymienionymi wyżej obiektami w mieście znajdują się liczne klasztory i mniejsze chrześcijańskie obiekty sakralne.
Nazaret odwiedziło trzech papieży: Paweł VI (5 stycznia 1964), Jan Paweł II (25 marca 2000) i Benedykt XVI (14 maja 2009).
Najważniejszym obiektem muzułmańskim w mieście i najstarszym meczetem na Starym Mieście jest wzniesiony w 1812 roku Biały Meczet. Miał symbolizować nową erę pokoju pomiędzy mniejszościami narodowymi żyjącymi w Nazarecie. Meczet Pokoju jest pierwszym współcześnie wybudowanym meczetem w mieście. Do 1960 roku jedynym meczetem w Nazarecie był Meczet Biały. Obecnie jest to największy i najważniejszy meczet w mieście. Mniejszymi meczetami są: Meczet Makam an-Nabi Sa’in, Meczet szejka Amir ad-Dina i Meczet Szihaba ad-Dina.
Sport i rekreacja.
Tutejsza drużyna piłkarska Maccabi Ahi Nazaret gra w II lidze krajowej. Rozgrywki prowadzi na stadionie "Ilut", który może pomieścić 5 tys. widzów. Klub został założony w 1967 roku i jest jednym z ważniejszych arabskich klubów sportowych działających w Izraelu. Mniejszym klubem jest koszykarski Maccabi Nazaret YMCA. W zachodniej części miasta, przy miejskim centrum kultury "Abu Salma" znajduje się ośrodek sportowy z dużym kompleksem kortów tenisowych. W północno-zachodnim skraju miasta jest basen pływacki "Aharbje".

</doc>
<doc id="77642" url="https://pl.wikipedia.org/wiki?curid=77642" title="Klasyfikacja medalowa Letnich Igrzysk Olimpijskich 2004">
Klasyfikacja medalowa Letnich Igrzysk Olimpijskich 2004

Podczas Letnich Igrzysk Olimpijskich 2004 w Atenach rozdano 301 kompletów medali, którymi podzieliło się 74 państw (o 6 mniej niż w Sydney). Kolejny raz najwięcej medali zdobyła reprezentacja Stanów Zjednoczonych. Polacy zajęli 23. miejsce.
Od zakończenia igrzysk w wyniku skandali dopingowych nastąpiły zmiany w podziale medali:
Leonidas Sambanis z Grecji utracił brąz, na jego miejsce medal otrzymał Israel José Rubio z Wenezueli;
Rosjankę Irinę Korżanienko pozbawiono złota, wynik: złoto dla Kubanki Yumileidi Cumbá, srebro dla Niemki Nadine Kleinert i brąz dla Rosjanki Swietłany Kriwielowej;
Węgra Róberta Fazekasa pozbawiono złota, wynik: złoto dla Litwina Virgilijusa Alekny, srebro dla Węgra Zoltána Kővágó i brąz dla Estończyka Aleksandra Tammert;
Węgra Adriána Annusa pozbawiono złota, wynik: złoto dla Japończyka Kōjiego Murofushiego, srebro dla Białorusina Iwana Cichana i brąz dla Turka Eşrefa Apaka;
Irlandczyka Ciana O’Connora pozbawiono złota (wykryto doping u jego wierzchowca, Waterford Crystal), wynik: złoto dla Brazylijczyka Rodrigo Pessoa, srebro dla Amerykanina Chrisa Kapplera i brąz dla Niemca Marco Kutschera;
Ukraińca Jurija Biłonoha (dopiero 5 grudnia 2012) pozbawiono złota, wynik: złoto dla Amerykanina Adama Nelsona, srebro dla Duńczyka Joachima Olsena i brąz dla Hiszpana Manuela Martíneza.
Legenda:

</doc>
<doc id="77646" url="https://pl.wikipedia.org/wiki?curid=77646" title="Zielony Staw Gąsienicowy">
Zielony Staw Gąsienicowy

Zielony Staw Gąsienicowy lub po prostu Zielony Staw – należące do Gąsienicowych Stawów jezioro polodowcowe w Tatrach Wysokich, położone na wysokości 1672 m n.p.m. w kotle lodowcowym poniżej Skrajnej Turni.
Dawniej staw nosił nazwę "Suczy Staw" (od złej suki kaleczącej owce, którą podobno w nim utopiono, a znaleziono w Jaskini Kasprowej). Zielony Staw jest największym jeziorem Doliny Zielonej Gąsienicowej i ósmym co do wielkości jeziorem polskich Tatr. Według danych z przewodnika "Tatry Wysokie" Witolda Henryka Paryskiego powierzchnia jeziora wynosi 3,84 ha (długość 275 m, szerokość 238 m), głębokość 15,1 m. Na zdjęciu satelitarnym z 2004 r. powierzchnia jest nieco mniejsza i wynosi 3,764 ha. Wody jeziora cechuje duża przeźroczystość (nawet do 10 m) i jasnozielone zabarwienie wywołane niewielką ilością planktonu.
Dla wygody dziewiętnastowiecznych turystów w 1896 r. Towarzystwo Tatrzańskie zbudowało na północnym brzegu jeziora drewniany schron. Zniszczyły go śniegi w 1907 r.
Staw był od dawna sztucznie zarybiany, pierwszy raz w 1909. Ponownie w 1949 wypuszczono do stawu narybek pstrąga źródlanego. Początkowo, gdy jezioro było jeszcze bogate w plankton, ryby osiągnęły spore rozmiary. Później jednak, gdy ryby wyjadły plankton, większość z nich wyginęła. Staw zamarza w październiku-listopadzie, a rozmarza w maju-czerwcu.
Ze stawu wypływa potok Sucha Woda płynący dnem Doliny Gąsienicowej (na znacznej części długości jego wody zanikają pod kamieniami). Nad brzegami stawu rośnie rzadka w Karpatach turzyca Lachenala.

</doc>
<doc id="77650" url="https://pl.wikipedia.org/wiki?curid=77650" title="Chiński Mur">
Chiński Mur



</doc>
<doc id="77651" url="https://pl.wikipedia.org/wiki?curid=77651" title="Jałowiec (ujednoznacznienie)">
Jałowiec (ujednoznacznienie)



</doc>
<doc id="77652" url="https://pl.wikipedia.org/wiki?curid=77652" title="Klajdowanie">
Klajdowanie



</doc>
<doc id="77653" url="https://pl.wikipedia.org/wiki?curid=77653" title="Jałowiec (Pasmo Jałowieckie)">
Jałowiec (Pasmo Jałowieckie)

Jałowiec (1111 m n.p.m.) – szczyt Pasma Przedbabiogórskiego, które według regionalizacji Polski opracowanej przez Jerzego Kondrackiego należy do Beskidu Makowskiego. Na mapach i w przewodnikach turystycznych często Pasmo Przedbabiogórskie dzieli się na Grupę Mędralowej, Pasmo Solnisk i Pasmo Jałowieckie, wszystkie zaliczając do Beskidu Żywieckiego. W kwestii wysokości od lat panuje nieporozumienie. Geodeci umieścili punkt pomiarowy nieco poniżej szczytu, na wysokości 1110,9 m, w związku z tym wszystkie źródła zgodnie podają wysokość 1111 m (zob. np.). Na dokładnej mapie topograficznej widać jednak, że szczyt leży powyżej poziomicy 1112,5 m.
Topografia.
Jałowiec jest najwyższym szczytem Pasma Jałowieckiego. Znajduje się pomiędzy Czerniawą Suchą (1062 m), od której oddziela go Przełęcz Sucha (982 m), a Kolędówką (884 m), od której oddziela go płytka przełęcz Opaczne (879 m). Jest zwornikiem. Na szczycie Jałowca grzbiet Pasma Przedbabiogórskiego rozgałęzia się na dwa grzbiety obejmujące dolinę Stryszawki. Orograficznie prawy, główny grzbiet (zwany Pasmem Jałowieckim) biegnie przez przełęcz Opaczne, Kolędówkę (883 m), Kiczorę (905 m), przełęcz Przysłop (661 m) i Magurkę (872 m) do doliny Skawy. Lewy, krótszy grzbiet (Pasmo Solnisk) biegnie przez przełęcz Cichą (775 m), Kobylą Głowę (841 m), Opuśniok (819 m) i inne wierzchołki po ujście Lachówki do Stryszawki. 
Jałowiec wznosi się nad dolinami trzech rzek; od południowo-wschodniej strony jest to dolina Skawicy, od północno-zachodniej dolina Koszarawy, od północnej dolina Stryszawki. W stoki Jałowca wcinają się doliny pięciu potoków: źródłowy potok Koszarawy, nienazwany potok uchodzący do Stryszawki oraz potoki Opaczny i Korycina uchodzące do Skawicy. Administracyjnie znajduje się na terenie miejscowości Stryszawa i Zawoja.
Opis masywu Jałowca.
Wg dawnego Przewodnika po Beskidach Zachodnich K. Sosnowskiego.
"Jest najwyższym w paśmie Przedbabiogórskim wierchem. Od siedzib ludzkich znacznie oddalony, (...) jest miłą górą, ale głuchą i mało zwiedzaną; na szczytowej hali stoi znak mierniczy, a otacza ją półkolem skarlały las bukowy. Jałowcowych krzewów mało tu zoczymy, (...) lecz spostrzegamy na wys. 1100 m dwa łany rosłej kosodrzewiny w otoczeniu przerastającej je świerczyny, co z punktu widzenia przyrodniczego jest zjawiskiem interesującym. Szczyt Jałowca po suskiej stronie już zalesiony, kąpie się we wszelakich tonach zieleni, jest pusty i odludny, a przez to pociągający; na płd. jego stoku rozpościera się druga wielka, spadzista hala Trzebuńska, także jak i szczytowa bez szałasów."
Stan aktualny.
Obecnie Jałowiec jest niemal całkowicie zalesiony. Na jego stokach znajdują się jeszcze dwie duże polany: podwierzchołkowa Hala Trzebuńska – położona pod przełęczą Opaczne polana, na której znajduje się należące do Zawoi osiedle Opaczne ze schroniskiem Opaczne i niewielka i zarastająca Polana Krawcowa nad przełęczą Cichą. Dawniej polan było więcej i były większe. Najbardziej widokowa jest Hala Trzebuńska (nazywana też Halą Kubulkową. Stanowi punkt widokowy, z którego można przy dobrej widoczności obejrzeć panoramę Beskidu Śląskiego (Barania Góra, Skrzyczne), Kotliny Żywieckiej, Beskidu Żywieckiego – z Pilskiem i Babią Górą w całej okazałości (od przełęczy Krowiarki aż po Jałowiecką), a przy bardzo dobrej – szczyty Małej Fatry. 
Na wierzchołku Jałowca znajdują się ławki dla turystów i duża fotografia panoramy widocznej z Jałowca z opisanymi wszystkimi szczytami.
Historia.
W czasie II wojny światowej szczytem Jałowca przebiegała granica pomiędzy Generalnym Gubernatorstwem a III Rzeszą. Wieś Stryszawa znajdowała się w Rzeszy, a Zawoja w GG. Ruiny jednej ze strażnic widoczne są na szczycie Jałowca. Idąc szlakiem niebieskim w kierunku Lachowic na przełęczy Cichej możemy jeszcze odnaleźć pozostałości fundamentów większej placówki Grenzschutzu – niemieckiej straży granicznej.
Na szczycie znajduje się drewniany krzyż upamiętniający pobyt w tym miejscu kardynałów: Wyszyńskiego i Karola Wojtyły, późniejszego papieża Jana Pawła II, postawiony przez mieszkańców Stryszawy w 2000 roku.

</doc>
<doc id="77656" url="https://pl.wikipedia.org/wiki?curid=77656" title="Lachowice">
Lachowice

Lachowice – wieś w Polsce, położona w województwie małopolskim, w powiecie suskim, w gminie Stryszawa.
W latach 1954–1972 wieś należała i była siedzibą władz gromady Lachowice. W latach 1975–1998 wieś położona była w województwie bielskim.
Położenie.
Wieś położona jest na zachód od Suchej Beskidzkiej, na wysokości 400–450 m n.p.m. w dolinie potoku Lachówka (dopływ Stryszawki), oraz na zboczach dwóch pasm górskich. Od południowo-wschodniej strony są to zbocza Pasma Solnisk, północno-zachodnie zaś należą do Pasma Pewelskiego. Według opracowanej przez Jerzego Kondrackiego regionalizacji Polski obydwa te pasma należą do Beskidu Makowskiego. Pod koniec 2010 r. we wsi zamieszkiwało 2101 osób. Przez Lachowice przebiega od 1884 r. linia kolejowa Sucha Beskidzka – Żywiec (fragment kolei transwersalnej). Obok Lachowic przebiega droga wojewódzka nr 946.
Historia.
Historia Lachowic sięga XIII wieku. Wtedy to w rejon podbabiogórski napłynęła ludność dwoma głównymi szlakami: z północnego zachodu od Śląska, brzegiem Skawy i z północnego wschodu od Krakowa doliną Raby.
Pierwszymi osadnikami byli Wołosi, którzy pojawili się w XVI wieku. Jednak dopiero w XVII wieku wieś została oficjalnie założona przez Piotra Komorowskiego, właściciela dóbr suskich. Połączona została z czterech osad: Kobylanki, Lubnicy, Lachowic i Mącznej. Lachowice oraz kilka sąsiednich wsi tworzyły tzw. „państwo suskie”, które przechodziło kolejno w ręce Wielopolskich, Branickich i Tarnowskich.
Pierwsza wzmianka o Kobylance, osadzie pasterskiej z przysiółka Mizioły (Lachowice Górne), pochodzi z 1598 roku. Od 1608 roku obecna jest nazwa Lubnicy, zajmującej polany dolnych Lachowic. Większość mieszkańców osiedliła się w Lachowicach, głównej części wsi. Po jej północnej stronie znajdowała się Mączna. Współczesna nazwa, używana od 1670 roku, wzięła się od napływowej ludności określanej jako „Lachowie”.
Miejscowa ludność, poza rolnictwem i pasterstwem, trudniła się rzemiosłem rękodzielniczym, przeznaczonym na targi w pobliskich miejscowościach – Żywcu, Makowie i Suchej Beskidzkiej. Na przestrzeni XVIII wieku zajmowano się również folowaniem sukna w foluszach.
W Lachowicach istniała mniejszość żydowska, której przedstawiciele byli właścicielami karczm.
W 1834 roku wybudowano leśniczówkę. Parafia w Lachowicach powstała w 1841 roku. Pod koniec XIX wieku wybudowano pierwsze murowane domy. W Lachowicach Dolnych utworzono 3-klasową szkołę, a szkołę powszechną usytuowano w Lachowicach Górnych. Budynek był drewniany i składał się z jednej sali lekcyjnej i trzech mieszkań.
W ostatnich latach XIX wieku okoliczni mieszkańcy zajęli się zabawkarstwem, które pełniło rolę dodatkowego zarobku. Drewniane wyroby trafiały do krakowskich Sukiennic, Poznania i na Kresy Wschodnie. Najbardziej znaną rodziną twórców byli Balcerowie, u których tradycja strugania zabawek przetrwała do czasów współczesnych.
W ramach Ligi Popierania Turystyki we wsi zapewniono 60 miejsc noclegowych.
W 2001 po obfitych opadach deszczu doszło do rozległego osunięcia ziemi, które zniszczyło kilkanaście domostw.
Zabytki.
Najważniejszym zabytkiem wsi jest drewniany kościół św. Piotra i Pawła z 1789 roku. Kościół w Lachowicach reprezentuje typową dla tego obszaru Polski drewnianą architekturę sakralną, która nawiązuje swoim stylem do późnego średniowiecza, ale posiada także elementy barokowe. Wraz z dziewięcioma innymi drewnianymi kościołami południowej Polski został on zgłoszony do wpisania na listę światowego dziedzictwa kultury UNESCO, ale ostatecznie na listę wpisano tylko 6 najstarszych budowli. W 2003 roku kościół został laureatem nagrody Ministra Kultury na „Zabytek Zadbany”. Kościół znajduje się na Szlaku Architektury Drewnianej województwa małopolskiego.
Poza kościołem, we wsi znajduje się kilka drzew – pomników przyrody. Większość usytuowana jest w bezpośrednim sąsiedztwie kościoła.
Do historii przeszedł już zabytkowy młyn, wielokrotnie podpalany przez miejscowego szaleńca. Ostatnia jego próba okazała się skuteczna i, mimo ogromnej akcji gaszenia prowadzonej przez miejscową Ochotniczą Straż Pożarną, nie udało się go uratować.
Wypoczynek.
Lachowice stanowią dobry punkt wyjścia szlaków turystycznych w Beskid Żywiecki oraz Beskid Mały. Miejscowość posiada liczne chatki letniskowe, do których przyjeżdżają turyści by wypocząć w ciszy wśród gór. W Lachowicach znajduje się Chatka studencka SST „Pod Solniskiem”.

</doc>
<doc id="77658" url="https://pl.wikipedia.org/wiki?curid=77658" title="Kojszówka">
Kojszówka

Kojszówka – wieś w Polsce położona w województwie małopolskim, w powiecie suskim, w gminie Maków Podhalański.
Wieś położona jest w dolinie Skawy przy ujściu do niej jednego z jej prawych dopływów, u podnóży Kamiennej (719 m n.p.m.) i Mosorowej Góry (691 m), dwóch szczytów Beskidu Makowskiego.
Wieś powstała najprawdopodobniej w 1. połowie XV wieku. Pierwszy dokument, w którym pojawia się nazwa wsi, Koiszówka, to pochodzący z 1443 spis miejscowości starostwa lanckorońskiego. Nazwa wsi to nazwa dzierżawcza, pochodzi od imienia "Kojs". W latach 1772–1839 wieś znalazła się pod zaborem austriackim. Później stanowiła własność hrabiego Ludwika Saint Genois d`Anneacourt a następnie żywieckich Habsburgów. Na początku XX wieku dobra te były dzierżawione przez Żyda Mośka, który mieszkał w drewnianym dworku wzniesionym przez Habsburgów a utrzymywał się z zajezdnej karczmy. W 1910 roku karczma ta wraz z dworkiem została zakupiona przez miejscowych gospodarzy. W latach 1954–1960 wieś należała i była siedzibą władz gromady Kojszówka, po jej zniesieniu w gromadzie Osielec. W latach 1975–1998 miejscowość położona była w województwie bielskim. W 1998 roku została erygowana parafia Kojszówka-Wieprzec pw. Matki Boskiej Częstochowskiej, wcześniej wieś należała do parafii w Osielcu. W 1993 roku nadany został akt konsekracji Świątyni w wyniku czego wierni mogli otrzymywać wszystkie sakramenty święte.
Z zabytków wsi wymienić można kaplicę murowaną i kamienną figurę przydrożną z 1. połowy XIX wieku.

</doc>
<doc id="77659" url="https://pl.wikipedia.org/wiki?curid=77659" title="Monica Belucci">
Monica Belucci



</doc>
<doc id="77660" url="https://pl.wikipedia.org/wiki?curid=77660" title="Monica Bellucci">
Monica Bellucci

Monica Bellucci (ur. 30 września 1964 w Città di Castello) – włoska aktorka.
Początkowo pracowała jako modelka, w filmie debiutowała w 1990 roku. Grała głównie w filmach włoskich i francuskich (m.in. "Apartament" z 1996, nominacja do Cezara; "Doberman" z 1997). Znana amerykańskiej publiczności po roli w "Podejrzanym" (2000), gwiazdą światowego formatu i współczesnym symbolem seksu stała się po występie w "Malenie" Giuseppe Tornatore (2000).
Pozycję gwiazdy ugruntowała rolami w kontrowersyjnym "Nieodwracalne" Gaspara Noé z 2002, ekranizacji komiksu "" z 2002, drugiej i trzeciej części trylogii Lany i Lilly Wachowskich ("Matrix Reaktywacja" i "Matrix Rewolucje" z 2003) oraz w "Pasji" Mela Gibsona (2004), gdzie wcieliła się w postać Marii Magdaleny.
Życiorys.
Monica Bellucci urodziła się w Città di Castello jako jedyne dziecko Pasquale Bellucciego, właściciela firmy spedycyjnej, i Brunelli Briganti, gospodyni domowej. Data urodzenia aktorki pozostaje sporna. Podaje się lata 1964, 1968 i 1969; najwięcej zdaje się przemawiać za pierwszą z podanych dat.
W 1984 roku ukończyła Liceum Klasyczne im. Pliniusza Młodszego ("Liceo Classico „Plinio il Giovane”") w rodzinnym mieście, a następnie rozpoczęła studia prawnicze na Uniwersytecie w Perugii ("Università degli Studi di Perugia").
W celu utrzymania się na studiach już na pierwszym roku rozpoczęła karierę modelki. Po 6 miesiącach, roku lub dwóch latach zrezygnowała ze studiów, nie mogąc pogodzić ich z pracą.
W roku 1988 przeniosła się do Mediolanu i podpisała kontrakt z Elite Model Management. Szybko została jedną z głównych modelek domu mody Dolce &amp; Gabbana. Reklamowała biżuterię, perfumy i zegarki. Jej zdjęcia pojawiały się we włoskich (m.in. okładka „Blow Up” z maja 1992 roku) i zagranicznych magazynach (m.in. okładka francuskiego „Photo” z kwietnia 1990 roku; amerykański „Sports Illustrated” z 11 lutego 1991 roku). Pozowała m.in. dla takich fotografów jak Bruce Weber, Richard Avedon i Fabrizio Ferri.
Podobnie jak wiele modelek postanowiła spróbować swoich sił w filmie. W 1990 roku zagrała swoją pierwszą rolę we włoskim serialu "Życie u boku dzieci" w reżyserii Dina Risiego. Jej debiutem kinowym był film "La Riffa" z 1991 roku, gdzie wcieliła się we Francescę, wdowę zmuszoną do uprawiania prostytucji.
W jednym z magazynów zauważył ją Francis Ford Coppola i tylko na podstawie zdjęć dał jej niewielką rolę w "Drakuli" (1992). Bellucci, izraelska modelka Michaela Bercu oraz Rumunka Florina Kendrick zagrały trzy narzeczone transylwańskiego władcy.
Po występie u Coppoli kariera aktorska Moniki Bellucci nie nabrała szczególnego rozpędu. W "Bohaterach" – komedii kryminalnej Carla Vanziny z 1994 roku – zagrała piękną Deborah, jednak zwykle dostawała role trzecioplanowe lub epizodyczne jak żona faraona w uhonorowanym nagrodą Emmy filmie biblijnym "Józef" (1995) czy księżniczka w niemiecko-włoskiej baśni filmowej "Księżniczka Alisea" (1996), gdzie nie została uwzględniona nawet w napisach końcowych. W filmie "Il cielo è sempre più blu" (1995) Antonia Luigiego Grimaldiego zagrała w epizodzie trwającym około minuty.
W 1996 roku, gdy zdobyła rolę Lisy w "Apartamencie" Gilles’a Mimouniego, definitywnie zdecydowała się na aktorstwo i wyjechała do Francji. Film okazał się sporym sukcesem, zdobywając m.in. nagrodę BAFTA w kategorii najlepszego filmu nieanglojęzycznego. Z kolei sama Bellucci w 1997 roku za występ w "Apartamencie" otrzymała nominację do Césara w kategorii najbardziej obiecująca aktorka.
Po "Apartamencie" wystąpiła w kolejnych francuskich produkcjach – m.in. sensacyjnym "Dobermanie" Jana Kounena (1997), komediowym "W krzywym zwierciadle wyobraźni" Laurenta Bénéguiego (1997) oraz w czarnej komedii Hervégo Hadmara zatytułowanej "Jak ryba bez wody" (1999). Pojawiła się też w "Atomowym amancie" (1998), melodramacie hiszpańskiej reżyserki Isabel Coixet. Włoska aktorka nie rezygnowała z występów w filmach produkowanych w jej ojczyźnie – w komediodramacie zatytułowanym "Noworoczny koniec świata" (1998) wcieliła się w postać zdradzanej przez męża Giulii, która mści się na niewiernym małżonku. Autorem scenariusza (opartego na powieści Niccolò Ammanitiego) i reżyserem tego filmu był Marco Risi, syna Dina Risiego, u którego osiem lata wcześniej debiutowała Bellucci.
W 2000 roku po raz pierwszy zagrała dużą rolę w hollywoodzkiej produkcji – w "Podejrzanym" wystąpiła obok Gene’a Hackmana i Morgana Freemana. Film był remakem francuskiego kryminału zatytułowanego "Przesłuchanie w noc sylwestrową" z 1981 roku. Bellucci zagrała Chantal, piękną i wyrachowaną żonę adwokata Henry’ego Hearsta, oskarżonego o zabójstwo dwóch nastoletnich dziewczynek.
Po występie w "Podejrzanym" otrzymała wiele propozycji zagrania w amerykańskich filmach, które odrzuciła, decydując się przyjąć tytułową rolę w "Malenie" Giuseppe Tornatore.
W 2002 roku wystąpiła w filmie "Nieodwracalne". Dzieło Gaspara Noé było przeznaczone dla widzów, którzy skończyli 21 lat m.in. ze względu na kilkunastominutową scenę gwałtu; Bellucci grała ją 6 razy bez przerw. „Nie sądzę, by amerykańska aktorka jej klasy odważyła się na coś takiego. Monica ma jaja” – komentował Noé. Krytyka doceniła jednak występ włoskiej aktorki. „Dotąd bywała ozdóbką ekranów – teraz zabłysła w dojrzałej, dramatycznej roli” – pisał Wiesław Kot.
W 2004 roku, z powodu ciąży, zrezygnowała z roli w filmie "Zimne dranie" (zastąpiła ją Connie Nielsen). Zasiadała w jury konkursu głównego na 59. MFF w Cannes (2006).
W 2015 roku w filmie "Spectre" w wieku 51 lat wcieliła się w postać Lucii Sciarry, stając się jednocześnie najstarszą „dziewczyną Bonda”.
Życie prywatne.
3 stycznia 1990 roku poślubiła fotografa Claudio Bassę; ich małżeństwo zakończyło się rozwodem. Później była związana z włoskim aktorem Nicolą Farronem. W 1996 roku związała się z francuskim aktorem Vincentem Casselem, którego poznała na planie filmu "Apartament". Bellucci i Cassel pobrali się w 1999 roku. Para zamieszkała w Paryżu. 12 września 2004 roku w Rzymie urodziła się ich córka – Deva. 21 maja 2010 roku w Rzymie urodziła się ich druga córka – Léonie. Pod koniec sierpnia 2013 doszło do rozwodu.

</doc>
<doc id="77665" url="https://pl.wikipedia.org/wiki?curid=77665" title="Jerzy Broszkiewicz">
Jerzy Broszkiewicz

Jerzy Broszkiewicz (ur. 6 czerwca 1922 we Lwowie, zm. 4 października 1993 w Krakowie) – polski prozaik, dramatopisarz, eseista i publicysta oraz autor fantastyki naukowej.
Życiorys.
W roku 1940, po ukończeniu szkoły średniej i szkoły muzycznej, wstąpił do Akademii Muzycznej we Lwowie. W czasie okupacji niemieckiej Lwowa (1941–1944) był karmicielem wszy w Instytucie Badań nad Tyfusem Plamistym i Wirusami profesora Rudolfa Weigla. W 1944 roku przeniósł się do Krakowa. W roku 1945 rzucił studia muzyczne i zajął się wyłącznie pracą literacką.
W latach 1945–1947 współpracował z redakcją tygodnika „Odrodzenie” i czasopisma „Teatr”. W latach 1947–1948 współredagował czasopismo „Ruch Muzyczny”, później w latach 1948-51 był redaktorem miesięcznika „Muzyka”. Był długoletnim kierownikiem literackim Teatru Ludowego w Nowej Hucie. W 1953 wstąpił do PZPR, w tym samym roku został członkiem redakcji „Przeglądu Kulturalnego”.
W 1955 odznaczony Krzyżem Kawalerskim Orderu Odrodzenia Polski i Medalem 10-lecia Polski Ludowej.
Twórczość.
Jego twórczość literacka była różnorodna. Debiutował w 1945 r. opowiadaniem „Monika” zamieszczonym w tygodniku „Odrodzenie”. Debiutem książkowym stała się powieść o getcie „Oczekiwanie”, za którą otrzymał Nagrodę Ziemi Krakowskiej.
Kolejną książką była powieść o Fryderyku Chopinie „Kształt miłości”, za którą otrzymał Nagrodę Państwową II stopnia, zaś w 1971 powieść „Długo i szczęśliwie” została laureatką nagrody CRZZ.
Autor powieści dla młodzieży pisanych w latach 60. i 70., z których wiele zalicza się do powieści fantastycznonaukowych.
Oprócz tego pisał również dramaty (spod jego pióra wyszło ponad 20 sztuk teatralnych, telewizyjnych i radiowych), zbiory felietonów, scenariusze telewizyjne i filmowe oraz publikacje o muzyce. Niektóre z jego sztuk realizowano w Europie, Meksyku, Nowej Zelandii i USA.
Utwory Broszkiewicza przełożono na dziewiętnaście języków, a łączny nakład jego powieści przekroczył liczbę miliona egzemplarzy.
W 1982 otrzymał Nagrodę Państwową I stopnia za całokształt twórczości literackiej.
Pochowany w Alei Zasłużonych (lokalizacja: LXIX pas B - 2 - 2) Cmentarza Rakowickiego w Krakowie.
Życie prywatne.
W Krakowie mieszkał w dzielnicy Krowodrza. Żona – Ewa, doktor habilitowany, lekarz psychiatra (nie żyje), córka – Irena, matematyk, związana z dyrektorem Piwnicy pod Baranami Piotrem Fersterem.

</doc>
<doc id="77666" url="https://pl.wikipedia.org/wiki?curid=77666" title="Toshirō Mifune">
Toshirō Mifune

 – jeden z najpopularniejszych i najlepiej rozpoznawanych na świecie aktorów japońskich, także producent.
Życiorys.
Urodził się w chińskim mieście Qingdao. W Chinach służył w armii japońskiej do 1945 r. Po wojnie powrócił do Japonii, gdzie w 1946 r. zadebiutował w filmie. W 1948 r. wziął udział w castingu do filmu Akiry Kurosawy "Pijany anioł".
Mifune wystąpił w prawie stu siedemdziesięciu filmach. Najbardziej znany jest ze swych ról w dziełach Akiry Kurosawy z lat 50. i 60. Zagrał łącznie w szesnastu filmach reżyserowanych przez Kurosawę i siedmiu innych zrealizowanych według jego scenariuszy i to właśnie Kurosawa jest dzisiaj uważany za prawdziwego odkrywcę i kreatora jego talentu.
Początkowo zasłynął z ról bardzo ekspresyjnych i kontrastujących z dotychczas przyjętymi modelami japońskiej gry aktorskiej (policjant ze "Zbłąkanego psa", gangster z "Pijanego anioła"). W późniejszym okresie jego aktorstwo ewoluowało w stronę stoickiej i oszczędnej gry (kreacje rōninów u Kurosawy, Inagakiego czy w filmach telewizyjnych własnej produkcji).
Po "Rudobrodym" Mifune pokłócił się z Kurosawą, w wyniku czego już nigdy więcej ze sobą nie współpracowali. Mimo to, w późniejszych latach wyrażali się o sobie nawzajem bardzo ciepło. Po tym konflikcie Mifune coraz częściej występował w produkcjach telewizyjnych, aby zapewnić byt swojej firmie, Mifune Productions.

</doc>
<doc id="77668" url="https://pl.wikipedia.org/wiki?curid=77668" title="Ciemna energia">
Ciemna energia

Ciemna energia (ang. "dark energy") – hipotetyczna forma energii, która wypełnia całą przestrzeń i wywiera na nią ujemne ciśnienie, przyspieszając tempo rozszerzania się Wszechświata. Jest to jedno z pojęć wprowadzonych w celu wyjaśnienia przyspieszania ekspansji kosmosu oraz problemu brakującej masy we Wszechświecie. Wyniki badań opublikowane w 2011 wydają się potwierdzać istnienie ciemnej energii.
Pomysłodawcą tego terminu jest Michael Turner.
Ciemna energia różni się istotnie od ciemnej materii – jej oddziaływanie musi mieć charakter odpychający, gdyż inaczej, wciągnięta w obręb galaktyk i gromad galaktyk, wpływałaby dynamicznie na widoczną materię. Żadnego takiego wpływu jednak nie zaobserwowano. Ponadto siła odpychająca rozwiązuje problem przyspieszonej ucieczki galaktyk. Wszystkie obecne pomiary stwierdzają, że z niewiadomego powodu Wszechświat rozszerza się coraz szybciej. Z pomiarów obecnego tempa ekspansji, przy założeniu, że ulega ona spowolnieniu, wynikałoby, że wiek Wszechświata wynosi około 13,82 mld lat. Przyspieszające tempo ekspansji Wszechświata, pozwala pogodzić obliczony wiek Wszechświata z obserwowanym wiekiem ciał niebieskich.
W 1998 roku dwie niezależne grupy badaczy, wykorzystując pomiary odległych supernowych typu Ia wykryły, że tempo ekspansji Wszechświata ulega przyspieszeniu, i to dokładnie tak, jak przewidywano. Przeprowadzone w 2003 roku nowe badania promieniowania dochodzącego z obszarów nieba o większym zagęszczeniu galaktyk dowodzą, że promieniowanie dobiegające do Ziemi ma wyższą energię (o częstotliwościach przesuniętych w kierunku niebieskiej części widma), co może być interpretowane jako przejaw działania ciemnej energii.
Istnieją liczne hipotezy na temat pochodzenia i natury ciemnej energii. W jednej rozważana jest energia próżni, w innej nieznane pole sił (pole kwantowe zwane kwintesencją).
Dwiema zaproponowanymi formami ciemnej energii są stała kosmologiczna i kwintesencja.
Pierwsza z nich jest statyczna, druga dynamiczna. Rozróżnienie pomiędzy tymi dwiema formami wymaga bardzo dokładnych pomiarów ekspansji Wszechświata, które dałyby obraz zmiany tempa ekspansji z czasem. Obecnie jest to jedno z czołowych zadań kosmologii obserwacyjnej.
Używając stałej kosmologicznej w modelu standardowej teorii kosmologii (metryka FLRW) otrzymuje się obecnie dominujący model kosmologiczny, znany jako "convergence model" czy Model Lambda-CDM, pomimo że aspekt "CDM", tzn. że ciemna materia jest zimna, jest mniej testowany niż aspekty geometryczne.
Hipoteza istnienia ciemnej energii nie jest jak dotąd powszechnie zaakceptowana w środowisku astrofizyków. Część teoretyków uważa, że niewyjaśnione dotąd przyspieszenie rozszerzania się Wszechświata wynika z niedokładności grawitacyjnej części ogólnej teorii względności, którą uznaje się jako ekstrapolację teorii grawitacji, zgodnej z danymi eksperymentalnymi z Układu Słonecznego. Jednakże wszystkie dotychczasowe próby korygowania ogólnej teorii względności są albo matematycznie tożsame z teorią kwintesencji, albo nie zgadzają się z obserwacjami.
Przesłanki obserwacyjne.
Oprócz coraz dokładniejszych danych z przeglądów supernowych typu Ia, na istnienie przyspieszonej ekspansji Wszechświata wskazują również obserwacje:
Rozkład i amplitudy maksimów w widmie mocy oscylacji akustycznych mikrofalowego promieniowania tła potwierdzają z dobrą dokładnością, że Wszechświat jest płaski, tzn. suma gęstości masy-energii w stosunku do gęstości krytycznej wynosi 1. Z kolei sama gęstość materii, włączając bariony oraz ciemną materię, wynosi jedynie około 30% gęstości krytycznej, na co wskazują obserwacje barionowych oscylacji akustycznych i rozkładu struktur wielkoskalowych, a zatem gęstość ciemnej energii musi stanowić pozostałe 70%. Należy podkreślić, że wynik ten otrzymuje się, dopasowując skomplikowany model kosmologiczny, mający niemal 20 swobodnych parametrów. Wynik ten jest jednak całkowicie niezależny od wyniku obserwacji supernowych.
Przeglądy gromad galaktyk również umożliwiają określenie pewnych ograniczeń na historię ekspansji Wszechświata, ponieważ rozkład ich przesunięć ku czerwieni i rozkład mas (inaczej mówiąc, prawdopodobieństwo, że gromada o danej masie i przesunięciu ku czerwieni zostanie zaobserwowana) jest funkcją parametrów kosmologicznych. Obserwablami w tym wypadku mogą być jasność rentgenowska gromady, a także efekt Suniajewa-Zeldowicza.
Pomiar rozkładu ciemnej materii i jej ewolucji w czasie jest możliwy ponadto dzięki zjawisku słabego soczewkowania grawitacyjnego, które polega na zniekształcaniu obrazów odległych galaktyk wskutek zakrzywienia ich światła przy przechodzeniu przez wielkoskalową strukturę. Potencjalnym uzupełnieniem tej metody może być pomiar słabego soczewkowania anizotropii mikrofalowego promieniowania tła.
Dodatkowo, do opracowania dokładniejszego diagramu Hubble’a, oprócz supernowych typu Ia, jako świece standardowe proponowane są również błyski gamma, a także fale grawitacyjne emitowane przez układy podwójne zlewających się gwiazd neutronowych i czarnych dziur – jako tzw. „standardowe syreny”.
Inne hipotezy.
W 2008 Timothy Clifton, Pedro G. Ferreira i Kate Land z Uniwersytetu Oksfordzkiego zaproponowali inną hipotezę wyjaśniającą przyspieszanie ekspansji kosmosu oraz problem „brakującej masy” we Wszechświecie. Ich zdaniem powyższe problemy mogą być wyjaśnione przy założeniu, że Ziemia znajduje się w „specjalnym” czy „wyjątkowym” miejscu we Wszechświecie, gdzie gęstość materii jest znacznie niższa niż w pozostałych częściach kosmosu. Takie założenie jest jednak sprzeczne z postulatami zasady kopernikańskiej i kosmologicznej. Według opublikowanej w grudniu 2008 pracy "Can We Avoid Dark Energy?", analizującej informacje o mikrofalowym promieniowaniu tła pochodzące między innymi z obserwacji satelity Wilkinson Microwave Anisotropy Probe, zaproponowany model „szwajcarskiego sera” nie ma podstaw obserwacyjnych i Ziemia najprawdopodobniej nie znajduje się w żadnym specjalnym czy „uprzywilejowanym” miejscu w Kosmosie. Do podobnego wniosku doszli naukowcy NASA analizujący dane z teleskopu Hubble’a.

</doc>
<doc id="77674" url="https://pl.wikipedia.org/wiki?curid=77674" title="Graffiti (PDA)">
Graffiti (PDA)

Graffiti - rodzaj znaków (pisma odręcznego) rozpoznawanych przez urządzenia z systemem Palm OS.
Litery zbliżone są do liter pisma odręcznego. Obecnie istnieją
co najmniej dwa rodzaje znaków graffiti ("graffiti 1" oraz "graffiti 2").
Wersja 1 graffiti pojawiła się w 1994 roku, natomiast druga pojawiła się 9 lat później, w 2003.
Druga wersja graffiti jest znacznie bardziej zbliżona do liter pisma odręcznego.
Przypisy.
plik

</doc>
<doc id="77675" url="https://pl.wikipedia.org/wiki?curid=77675" title="Matryca CCD">
Matryca CCD

Matryca CCD (od ) – układ wielu elementów światłoczułych, z których każdy rejestruje, a następnie pozwala odczytać, sygnał elektryczny proporcjonalny do ilości padającego na niego światła.
W cyfrowych aparatach fotograficznych najczęściej stosowane są filtry barwne, dające możliwość rejestracji natężenia określonej szerokości spektrum światła w danym punkcie matrycy.
Matrycę skonstruowano głównie na użytek naukowy, zaś jej pierwsze zastosowania były związane z astronomią, gdzie do dziś pozostaje podstawowym narzędziem badawczym, wypierając w zasadzie błony fotograficzne. Obecnie masowo wykorzystuje się matryce CCD o coraz wyższej rozdzielczości w aparatach cyfrowych, gdzie otrzymane dane po przetworzeniu przez jednostkę centralną aparatu mogą zostać zapisane w postaci plików graficznych. W aparatach fotograficznych stosowane są matryce o rozdzielczościach rzędu od kilku do kilkunastu megapikseli, do ponad 30 megapikseli w pełnoformatowych aparatach profesjonalnych i nawet 80 megapikseli w cyfrowych aparatach średnioformatowych. Największe matryce stosowane w obserwatoriach astronomicznych mają od 65 do ponad 100 megapikseli.
Historia.
Pierwszy egzemplarz CCD został zbudowany w 1969 roku przez dwóch naukowców, laureatów Nagrody Nobla: Willarda S. Boyle’a i George E. Smitha z Bell Telephone Laboratories. Szukali oni nowego sposobu rejestracji obrazu, który miał znaleźć zastosowanie w projektowanym wideotelefonie. Urządzenie miało być tanie, a jego technologia oparta na krzemie. Pierwsza kamera złożona była z ośmiu pikseli ułożonych w jeden rząd. Większy model o rozmiarach 100 × 100 pikseli powstał dopiero w 1973 roku. Początkowo technologia była rozwijana w celach obserwacji kosmosu.
Działanie.
Kiedy foton uderzy w atom, może spowodować przeskoczenie elektronu na wyższą powłokę, a w niektórych przypadkach uwolnienie nośnika ładunku (dziur lub elektronów, w zależności od użytego materiału półprzewodnikowego) – jest to tzw. efekt fotoelektryczny wewnętrzny. Kiedy powierzchnia matrycy CCD jest oświetlona, uwolnione zostają nośniki, które gromadzą się w kondensatorach. Nośniki te zostają przesunięte w miarowych impulsach elektrycznych oraz zostają „przeliczone” przez obwód, który wyłapuje nośniki z każdego elementu światłoczułego, przekazuje je do kondensatorów, mierzy, wzmacnia napięcie i ponownie opróżnia kondensatory. Ilość nośników zebranych w ten sposób w pewnym przedziale czasu zależy od natężenia światła. W efekcie otrzymujemy dla każdego elementu światłoczułego informację o wartości natężenia padającego na nie światła, czyli w praktyce informację o jasności obserwowanej w danym punkcie barwy.
Zazwyczaj poszczególne elementy matrycy mierzą ilość światła dla jednej ze składowych RGB, dlatego też na każdy piksel wynikowego obrazu w postaci bitmapy przypada pomiar z kompletu elementów światłoczułych. W 2002 roku firma Foveon opracowała matrycę X3, która potrafi zarejestrować każdą z trzech składowych koloru w każdym punkcie. Obecnie nie jest jednak ona szeroko wykorzystywana.
Rozmiary.
Kolumna „Typ” zawiera oznaczenia wywodzące się od stosowanych dawniej lamp analizujących. Liczby te określały średnicę zewnętrzną lampy. Pole obrazowe lampy o średnicy 1 cala miało przekątną 16 mm, co stanowi podstawę do dalszych obliczeń.

</doc>
<doc id="77676" url="https://pl.wikipedia.org/wiki?curid=77676" title="Fotografia cyfrowa">
Fotografia cyfrowa

Fotografia cyfrowa – fotografia polegająca na zachowaniu wybranego kadru w postaci cyfrowej, a nie, jak w fotografii tradycyjnej, na utrwaleniu go na chemicznym nośniku światłoczułym. Do wykonywania zdjęć, w odróżnieniu od fotografii tradycyjnej (nazywanej nieprawidłowo "analogową"), gdzie stosuje się klasyczny aparat fotograficzny, służy sprzęt o odmiennej konstrukcji, a mianowicie cyfrowy aparat fotograficzny.
Aparaty cyfrowe od roku 2005 są częściej kupowane od aparatów klasycznych i posiadają cechy w tych drugich niespotykane, przykładowo nagrywanie krótkich filmów. Smartfony i tablety także często mają wbudowane małe aparaty cyfrowe.
Fotografia cyfrowa ewoluowała wprost od kamer telewizyjnych, lecz długo trzeba było czekać na jej upowszechnienie, ze względu na trudną technologicznie miniaturyzację cyfrowych przetworników fotoelektrycznych o zadowalającej rozdzielczości.
Obecne aparaty cyfrowe mają rozdzielczość porównywalną z fotografią tradycyjną (np. kompaktowy Canon G10 ma 15 Mpx; pełnoklatkowe lustrzanki Sony DSLR-α900 – 25 Mpx, Canon EOS-1Ds Mark III – 21 Mpx; średnioformatowy 6×6 cm Hasselblad H3DII-60 – 60 Mpx, a 6×17 cm Seitz ma 160 Mpx).
Metoda realizacji.
Zachowanie wybranego kadru w aparatach cyfrowych odbywa się, w uproszczeniu, poprzez pomiar natężenia światła (zob. efekt fotoelektryczny) dla poszczególnych pikseli (punktów) matrycy, na którą pada światło poprzez obiektyw. Różnica pomiędzy fotografią cyfrową a tradycyjną sprowadza się zasadniczo tylko do metody tego zachowania, gdyż cała optyka właściwie nie uległa znacznym modyfikacjom w stosunku do fotografii tradycyjnej. Charakterystyczne w technice cyfrowej jest to, że każde zdjęcie posiada dokładnie określoną rozdzielczość obrazu wyrażoną w pikselach (jednostką rozdzielczości aparatu jest megapiksel – Mpx lub Mpix – trwają prace nad aparatami o rozdzielczości gigapikselowej), podczas gdy w fotografii tradycyjnej rozdzielczość jest cechą charakterystyczną błony światłoczułej, a dokładniej jest zależna od wielkości kryształów halogenków srebra. W obu przypadkach rozdzielczość fotografii limitowana jest dodatkowo zdolnością rozdzielczą obiektywu.
W obu technologiach występuje efekt ziarna (szumów) rosnącego wraz ze zwiększaniem czułości sensora lub filmu. W przypadku matrycy, wynika to z większego wzmocnienia sygnału, które to wzmocnienie wpływa także na wzrost szumów. W przypadku błon fotograficznych o wysokiej czułości używa się większych, i co za tym idzie, bardziej widocznych ziaren bromku srebra.
Przetworniki fotoelektryczne.
W aparatach cyfrowych występują dwa główne rodzaje przetworników fotoelektrycznych:
W 2002 roku firma Foveon stworzyła matrycę X3, potrafiącą rejestrować natężenie trzech barw składowych w każdym punkcie (pikselu) matrycy. Matryca CCD natomiast pozwala rejestrować tylko jedną barwę, dlatego zwykle stosuje się ją wraz z filtrami barwnymi. Przetworniki umożliwiające bezpośrednią rejestrację trzech barw składowych używane są obecnie jedynie w produktach firmy Sigma oraz Polaroid (model X530).
Formaty zapisu danych.
Ze względu na oszczędność zasobów pamięciowych używanych w aparatach cyfrowych, do zapisu fotografii najczęściej stosuje się format pliku JPEG, który charakteryzuje się kompresją stratną. Oznacza to, że zmniejszenie pliku odbywa się kosztem utraty pewnych szczegółów zdjęcia lub niewielkimi zniekształceniami. Z reguły użytkownik może wybrać, czy zależy mu na silniejszej kompresji (zmieści wtedy w pamięci więcej zdjęć), czy lepszej jakości zdjęć. Droższe aparaty fotograficzne pozwalają także na zapis alternatywny w postaci formatu TIFF (kompresja bezstratna) lub RAW (pełna informacja z matrycy aparatu), co daje większe możliwości manipulacji obrazem. Zdjęcia takie zajmują jednak znacznie więcej miejsca na nośniku danych. Format RAW (pojawiający się także pod innymi nazwami, np. w aparatach firmy Nikon jako NEF) zawiera nieprzetworzone dane, pobrane bezpośrednio z czujnika aparatu i pozwala na ingerencję w sposób ich przetworzenia już po wykonaniu zdjęcia.
Karty pamięci.
W aparatach cyfrowych zdjęcia zapisuje się głównie na kartach pamięci. Są to najczęściej pamięci typu Flash EEPROM, rzadziej miniaturowe dyski twarde (microdrive). W okresie rozwoju tego rodzaju nośnika danych powstało wiele jego formatów, najczęściej niekompatybilnych ze sobą. Do najpopularniejszych należą lub należały:
Obecnie obserwuje się stały wzrost rozdzielczości matryc w aparatach cyfrowych, jak też rosnące pojemności kart pamięci w nich stosowanych.

</doc>
<doc id="77677" url="https://pl.wikipedia.org/wiki?curid=77677" title="CCD">
CCD



</doc>
<doc id="77678" url="https://pl.wikipedia.org/wiki?curid=77678" title="Kompresja obrazu">
Kompresja obrazu



</doc>
<doc id="77679" url="https://pl.wikipedia.org/wiki?curid=77679" title="Siatka szpiegowska Cambridge">
Siatka szpiegowska Cambridge

Siatka szpiegowska Cambridge lub Cambridge Five (pol. "Piątka z Cambridge") została zwerbowana przez radziecki wywiad INO NKWD na Uniwersytecie w Cambridge (stąd nazwa).
Członkowie grupy pracowali dla wywiadu radzieckiego od początku II wojny światowej do początku lat pięćdziesiątych XX wieku. Należeli do niej:
oraz subagenci: fizyk jądrowy Alan Nunn May i Leo Long.
Wszystko wskazuje na to, że pierwszym zwerbowanym przez agentów NKWD w Wielkiej Brytanii był Anthony Blunt, który z kolei zwerbował Johna Cairncrossa i przynajmniej jeszcze jednego studenta z Cambridge, Leo Longa. Oficer NKWD prowadzący siatkę z Cambridge, Jurij Modin, stwierdził, że to Guy Burgess zwerbował Anthony’ego Blunta oraz innych i był głową całej siatki.
Guy Burgess, syn oficera Royal Navy, uczeń prestiżowych szkół, m.in. Królewskiej Marynarki Wojennej, college’u Eton oraz Cambridge, od 1939 pracował w Secret Intelligence Service (MI6) oraz w Special Operations Executive ("Kierownictwo Operacji Specjalnych"), zdradzając najtajniejsze sekrety Sowietom.
Anthony Blunt, syn angielskiego duchownego, student matematyki i filozofii na Uniwersytecie Cambridge, pracował w służbie bezpieczeństwa MI5. Reprezentował ją na cotygodniowych spotkaniach Połączonego Komitetu Wywiadu ("Joint Intelligence Committee"), składając z nich raport dla NKWD. Podczas wojny nadzorował z ramienia MI5 zagraniczne placówki dyplomatyczne państw neutralnych w Londynie. Prawdopodobnie otwierał bagaże dyplomatów i fotografował ich zawartość. Był przypuszczalnie, z punktu widzenia NKWD, najcenniejszym agentem w sprawach dotyczących Polski.
Siatka szpiegowska Cambridge – Harold „Kim” Philby, Donald Duart Maclean, Guy Burgess, Anthony Blunt i John Cairncross – położyła na długi czas cień na brytyjskich tajnych służbach i nie tylko. Działalność siatki Cambridge ujawniano stopniowo, pod ściśle tajnym śledztwem kontrwywiadu MI5. Burgess i Maclean, ostrzeżeni przez Kima Philby’ego, uciekli do Związku Radzieckiego w 1951, tym samym przyznając się do winy. W konsekwencji ucieczki Burgessa i Macleana Kim Philby został w 1951 przesłuchany i przeniesiony na emeryturę z SIS – przesłuchujący byli przekonani o jego związkach z wywiadem sowieckim, nie mieli jednak na to materialnych dowodów.
Kim Philby (związany być może z katastrofą lotniczą w Gibraltarze, w której 4 lipca 1943 zginął generał Władysław Sikorski), przebywając w Bejrucie jako korespondent, uniknął aresztowania, uciekając do ZSRR w styczniu 1963. Następnie zdemaskowany został Anthony Blunt, przyznając się oficerom kontrwywiadu MI5 w 1964 i uzyskując bezkarność w zamian za udzielone informacje. Wyszło to na jaw dopiero w 1979. Tożsamość piątego członka siatki, Johna Cairncrossa, została upubliczniona dopiero po ucieczce wysokiego oficera KGB, Olega Gordijewskiego, do Wielkiej Brytanii, lecz John Cairncross przyznał się Security Service (MI5) już w 1951.
Siatka szpiegowska Cambridge była do tej pory najgroźniejszą ujawnioną grupą szpiegowską działającą w Wielkiej Brytanii.

</doc>
<doc id="77682" url="https://pl.wikipedia.org/wiki?curid=77682" title="Góry Kambryjskie">
Góry Kambryjskie

Góry Kambryjskie (wal. "Elenydd", ang. "Cambrian Mountains") – stary, silnie zniszczony masyw górski położony w środkowej Walii (Wielka Brytania) o długości ok. 200 km. Zbudowany głównie ze skał paleozoicznych, sfałdowanych w orogenezach kaledońskiej (część północna i środkowa) i hercyńskiej (część południowa).
Najwyższym szczytem Gór Kambryjskich jest Snowdon (1085 m n.p.m.), ale większość grzbietów górskich nie przekracza 600 m wysokości. Obszar ten, objęty w czwartorzędzie zlodowaceniem, został silnie zerodowany.
Wierzchowiny i stoki górskie pokryte są głównie wrzosowiskami i torfowiskami, jedynie w dolinach zachowały się resztki lasów. Charakterystyczne są tu rozległe pastwiska. Ponadto znajdują się tu pewne ilości surowców mineralnych, takich jak węgiel kamienny, rudy żelaza. Wydobywano tu także surowce skalne, np. łupki. W niektórych dolinach powstały sztuczne zbiorniki wodne, które stanowią główne źródło zaopatrzenia w wodę m.in. dla aglomeracji miejskich Liverpoolu i Birmingham. Jeden ze zbiorników powstał w latach 60. XX wieku w dolinie Tryweryn. Utworzenie zbiornika wiązało się z wysiedleniem walijskojęzycznej ludności tego obszaru. Wywołało to w całej Walii protesty obrońców języka walijskiego.

</doc>
<doc id="77683" url="https://pl.wikipedia.org/wiki?curid=77683" title="Faustyna Kowalska">
Faustyna Kowalska

Maria Faustyna Kowalska (właśc. Helena Kowalska; ur. 25 sierpnia 1905 w Głogowcu, zm. 5 października 1938 w Krakowie) – święta Kościoła katolickiego, zakonnica ze Zgromadzenia Sióstr Matki Bożej Miłosierdzia, mistyczka, stygmatyczka i wizjonerka. Znana przede wszystkim jako głosicielka kultu Miłosierdzia Bożego, nazywana "apostołką Bożego Miłosierdzia" oraz autorka "Dzienniczka", w którym opisała swoje duchowe i mistyczne doświadczenia.
Życiorys.
Pochodzenie i młodość.
Helena Kowalska urodziła się 25 sierpnia 1905 w Głogowcu, wsi położonej obok Świnic Warckich. Była trzecim z dziesięciorga dzieci Stanisława Kowalskiego i Marianny z domu Babel. Jej ojciec był rolnikiem, miał pięć hektarów ziemi, zajmował się również ciesielstwem, matka natomiast była gospodynią domową. Otrzymała chrzest z rąk ks. Józefa Chodyńskiego w kościele świętego Kazimierza w Świnicach Warckich dwa dni po narodzinach, 27 sierpnia. Jej rodzicami chrzestnymi byli Konstanty Bednarek i Marianna Szewczyk. W 1914 przyjęła pierwszą komunię. Dwa lata później rozpoczęła naukę w szkole podstawowej w Świnicach Warckich, lecz po ukończeniu trzech klas musiała zrezygnować z dalszej edukacji, aby zwolnić miejsce młodszym dzieciom.
Mając 16 lat, w 1921 roku, podjęła pracę u Leokadii i Kazimierza Bryszewskich w Aleksandrowie Łódzkim. Prowadziła dom i opiekowała się ich synem. Po roku służby wróciła do domu i oznajmiła rodzicom zamiar wstąpienia do zakonu, lecz dwukrotnie spotkała się ze stanowczą odmową. Jesienią wyjechała do Łodzi, gdzie zamieszkała u ciotecznego brata swojego ojca, Michała Rapackiego, zarabiając jako służąca u tercjarek franciszkańskich. Od lutego 1923 pomagała w prowadzeniu domu Marcjanny Sadowskiej, właścicielki sklepu z artykułami spożywczymi przy ul. Abramowskiego 29 w Łodzi.
W 1924, podczas zabawy tanecznej w łódzkim parku „Wenecja” doznała widzenia umęczonego Jezusa, który wydał jej polecenie wstąpienia do zakonu. Bez zgody rodziców udała się do Warszawy. Zatrzymała się w Ostrówku, gdzie do 1925 pracowała u Aldony i Samuela Lipszyców, znajomych ks. Jakuba Dąbrowskiego, proboszcza parafii św. Jakuba w Warszawie.
Helena Kowalska dojeżdżała do stolicy, aby znaleźć zgromadzenie zakonne, które chciałoby ją przyjąć. Wielokrotnie spotykała się z odmową. Ostatecznie przełożona warszawskiego domu Zgromadzenia Sióstr Matki Bożej Miłosierdzia, matka Michaela Moraczewska, wyraziła chęć przyjęcia jej do zakonu, wskazując jednak, że warunkiem niezbędnym do stania się członkiem wspólnoty jest wpłata posagu. Helena Kowalska przez kolejny rok opiekowała się dziećmi Lipszyców, zarabiając w ten sposób na wyprawkę.
Życie konsekrowane.
1 sierpnia 1925, mając wymaganą kwotę, wstąpiła do Zgromadzenia Sióstr Matki Bożej Miłosierdzia i rozpoczęła postulat. W klasztorze pełniła obowiązki kucharki, ogrodniczki i furtianki. W sierpniu tego samego roku, wyjechała do willi letniskowej Zgromadzenia w Skolimowie. Podczas pierwszego etapu jej życia klasztornego mistrzynią postulatu była m. Janina Olga Bartkiewicz. Ostatnie miesiące postulatu odbyła pod kierunkiem m. Małgorzaty Gimbutt w domu nowicjatu w Józefowie pod Krakowem (obecne Łagiewniki), dokąd przyjechała 23 stycznia 1926.
30 kwietnia 1926 uczestniczyła w obłóczynach. Przyjęła czarno-biały habit oraz imię Maria Faustyna. Swój dwuletni nowicjat w charakterze Siostry rozpoczęła pod kierunkiem Marii Józefy Brzozy.
30 kwietnia 1928 złożyła pierwsze śluby zakonne (czystości, ubóstwa i posłuszeństwa), składane na rok i ponawiane każdego roku, aż do czasu złożenia wieczystej profesji. Uroczystościom przewodniczył bp Stanisław Rospond. Do klasztoru w Łagiewnikach przyjechali też rodzice siostry Faustyny.
W czerwcu 1929, po pobycie w Wilnie i w warszawskim domu przy ul. Żytniej, zamieszkała w nowo powstającym klasztorze na Grochowie, przy ul. Hetmańskiej. Następnego roku przyjechała do Płocka, gdzie w domu klasztornym przy Starym Rynku przebywała ponad dwa lata. Wykonywała tam obowiązki sprzedawczyni w sklepie piekarniczym. Przez kolejne lata wyjeżdżała pracować m.in. do Kiekrza i Białej. 1 grudnia 1931 Faustyna rozpoczęła III probację pod kierunkiem m. Małgorzaty Gimbutt. Dwa lata później udała się do Krakowa, gdzie 1 maja 1933 złożyła śluby wieczyste. Ceremoniom przewodniczył bp Stanisław Rospond.
27 maja 1933 wyjechała do Wilna, z którego skierowała w świat przesłanie Miłosierdzia Bożego, przebywając tam z przerwami do 1936. Zajmowała się tam przyklasztornym ogrodem. 21 marca 1936 Maria Faustyna Kowalska została przeniesiona z domu zgromadzenia w Wilnie do Walendowa, a po kilku tygodniach do Derd. Na ostatnie miejsce przeprowadzki wyznaczono jej dom w Krakowie, dokąd przyjechała 11 maja 1936 i przebywała aż do śmierci.
Objawienia i mistyczne przeżycia.
Na polecenie jednego ze swoich spowiedników, ks. Michała Sopoćki, Faustyna zaczęła prowadzić szczegółowy zapis swoich przeżyć, znany potem jako "Dzienniczek". Opisywała w nim cierpienia i przeciwności, stany mistyczne jakich doznawała, przede wszystkim liczne wizje i objawienia. Dotyczyły one między innymi namalowania obrazu "Jezu ufam Tobie" (do którego Jezus miał dać szczegółowe wskazówki), modlitw Koronki do Miłosierdzia Bożego i Godziny Miłosierdzia, ustanowienia święta Miłosierdzia Bożego (w pierwszą niedzielę po Wielkanocy), szerzenia czci Miłosierdzia i obietnic z nim związanych, oraz powołania do życia nowego zgromadzenia, czyli takiego dzieła w Kościele, które by podjęło zadanie wypraszania miłosierdzia dla świata (Apostolski Ruch Bożego Miłosierdzia). Zapisała również polecenie Jezusa Chrystusa żądającego, by zostało założone nowe zgromadzenie głoszące na cały świat kult Miłosierdzia Bożego. Zgromadzenie to miało również zrzeszać wszystkich świeckich wiernych Kościoła katolickiego. Nakaz ten urzeczywistnił się wraz z powołaniem do życia Zgromadzenia Sióstr Jezusa Miłosiernego i powołaniem świeckiego Apostolskiego Ruchu Bożego Miłosierdzia.
Objawienia, których doznała święta, dotyczyły przede wszystkim roli Miłosierdzia Bożego w życiu duchowym człowieka oraz szerzenia kultu tego przymiotu. Jezus uczynił Faustynę swoją "sekretarką", której misją było przekazanie światu prawdy o jego miłości. Z zapisków wynika, że Miłosierdzie jest największym z boskich przymiotów, będącym zwieńczeniem dzieł Boga-Stworzyciela. Jest ono powszechne, nieograniczone i dostępne dla wszystkich ludzi, w sposób szczególny dla grzeszników. Chrystus zalecał bezgraniczne zaufanie boskiej miłości, przez co człowiek ma osiągać mistyczną doskonałość. Opisała również otrzymane dary bilokacji, stygmatów ukrytych, czytania w duszach ludzkich, proroctwa, mistycznych zrękowin i zaślubin. Miała doznawać ataków złych sił nadprzyrodzonych.
Pierwsze objawienie miało miejsce w lipcu 1929 r., podczas krótkiego pobytu w Kiekrzu pod Poznaniem nad brzegiem jeziora, przy jednym z drzew. Opisała je w swoim "Dzienniczku": "Kiedy byłam w Kiekrzu, aby zastąpić jedną z sióstr na krótki czas, w jednym dniu po południu poszłam przez ogród i stanęłam nad brzegiem jeziora, i długą chwilę zamyśliłam się nad tym żywiołem. Nagle ujrzałam przy sobie Pana Jezusa, który mi rzekł łaskawie: "To wszystko dla ciebie stworzyłem, oblubienico Moja, a wiedz o tym, że wszystkie piękności niczym są w porównaniu z tym, co ci przygotowałem w wieczności". Dusza moja została zalana tak wielką pociechą, że pozostałam tam do wieczora, a zdało mi się, że jestem krótką chwilę. Dzień ten miałam wolny i przeznaczony na jednodniowe rekolekcje, więc miałam zupełną swobodę oddać się modlitwie". Pamiątką tego wydarzenia jest Droga Świętej Faustyny w Kiekrzu.
Kluczowe objawienie miało miejsce 22 lutego 1931 roku, w płockim Sanktuarium Miłosierdzia Bożego. Jezus polecił jej wtedy namalowanie obrazu z podpisem: „Jezu, ufam Tobie”. Według „Dzienniczka” 22 lutego 1931 miała wizję Jezusa, który kazał jej namalować obraz Miłosierdzia Bożego. Miało to miejsce w Płocku, w dzisiejszym Sanktuarium Miłosierdzia Bożego. Kolejne widzenie dotyczyło ustanowienia Święta Miłosierdzia Bożego, obchodzonego w pierwszą niedzielę po Wielkanocy. W listopadzie 1932, podczas rekolekcyjnej spowiedzi u o. Edmunda Eltera SJ, otrzymała pierwsze potwierdzenie nadprzyrodzonego pochodzenia objawień.
W czerwcu 1933 spotkała swojego duchowego powiernika, ks. Michała Sopoćkę, późniejszego błogosławionego Kościoła katolickiego. W czasie pobytu w Wilnie, 2 stycznia 1934, wraz z przełożoną m. Ireną Krzyżanowską, odwiedziła malarza Eugeniusza Kazimirowskiego, który namalował obraz Miłosierdzia Bożego (Jezusa Miłosiernego) sugerując się wskazówkami. Według relacji świętej, wizerunek nie oddawał piękna postaci widzianej w wizjach. W 1935 wizerunek przez trzy dni był wystawiony w krużgankach kaplicy ostrobramskiej, z okazji 1900. rocznicy męczeńskiej śmierci Chrystusa.
W maju 1935 Faustyna doznała widzenia, w którym Jezus zażądał uformowania zgromadzenia, wzorowanego na jego życiu i głoszącego ideę boskiej miłości. 13–14 września 1935 Jezus podyktował jej modlitwę zwaną Koronką do Miłosierdzia Bożego. Według zapisków świętej, ludziom odmawiającym tę modlitwę obiecał dostąpienia łask, takich jak śmierć w stanie łaski uświęcającej i nawrócenia grzeszników. Chrystus miał także polecić odmawianie koronki po wejściu do kościoła oraz dziewięć dni przed świętem Miłosierdzia Bożego (cykl ten nazywany jest nowenną do Miłosierdzia Bożego).
8 stycznia 1936 Maria Faustyna Kowalska odbyła prywatną audiencję u metropolity wileńskiego, Romualda Jałbrzykowskiego. Podczas niej radziła się go w sprawie założenia nowego zgromadzenia. Metropolita polecił jej pozostać w Zgromadzeniu Sióstr Matki Bożej Miłosierdzia.
Choroba i śmierć.
Faustyna Kowalska przewlekle chorowała na gruźlicę płuc i przewodu pokarmowego, która początkowo była całkowicie nierozpoznawalna. We wrześniu 1936 i w kwietniu 1938 została wysłana do szpitala chorób zakaźnych na Prądniku. 14 kwietnia 1937 nastąpiła u niej nagła poprawa stanu zdrowia, co zostało uznane za cudowne uzdrowienie, jednak poprawa trwała tylko miesiąc. Faustyna odbyła kurację w uzdrowisku Rabka-Zdrój. Ze względu na komplikacje zdrowotne przestała zajmować się ogrodem. Pełniła obowiązki furtianki.
Zmarła 5 października 1938 o godzinie 22:45 w klasztorze w Krakowie-Łagiewnikach, do ostatniej chwili zachowując świadomość. Przy jej śmierci obecne były s. Amelia Socha i s. Eufemia Traczyńska. 7 października 1938 odbył się pogrzeb Faustyny. Mszę świętą odprawił ks. Władysław Wojtoń SJ oraz ks. Tadeusz Chabrowski SJ. Na uroczystości nie był obecny nikt z rodziny, gdyż zmarła nie chciała narażać ich na koszty podróży. Została pochowana w grobowcu na cmentarzu zakonnym w Łagiewnikach.
25 listopada 1966 jej szczątki przeniesiono do kaplicy klasztornej. W 1968 kaplica ze względu na grób Sługi Bożej została wpisana na listę sanktuariów archidiecezji krakowskiej. Do beatyfikacji relikwie spoczywały w naturalnych rozmiarów trumnie. Obecnie znajdują się w sarkofagu na ołtarzu, pod słynącym łaskami obrazem Jezu ufam Tobie, namalowanym przez Adolfa Hyłę. Relikwiarz został odsłonięty w dzień beatyfikacji zakonnicy, 18 kwietnia 1993.
Dzienniczek.
"Dzienniczek" pisany był w Wilnie i Krakowie w latach 1934–1938 na polecenie Jezusa, ze względu na nakaz spowiedników: ks. Michała Sopoćki i o. Józefa Andrasza SJ oraz za pozwoleniem przełożonych Zgromadzenia. Najwcześniejsze zachowane notatki pochodzą z lipca 1934. Pierwsze zapiski zostały spalone przez autorkę, która wykonała polecenie anioła. Z tego powodu ostateczna wersja pamiętnika ma zaburzoną chronologię. Zakonnica opisując bieżące wydarzenia używała retrospekcji. Na prośbę spowiednika słowa wypowiadane przez Jezusa podkreślała ołówkiem. Ostatnie zapiski pochodzą z czerwca 1938. Pamiętnik składał się w sumie z sześciu zeszytów.
„Dzienniczek” jest opisem życia wewnętrznego autorki. W Kościele katolickim zaliczany do literatury mistycznej. Opisuje codzienne życie Marii Faustyny (dorastanie do powołania, trudy życia klasztornego, cierpienia fizyczne i duchowe), lecz główny nacisk kładzie na rozwój wewnętrzny świętej. W "Dzienniczku" opisane są wizje Chrystusa, które otrzymywała, stany oschłości wewnętrznej, widzenia piekła, czyśćca i nieba. Jezus Chrystus wskazuje na Miłosierdzie Boże, jako na jedyny ratunek dla świata. Opisany jest również dialog duszy Marii Faustyny z Jezusem Chrystusem i Maryją. "Dzienniczek" zawiera również orędzie Miłosierdzia Bożego przekazane świętej przez Chrystusa, wraz z nowymi formami kultu. Pamiętnik opisuje miłość świętej Faustyny do Trójcy Świętej, która doprowadziła ją do zjednoczenia z Bogiem. Z zapisków wynika, że głoszenie kultu Miłosierdzia Bożego stało się z czasem dla Marii Faustyny główną treścią jej życia. Na kartach dzieła Chrystus obiecuje pośmiertnie ją wywyższyć i uczynić w Niebie „sekretarką Bożego Miłosierdzia”.
28 listopada 1958 roku Kongregacja Świętego Oficjum wystosowała do Prymasa Polski, kardynała Stefana Wyszyńskiego, pismo
zabraniające szerzenia kultu Miłosierdzia Bożego w formie proponowanej przez siostrę Faustynę, a biskupom nakazała usunięcie z kościołów obrazów malowanych według wskazań siostry Faustyny i zastąpienie ich innymi, które bardziej uzmysławiałyby wiernym Miłosierdzie Boże. W marcu 1959 Stolica Apostolska wydała notę zabraniającą szerzenia kultu Miłosierdzia Bożego w formach przekazanych przez Siostrę Faustynę (AAS, 6 marca 1959, s. 271). Oznaczało to zakaz publikowania "Dzienniczka" s. Faustyny. Mimo iż sześć lat później rozpoczęto w Krakowie proces beatyfikacyjny, zakaz cofnięto w 1978. Pierwsze wydanie jej zapisków duchowych ukazało się w 1981. W wydaniu książkowym dołączono mały zeszyt zatytułowany: „Moje przygotowanie do Komunii świętej”.
Książka tłumaczona była na wiele języków. Pod jej natchnieniem papież Jan Paweł II napisał encyklikę „Dives in misericordia” (1980), o Bogu „Bogatym w Miłosierdzie”.
Listy.
Oprócz „Dzienniczka” Faustyna zostawiła również listy i kartki okolicznościowe. Zachowało się 45 listów wysłanych m.in. do spowiedników, przełożonych generalnych i przyjaciół. W archiwum zgromadzenia znajduje się również kilka listów skierowanych do rodziny, obrazki z dedykacjami dla rodziców oraz kartki z wierszowanymi życzeniami dla m. Ireny Krzyżanowskiej i innych sióstr.
W książce „Listy św. Siostry Faustyny” zostały opublikowane listy ks. Michała Sopoćki do Siostry Faustyny. Ukazują one etapy dążenia do realizacji misji powierzonej świętej, a także jej relacje międzyludzkie.
Nabożeństwo do Miłosierdzia Bożego.
Istotą tego nabożeństwa jest postawa zaufania wobec Boga, która wyraża się w pełnieniu Jego woli zawartej w przykazaniach, obowiązkach stanu, nauce ewangelicznej i rozpoznanych natchnieniach Ducha Świętego. Drugim podstawowym elementem tego Nabożeństwa jest spełnianie aktów miłosierdzia wobec bliźnich poprzez czyny, słowa i modlitwę.
Według prywatnych objawień mistycznych świętej Marii Faustyny Kowalskiej do nowych form kultu Miłosierdzia Bożego należą:
Do nowych form kultu nie należy nowenna ani Litania do Miłosierdzia Bożego ułożona przez błogosławionego ks. Michała Sopoćkę na podstawie wezwań zapisanych w "Dzienniczku".
Proces beatyfikacyjny i kanonizacyjny.
Informacje na temat życia Faustyny Kowalskiej były zbierane na polecenie prymasa kard. A. Hlonda i m. Michaeli Moraczewskiej od 1947. W 1948 s. Bernarda Wilczek odwiedziła rodzinne strony siostry Faustyny, aby zebrać wspomnienia od rodziny i tych, którzy znali Helenkę Kowalską z lat jej dzieciństwa i służby. W latach 1952–1965 spisywano wspomnienia sióstr, potwierdzone przysięgą. Przełożona generalna Zgromadzenia m. Róża Kłobukowska poprosiła generała pallotynów ks. Wojciecha Turkowskiego o wyznaczenie postulatora procesu beatyfikacyjnego, którym 22 maja 1951 został ks. Stanisław Suwała. Wicepostulatorem mianowano ks. Alojzego Zuchowskiego SAC. W tym samym roku abp Romuald Jałbrzykowski wydał nieprzychylną opinię na temat nabożeństwa do Miłosierdzia Bożego.
21 października 1965, biskup Julian Groblicki rozpoczął w krakowskiej Kurii Metropolitalnej formalny proces informacyjny odnośnie do życia i cnót Faustyny. W czasie 75 sesji Trybunału przesłuchano 45 świadków, zebrano pisma i przeprowadzono proces o braku kultu publicznego. Proces diecezjalny został zakończony 20 września 1967 przez kard. Karola Wojtyłę. 31 stycznia 1968 Kongregacja ds. Świętych oficjalnie otworzyła proces beatyfikacyjny Sługi Bożej. Funkcję postulatora pełnił ks. Antoni Mruk SJ profesor Gregorianum w Rzymie. Funkcje wicepostulatora pełnił o. Izydor Borkiewicz OFMConv. Analizę teologiczną pism Siostry Faustyny przygotował ks. prof. Ignacy Różycki. Także drugi cenzor wydał pozytywną opinię na temat jej „Dzienniczka”. Dzięki opiniom 19 czerwca 1981 Kongregacja wydała dekret zezwalający na dalsze prowadzenie procesu beatyfikacyjnego, podpisany przez prefekta kard. P. Palazziniego. W 1981 ukazało się też w Rzymie pierwsze wydanie „Dzienniczka” Siostry Faustyny w języku polskim, będące podstawą do tłumaczeń na języki obce.
5 kwietnia 1978, na prośbę kard. Karola Wojtyły, odwołano Notyfikację zakazującą szerzenia kultu Miłosierdzia Bożego w formach pochodzących z objawień Siostry Faustyny.
Kolejnym szczeblem procesu beatyfikacyjnego było przygotowanie tzw. Summariusza procesu informacyjnego. Jego redakcją zajął się adwokat Roty Rzymskiej, Luigi Giuliani. Prace nad dokumentem trwały do 1984. 21 lipca 1984 powołano o. Michała Machejka OCD, który badał heroiczność cnót sługi bożej. 7 marca 1992 Jan Paweł II wydał dekret o heroiczności cnót Faustyny Kowalskiej, a 21 grudnia 1992 – dekret o cudzie za jej wstawiennictwem. 18 kwietnia 1993 odbyła się beatyfikacja Faustyny, której dokonał papież Jan Paweł II. Za cud niezbędny do wyniesienia na ołtarze uznano uzdrowienie kobiety chorej na obrzęk limfatyczny.
30 kwietnia 2000 odbyła się kanonizacja, której dokonał Jan Paweł II. Uroczystości odbyły się w Krakowie i w Rzymie. Wtedy też zostało ustanowione święto Miłosierdzia Bożego. Za cud kanonicznie stwierdzono uzdrowienie uszkodzonej lewej komory serca polskiego księdza. 10 grudnia 2005 z inicjatywy arcybiskupa Władysława Ziółka została ogłoszona patronką Łodzi.
Jej wspomnienie liturgiczne obchodzone jest w "dies natalis", tj. 5 października. 18 maja 2020 papież Franciszek zarządził wpisanie świętej Faustyny Kowalskiej do powszechnego Kalendarza Rzymskiego w randze wspomnienia dowolnego.
Międzynarodowa Akademia Bożego Miłosierdzia, działająca przy sanktuarium w Łagiewnikach, rozpoczęła starania, aby ogłosić Faustynę Kowalską doktorem Kościoła.
Polemika na temat jej zdrowia psychicznego.
Zdrowie psychiczne św. Faustyny zostało poddane ocenie zarówno za życia świętej, jak i po jej śmierci. Psychiatra Helena Maciejewska w 1933 roku w Wilnie po przebadaniu siostry wydała oświadczenie o jej doskonałym zdrowiu psychicznym. Badania naukowe z perspektywy psychologicznej nad zjawiskami związanymi z osobą św. Faustyny Kowalskiej podjęła Anna Maria Nicola Tokarska, CSSJ (2007).
Prof. dr hab. Jerzy Strojnowski z Katolickiego Uniwersytetu Lubelskiego Jana Pawła II przeprowadził analizę notatek s. Faustyny i na tej podstawie, a także na podstawie rozmów z osobami, które znały s. Faustynę, ocenił jej zdrowie i postawił tezę na temat diagnozy choroby, na jaką siostra Faustyna zapadła. Miała to być choroba cykliczna, z fazami depresji i hipomanii, powikłana licznymi halucynacjami. Z dużym prawdopodobieństwem postawił diagnozę choroby afektywnej dwubiegunowej ChAD. Dzienniczek s. Faustyny został spisany w latach trzydziestych XX wieku, kiedy psychoterapeuci nie dopracowali się jeszcze metod leczenia takich zaburzeń psychicznych.
Polemikę z diagnozą prof. Strojnowskiego podjęła mgr Henryka Machej, absolwentka Uniwersytetu Jagiellońskiego, psycholog kliniczny z dwudziestoletnim stażem pracy z chorymi psychicznie, m.in. na cyklofrenię. W opracowaniu "Mistyka – psychopatologia czy dobrostan psychiczny?", zamieszczonym w kwartalniku naukowym „Psychoterapia” (111) 1999, autorka dowodzi, że nie ma żadnych podstaw do przypisania św. Faustynie jakiejkolwiek psychopatologii, a w szczególności cyklofrenii. Przeżycia s. Faustyny są bowiem typowe dla trzech etapów rozwoju duchowego wielkich mistyków oraz kontrastują one z cechami emocji, intelektu oraz zachowania pacjentów z chorobą afektywną dwubiegunową. Klinicystka zarzuca prof. Jerzy Strojnowskiemu ujęcie fenomenów mistycznych w duchu skrajnego redukcjonizmu.

</doc>
<doc id="77684" url="https://pl.wikipedia.org/wiki?curid=77684" title="Wyspy Królowej Charlotty">
Wyspy Królowej Charlotty

Wyspy Królowej Charlotty (hai. "Haida Gwaii", do 3 czerwca 2010 ang. "Queen Charlotte Islands") – archipelag położony u wybrzeży kanadyjskiej prowincji Kolumbia Brytyjska. Obejmuje około 150 wysp, z czego dwie największe to Wyspa Grahama na północy i Moresby na południu. Od stałego lądu oddzielone są 120-kilometrową cieśniną Hecate. Od wyspy Vancouver oddziela je Cieśnina Królowej Charlotty. Ich łączna powierzchnia wynosi około 10 180 km². Zamieszkiwane są przez około 4,76 tys. osób, głównie Indian Haida.
Większą część powierzchni tych wysp zajmują lasy, porastające górzyste wnętrza wysp, których najwyższe wzniesienia dochodzą do 1250 m n.p.m. Klimat wysp jest dość łagodny i wilgotny. Przyroda chroniona jest w rezerwatach. Spotkać tu można niedźwiedzie i gronostaje.
Wyspy te odwiedzili w czasie swoich podróży Juan Pérez w 1774 oraz James Cook w 1778. W 1787 archipelag eksplorował George Dixon, który nazwał go na cześć swojego okrętu, "Queen Charlotte", nazwanego z kolei na cześć królowej Charlotty, żony króla Jerzego III Angielskiego.
Oficjalna zmiana nazwy na Haida Gwaii nastąpiła w 2010, lecz nazwa "Wyspy Królowej Charlotty" nadal jest zalecana przez polską Komisję Standaryzacji Nazw Geograficznych.

</doc>
<doc id="77685" url="https://pl.wikipedia.org/wiki?curid=77685" title="Przełęcz Krowiarki">
Przełęcz Krowiarki

Przełęcz Krowiarki – przełęcz w Paśmie Babiogórskim, które jest częścią Beskidu Żywieckiego. Źródła różnie podają jej wysokość: 986 m, 1009 m, 1012 m. Przełęcz Krowiarki oddziela masyw Babiej Góry od Pasma Policy. Znajduje się w woj. małopolskim, na granicy powiatów suskiego i nowotarskiego oraz gmin Zawoja i Jabłonka.
Na przełęczy znajduje się polana Krowiarki, na której dawniej wypasano krowy. Nazwa pochodzi od ludowego określenia "krowiarki" oznaczającego pasterki wypasające krowy. Dawniej przełęcz nazywana była Lipnickim Siodłem lub Przełęczą Lipnicką.
Krowiarki są najwyższą dostępną komunikacyjnie przełęczą górską Beskidów Zachodnich. Dawniej prowadziła przez nie z Zawoi na Orawę gruntowa droga zwana Orawskim Chodnikiem. Przed II wojną światową rozpoczęto budowę szosy, zrealizowano jedynie odcinek z Zubrzycy Górnej na przełęcz. Przy budowie tego odcinka w 1938 pracował w Junackim Hufcu Pracy Karol Wojtyła (był wówczas studentem). Upamiętnia to obelisk na polanie Krowiarki. W latach 1968–1969 wybudowano drugi odcinek tej szosy z Zawoi na Krowiarki. Obecnie jest to droga wojewódzka nr 957, łącząca Białkę (od drogi krajowej 28) i Zawoję z Zubrzycą Górną i Jabłonką na Orawie. Odcinek tej drogi pokonujący Pasmo Babiogórskie odznacza się walorami krajobrazowymi.
100 m poniżej przełęczy znajduje się płatny parking. Na polanie Krowiarki jest punkt sprzedaży biletów wstępu do Babiogórskiego Parku Narodowego, punkt informacji turystycznej oraz bufet. Na przełęczy znajduje się symboliczny grób prof. Zenona Klemensiewicza, który zginął w katastrofie lotniczej na Policy w 1969.
Szlaki turystyczne.
Przełęcz Krowiarki jest węzłem szlaków turystycznych:

</doc>
<doc id="77687" url="https://pl.wikipedia.org/wiki?curid=77687" title="SAWAK">
SAWAK

SAWAK (pers. ساواک; pełna nazwa: سازمان اطلاعات و امنیت کشور, "Sazeman-e Ettela’at wa Amnijat-e Keszwar") – irańska tajna policja polityczna, służba bezpieczeństwa i wywiadu działająca w latach 1957-1979.
Utworzenie Sawaku.
Sawak został utworzony z pomocą zachodnich służb wywiadowczych - brytyjskiej Secret Intelligence Service, amerykańskiej Central Intelligence Agency oraz izraelskiego Mosadu. Sawak był głównym narzędziem represji wobec przeciwników politycznych szaha Mohammada Rezy Pahlawiego oraz jakichkolwiek sprzeciwów publicznych w Iranie. Odpowiedzialny był za torturowanie i więzienie tysięcy przeciwników reżimu. 
Założycielem i pierwszym dyrektorem, od 1958 roku do 1961 roku, był gen. Tejmur Bachtijar, który został zamordowany w zamachu w 1970 roku przez służby Sawaku. Został zastąpiony przez gen. Hasana Pakrawana, który sprawował stanowisko szefa Sawaku do 1965 roku. Pakrawan został zdymisjonowany za niewłaściwe rozprawienie się z opozycją. Jego miejsce zajął gen. Nematollah Nasiri, bliski przyjaciel szaha z dzieciństwa i szkoły.
Współpraca z Centralną Agencją Wywiadowczą CIA.
Sawak utrzymywał przez cały czas swego istnienia ścisłe stosunki z amerykańską Central Intelligence Agency. Sawak i CIA na mocy porozumienia wstrzymywały się od wszelkich operacji przeciwko sobie. Za zgodą szaha Sawak pozwalał agencjom wywiadowczym Stanów Zjednoczonych, m.in. CIA i NSA, na korzystanie z terytorium Iranu do wykonywania wszelkiego rodzaju działań wywiadowczych wymierzonych w Związek Radziecki, zwłaszcza monitorowania systemów łączności przez NSA. Sawak był także zobowiązany informować CIA o sytuacji wewnętrznej Iranu - politycznej i społecznej. W zamian CIA udostępniała Sawakowi raporty i oceny działalności wywiadu izraelskiego w Iranie oraz świadczyła wysoką pomoc materialno-finansową. Mimo bardzo dobrych stosunków pomiędzy Sawakiem i CIA agenci Sawaku śledzili Amerykanów w swym kraju i jak najbardziej ograniczali ich wpływy. Tajna policja szaha prowadziła również operacje wymierzone w działaczy studenckich na terenie USA.
Liczebność.
U szczytu swojego istnienia Sawak zatrudniał ok. 5 tys. oficerów i cywilnych pracowników etatowych, nie licząc tysięcy płatnych lub dobrowolnych informatorów i agentów.
Rozwiązanie Sawaku.
Po przejęciu władzy w Iranie przez fundamentalistów islamskich gmach kwatery głównej Sawaku został wzięty szturmem, przy czym zniszczono większość archiwum. Wielu wysokich oficerów oraz ostatniego szefa Sawaku, Nematollaha Nasiriego, postawiono przed sądem i stracono. W lutym 1979 roku Islamskie Zgromadzenie Konsultatywne zaaprobowało ustawę o rozwiązaniu Sawaku. W jego miejsce został powołany Narodowy Ośrodek Wywiadu, który w przeciwieństwie do Sawaku został pozbawiony uprawnień policyjnych.

</doc>
<doc id="77688" url="https://pl.wikipedia.org/wiki?curid=77688" title="Kabinda (prowincja)">
Kabinda (prowincja)

Kabinda (port. "Cabinda") – stanowiąca eksklawę prowincja Angoli. Jest oddzielona od głównej części państwa przez terytorium Demokratycznej Republiki Konga. 
Kabinda graniczy z tym państwem od południa i wschodu, od północy sąsiaduje z Kongiem, a od zachodu oblewana jest przez wody Oceanu Atlantyckiego. Jej linia brzegowa rozciąga się na 90 km.
Ropa naftowa stanowi najważniejszy eksportowany produkt w Kabindzie. Produkcja drewna, oleju palmowego, kakao i kawy utraciły swoje znaczenie od czasu powstania lokalnego przemysłu naftowego. Kabinda to główne miasto i port naftowy na prawym brzegu rzeki Bele.
Historia.
Portugalscy odkrywcy, misjonarze i kupcy przybywali do ujścia rzeki Kongo już w połowie XV wieku. Nawiązali oni kontakty z potężnym królem Konga, nazywanym manikongo, który kontrolował m.in. niewielkie królestwa na terenie dzisiejszej Kabindy. Na przestrzeni lat swoje placówki handlowe zbudowali tutaj Portugalczycy, Holendrzy i Anglicy. Wkrótce doszło też do konfliktów między kolonialnymi imperiami.
Ostatecznie terytorium to stanowiło część portugalskiej kolonii Angola. Do drugiej połowy XIX wieku było ono jeszcze fizycznie połączone z resztą Angoli. Konferencja w Berlinie w 1885 zdecydowała o poszerzeniu terytorium Wolnego Państwa Kongo o ujście rzeki Kongo, oddzielając tym samym terytorium Kabindy.
1 sierpnia 1975 Kabinda ogłosiła niepodległość od Portugalii. Prezydentem kraju został Luiz Branque Franque. W listopadzie 1975 Kabindę zajęły wojska Angoli i Kuby. Od tego czasu działa tutaj ruch wyzwoleńczy pod nazwą Front Wyzwolenia Enklawy Kabindy.
8 stycznia 2010 roku na terytorium Kabindy, przy granicy z Demokratyczną Republiką Konga, kabindyjscy separatyści ostrzelali autokar wiozący reprezentację piłkarską Togo na Puchar Narodów Afryki. W ataku zginął II trener reprezentacji Togo, jej rzecznik prasowy oraz kierowca autokaru. Rannych zostało kilku zawodników, m.in. drugi bramkarz reprezentacji.

</doc>
<doc id="77690" url="https://pl.wikipedia.org/wiki?curid=77690" title="Scenorys">
Scenorys

Scenorys (), scenopis obrazkowy – seria obrazów i szkiców, będących wskazówkami przy filmowaniu dla reżyserów, scenografów, operatorów, aktorów i montażystów. Scenorys jest wykonywany przez specjalnego rysownika określanego w branży filmowej i reklamowej jako storyboardzista.
Ilustrowany scenopis filmu, swego rodzaju komiks. Kolejny etap prac przygotowawczych do filmu po scenariuszu i scenopisie opisowym.
Nie istnieje „pisany” kanon tworzenia scenorysu, jednak można podać ogólne zasady, które wynikają ze specyfiki techniki filmowej. Proporcje kadrów rysunku odpowiadają proporcjom kadru filmowego. Liczba kadrów umieszczonych na kartce oraz sposób rysowania zależy od rysownika, jednak istotna jest czytelność rysunku. Strzałkami zaznacza się kierunek ruchu kamery, osoby bądź przedmiotu. Rysuje się wyłącznie postaci i ważniejsze elementy dekoracji. W celu uzupełnienia ilustracji umieszcza się obok rysunków lapidarne komentarze. Stosuje się też numerację scen i ujęć.
Scenorys może to być rozwinięciem naszkicowanych wizji reżysera, jednak najczęściej jest to ilustracja dyskusji reżysera, operatora i scenografa. Wykonywany przez przysłuchującego się rysownika wyznacza płaszczyznę porozumienia, jest wypadkową sugestii każdego z twórców. Dlatego najwyżej cenieni są rysownicy, którzy wprawnie posługują się ołówkiem lub kolorowymi flamastrami – są to najczęściej twórcy komiksów.
Scenorys nie jest warunkiem powstania filmu. Niektórzy reżyserzy uważają, że ogranicza on fantazję twórczą, lub jest niemożliwy do zastosowania ze względu na przewidywaną spontaniczność scen. Jeśli jednak w filmie stosowane są efekty specjalne, scenorys pozwala precyzyjnie zaplanować gdzie znajdą się elementy wykreowane komputerowo. Scenopis obrazkowy to bardzo ważny etap produkcji filmu animowanego oraz filmów reklamowych.
Kolejnym etapem prac przygotowawczych do filmu może być animatik – nakręcone na wideo lub w komputerze rysunki ze scenorysu z bardzo uproszczoną animacją postaci wewnątrz kadru i z planowanymi ruchami kamery.
Historia.
Proces tworzenia storyboardu może być bardzo żmudny i skomplikowany. Forma znana dziś została opracowana w Walt Disney Studios na początku 1930 roku. W biografii ojca, "The Story of Walt Disney" (Henry Holt, 1956), Diane Disney Miller wyjaśnia, że pierwszy storyboard został stworzony w 1933 na potrzeby filmu "Three Little Pigs".
Według Christophera Fincha, w "Art of Walt Disney" (Abrams 1974), jeden z animatorów studia Disneya – Webb Smith wpadł na pomysł rysowania kolejnych scen na oddzielnych arkuszach papieru i wieszania ich na tablicy ogłoszeń aby ułatwić współpracownikom zrozumienie fabuły i chronologii, tworząc tym samym pierwszy storyboard.
Jednym z pierwszych filmów aktorskich, do których został stworzony kompletny storyboard, było "Przeminęło z wiatrem". William Cameron Menzies został zatrudniony przez Davida Selznicka aby rozrysować ten film ujęcie po ujęciu. Wiele wysoko budżetowych, niemych produkcji filmowych również posiadało własne storyboardy, ale większość została zniszczona bądź zagubiona podczas redukcji archiwów studia w 1970 roku.
Storyboarding na stałe zagościł w etapie preprodukcji filmowej na początku 1940, stając się podstawowym narzędziem do przemiany słowa w obraz. Także współcześnie jest wykorzystywany przy bardzo wielu filmach.
Storyboard jest także wykorzystywany podczas projektowania stron internetowych oraz innych form multimedialnych.
Zastosowanie.
Storyboard filmu w dużej mierze przypomina komiks. Może on opisywać cały film, lub kilka wybranych scen. Może on pomóc reżyserowi, operatorowi lub scenografowi przewidzieć pewne problemy dotyczące realizacji sceny przed przystąpieniem do jej faktycznego zrealizowania.
Storyboard stanowi wizualny układ zdarzeń, tak jak mają być one widziane przez obiektyw kamery. Obok obrazu w storyboardzie często pojawia się komentarz, bądź wskazówki dotyczące poszczególnych sekwencji.
Niektórzy reżyserzy, np. Joel i Ethan Coenowie, używają storyboardu podczas negocjacji z producentami i sponsorami, twierdząc, że ułatwia im to pokazanie na co przeznaczony będzie budżet filmu.
Powszechnym błędem jest to, że storyboardy nie są zbyt często używane w teatrze, gdyż tak jak w przypadku filmu mogą być bardzo pomocne podczas przygotowań do spektaklu. Konstantin Stanisławski używał szczegółowych scenorysów produkcyjnych w Moskiewskim Teatrze Sztuki podczas pracy przy „Mewie” Czechowa w 1898 roku. Niemiecki reżyser i dramatopisarz Bertolt Brecht także, korzystał ze storyboardów.
Podczas pracy nad animacją lub efektami specjalnymi, dużą pomocą może być animatik. Jest to nic innego jak sekwencja obrazów wchodzących w skład storyboardu danej sceny, pod którą podkłada się dźwięk danej sceny. Dzięki temu mamy lepsze rozeznanie w rytmice sceny, oraz może być dobrym sposobem na sprawdzenie czy dana scena będzie zgodna z oczekiwaniami twórcy bez konieczności jej stu procentowej realizacji.
Animatik może znacznie ułatwić pracę montażyście, który bez problemów powinien z niego odczytać rytm, oraz konstrukcję sceny.
Animatik wykorzystywany jest także przez agencje reklamowe, aby przedstawić klientowi propozycję realizacji filmu reklamowego.
Jest to coś w rodzaju animaticu z tą różnicą, że w photomaticu zamiast rysunków wykorzystywane są zdjęcia. Bardzo często pod photomatic podłożone są efekty dźwiękowe, dialogi, bądź muzyka, które mają pojawić się już we właściwym filmie. Podobnie jak animatic, photomatic jest wykorzystywany przed przystąpieniem do zdjęć w celu lepszej wizualizacji pomysłu. Do jego tworzenia wykorzystuje się fotografie analogowe oraz cyfrowe. Często zdjęcia poddawane są także komputerowej obróbce.
Termin „photomatic” pochodzi od połączenia słów „animatic” i „photo”.
Wywodzące się z branży filmowej storyboardy znalazły swoje miejsce także w biznesie. Po raz pierwszy sięgnął po nie Howard Hughes z Hughes Aircraft. Obecnie są one wykorzystywane przez przemysł w zakresie planowania kampanii reklamowych lub innych projektów, które mają przekonać czy zmusić do działania.
„Quality storyboard” to narzędzie ułatwiające wprowadzanie procesu poprawy jakości w organizacji.
W przypadku mediów interaktywnych, jest to układ i kolejność, w jakiej użytkownik lub widz, widzi treści lub informacje.
Pierwszą w Polsce ekspozycję sztuki scenorysu zorganizował Mateusz Rakowicz, w ramach 18. Międzynarodowego Warszawskiego Festiwalu Filmowego (październik 2002). Pod hasłem „Zanim słowo stanie się obrazem” pokazano około dwustu prac z rysunkami do kilkunastu filmów oraz fotosy filmowe.
W wydaniu "Władcy Pierścieni" Petera Jacksona na DVD, zamieszczono wykonany animatik, czyli nakręcony fragment scenopisu obrazkowego z podłożonymi dialogami. Scenorysy zarejestrowano na wideo, po czym dograno do nich dialogi.

</doc>
<doc id="77693" url="https://pl.wikipedia.org/wiki?curid=77693" title="Edward O’Rourke">
Edward O’Rourke

Edward Aleksander Władysław O’Rourke (ur. 26 października 1876 w Basinie, zm. 27 czerwca 1943 w Rzymie) – polski duchowny rzymskokatolicki, hrabia rosyjski, biskup diecezjalny ryski w latach 1918–1920, administrator apostolski Wolnego Miasta Gdańska w latach 1922–1926, biskup diecezjalny gdański w latach 1926–1938, od 1938 biskup senior diecezji gdańskiej.
Życiorys.
Urodził się w Basinie, wówczas w guberni mińskiej. Był synem hr. Michała Łazarza O’Rourkego (1824–1894), pochodzącego ze starej irlandzkiej rodziny, i Anieli Bochwic herbu Radwan (zm. 1919).
W latach 1888–1890 uczył się w prywatnym gimnazjum oo. Jezuitów w Bąkowicach, następnie w latach 1892–1898 pobierał nauki w Rydze i Wilnie. 3 czerwca 1898 zdał w Rydze maturę. W latach 1898–1903 studiował na Politechnice w Rydze ekonomię i handel. W tym czasie działał w polskiej korporacji akademickiej „Arkonia”. W latach 1903–1908 odbył studia prawnicze na uniwersytecie w szwajcarskim Fryburgu i teologiczne na uniwersytecie w Innsbrucku. Niższe święcenia kapłańskie otrzymał w 1907 w Wołkowysku, wyższe w tym samym roku w Kownie.
W latach 1908–1911 był profesorem historii Kościoła oraz języków francuskiego i niemieckiego w seminarium duchownym w Petersburgu, jednocześnie był duszpasterzem w osiedlu robotniczym Kołpino k. Petersburga. Od 1911 do 1917 był proboszczem wielonarodowościowej parafii św. Stanisława w Petersburgu. Z wiernymi musiał się porozumiewać po rosyjsku, polsku, litewsku, łotewsku, niemiecku i angielsku. W 1912 został honorowym kanonikiem kapituły mohylewskiej w Petersbugu. Po wybuchu I wojny światowej uczestniczył w pracach Polskiego Towarzystwa Pomocy Ofiarom Wojny. W latach 1917–1918 był wikariuszem generalnym diecezji mińskiej. W tym samym czasie należał do Rady Polskiej Ziemi Mińskiej.
29 września 1918 został mianowany biskupem diecezjalnym diecezji ryskiej. Święcenia biskupie przyjął 15 grudnia 1918 w katedrze św. Stanisława i św. Władysława w Wilnie. Udzielił mu ich Jerzy Matulewicz, biskup diecezjalny wileński, w asyście Franciszka Karewicza, biskupa diecezjalnego żmudzkiego, i Kazimierza Mikołaja Michalkiewicza, prałata kapituły katedralnej w Wilnie. Władzę w diecezji ryskiej przejął w 1919. Przeprowadził reorganizację Kościoła katolickiego na Łotwie i dbał o należyty poziom nauczania w seminariach duchownych, ale ze względu na swe niełotewskie pochodzenie napotykał duże trudności. 10 kwietnia 1920 z powodów narodowościowych (nie był Łotyszem) złożył rezygnację z funkcji biskupa ryskiego. W latach 1920–1921 był biskupem tytularnym Canei i delegatem apostolskim na kraje bałtyckie.
21 kwietnia 1922 został administratorem apostolskim Wolnego Miasta Gdańska ze stolicą tytularną Pergamon. 2 stycznia 1926 został mianowany biskupem diecezjalnym diecezji gdańskiej. Ingres do katedry Trójcy Świętej w Gdańsku-Oliwie odbył 1 czerwca 1926. W sposób szczególny dbał o kaszubską ludność katolicką, odprawiał specjalne nabożeństwa dla polskojęzycznych dzieci, wydał polski śpiewnik kościelny i książeczkę do nabożeństwa, żądał od studentów w seminarium duchownym znajomości języka polskiego, na koniec uzyskał u papieża Piusa XI zezwolenie na utworzenie czterech polskich parafii personalnych w Wolnym Mieście, do czego jednak nie doszło ze względu na protesty opanowanego przez nazistów senatu gdańskiego pod przywództwem Arthura Greisera. Po złożeniu funkcji 13 czerwca 1938 został biskupem tytularnym Sofii.
26 stycznia 1939 zrezygnował z obywatelstwa Wolnego Miasta Gdańska i przyjął obywatelstwo polskie. W tym samym roku udał się do Wsielubia k. Nowogródka do brata stryjecznego Karola Rourkego. Po inwazji ZSRR przeniósł się do Wilna, gdzie przebywał do 1941. Jesienią 1941 z pomocą znajomego generała niemieckiego przedostał się przez Królewiec i Berlin do Rzymu. Zmarł tamże w szpitalu sióstr elżbietanek 27 czerwca 1943.
W 1939 był współkonsekratorem podczas sakry biskupa warmińskiego Maximiliana Kallera.
17 grudnia 1972 jego szczątki sprowadzono do Gdańska i złożono w kaplicy opackiej (obecnie krypta biskupów gdańskich) w katedrze oliwskiej.

</doc>
<doc id="77694" url="https://pl.wikipedia.org/wiki?curid=77694" title="Storyboard">
Storyboard



</doc>
<doc id="77695" url="https://pl.wikipedia.org/wiki?curid=77695" title="Klasyfikacja medalowa Zimowych Igrzysk Olimpijskich 1924">
Klasyfikacja medalowa Zimowych Igrzysk Olimpijskich 1924

Klasyfikacja medalowa Zimowych Igrzysk Olimpijskich 1924 – zestawienie państw, reprezentowanych przez narodowe komitety olimpijskie, uszeregowanych pod względem liczby zdobytych medali na I Zimowych Igrzyskach Olimpijskich w 1924 roku w Chamonix.
Zawody w Chamonix nosiły nazwę Tygodnia Sportów Zimowych, dopiero w 1925 roku Międzynarodowy Komitet Olimpijski podjął decyzję o cyklicznym rozgrywaniu zimowych igrzysk olimpijskich i o uznaniu zawodów w Chamonix za ich pierwszą edycję. Na igrzyskach przeprowadzono 16 konkurencji w 9 dyscyplinach sportowych. Tylko cztery konkurencje już wcześniej rozgrywane były w ramach igrzysk olimpijskich – w ich letnich edycjach w 1908 roku w Londynie rozegrano cztery konkurencje w łyżwiarstwie figurowym (jedna z nich, pokaz specjalny, odbyła się tylko na tych igrzyskach) oraz w 1920 roku w Antwerpii przeprowadzono zawody w łyżwiarstwie figurowym (trzy konkurencje) i hokeju na lodzie (turniej mężczyzn). Pozostałe konkurencje przeprowadzone w Chamonix debiutowały w programie olimpijskim.
W igrzyskach olimpijskich wzięło udział 258 sportowców z 16 narodowych reprezentacji, nie licząc Estonii, której jedyny reprezentant wycofał się z udziału. Dla reprezentacji Łotwy i Polski występ w Chamonix był debiutem w igrzyskach olimpijskich.
Medalistami zostali sportowcy z dziesięciu reprezentacji, co oznacza, że sześć państw zakończyło igrzyska z zerowym dorobkiem medalowym. Zwycięstwo w klasyfikacji medalowej odniosła reprezentacja Norwegii z czterema złotymi, siedmioma srebrnymi i sześcioma brązowymi medalami. Pod względem liczby zdobytych medali był to jednak najsłabszy występ Norwegów od Letnich Igrzysk Olimpijskich 1908 w Londynie. Drugie miejsce zajęła reprezentacja Finlandii z dorobkiem jedenastu medali (czterech złotych, czterech srebrnych i trzech brązowych). Był to co prawda najsłabszy występ olimpijski Finów od 1908 roku, ale po raz pierwszy reprezentant tego kraju (Clas Thunberg) zdobył pięć medali w trakcie jednych igrzysk. Trzecia w klasyfikacji medalowej reprezentacja Austrii, zdobywając dwa złote i jeden srebrny medal, uzyskała najlepszy rezultat w igrzyskach olimpijskich od ich pierwszej edycji w Atenach w 1896 roku, nie licząc olimpiady letniej w 1906 roku.
Najsłabsze w historii wyniki, jeśli chodzi o liczbę medali olimpijskich, osiągnęły również reprezentacje Stanów Zjednoczonych, Kanady, Francji i Belgii. Kanada po raz pierwszy zakończyła igrzyska tylko z jednym medalem, a Francja i Belgia po raz pierwszy nie zdobyły ani złotego, ani srebrnego medalu. Francja została jednocześnie pierwszym w historii państwem-organizatorem nowożytnych igrzysk olimpijskich, który na własnym terytorium nie zdobył złotego medalu olimpijskiego.
Multimedalistami igrzysk olimpijskich w Chamonix zostało sześciu sportowców, spośród których trzech zdobyło co najmniej jedno złoto. Najbardziej utytułowanym zawodnikiem igrzysk został łyżwiarz szybki Clas Thunberg z trzema złotymi, jednym srebrnym i jednym brązowym medalem. Pięć medali wywalczył również inny panczenista, Roald Larsen (dwa srebrne i trzy brązowe). Drugie miejsce w indywidualnej klasyfikacji medalowej zajął jednak narciarz klasyczny Thorleif Haug, który zdobył trzy medale w biegach narciarskich i kombinacji norweskiej.
W dniu zamknięcia igrzysk złotymi medalami olimpijskimi wyróżniono alpinistów, którzy uczestniczyli w wyprawie na Mount Everest w 1922 roku. Założyciel i ówczesny przewodniczący Międzynarodowego Komitetu Olimpijskiego, Pierre de Coubertin nagrodził 21 członków ekspedycji, spośród których dwunastu pochodziło z Wielkiej Brytanii, siedmiu z Indii, a po jednym z Australii i Nepalu. Przyznane w alpinizmie medale nie są zaliczane do oficjalnej klasyfikacji medalowej igrzysk w Chamonix.
Klasyfikacja państw.
Poniższa tabela przedstawia klasyfikację medalową państw, które zdobyły medale na Zimowych Igrzyskach Olimpijskich 1924 w Chamonix, sporządzoną na podstawie oficjalnych raportów Międzynarodowego Komitetu Olimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny. W zestawieniu nie uwzględniono złotego medalu przyznanego w alpinizmie.
Klasyfikacje według dyscyplin.
Biegi narciarskie.
Na igrzyskach w 1924 roku rozegrano dwie konkurencje biegowe – na dystansach 18 i 50 km, oba techniką klasyczną. Zawody na dłuższym dystansie odbyły się 30 stycznia, a na krótszym – 2 lutego. Drugi z biegów był zarazem pierwszą częścią rywalizacji w dwuboju klasycznym.
Biegi zostały zdominowane przez zawodników norweskich – na 50 km zajęli cztery czołowe pozycje, a na 18 km dwa pierwsze oraz czwarte i piąte miejsce. W obu biegach triumfował utytułowany już wcześniej Thorleif Haug, który ponadto wygrał zawody w kombinacji norweskiej. Dwa medale (srebrny i brązowy) wywalczył Johan Grøttumsbråten, a po jednym – Thoralf Strømstad (srebrny) i Tapani Niku (brązowy). Niku był jedynym zawodnikiem spoza Norwegii, który stanął na podium olimpijskim w biegach narciarskich w Chamonix.
Bobsleje.
W Chamonix rozegrano jedną konkurencję bobslejową – była to rywalizacja w czwórkach/piątkach przeprowadzona w dniach 2–3 lutego 1924 roku na torze Pélerins. Mimo że do startu mogły przystąpić boby pięcioosobowe, tylko dwa zespoły (Belgia i Włochy) skorzystały z tej możliwości. Do zawodów zgłosiło się jedenaście zespołów reprezentujących sześć państw, ostatecznie wystąpiło dziewięć bobów, z których sześć zostało sklasyfikowanych. Złoty medal olimpijski zdobyli reprezentanci Szwajcarii, srebrny reprezentanci Wielkiej Brytanii, a brązowy Szwajcarii.
Curling.
Turniej w curlingu podczas igrzysk olimpijskich w Chamonix odbył się w dniach 28–31 stycznia 1924 roku. Wzięły w nim udział cztery zespoły. Zwycięstwo odnieśli Brytyjczycy, drugie miejsce zajęli Szwedzi, a trzecie Francuzi.
Aż do 2006 roku wyniki turnieju nie były uznawane za oficjalne, traktowano curling jako dyscyplinę pokazową. W 2006 roku dziennikarze brytyjskiego dziennika „The Herald” wykazali jednak, że curling w Chamonix był pełnoprawną dyscypliną olimpijską. Wyniki zostały potraktowane przez Międzynarodowy Komitet Olimpijski za oficjalne, a zwycięzców tamtych zawodów pośmiertnie uznano za medalistów olimpijskich.
Hokej na lodzie.
Tytułu mistrzów olimpijskich w hokeju na lodzie z letnich igrzysk w Antwerpii broniła reprezentacja Kanady. W Chamonix Kanadyjczycy, reprezentowani przez zespół Toronto Granites, ponownie zdobyli złoty medal, deklasując pozostałe drużyny startujące w turnieju olimpijskim – ich bilans goli we wszystkich spotkaniach wyniósł 110:3. Srebrny medal, podobnie jak w Antwerpii, zdobyli hokeiści ze Stanów Zjednoczonych, a brązowy wywalczyli reprezentanci Wielkiej Brytanii.
Najlepszym strzelcem igrzysk w Chamonix został Kanadyjczyk Harry Watson, który zdobył 36 goli w turnieju. Jest to rekord liczby goli zdobytych w trakcie jednego turnieju olimpijskiego w hokeju na lodzie.
Kombinacja norweska.
Rywalizacja w kombinacji norweskiej podczas igrzysk olimpijskich w Chamonix przeprowadzona została w dniach 2–4 lutego 1924 roku. Na notę łączną składały się rezultaty osiągnięte w biegu na 18 km techniką klasyczną i dwóch seriach skoków narciarskich na obiekcie Tremplin aux Bossons. Część biegowa była "de facto" inną konkurencją olimpijską, za którą przyznano medale olimpijskie w biegach narciarskich.
Podobnie jak konkurencje biegowe, również zawody w kombinacji zostały zdominowane przez Norwegów. W pierwszej czwórce uplasowali się ci sami zawodnicy, co w biegu na 18 km. Złoty medal olimpijski zdobył Thorleif Haug, srebrny Thoralf Strømstad, a brązowy Johan Grøttumsbråten.
Łyżwiarstwo figurowe.
Konkurencje olimpijskie w łyżwiarstwie figurowym nie zmieniły się w porównaniu do zawodów rozegranych na letnich igrzyskach w Antwerpii – przeprowadzono rywalizację solistów, solistek i par sportowych. Łyżwiarstwo figurowe było jedyną dyscypliną olimpijską na igrzyskach w Chamonix, w której udział wzięły kobiety.
Tytuł mistrza olimpijskiego w jeździe indywidualnej mężczyzn z Antwerpii obronił Szwed Gillis Grafström. Został tym samym pierwszym łyżwiarzem figurowym ze zdobytymi dwoma złotymi medalami olimpijskimi. Spośród medalistów z Antwerpii na podium w Chamonix stanęli również Ludowika i Walter Jakobsson (złoto w Antwerpii, srebro w Chamonix). Medalistami zostali reprezentanci siedmiu państw, z których tylko Austriacy więcej niż raz stanęli na podium olimpijskim, uzyskując dwa złote i jeden srebrny medal.
Łyżwiarstwo szybkie.
Zawody olimpijskie w łyżwiarstwie szybkim na igrzyskach w Chamonix odbyły się w dniach 26–27 stycznia 1924 roku. Przeprowadzono pięć konkurencji – biegi na dystansach 500, 1500, 5000 i 10 000 m oraz wielobój.
Najbardziej utytułowanym łyżwiarzem został ówczesny mistrz świata w wieloboju, Clas Thunberg. Zdobył pięć medali olimpijskich – trzy złote, jeden srebrny i jeden brązowy. Na podium we wszystkich pięciu konkurencjach stanął również Roald Larsen, zdobywając dwa srebrne i trzy brązowe medale. Larsen i Thunberg zajęli "ex aequo" trzecie miejsce w rywalizacji na 500 m, wobec czego w konkurencji tej przyznano dwa brązowe medale. Multimedalistą igrzysk w Chamonix został również Julius Skutnabb, w dorobku którego znalazł się jeden złoty, jeden srebrny i jeden brązowy medal.
Patrol wojskowy.
Rywalizację w patrolu wojskowym, będącym prekursorem późniejszego biathlonu, przeprowadzono 30 stycznia 1924 roku. W skład konkurencji wchodził bieg na 30 km oraz strzelanie z odległości 250 m (każdy z zawodników miał do oddania po 18 strzałów). W zawodach wzięło udział sześć zespołów, spośród których sklasyfikowano cztery. Zwycięstwo odniosła drużyna ze Szwajcarii, drugie miejsce zajął zespół z Finlandii, a trzecie z Francji.
Do 2006 roku patrol wojskowy w Chamonix nie był uznawany jako oficjalne zawody olimpijskie, lecz jako konkurs pokazowy. Krótko przed igrzyskami w Turynie wiceprezydent Międzynarodowego Stowarzyszenia Historyków Olimpijskich, Ture Widlund wykazał, że zarówno zawody w curlingu, jak i patrolu wojskowym były pełnoprawnymi konkursami olimpijskimi i wówczas były traktowane na równi z innymi dyscyplinami. Wobec tego Międzynarodowy Komitet Olimpijski potraktował wyniki patrolu wojskowego za oficjalne i pośmiertnie uznał zwycięzców tamtych zawodów za medalistów olimpijskich.
Skoki narciarskie.
Konkurs skoków narciarskich przeprowadzony został 4 lutego 1924 roku, czyli w ostatnim dniu igrzysk w Chamonix. Według oficjalnych rezultatów ogłoszonych w dniu zawodów wszystkie trzy medale olimpijskie wywalczyli reprezentanci Norwegii: złoty Jacob Tullin Thams, srebrny Narve Bonna, a brązowy Thorleif Haug.
Kilkadziesiąt lat po igrzyskach Thoralf Strømstad wykrył błąd w obliczeniu noty czwartego zawodnika, Amerykanina Andersa Haugena. Prawidłowo obliczona nota zawodnika powinna była dać mu trzecie miejsce w konkursie olimpijskim. Po zbadaniu sprawy Międzynarodowy Komitet Olimpijski przyznał Strømstadowi rację. W związku z tym uznano Haugena za brązowego medalistę olimpijskiego, w 1974 roku (w wieku ponad 80 lat) odebrał on medal z rąk najmłodszej córki Thorleifa Hauga.
Multimedaliści.
Sześciu sportowców zdobyło w Chamonix więcej niż jeden medal, a trzech spośród nich wywalczyło przynajmniej jedno złoto. Najbardziej utytułowanym olimpijczykiem z Chamonix został fiński łyżwiarz szybki Clas Thunberg (trzy złote, jeden srebrny i jeden brązowy medal). Pięć medali olimpijskich, również w łyżwiarstwie szybkim, wywalczył także Norweg Roald Larsen (dwa srebrne i trzy brązowe).
Poniższa tabela przedstawia indywidualne zestawienie multimedalistów Zimowych Igrzysk Olimpijskich 1924, czyli zawodników i zawodniczek, którzy zdobyli więcej niż jeden medal olimpijski na tych igrzyskach, w tym przynajmniej jeden złoty.

</doc>
<doc id="77697" url="https://pl.wikipedia.org/wiki?curid=77697" title="IBM ASCC">
IBM ASCC



</doc>
<doc id="77698" url="https://pl.wikipedia.org/wiki?curid=77698" title="Umieralność">
Umieralność

Umieralność, współczynnik umieralności, współczynnik zgonów – w demografii i epidemiologii liczba zgonów w stosunku do liczby mieszkańców danego obszaru w określonej jednostce czasu. W epidemiologii jest to liczba zgonów na "k" osób (najczęściej 100 tys.) wśród ogółu obserwowanej populacji. W demografii współczynnik ten służy wraz z innymi wskaźnikami do badania ruchu naturalnego i podawany jest zazwyczaj w promilach według wzoru:
gdzie formula_2 oznacza liczbę zgonów, formula_3 liczbę ludności w badanej populacji, a formula_4 jest stałą (zazwyczaj wynoszącą 1000).
Ważnym wskaźnikiem demograficznym jest współczynnik umieralności niemowląt, czyli liczba zarejestrowanych zgonów niemowląt w stosunku do żywo urodzonych w tym samym okresie, podawany również w promilach. Wyróżnia się umieralność wczesną niemowląt (do 27. dnia życia) oraz późną (między 28. dniem a 11. miesiącem).
Wraz z postępem cywilizacyjnym, szczególnie w odniesieniu do medycyny, współczynnik umieralności spada. Od połowy XIX wieku spadł on w Europie z ponad 30‰ do ok. 10‰ na początku XXI wieku. Większe współczynniki umieralności występują m.in. w czasie wojen, mniejsze, gdy osoby z wyżów demograficznych uzyskują wiek 5–29 lat. Na początku XXI wieku względnie wysoka umieralność występowała w Afryce (ok. 12‰), a niska w Ameryce Południowej i Środkowej (ok. 6‰), co, w ostatnim przypadku, związane jest z młodą strukturą demograficzną i dobrą opieką medyczną.

</doc>
<doc id="77699" url="https://pl.wikipedia.org/wiki?curid=77699" title="Mindowe">
Mindowe



</doc>
<doc id="77700" url="https://pl.wikipedia.org/wiki?curid=77700" title="Architektura Von Neumanna">
Architektura Von Neumanna



</doc>
<doc id="77703" url="https://pl.wikipedia.org/wiki?curid=77703" title="Program genealogiczny">
Program genealogiczny

Program genealogiczny – program komputerowy służący do tworzenia genealogicznych baz danych.
Programy genealogiczne są dzisiaj powszechnie stosowanymi narzędziami informatycznymi, które pozwalają znacznie szybciej i sprawniej opracować drzewo genealogiczne niż w erze przedinformatycznej, kiedy to stosowano fiszki i duże płachty papieru. Obsługa programu polega na tworzeniu bazy danych, tzw. rekordów opisujących osoby, a następnie łączeniu ich za pomocą relacji – małżeństwo, rodzicielstwo, rodzeństwo itd.
Rekordy zawierają szereg pól, w tym pola podstawowe, jak imię i nazwisko, płeć, daty i miejsca urodzenia i śmierci, a także rozmaite pola dodatkowe, znacznie bardziej szczegółowo opisujące daną osobę (→ fakt genealogiczny). Niektóre programy zawierają sztywno zdefiniowany zakres pól, inne pozwalają użytkownikowi tworzyć własne pola. Coraz częściej wykorzystywane są też multimedia, dzięki możliwości dołączania fotografii, plików dźwiękowych, a nawet filmów wideo.
Drzewo genealogiczne, czyli zestaw rekordów połączonych relacjami, może być sukcesywnie rozwijane w długim przedziale czasu, zachowując na każdym etapie należytą aktualność i funkcjonalność. W przypadku dużych baz istotne są narzędzia wyszukiwawcze, które pozwalają szybko dotrzeć do rekordów wyspecyfikowanych za pomocą rozmaitych kryteriów. W ten sposób można łatwo określić informacje, wymagające dalszych poszukiwań (np. osoby bez wpisanej daty urodzenia) oraz wychwycić błędy czy podejrzane wpisy w bazie, wynikające z błędnych bądź źle wprowadzonych informacji (np. małżeństwo między rodzeństwem, zbyt młody wiek do zawarcia małżeństwa, itp.).
Źródła informacji.
Źródłami informacji jest przede wszystkim pamięć rodziny i rozmaite prywatne zapiski, ale bardziej zaawansowani użytkownicy korzystają także ze źródeł, które pozwalają pozyskać informacje niemożliwe do odtworzenia z pamięci, jak księgi metrykalne, herbarze, słowniki biograficzne, spisy ludności, rejestry emigracyjne, książki adresowe i telefoniczne, inskrypcje nagrobne, urzędowe dokumentacje metrykalne.
W Internecie rozwijane są od wielu lat komputerowe bazy danych, zawierające niekiedy setki milionów wpisów (dominują tutaj instytucje amerykańskie, a wyróżniają się bazy tworzone przez "The Jesus Christ of Latter-day Saints", czyli mormonów), które pozwalają dotrzeć do wielu informacji o przodkach. Niektóre są płatne, inne darmowe, jeszcze inne oferują ograniczony zakres wyszukiwania bez opłaty i poszerzone narzędzia wyszukiwawcze w ramach abonamentu.
Prezentacja danych.
Baza może funkcjonować nie tylko w samym programie genealogicznym – obecnie kluczowe znaczenie mają techniki prezentowania i wymiany danych, takie jak:
Lista programów genealogicznych.
Legenda:
Inne programy.
Do stworzenia tablic genealogicznych można również wykorzystać inne programy, takie jak procesory i edytory tekstów (zob. wykonanie), programy graficzne, a nawet arkusze kalkulacyjne, czy programy do tworzenia prezentacji. W wymienionych programach można wykorzystać również zestawy gotowych grafik do tworzenia drzew genealogicznych.
Ponadto, w pracy genealoga wykorzystuje się specjalne komputerowe kalkulatory i przeliczniki, w szczególności do przeliczania dat z kalendarza juliańskiego na gregoriański, odnajdywania określonego dnia w kalendarzu (dzień tygodnia, święta stałe i ruchome) i obliczania wieku probanta w określonej chwili (ślubu, poczęcia dziecka, zgonu itp.).

</doc>
<doc id="77704" url="https://pl.wikipedia.org/wiki?curid=77704" title="Heimdall">
Heimdall



</doc>
<doc id="77706" url="https://pl.wikipedia.org/wiki?curid=77706" title="Medal">
Medal

Medal – niewielki, najczęściej okrągły lub owalny, płaski wyrób metalowy (odmiana wieloboczna jest zwana plakietką), wykonany zazwyczaj techniką odlewu lub bicia. Często jest zawieszony na wstążce.
Pierwsze medale epoki nowożytnej pochodzą z XIV-wiecznych Włoch, a rozkwit medalierstwa przypada na wieki XV i XVI. Pierwszy medal w Polsce został wybity dla Jana Turzo, w 1508.
Medale wykonuje się dla upamiętnienia ważnych wydarzeń albo jako odznaczenia lub nagrody za wybitne osiągnięcia sportowe (na przykład medal olimpijski), wojskowe i inne. Medal sportowy jest okrągłym lub owalnym krążkiem (zwykle złotym, srebrnym lub brązowym) zdobionym po jednej lub obu stronach reliefem. Medale wojskowe mają dużo bardziej różnorodną formę. Ich kształt, kolor i wielkość zależą od pomysłowości twórcy i oficjalnych wymogów.

</doc>
<doc id="77707" url="https://pl.wikipedia.org/wiki?curid=77707" title="Klasyfikacja medalowa Zimowych Igrzysk Olimpijskich 1928">
Klasyfikacja medalowa Zimowych Igrzysk Olimpijskich 1928

Klasyfikacja medalowa Zimowych Igrzysk Olimpijskich 1928 – zestawienie państw sklasyfikowanych według liczby zdobytych medali podczas II Zimowych Igrzysk Olimpijskich, które odbyły się w dniach 11–19 lutego 1928 roku w Sankt Moritz (Szwajcaria). 
W igrzyskach brało udział 461 sportowców (w tym 28 kobiet) z 25 krajów, którzy uczestniczyli w 14 konkurencjach w ośmiu dyscyplinach sportowych. Rozegrano ponadto dwie dyscypliny pokazowe – patrol wojskowy (odpowiednik dzisiejszego biathlonu) oraz skijöring. Sporty pokazowe nie są wliczane do ogólnej klasyfikacji medalowej igrzysk; w tym haśle poświęcone są im osobne sekcje na końcu artykułu.
Zawodnicy reprezentujący dwanaście krajów zdobyli przynajmniej jeden medal, z czego sześć reprezentacji zdobyło przynajmniej jedno złoto. Tym samym 13 reprezentacji, które przyjechały na igrzyska, nie zdobyły żadnego medalu. Dziewięć nacji uczestniczyło w igrzyskach po raz pierwszy, a były to: Argentyna, Estonia, Holandia, Japonia, Litwa, Luksemburg, Meksyk, Niemcy (startujące jako Republika Weimarska) oraz Rumunia.
Najwięcej medali zdobyli reprezentanci Norwegii, których dorobek w sumie wyniósł sześć złotych medali, cztery srebrne i pięć brązowych. Indywidualnie zaś najwięcej medali zdobył Bernt Evensen, także Norweg (trzy medale). Natomiast najwięcej złotych medali wywalczyli: Norweg Johan Grøttumsbråten i Fin Clas Thunberg (2 złote medale). 
Dwa kraje po raz pierwszy w swojej historii zdobyły medale olimpijskie. Dla debiutującej w igrzyskach Republiki Weimarskiej brąz wywalczyła pięcioosobowa osada bobslejowa w składzie: Hanns Kilian, Valentin Krempl, Hans Heß, Sebastian Huber i Hans Nägle. Czechosłowacja zdobyła także jeden brąz, a wywalczył go skoczek narciarski Rudolf Burkert.
W dyscyplinach oficjalnych wystąpiło 24 Polaków, którzy wystąpili w pięciu z nich (kolejnych czterech wystąpiło w patrolu wojskowym – dyscyplinie pokazowej). Reprezentanci Polski nie zdobyli jednak żadnego medalu (podobnie jak cztery lata wcześniej).
Medale olimpijskie zostały wykonane przez szwajcarską firmę Huguenin Frères z Le Locle. Na awersie każdego takiego medalu znalazła się postać łyżwiarza figurowego z rozłożonymi rękami, który otoczony został kilkoma płatkami śniegu. Rewers zawiera koła olimpijskie umieszczone w górnej części, a także gałązki oliwne. Pod kołami olimpijskimi znajduje się inskrypcja – "II. JEUX OLYMPIQUES D'HIVER ST.-MORITZ 1928" (co można przetłumaczyć jako "II Zimowe Igrzyska Olimpijskie St. Moritz 1928").
Klasyfikacja państw.
Poniżej znajduje się pełna tabela medalowa Zimowych Igrzysk Olimpijskich 1928 bazująca na oficjalnych raportach Międzynarodowego Komitetu Olimpijskiego. Klasyfikacja posortowana jest według liczby złotych medali zdobytych przez dane państwo. W dalszej kolejności pod uwagę brane są medale srebrne oraz brązowe. Jeśli pomimo tego jakieś reprezentacje mają taki sam dorobek medalowy, to usytuowane są w kolejności alfabetycznej.
Nietypowy rozkład medali wystąpił w jednej z konkurencji łyżwiarstwa szybkiego. W wyścigu indywidualnym na 500 metrów pięciu zawodników zdobyło medale – dwóch zostało mistrzami olimpijskimi, a trzech zdobyło brązowe medale (nie przyznano srebrnych medali). Przyczyną tej sytuacji był pomiar czasu mierzony z dokładnością tylko do dziesiątych części sekundy, co wynikało z możliwości ówczesnej techniki.
Klasyfikacja według dyscyplin.
Biegi narciarskie.
Zawody w biegach narciarskich rozegrano 14 lutego. O medale walczyło 74 zawodników z 15 krajów w dwóch konkurencjach (byli to wyłącznie mężczyźni).
Medale w tej dyscyplinie zdobyli przedstawiciele jedynie dwóch państw – Norwegii i Szwecji (każdy zawodnik zdobył po jednym medalu). W tabeli medalowej zostały te reprezentacje sklasyfikowane ex aequo na pierwszym miejscu.
Bobsleje.
Zawody w bobslejach rozegrano 18 lutego. 116 zawodników z 14 krajów wystąpiło w konkurencji piątek (tylko mężczyźni).
Medale w tej dyscyplinie zdobyli przedstawiciele dwóch państw – Niemiec i Stanów Zjednoczonych. W tabeli medalowej lepsze okazały się Stany Zjednoczone.
Hokej na lodzie.
Hokej na lodzie został rozegrany w dniach 11–19 lutego. W zawodach mężczyzn wystąpiło 11 narodowych reprezentacji (była to jedyna konkurencja hokejowa).
W zawodach zwyciężyli Kanadyjczycy, którzy okazali się lepsi od Szwedów i Szwajcarów.
Łyżwiarstwo figurowe.
Łyżwiarstwo figurowe rozegrano 14 i 15 lutego. W trzech konkurencjach wystąpiło 51 łyżwiarzy z 12 krajów, w tym większość (28) stanowiły kobiety. Była to też jedyna sportowa dyscyplina na tych igrzyskach, do której dopuszczono kobiety.
Najwięcej medali zdobyli Austriacy (4), żaden z nich nie zdobył jednak złota. W każdej konkurencji zwyciężyli przedstawiciele innego państwa, nie zdobyli oni jednak więcej medali, toteż w tabeli medalowej trzy państwa zajęły pierwsze miejsce. Łącznie przedstawiciele sześciu państw zajęli miejsca w pierwszej trójce.
Łyżwiarstwo szybkie.
Łyżwiarstwo szybkie rozegrano 13 lutego. W trzech konkurencjach wystartowało 40 mężczyzn z 12 krajów.
Trzy państwa zdobyły medale w tej dyscyplinie. Najwięcej medali wywalczyli Norwegowie (6), niewiele mniej Finowie (4), poza tym jeden przypadł w udziale Amerykanom. Klasyfikacja medalowa tej dyscypliny przedstawia się w takiejże kolejności. Indywidualnie trzy medale zdobył Bernt Evensen.
Kombinacja norweska.
35 zawodników wystąpiło w jednej konkurencji kombinacji norweskiej, którą rozegrano w dniach 17–18 lutego.
Wszystkie trzy miejsca na podium zajęli Norwegowie, a zwyciężył Johan Grøttumsbråten.
Skeleton.
Podobnie jak w kombinacji norweskiej, skeleton składał się z jednej konkurencji. Rozegrano ją 17 lutego, a wystąpiło w niej tylko 10 zawodników.
Miejsca na podium zajęli amerykańscy bracia Jennison i Jack Heaton oraz Brytyjczyk David Carnegie.
Skoki narciarskie.
Także w skokach narciarskich rozegrano jedną konkurencję. W zawodach, które odbyły się 18 lutego, startowało 38 zawodników z 13 krajów.
W skokach na skoczni dużej najlepszy był Alf Andersen, który pokonał rodaka Sigmunda Ruuda i Czechosłowaka Rudolfa Burkerta.
Multimedaliści.
Na tych igrzyskach medale zdobyło ponad 80 zawodników, z czego tylko pięciu zdobyło ich co najmniej dwa. Najwięcej wywalczył Bernt Evensen, który zdobył po jednym medalu z każdego kruszcu. Clas Thunberg i Johan Grøttumsbråten jako jedyni zdobyli dwa złote medale, zaś Jennison Heaton był jedynym atletą, który zdobył dwa medale dla Stanów Zjednoczonych. Dwa medale zdobył także Ivar Ballangrud z Norwegii.
Najstarszym z wymienionej piątki był Clas Thunberg, który na igrzyskach miał już blisko 35 lat, najmłodszy zaś był Evensen (niespełna 23 lata). Najstarszym medalistą ogółem był amerykański bobsleista Jay O’Brien (mający wówczas prawie 45 lat), najmłodszym zaś Thomas Doe, również amerykański bobsleista (mający nieco ponad 15 lat i 4 miesiące).
Dyscypliny pokazowe.
W dyscyplinach pokazowych odbyły się tylko dwie konkurencje w dwóch dyscyplinach sportowych. Na podium stanęli reprezentanci trzech krajów – Szwajcarii, Norwegii i Finlandii. W takiej kolejności umieszczone są w tabeli poniżej.
Patrol wojskowy.
12 lutego rozegrano jedyną konkurencję w patrolu wojskowym – odpowiedniku późniejszego biathlonu. Wystąpiło 36 zawodników z dziewięciu drużyn narodowych.
W zawodach zwyciężyła czteroosobowa norweska drużyna (w oficjalnych sportach olimpijskich wystąpiło trzech z nich), która wyprzedziła Finów i gospodarzy igrzysk.
Skijöring.
W skijöringu także rozegrano jedną konkurencję, która odbyła się tego samego dnia, co patrol wojskowy. Wystąpiło co najmniej ośmiu zawodników (wśród nich siedmiu Szwajcarów oraz zapewne jeden zawodnik z Włoch).
Podium zajęła trójka szwajcarskich sportowców – zwycięzcą został Rudolf Wettstein, który wyprzedził Bibiego Torrianiego (dwukrotnego medalistę olimpijskiego w hokeju na lodzie) i nieznanego z imienia Mückenbruna.

</doc>
<doc id="77708" url="https://pl.wikipedia.org/wiki?curid=77708" title="Klasyfikacja medalowa Zimowych Igrzysk Olimpijskich 1932">
Klasyfikacja medalowa Zimowych Igrzysk Olimpijskich 1932

Klasyfikacja medalowa Zimowych Igrzysk Olimpijskich 1932 – zestawienie państw, reprezentowanych przez narodowe komitety olimpijskie, uszeregowanych pod względem liczby zdobytych medali na III Zimowych Igrzyskach Olimpijskich w 1932 roku w Lake Placid.
Podczas igrzysk w Lake Placid, wzięło udział 252 zawodników (231 mężczyzn i 21 kobiet) z 17 państw, którzy uczestniczyli w 14 konkurencjach w pięciu dyscyplinach sportowych. Rozegrano również zawody pokazowe, które nie są wliczane do ogólnej klasyfikacji medalowej igrzysk - curling, łyżwiarstwo szybkie kobiet i zaprzęgi z psami.
Medalistami olimpijskimi zostali przedstawiciele dziesięciu państw, spośród których siedem państw zdobyło przynajmniej jeden złoty medal. Dla siedmiu reprezentacji oznaczało to zatem brak medalu na tych igrzyskach. Najwięcej medali – dwanaście (sześć złotych, cztery srebrne i dwa brązowe) – zdobyli reprezentanci Stanów Zjednoczonych, jednocześnie osiągnęli największą liczbę medali złotych – sześć. Był to najlepszy dotychczas występ tej reprezentacji w zimowych edycjach igrzysk.
W olimpiadzie łącznie 3 zawodników przynajmniej dwukrotnie stawało na podium olimpijskim w Lake Placid, spośród których wszystkim udało się zdobyć co najmniej jedno złoto. Najbardziej utytułowanymi zawodnikami igrzysk zostali amerykańscy łyżwiarze szybcy Jack Shea i Irving Jaffee zdobywając po dwa złote medale. 
Pierwszy w historii medal zimowych igrzysk olimpijskich dla reprezentacji Węgier zdobyli łyżwiarze figurowi - Emília Rotter i László Szollás, którzy zajęli trzecie miejsce w parach sportowych. 
Spośród krajów, które zdobyły medale na poprzednich zimowych igrzyskach w Lake Placid, żadnego medalu nie wywalczyli reprezentanci Belgii, Czechosłowacji i Wielkiej Brytanii. 
Klasyfikacja państw.
Poniższa tabela przedstawia klasyfikację medalową państw, które zdobyły medale na Zimowych Igrzyskach Olimpijskich 1932 w Lake Placid, sporządzoną na podstawie oficjalnych raportów Międzynarodowego Komitetu Olimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.
Klasyfikacje według dyscyplin.
Biegi narciarskie.
Podczas igrzysk w Lake Placid, podobnie jak cztery i osiem lat wcześniej, przyznano medale olimpijskie w dwóch konkurencjach biegowych mężczyzn – na dystansach 18 i 50 km. Medalistami zostali biegacze z trzech państw nordyckich – Finlandii, Szwecji i Norwegii. Norwegowie po raz pierwszy nie zdobyli żadnego złotego i srebrnego medalu olimpijskiego w biegach narciarskich.
Jedynym biegaczem, który dwukrotnie stanął na podium olimpijskim w 1932 roku, był Veli Saarinen. Zdobył złoty medal w biegu na 50 km i brązowy na 18 km.
Bobsleje.
Podczas igrzysk w Lake Placid rozegrano dwie konkurencje bobslejowe mężczyzn. Do dotychczas przeprowadzanych zawodów olimpijskich w czwórkach/piątkach, które w Lake Placid ostatecznie zastąpiono rywalizacją czwórek, dołączono zawody dwójek. Zawody w czwórkach, pierwotnie zaplanowane na 11–12 lutego, zostały przełożone z powodu burzy śnieżnej. Ostatecznie rozegrane zostały w dniach 14–15 lutego, czyli już po ceremonii zamknięcia igrzysk.
Zawody zdominowali reprezentanci gospodarzy igrzysk – Amerykanie. Dorobek medalowy amerykańskich bobsleistów wyniósł cztery z sześciu przyznanych medali. Pozostałe dwa medale zdobyły Szwajcaria (srebro w dwójkach) i Niemcy (brąz w czwórkach). Zdobywając złoty medal w czwórkach, Amerykanie obronili tytuł mistrzów olimpijskich z Sankt Moritz. W składzie było dwóch zawodników, którzy zdobyli złoto cztery lata wcześniej – William Fiske i Clifford Gray, a także Edward Eagan – mistrz olimpijski w boksie (waga półciężka) z igrzysk w Antwerpii w 1920 roku. Został tym samym pierwszym sportowcem w historii, który zdobył złoty medal olimpijski zarówno na letnich, jak i zimowych igrzyskach olimpijskich.
Hokej na lodzie.
Po raz czwarty w historii w programie olimpijskim znalazł się turniej hokeja na lodzie mężczyzn. W zmaganiach olimpijskich, z uwagi na braki finansowe wywołane wielkim kryzysem gospodarczym, uczestniczyły tylko cztery zespoły – Kanada, Stany Zjednoczone, Niemcy i Polska.
Tak samo jak w poprzednich trzech turniejach olimpijskich, złote medale zdobyli Kanadyjczycy. Po raz trzeci w historii wicemistrzami olimpijskimi zostali Amerykanie, a po raz pierwszy medal olimpijski w hokeju (brązowy) wywalczyli reprezentanci Niemiec.
Kombinacja norweska.
Tak samo jak na poprzednich dwóch igrzyskach, w Lake Placid rozegrano jedną konkurencję w kombinacji norweskiej – zawody indywidualne, w skład których wchodził bieg narciarski na 18 km techniką klasyczną i dwie serie skoków.
Tak jak w Chamonix i Sankt Moritz wszystkie medale olimpijskie zdobyli dwuboiści z Norwegii. Tytuł mistrza olimpijskiego z Sankt Moritz obronił Johan Grøttumsbråten, srebrny medal zdobył Ole Stenen, a brązowy Hans Vinjarengen – wicemistrz olimpijski z poprzednich igrzysk. Zgodnie z obowiązującą wówczas zasadą „podwójnego mistrzostwa”, wedle której mistrz olimpijski stawał się automatycznie mistrzem świata w narciarstwie klasycznym, Grøttumsbråten obronił również tym samym tytuł mistrza świata, zdobyty w 1931 roku na mistrzostwach w Oberhofie. 
Łyżwiarstwo figurowe.
Konkurencje w łyżwiarstwie figurowym nie zmieniły się w porównaniu do poprzednich igrzysk – medale przyznano w rywalizacji solistów, solistek i par sportowych. Medalistami zostali reprezentanci siedmiu państw, spośród których tylko Austria i Stany Zjednoczone wywalczyły po dwa medale.
W jeździe indywidualnej mężczyzn złoty medal zdobył Austriak Karl Schäfer. Po raz pierwszy mistrzem olimpijskim w tej konkurencji został zawodnik spoza Szwecji. Trzykrotny złoty medalista z lat 1920–1928, Gillis Grafström zdobył tym razem srebrny medal, mimo to był najbardziej utytułowanym łyżwiarzem figurowym na zimowych igrzyskach olimpijskich. W konkurencji solistek tytuł mistrzyni olimpijskiej obroniła Sonja Henie, tak samo jak cztery lata wcześniej srebrny medal zdobyła Fritzi Burger. Henje została pierwszą zawodniczką, która obroniła złoto olimpijskie w rywalizacji solistek. W zawodach par sportowych tytuł mistrzów olimpijskich obronili Andrée i Pierre Brunet, również dokonali tego po raz pierwszy w swojej konkurencji. Srebrny medal w parach sportowych zdobyła Beatrix Loughran – wicemistrzyni olimpijska z Chamonix w jeździe indywidualnej. Z kolei brązowy medal zdobyli Emília Rotter i László Szollás. Był to pierwszy medal zimowych igrzysk olimpijskich zdobyty dla reprezentacji Węgier.
Łyżwiarstwo szybkie.
Dystanse konkurencji olimpijskich w łyżwiarstwie szybkim nie zmieniły się w porównaniu do poprzednich igrzysk – medale olimpijskie przyznano w czterech konkurencjach mężczyzn – na dystansach 500, 1500, 5000 i 10 000 m. Po raz pierwszy w programie olimpijskim znalazły się również biegi kobiet – na dystansach 500, 1000 i 1500 m. Nie były to jednak zawody oficjalne, miały jedynie charakter pokazowy.
Wszystkie złote medale zdobyli reprezentanci Stanów Zjednoczonych – po dwa tytuły wywalczyli Jack Shea i Irving Jaffee. Dwukrotnie na podium olimpijskim stanęli również Kanadyjczycy Alexander Hurd (srebrny i brązowy medal) oraz William Logan (dwa brązowe medale). Medalistami zostali reprezentanci trzech krajów – poza Stanami Zjednoczonymi i Kanadą dwa medale zdobyli jeszcze Norwegowie.
Zawody w łyżwiarstwie szybkim przeprowadzono po raz pierwszy, a zarazem jedyny w tamtych czasach na igrzyskach olimpijskich, w nowej formule – biegu ze startu wspólnego, zbliżonej do zasad obowiązujących w short tracku. W przeciwieństwie do wcześniej rozgrywanych zawodów, w których panczeniści rywalizowali w parach, biegi przeprowadzano w grupach. System ten faworyzował gospodarzy igrzysk i Kanadyjczyków, a stawiał na straconej pozycji zawodników europejskich, dla których taka formuła zawodów była nieznana. W związku z decyzją o wprowadzeniu takich zasad rozgrywania zawodów, ze startu w rywalizacji olimpijskiej wycofał się Clas Thunberg, pięciokrotny mistrz olimpijski z Chamonix i Sankt Moritz, wówczas najbardziej utytułowany zawodnik zimowych igrzysk olimpijskich.
Skoki narciarskie.
W programie igrzysk w Lake Placid znalazła się jedna konkurencja w skokach narciarskich – zawody indywidualne mężczyzn na dużej skoczni. Zmianie w porównaniu do poprzednich igrzysk uległa zasada punktacji – rezultat końcowy określany był jako suma trzech not sędziowskich i punktów za uzyskaną (ustaną) odległość.
Wszystkie trzy medale olimpijskie zdobyli reprezentanci Norwegii. Mistrzem olimpijskim został Birger Ruud, tym samym, zgodnie z obowiązującą wtedy regułą „podwójnego mistrzostwa”, obronił tytuł mistrza świata, zdobyty w 1931 roku na mistrzostwach w Oberhofie.
Multimedaliści.
Na igrzyskach olimpijskich w Lake Placid więcej niż jeden medal zdobyło pięciu zawodników, a trzech spośród nich wywalczyło przynajmniej jedno złoto. Dwóch multimedalistów to amerykańscy łyżwiarze szybcy, jeden – fiński biegacz narciarski. 
Poniższa tabela przedstawia indywidualne zestawienie multimedalistów Zimowych Igrzysk Olimpijskich 1932, czyli zawodników, którzy zdobyli więcej niż jeden medal olimpijski na tych igrzyskach, w tym przynajmniej jeden złoty.

</doc>
<doc id="77709" url="https://pl.wikipedia.org/wiki?curid=77709" title="Klasyfikacja medalowa Zimowych Igrzysk Olimpijskich 1936">
Klasyfikacja medalowa Zimowych Igrzysk Olimpijskich 1936

Klasyfikacja medalowa Zimowych Igrzysk Olimpijskich 1936 – zestawienie państw, reprezentowanych przez narodowe komitety olimpijskie, uszeregowanych pod względem liczby zdobytych medali na IV Zimowych Igrzyskach Olimpijskich w 1936 roku w Garmisch-Partenkirchen.
Na igrzyskach w Garmisch-Partenkirchen przeprowadzono 17 konkurencji w 8 dyscyplinach sportowych, czyli o trzy więcej niż podczas poprzednich zimowych igrzysk, które odbyły się w 1932 roku w Lake Placid. Po raz pierwszy medale olimpijskie przyznano w narciarstwie alpejskim (kombinacja kobiet i mężczyzn) oraz w sztafecie biegowej mężczyzn. Rozegrano również zawody pokazowe w patrolu wojskowym i curlingu bawarskim.
W igrzyskach olimpijskich wzięło udział 668 sportowców (588 mężczyzn i 80 kobiet) z 28 narodowych reprezentacji. Dla sześciu państw – Australii, Bułgarii, Grecji, Hiszpanii, Liechtensteinu i Turcji – występ w Garmisch-Partenkirchen był debiutem w zimowych igrzyskach olimpijskich. Dla Liechtensteinu był to ponadto pierwszy start olimpijski, zarówno w letnich i zimowych edycjach igrzysk.
Medalistami zostali sportowcy z 11 reprezentacji, co oznacza, że 17 państw zakończyło igrzyska z zerowym dorobkiem medalowym. Zwycięstwo w klasyfikacji medalowej odniosła reprezentacja Norwegii z 7 złotymi, 5 srebrnymi i 3 brązowymi medalami. Drugie miejsce zajęła reprezentacja Niemiec z dorobkiem 6 medali (3 złotych i 3 srebrnych), a trzecie Szwecji z 7 medalami (2 złote, 2 srebrne i 3 brązowe). Dla Norwegów, Niemców i Szwedów występ w Garmisch-Partenkirchen był najlepszym startem w zimowych igrzyskach olimpijskich. Niemcy zdobyli pierwsze w historii złote i srebrne medale zimowych igrzysk. Natomiast Norwegowie uzyskali najlepszy wynik medalowy od letnich igrzysk w Paryżu w 1924 roku. Najlepszy zimowy start w igrzyskach olimpijskich zaliczyli również reprezentanci Austrii. "De facto" najlepszy wynik medalowy w zimowych igrzyskach uzyskali także reprezentanci Wielkiej Brytanii. Zawodnicy z tego kraju zdobyli złoty medal olimpijski w hokeju na lodzie. Był to wówczas pierwszy złoty medal zimowych igrzysk dla Wielkiej Brytanii. Najlepszy start od igrzysk w Chamonix uzyskali reprezentanci Szwajcarii. Reprezentanci Węgier w łyżwiarstwie figurowym – Emília Rotter i László Szollás zdobyli drugi z rzędu brązowy medal olimpijski. Były to jedyne medale dla tego kraju od pierwszych zimowych igrzysk.
Występ w Garmisch-Partenkirchen był najsłabszym w historii zimowych igrzysk olimpijskich dla reprezentacji Stanów Zjednoczonych, Kanady i Francji. Amerykanie uzyskali najgorszy wynik medalowy we wszystkich swoich startach olimpijskich, włącznie z letnimi edycjami igrzysk. Dla Kanadyjczyków były to drugie w historii (po letnich igrzyskach w 1924 roku) igrzyska bez złotego medalu, a dla Francuzów trzecie (po letnich igrzyskach w 1904 roku i zimowych w 1924 roku) bez złota i srebra.
Multimedalistami igrzysk olimpijskich w Garmisch-Partenkirchen zostało dziewięciu sportowców, spośród których pięciu zdobyło co najmniej jedno złoto. Najbardziej utytułowanym zawodnikiem igrzysk został łyżwiarz szybki Ivar Ballangrud z trzema złotymi i jednym srebrnym medalem. Drugie miejsce w indywidualnej klasyfikacji medalowej zajął narciarz Oddbjørn Hagen, który zdobył trzy medale w biegach narciarskich i kombinacji norweskiej. Stał się w ten sposób został czwartym sportowcem w historii, który podczas jednej edycji zimowych igrzysk olimpijskich wywalczył medale w dwóch dyscyplinach sportu. W rywalizacji solistek w łyżwiarstwie figurowym złoty medal olimpijski po raz trzeci z rzędu wywalczyła Sonja Henie, została w ten sposób pierwszą kobietą z trzema złotami zimowych igrzysk olimpijskich. Zwycięzca konkursu skoków w Garmisch-Partenkirchen, Birger Ruud jako pierwszy w historii obronił tytuł mistrza olimpijskiego w skokach narciarskich.
Klasyfikacja państw.
Poniższa tabela przedstawia klasyfikację medalową państw, które zdobyły medale na Zimowych Igrzyskach Olimpijskich 1936 w Garmisch-Partenkirchen, sporządzoną na podstawie oficjalnych raportów Międzynarodowego Komitetu Olimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.
Klasyfikacje według dyscyplin.
Biegi narciarskie.
Na igrzyskach w Garmisch-Partenkirchen rozegrano trzy konkurencje biegowe – dwa biegi indywidualne mężczyzn (na dystansach 18 i 50 km) oraz rywalizację sztafet 4 × 10 km. Medale olimpijskie w sztafetach przyznano po raz pierwszy w historii.
Medalistami w biegach narciarskich zostali zawodnicy z trzech państw – Szwecji, Finlandii i Norwegii. Najwięcej razy, pięciokrotnie, na podium stanęli Szwedzi, którzy zdobyli wszystkie medale w biegu na 50 km. Dwóch zawodników zdobyło po dwa medale – Erik Larsson został mistrzem olimpijskim i brązowym medalistą, a Oddbjørn Hagen dwukrotnie wywalczył srebro.
Bobsleje.
Podczas igrzysk w Garmisch-Partenkirchen, tak samo jak w Lake Placid, rozegrano dwie konkurencje bobslejowe – dwójki i czwórki mężczyzn.
Na podium olimpijskim stanęli reprezentanci trzech państw – Szwajcarii, Stanów Zjednoczonych i Wielkiej Brytanii. Dwukrotnymi medalistami zostali dwaj bobsleiści szwajcarscy: Joseph Beerli (złoto i srebro) oraz Fritz Feierabend (srebro i brąz).
Hokej na lodzie.
Turniej olimpijski w hokeju na lodzie podczas igrzysk w Garmisch-Partenkirchen był piątym, podczas którego rozdano medale olimpijskie.
Po raz pierwszy w historii mistrzami olimpijscy nie zostali reprezentanci Kanady. Triumf odniosła reprezentacja Wielkiej Brytanii, srebrne medale przypadły Kanadzie, a brązowe Stanom Zjednoczonym. W drużynie brytyjskiej znalazło się kilku graczy kanadyjskich, w wyniku czego Kanada złożyła protest do Międzynarodowego Komitetu Olimpijskiego, który został jednak odrzucony.
Kombinacja norweska.
W programie igrzysk olimpijskich w Garmisch-Partenkirchen znalazł się jeden konkurs indywidualny w kombinacji norweskiej, składający się z biegu na dystansie 18 km i dwóch serii skoków narciarskich.
Tak samo jak na trzech poprzednich zimowych igrzyskach olimpijskich, wszystkie medale w dwuboju klasycznym zdobyli reprezentanci Norwegii. Po raz pierwszy medalistą w kombinacji norweskiej nie został Johan Grøttumsbråten, który nie wystartował w igrzyskach. Mistrzem olimpijskim został Oddbjørn Hagen, srebrny medal wywalczył Olaf Hoffsbakken, a brązowy Sverre Brodahl.
Łyżwiarstwo figurowe.
Konkurencje w łyżwiarstwie figurowym podczas igrzysk olimpijskich w 1936 roku pozostały niezmienne względem poprzednich igrzysk. Przeprowadzono rywalizację solistów, solistek i par sportowych.
Mistrzyni olimpijska w jeździe indywidualnej kobiet, Sonja Henie zdobyła trzeci złoty medal olimpijski z rzędu (poprzednie w Sankt Moritz i Lake Placid). Została w ten sposób pierwszą kobietą, w dorobku której znalazły się trzy złote medale zimowych igrzysk olimpijskich. Henie była zarazem drugim sportowcem w historii z trzema złotymi medalami w łyżwiarstwie figurowym, po Gillisie Grafströmie (złote medale w Antwerpii, Chamonix i Sankt Moritz).
Tytuł mistrza olimpijskiego z Lake Placid obronił również Karl Schäfer. Z kolei Ernst Baier zdobył srebro w konkurencji solistów i złoto w parach sportowych. Został w ten sposób drugim łyżwiarzem figurowym w historii (po Madge Syers-Cave w 1908 roku) i pierwszym mężczyzną, który podczas jednej edycji igrzysk zdobył dwa medale w tej dyscyplinie sportu. Medale Baiera były pierwszymi od 1908 roku zdobytymi dla Niemiec w łyżwiarstwie figurowym.
Łyżwiarstwo szybkie.
Konkurencje łyżwiarskie nie uległy zmianie w porównaniu do igrzysk w Lake Placid – przeprowadzono rywalizację mężczyzn na czterech dystansach (500 m, 1500 m, 5000 m i 10 000 m).
Trzykrotnym mistrzem i jednokrotnym wicemistrzem olimpijskim został Norweg Ivar Ballangrud. Pod względem liczby złotych medali wywalczonych na jednych igrzyskach wyrównał tym samym rekord Clasa Thunberga z igrzysk w Chamonix. Złotym medalistą został również Charles Mathiesen, dla którego występ w Garmisch-Partenkirchen był debiutem olimpijskim. Multimedalistą igrzysk w Garmisch-Partenkirchen został także Birger Wasenius z dwoma srebrnymi i jednym brązowym medalem.
Narciarstwo alpejskie.
Narciarstwo alpejskie pojawiło się w programie igrzysk olimpijskich w Garmisch-Partenkirchen po raz pierwszy w historii. Przeprowadzono rywalizację w kombinacji alpejskiej kobiet i mężczyzn. Kombinacja stała się zatem pierwszą narciarską konkurencją, w której przyznawane są medale olimpijskie wśród kobiet.
Zawody wśród kobiet i mężczyzn zostały zdominowane przez reprezentantów Niemiec, którzy zdobyli oba złote i oba srebrne medale. Pierwszymi mistrzami olimpijskimi zostali Franz Pfnür i Christl Cranz. Brązowe medale wywalczyli reprezentanci Norwegii i Francji.
Skoki narciarskie.
W programie igrzysk znalazł się jeden konkurs skoków narciarskich. Zawody te, przeprowadzone na Große Olympiaschanze, były jednym z najważniejszych wydarzeń igrzysk w Garmisch-Partenkirchen – z trybun obserwowało je ok. 200 tysięcy widzów.
Po raz czwarty z rzędu tytuł mistrza olimpijskiego w skokach narciarskich zdobył Norweg. Po raz pierwszy Norwegowie nie wywalczyli srebra – zdobył je Szwed Sven Eriksson. W konkursie zwyciężył Birger Ruud, stając się pierwszym skoczkiem narciarskim w historii, który obronił tytuł mistrza olimpijskiego. Brązowy medal wywalczył kolejny Norweg, Thorleif Schjelderup.
Multimedaliści.
Dziewięciu sportowców zdobyło w Garmisch-Partenkirchen więcej niż jeden medal olimpijski, spośród nich pięciu wywalczyło co najmniej jedno złoto. Najbardziej utytułowanym zawodnikiem igrzysk został norweski panczenista, Ivar Ballangrud, w dorobku którego znalazły się cztery medale – trzy złote i jeden srebrny. Po trzy medale zdobyli Oddbjørn Hagen (złoty i dwa srebrne) i Birger Wasenius (dwa srebrne i brązowy).
Hagen, zdobywając w Garmisch-Partenkirchen medale w biegach narciarskich i kombinacji norweskiej, został czwartym sportowcem w historii, który podczas jednej edycji zimowych igrzysk olimpijskich wywalczył medale w dwóch dyscyplinach sportu. Wcześniej dokonali tego Thorleif Haug w Chamonix (1924) oraz Johan Grøttumsbråten i Jennison Heaton w Sankt Moritz (1928).
Poniższa tabela przedstawia indywidualne zestawienie multimedalistów Zimowych Igrzysk Olimpijskich 1936, czyli zawodników, którzy zdobyli więcej niż jeden medal olimpijski na tych igrzyskach, w tym przynajmniej jeden złoty.

</doc>
<doc id="77710" url="https://pl.wikipedia.org/wiki?curid=77710" title="Klasyfikacja medalowa Zimowych Igrzysk Olimpijskich 1948">
Klasyfikacja medalowa Zimowych Igrzysk Olimpijskich 1948

Klasyfikacja medalowa Zimowych Igrzysk Olimpijskich 1948 – zestawienie państw, reprezentowanych przez narodowe komitety olimpijskie, uszeregowanych pod względem liczby zdobytych medali na V Zimowych Igrzyskach Olimpijskich w 1948 roku w Sankt Moritz.
Igrzyska w Sankt Moritz były pierwszymi igrzyskami olimpijskimi po II wojnie światowej. Podczas tych igrzysk rozegrano 22 konkurencje w dziewięciu dyscyplinach sportowych. W porównaniu do poprzednich zimowych igrzysk, które odbyły się w 1936 roku w Garmisch-Partenkirchen, do kalendarza olimpijskiego włączono pięć konkurencji – cztery w narciarstwie alpejskim (zjazd i slalom kobiet i mężczyzn) i skeletonowy ślizg mężczyzn, który po dwudziestoletniej przerwie został jednorazowo przywrócony do rywalizacji olimpijskiej. 
W zawodach zaprezentowało się 668 sportowców (591 mężczyzn i 77 kobiet) z 28 państw. Ze względu na udział w II wojnie światowej, do uczestnictwa w zimowych igrzyskach w Sankt Moritz, jak również w letnich igrzyskach w Londynie, nie zostali zaproszeni Niemcy i Japończycy. Dla pięciu krajów – Chile, Danii, Islandii, Korei Południowej i Libanu – start w 1948 roku był debiutem w zimowych igrzyskach olimpijskich. Dla Korei i Libanu był to zarazem pierwszy start olimpijski, włączając w to również letnie igrzyska.
Medalistami olimpijskimi zostali przedstawiciele trzynastu państw, spośród których dziesięć państw zdobyło przynajmniej jeden złoty medal. Dla piętnastu reprezentacji oznaczało to zatem brak medalu na tych igrzyskach. Najwięcej medali – po dziesięć – zdobyli reprezentanci Norwegii, Szwecji i Szwajcarii, przy czym Norwegowie i Szwedzi mieli na koncie cztery złote medale, a Szwajcarzy trzy. 
Pierwszy w historii medal zimowych igrzysk olimpijskich dla Włoch, i zarazem pierwsze złoto dla tego kraju, zdobył Nino Bibbia w ślizgu skeletonowym. Z kolei pierwsze złoto zimowych igrzysk dla Belgii wywalczyli Micheline Lannoy i Pierre Baugniet w konkursie par sportowych. Był to zarazem pierwszy belgijski medal zimowych igrzysk od 1928 roku. W tej samej konkurencji Andrea Kékesy i Ede Király zdobyli pierwszy w historii srebrny medal dla reprezentacji Węgier. Na poprzednich dwóch igrzyskach – w Lake Placid i Garmisch-Partenkirchen – w węgierskim dorobku znalazły się wyłącznie brązowe medale. Również pierwszy w historii srebrny medal dla swojego kraju zdobyli hokeiści reprezentacji Czechosłowacji. Był to drugi medal, po brązowym w 1928 roku, wywalczony dla tego kraju na zimowych igrzyskach olimpijskich.
Najlepsze w ich dotychczasowej historii startów w zimowych igrzyskach olimpijskich występy osiągnęli również reprezentanci Szwecji, Szwajcarii, Francji i Kanady. Szwedzi, Szwajcarzy i Francuzi osiągnęli najlepszy wynik zarówno biorąc pod uwagę liczbę złotych medali, jak i wszystkich łącznie. Francuzi, a także Kanadyjczycy, po raz pierwszy zakończyli zimowe igrzyska z dorobkiem dwóch złotych medali. Największą sumę medali w historii swoich startów odnotowali również Austriacy, jednak ich wynik był słabszy pod względem liczby złotych medali od rezultatu osiągniętego w Chamonix – w Sankt Moritz zdobyli jeden złoty medal, a w Chamonix dwa.
Najlepszy od 1928 roku wynik medalowy w zimowych igrzyskach olimpijskich uzyskali reprezentanci Finlandii, a najlepszy od 1932 roku – reprezentanci Stanów Zjednoczonych. Z kolei dla Norwegów był to niemal najsłabszy występ w historii – drugi raz, po igrzyskach w 1932 roku, zdobyli oni tylko dziesięć medali.
Jedynym krajem, który zdobył medale na poprzednich zimowych igrzyskach, a nie dokonał tego w Sankt Moritz, byli nieuczestniczący w zawodach olimpijskich Niemcy.
Konkurencje olimpijskie wyłoniły łącznie 123 medalistów, spośród których jedenaścioro zdobyło co najmniej dwa medale. Siedmioro z multimedalistów przynajmniej raz stanęło na najwyższym stopniu podium. Jedynym trzykrotnym medalistą igrzysk w Sankt Moritz został francuski alpejczyk, Henri Oreiller, w którego dorobku znalazły się dwa złote i jeden srebrny medal. Dwa tytuły mistrza olimpijskiego zdobył również szwedzki biegacz narciarski, Martin Lundström.
Klasyfikacja państw.
Poniższa tabela przedstawia klasyfikację medalową państw, które zdobyły medale na Zimowych Igrzyskach Olimpijskich 1948 w Sankt Moritz, sporządzoną na podstawie oficjalnych raportów Międzynarodowego Komitetu Olimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.
Klasyfikacje według dyscyplin.
Biegi narciarskie.
W ramach igrzysk w Sankt Moritz rozegrano trzy konkurencje biegowe – biegi na 18 i 50 km techniką klasyczną oraz bieg sztafetowy. Konkurencje te nie uległy zmianie w porównaniu do igrzysk w Garmisch-Partenkirchen.
Rywalizację zdominowali reprezentanci Szwecji, którzy zdobyli złote medale we wszystkich konkurencjach. Jednocześnie wywalczyli sześć z siedmiu możliwych medali. Tym samym reprezentacja Szwecji umocniła się na klasyfikacji wszech czasów w biegach narciarskich na igrzyskach olimpijskich. Szwedzi, włącznie z igrzyskami w 1948 roku, zdobyli siedem złotych medali – o cztery więcej niż Norwegowie. Jednocześnie jako pierwsi w historii trzykrotnie zajęli wszystkie miejsca na podium jednej konkurencji – wcześniej dokonali tego w biegach na 50 km podczas igrzysk w 1928 i 1936 roku.
Trzech zawodników dwukrotnie stanęło na podium olimpijskim w Sankt Moritz. Najbardziej utytułowanym biegaczem został Martin Lundström z dwoma złotymi medalami. Ponadto złoto i srebro zdobył Nils Östensson, a złoto i brąz – Gunnar Eriksson.
Bobsleje.
Kalendarz olimpijski konkurencji bobslejowych nie zmienił się od poprzednich igrzysk i składał się z dwójek i czwórek mężczyzn.
Medalistami zostali bobsleiści z trzech krajów – Szwajcarii, Stanów Zjednoczonych i Belgii. Żaden z zawodników nie zdobył więcej niż jednego medalu olimpijskiego. Srebro belgijskiej czwórki był drugim w historii, po brązowym medalu piątki w 1928 roku, medalem olimpijskim dla tego kraju osiągniętym w bobslejach.
Hokej na lodzie.
Turniej olimpijski w hokeju na lodzie podczas igrzysk w Sankt Moritz wygrała reprezentacja Kanady, srebrny medal zdobyli hokeiści z Czechosłowacji, a brązowy – ze Szwajcarii.
O reprezentowanie Stanów Zjednoczonych na arenie olimpijskiej rywalizowały dwie drużyny – podstawowa, występująca pod egidą narodowej federacji, oraz amatorska. Ostatecznie drużyna amerykańska zajęła czwarte miejsce w turnieju. Zespół został jednak zdyskwalifikowany z uwagi na jawne dopuszczenie profesjonalnych graczy. Po powstałych kontrowersjach Międzynarodowy Komitet Olimpijski zapowiedział, że wyniki turnieju nie będą oficjalnie liczone do klasyfikacji olimpijskiej. Decyzję tę jednak uchylił jeszcze w trakcie trwania igrzysk.
Kombinacja norweska.
Rywalizacja w kombinacji norweskiej niezmiennie składała się z jednej konkurencji indywidualnej – biegu na 18 km i skoków narciarskich. Na igrzyskach w Sankt Moritz po raz pierwszy bieg dwuboistów rozegrano wspólnie z biegaczami. W biegu tym wystąpiło 84 zawodników, spośród których 39 było kombinatorami.
Na wszystkich poprzednich zimowych igrzyskach olimpijskich wszystkie medale w kombinacji norweskiej zdobywali dwuboiści z Norwegii. W 1948 roku pierwszy raz na podium nie znalazł się żaden z norweskich zawodników – dwa pierwsze miejsca zajęli Finowie, a trzeci był Szwed. Jednocześnie zwycięzca zawodów – Heikki Hasu – uzyskał w biegu złożonym 448,8 punktu, czym o 2,8 punktu poprawił dotychczasową najwyższą notę na igrzyskach olimpijskich, osiągniętą w 1932 roku przez Johana Grøttumsbråtena.
Łyżwiarstwo figurowe.
W łyżwiarstwie figurowym, tak samo jak na poprzednich igrzyskach, rozegrano trzy konkurencje – zawody solistów, solistek i par sportowych. Jedyna zmiana polegała na zmniejszeniu liczby obowiązkowych figur z dwunastu do sześciu. Ponadto w konkursie par sportowych po raz pierwszy i jedyny w historii igrzysk olimpijskich zawody oceniało jedenastu sędziów, a nie – jak zwykle – dziewięciu.
Medalistami zostali reprezentanci siedmiu państw, spośród których tylko Kanada i Austria zdobyły po dwa medale. Żaden z zawodników nie stanął dwukrotnie na podium olimpijskim podczas tych igrzysk. Złote medale zdobyli reprezentanci Stanów Zjednoczonych, Belgii i Kanady. Były to pierwsze złota olimpijskie w łyżwiarstwie figurowym dla tych państw. 
W konkursie par sportowych pierwszy złoty medal zimowych igrzysk olimpijskich dla Belgii zdobyli Micheline Lannoy i Pierre Baugniet, natomiast Andrea Kékesy i Ede Király w tym samym konkursie wywalczyli pierwszy w historii srebrny medal dla Węgier.
Łyżwiarstwo szybkie.
W ramach igrzysk w Sankt Moritz rozegrane zostały cztery konkurencje w łyżwiarstwie szybkim – biegi mężczyzn na 500, 1500, 5000 i 10000 metrów. Konkurencje nie zmieniły się w porównaniu do poprzednich igrzysk.
Rywalizację zdominowali Norwegowie, zdobywając trzy z czterech złotych medali. Dwóch panczenistów dwukrotnie stanęło na podium olimpijskim – Szwed Åke Seyffarth zdobył złoty i srebrny medal, a Norweg Odd Lundberg – srebrny i brązowy. 
Zwycięzca biegu na 1500 metrów – Sverre Farstad – poprawił rekord olimpijski, uzyskując czas 2:17,6. Z kolei w biegu na 500 metrów rekord olimpijski poprawiono dwukrotnie – najpierw dokonał tego Bobby Fitzgerald z czasem 43,2 sekundy, a następnie Finn Helgesen z czasem lepszym o 0,1 sekundy. W biegu tym, po raz pierwszy w historii konkurencji łyżwiarskich, trzech zawodników zajęło ex aequo drugie miejsce. Organizatorzy nie byli przygotowani na taką sytuację – mieli tylko dwa srebrne medale zamiast trzech. Zaproponowali w związku z tym tymczasowe rozwiązanie, które miało polegać na przyznaniu jednemu z zawodników amerykańskich brązowego medalu i późniejszej jego wymiany na medal srebrny. Delegacja USA wyznaczyła Fitzgeralda do odebrania srebrnego medalu, a Kena Bartholomewa do medalu brązowego. Oburzony całą sytuacją Bartholomew nie stawił się na ceremonii medalowej.
Narciarstwo alpejskie.
W ramach igrzysk w Sankt Moritz rozegrano sześć konkurencji alpejskich. Do wcześniej przeprowadzanej kombinacji dołączono zjazd i slalom mężczyzn i kobiet.
Najbardziej utytułowanym narciarzem alpejskim został Henri Oreiller, który zdobył dwa złote i jeden brązowy medal. Został on jednocześnie najbardziej utytułowanym sportowcem igrzysk, biorąc pod uwagę wszystkie dyscypliny. Ponadto pięcioro zawodników zdobyło po dwa medale olimpijskie – Gretchen Fraser i Trude Beiser (obie po jednym złotym i jednym srebrnym), James Couttet i Karl Molitor (obaj po jednym srebrnym i jednym brązowym) oraz Erika Mahringer (dwa brązowe). W zjeździe mężczyzn ex aequo trzeci czas osiągnęli Rolf Olinger i Karl Molitor, w związku z czym przyznano w tej konkurencji dwa brązowe medale.
Skeleton.
Na igrzyskach w 1948 roku po raz drugi w historii rozegrano zawody olimpijskie w skeletonie. Wcześniej skeletoniści rywalizowali o medale olimpijskie w 1928 roku, również w Sankt Moritz. Przywrócenie dyscypliny do kalendarza olimpijskiego nie nastąpiło jednak na stałe – kolejne zawody rozegrano podczas igrzysk w Salt Lake City w 2002 roku.
Złoty medal w jedynej konkurencji skeletonowej na igrzyskach w 1948 roku zdobył Włoch Nino Bibbia, który został powołany do kadry olimpijskiej jako bobsleista, a do zawodów skeletonowych został zgłoszony tuż przed zawodami. Był to pierwszy w historii medal zimowych igrzysk olimpijskich dla Włoch. Wicemistrzem olimpijskim został Jack Heaton, który zdobył srebrny medal również podczas poprzedniej rywalizacji olimpijskiej, w 1928 roku.
Skoki narciarskie.
Niezmiennie od poprzednich igrzysk skoczkowie narciarscy rywalizowali w jednej konkurencji indywidualnej. Olimpijski konkurs skoków w Sankt Moritz był pierwszymi międzynarodowymi zawodami, podczas których skoki oceniane były przez pięciu sędziów, a dwie skrajne noty zaczęto odrzucać. W dotychczasowej formule noty wystawiało trzech sędziów i wszystkie wliczane były do wyniku punktowego.
Konkurs zdominowali reprezentanci Norwegii, którzy zdobyli wszystkie trzy medale olimpijskie. Taka sytuacja, że wszystkie miejsca na podium zdobyli skoczkowie z jednego kraju, nastąpiła po raz drugi w historii. Wcześniej, na igrzyskach w Lake Placid w 1932, również Norwegowie zdobyli wszystkie medale. Po pierwszej serii konkursu w Sankt Moritz na prowadzeniu był Matti Pietikäinen, jednak jego słabszy rezultat w finale sprawił, że ostatecznie zakończył zawody na czwartym miejscu.
Multimedaliści.
Jedenaścioro sportowców zdobyło w Sankt Moritz więcej niż jeden medal, a siedmioro spośród nich wywalczyło przynajmniej jedno złoto. Najwięcej – czterech – multimedalistów startowało w barwach Szwecji. Troje multimedalistów stawało na podium olimpijskim w narciarstwie alpejskim, również trzech w biegach narciarskich, a jeden w łyżwiarstwie szybkim.
Najwięcej medali – trzy – zdobył reprezentant Francji w narciarstwie alpejskim, Henri Oreiller. Dwukrotnie został on mistrzem olimpijskim, dodatkowo zdobył brązowy medal. Dwa tytuły mistrzowskie zdobył także Martin Lundström w biegach narciarskich.
Poniższa tabela przedstawia indywidualne zestawienie multimedalistów Zimowych Igrzysk Olimpijskich 1948, czyli zawodników i zawodniczek, którzy zdobyli więcej niż jeden medal olimpijski na tych igrzyskach, w tym przynajmniej jeden złoty.

</doc>
<doc id="77711" url="https://pl.wikipedia.org/wiki?curid=77711" title="Klasyfikacja medalowa Zimowych Igrzysk Olimpijskich 1952">
Klasyfikacja medalowa Zimowych Igrzysk Olimpijskich 1952

Klasyfikacja medalowa Zimowych Igrzysk Olimpijskich 1952 – zestawienie państw, reprezentowanych przez narodowe komitety olimpijskie, uszeregowanych pod względem liczby zdobytych medali na VI Zimowych Igrzyskach Olimpijskich w 1952 roku w Oslo.
Podczas igrzysk w Oslo rozegrano 22 konkurencje w ośmiu dyscyplinach sportowych. W porównaniu do poprzednich zimowych igrzysk, które odbyły się w 1948 roku w Sankt Moritz, nie przeprowadzono rywalizacji olimpijskiej w skeletonowym ślizgu mężczyzn i alpejskiej kombinacji kobiet i mężczyzn. Do kalendarza włączono natomiast alpejski slalom gigant kobiet i mężczyzn oraz bieg narciarski kobiet na 10 kilometrów, który był pierwszą kobiecą konkurencją w tej dyscyplinie rozgrywaną w ramach igrzysk olimpijskich.
Podczas igrzysk w Oslo rozegrano jedną konkurencję pokazową – turniej w bandy. Systemem „każdy z każdym” przeprowadzono trzy mecze pomiędzy reprezentacjami Finlandii, Norwegii i Szwecji. Turniej wygrali Szwedzi, drudzy byli Norwegowie, a na trzecim miejscu uplasowali się Finowie.
W konkurencjach rozgrywanych w ramach igrzysk w Oslo, nie uwzględniając pokazowego turnieju bandy, wzięło udział 694 sportowców (585 mężczyzn i 109 kobiet) z 30 państw. Była to rekordowa liczba uczestników i państw uczestniczących w jednej edycji zimowych igrzysk olimpijskich. Jednocześnie pierwszy raz liczba kobiet uczestniczących w zimowej edycji była większa od stu. Dla reprezentacji Nowej Zelandii i Portugalii występ w Oslo był debiutem kraju w zimowych igrzyskach olimpijskich.
Medalistami olimpijskimi zostali przedstawiciele trzynastu państw, spośród których osiem państw zdobyło przynajmniej jeden złoty medal. Dla siedemnastu reprezentacji oznaczało to zatem brak medalu na tych igrzyskach. Najwięcej medali – szesnaście (siedem złotych, trzy srebrne i sześć brązowych) – zdobyli reprezentanci Norwegii. Był to drugi w historii start olimpijski Norwegów zakończony taką liczbą złotych medali i jednocześnie najlepszy występ, biorąc pod uwagę letnie i zimowe starty, od Zimowych Igrzysk Olimpijskich 1936.
W Oslo pierwszy medal zimowych igrzysk olimpijskich dla Holandii zdobył panczenista, Kees Broekman. Holendrzy trzykrotnie stanęli na olimpijskim podium, co uczyniło ich start najlepszym z dotychczasowych zimowych występów olimpijskich. Najlepszy zimowy start i zarazem drugi z rzędu zakończony z dorobkiem medalowym osiągnęli również Włosi. Drugi w historii złoty medal zimowych igrzysk dla tego kraju, po sukcesie Nino Bibbii na poprzednich igrzyskach, zdobył Zeno Colò w alpejskim zjeździe. Włosi na tych igrzyskach zdobyli jeszcze brązowy medal, co sprawiło, że był to ich najlepszy z dotychczasowych startów.
Najlepszy występ pod względem liczby zdobytych medali osiągnęli reprezentanci Austrii i Niemiec. Dla Austriaków był to drugi zimowy start z dorobkiem dwóch złotych medali – wcześniej taki wynik osiągnęli na igrzyskach w Chamonix. Z kolei dla Niemców, dla których był to pierwszy start olimpijski po II wojnie światowej, był to najlepszy start pod względem sumy wszystkich medali, jednak słabszy od rezultatu osiągniętego na igrzyskach w Garmisch-Partenkirchen.
Reprezentanci Finlandii uzyskali najlepszy wynik medalowy, zarówno pod względem liczby złotych, jak i wszystkich medali, od igrzysk w Chamonix. Z kolei dla sportowców ze Stanów Zjednoczonych występ w Oslo był najlepszym od igrzysk w Lake Placid, gdzie zdobyli o jeden medal więcej. Pierwszy od 1936 roku złoty medal igrzysk zimowej olimpiady dla Wielkiej Brytanii w konkursie solistek zdobyła Jeanette Altwegg. Dla Węgrów natomiast były to czwarte zimowe igrzyska z rzędu, które zakończyli oni z przynajmniej jednym medalem olimpijskim.
Najgorsze występy w historii dotychczasowych startów w zimowych igrzyskach olimpijskich uzyskali reprezentanci Francji i Szwecji. Dla Francuzów był to jednocześnie najsłabszy olimpijski start, wliczając w to również letnie igrzyska. Po raz trzeci w historii, po zimowych igrzyskach w Chamonix i Garmisch-Partenkirchen, reprezentanci Francji nie zdobyli złota ani srebra. Dla Szwedów natomiast był to pierwszy zimowy występ bez złotego i srebrnego medalu oraz trzeci, wliczając w to letnie igrzyska w 1896 i 1900 roku. Dla sportowców szwajcarskich wynik medalowy w Oslo był najsłabszym olimpijskim rezultatem od Zimowych Igrzysk Olimpijskich 1928. Pierwszy raz od 1932 roku nie wywalczyli oni złota olimpijskiego.
Spośród krajów, które zdobyły medale na poprzednich zimowych igrzyskach w Sankt Moritz, żadnego medalu nie wywalczyli reprezentanci Czechosłowacji i Belgii. Dla Belgów był to jednocześnie pierwszy olimpijski start od zimowych igrzysk w 1936 roku, zakończony z zerowym dorobkiem medalowym.
Zawody olimpijskie wyłoniły łącznie 118 medalistów, spośród których osiemnaścioro zdobyło co najmniej dwa medale. Spośród multimedalistów dziesięcioro zdobyło przynajmniej jeden złoty medal. Najbardziej utytułowanym zawodnikiem, z dorobkiem trzech złotych medali, został norweski panczenista Hjalmar Andersen. Trzy medale, lecz bez złota, wywalczyła także niemiecka narciarka alpejska Annemarie Buchner. Ponadto po dwa tytuły mistrzów olimpijskich zdobyli amerykańska alpejka Andrea Mead-Lawrence oraz niemieccy bobsleiści – Lorenz Nieberl i Andreas Ostler.
Klasyfikacja państw.
Poniższa tabela przedstawia klasyfikację medalową państw, które zdobyły medale na Zimowych Igrzyskach Olimpijskich 1952 w Oslo, sporządzoną na podstawie oficjalnych raportów Międzynarodowego Komitetu Olimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.
Klasyfikacje według dyscyplin.
Biegi narciarskie.
W ramach igrzysk w Oslo przeprowadzone zostały cztery konkurencje biegowe, czyli jedna więcej niż w Sankt Moritz. Do dotychczasowych biegów indywidualnych na 18 i 50 km oraz biegu sztafetowego dołączono rywalizację kobiet na dystansie 10 kilometrów. Były to pierwsze w historii zawody olimpijskie w biegach narciarskich kobiet.
Medale zdobyli reprezentanci trzech państw – Finlandii, Norwegii i Szwecji. Zawody zdominowali Finowie, którzy wywalczyli osiem medali na dziesięć możliwych. W biegu na 10 km kobiet wszystkie trzy miejsca na podium zajęły reprezentantki tego kraju. 
Czterech zawodników zdobyło po dwa medale olimpijskie. Po jednym złotym i jednym srebrnym medalu zdobyli Norweg Hallgeir Brenden i Fin Tapio Mäkelä, złoto i brąz wywalczył Fin Paavo Lonkila, a srebro i brąz – Norweg Magnar Estenstad.
Bobsleje.
Na Zimowych Igrzyskach Olimpijskich 1952 rozegrano dwie konkurencje bobslejowe – dwójki i czwórki mężczyzn. Konkurencje nie uległy zmianie w porównaniu do igrzysk w Sankt Moritz.
W obu konkurencjach cztery pierwsze miejsca były takie same – zwyciężyli Niemcy przed Amerykanami i dwoma ekipami ze Szwajcarii. Taka sytuacja, że kolejność na pierwszych czterech miejscach była identyczna w obu konkurencjach bobslejowych, miała miejsce po raz pierwszy w historii igrzysk olimpijskich. 
Medaliści w konkurencji dwójek wystąpili również w zespołach swoich państw w rywalizacji czwórek. W efekcie wszyscy zostali multimedalistami igrzysk w Oslo – Andreas Ostler i Lorenz Nieberl zdobyli po dwa złote medale, Stanley Benham i Patrick Martin po dwa srebrne, a Fritz Feierabend i Stephan Waser po dwa brązowe.
Hokej na lodzie.
Na igrzyskach w Oslo rozegrano turniej hokejowy mężczyzn. Tak samo jak cztery lata wcześniej mistrzami olimpijskimi zostali reprezentanci Kanady. Był to szósty złoty medal Kanadyjczyków w hokeju na lodzie, wliczając w to start letni na igrzyskach w Antwerpii w 1920 roku. Tylko raz nie zdobyli oni mistrzostwa olimpijskiego – w 1936 roku ulegli Brytyjczykom. Srebrny medal w Oslo zdobyli reprezentanci Stanów Zjednoczonych, a brązowy – Szwecji. 
Po zakończeniu wszystkich meczów turniejowych, rozgrywanych systemem „każdy z każdym”, drużyny Szwecji i Czechosłowacji miały taki sam dorobek punktowy (12 punktów) – obie wygrały po sześć meczów i przegrały po dwa. Wobec tego 25 lutego rozegrano dodatkowy mecz o brązowy medal, w którym zwycięstwo odnieśli Szwedzi wynikiem 5:3.
Kombinacja norweska.
Na igrzyskach w Oslo rozegrano jedną konkurencję w kombinacji norweskiej – tak jak podczas poprzednich igrzysk był to konkurs indywidualny, składający się z biegu na 18 kilometrów i trzech serii skoków narciarskich, spośród których do noty wliczane były dwie najlepsze próby. 
Zwycięzcą zawodów został Simon Slåttvik, który tym samym zdobył piąty złoty medal olimpijski dla swojego kraju w tej dyscyplinie. Norwegowie nie zdobyli złota tylko na poprzednich igrzyskach, podczas których mistrzem olimpijskim został Heikki Hasu – srebrny medalista z Oslo.
Łyżwiarstwo figurowe.
Niezmiennie w stosunku do poprzednich igrzysk rozegrano trzy konkurencje łyżwiarstwa figurowego – konkursy solistek i solistów oraz par sportowych.
Medalistami zostało dwanaścioro zawodników z sześciu państw. Żaden z zawodników nie stanął dwukrotnie na podium olimpijskim. Spośród sześciu państw, które zdobyły medale, tylko Amerykanie wywalczyli ich więcej niż jeden – cztery (jeden złoty, dwa srebrne i jeden brązowy). Złoty medalista Richard Button został trzecim w historii solistą, po Gillisie Grafströmie i Karlu Schäferze, który obronił tytuł mistrza olimpijskiego zdobyty na poprzednich igrzyskach. Ponadto w konkursie olimpijskim w Oslo jako pierwszy w historii prawidłowo wykonał potrójnego loopa w oficjalnych zawodach łyżwiarskich. Z kolei Jacqueline du Bief została pierwszą w historii francuską medalistką olimpijską w konkursie solistek. Złoty medal Jeanette Altwegg w konkursie solistek był pierwszym zimowym tytułem mistrzyni olimpijskiej dla Wielkiej Brytanii od igrzysk w Garmisch-Partenkirchen w 1936 roku.
Łyżwiarstwo szybkie.
Niezmiennie w stosunku do poprzednich igrzysk, w Oslo rozegrano cztery konkurencje w łyżwiarstwie szybkim mężczyzn – biegi na 500, 1500, 5000 i 10000 metrów.
Trzy złote medale na wszystkich dystansach poza biegiem na 500 metrów zdobył Hjalmar Andersen – dwukrotny mistrz świata w wieloboju w 1950 i 1951 roku, faworyt gospodarzy. Poza Andersenem multimedalistą igrzysk został Holender Kees Broekman z dorobkiem dwóch srebrnych medali na najdłuższych dystansach. Jego srebrny medal w biegu na 5000 metrów był zarazem pierwszym medalem zdobytym dla Holandii na zimowych igrzyskach olimpijskich. W biegu na 500 metrów trzecie miejsce zajęli ex aequo Gordon Audley i Arne Johansen, wobec czego przyznano dwa brązowe medale.
W zawodach nie wystąpił Kornél Pajor – panczenista urodzony na Węgrzech, trzeci zawodnik mistrzostw Europy rozegranych na dwa tygodnie przed igrzyskami i mistrz świata z 1949 roku. Po zdobyciu tytułu mistrza świata startował jako zawodnik niezależny, gdyż nie chciał wracać do komunistycznej ojczyzny. Następnie zmienił obywatelstwo na szwedzkie. Międzynarodowy Komitet Olimpijski nie dopuścił zawodnika do startu ze względu na zbyt krótki okres pomiędzy zmianą obywatelstwa a potencjalnym występem na igrzyskach.
Narciarstwo alpejskie.
W narciarstwie alpejskim, tak samo jak podczas igrzysk w Sankt Moritz, przeprowadzono sześć konkurencji – po trzy wśród kobiet i mężczyzn. Dotychczasową rywalizację w kombinacji zastąpiono debiutującą w igrzyskach konkurencją – slalomem gigantem.
Najbardziej utytułowaną zawodniczką – jedyną dwukrotną mistrzynią olimpijską w narciarstwie alpejskim podczas igrzysk w Oslo – została Amerykanka Andrea Mead-Lawrence. Trzy medale zdobyła Annemarie Buchner, jednak w jej dorobku nie było ani jednego złota – wywalczyła jeden srebrny i dwa brązowe medale. Po jednym złotym i jednym srebrnym medalu otrzymali Stein Eriksen i Othmar Schneider. Ponadto dwukrotnie na podium olimpijskim stanął Christian Pravda z dorobkiem srebrnego i brązowego medalu.
Mistrz olimpijski w zjeździe – Zeno Colò – został drugim w historii, po Nino Bibbii, złotym medalistą zimowych igrzysk olimpijskich dla reprezentacji Włoch.
Skoki narciarskie.
Na igrzyskach w Oslo, tak samo jak na wcześniejszych igrzyskach, rozegrano jeden konkurs indywidualny w skokach narciarskich. Rywalizacja skoczków miała miejsce na legendarnej skoczni Holmenkollbakken, której punkt konstrukcyjny wynosił wówczas 72 metry. Na przeprowadzone w ostatnim dniu igrzysk olimpijskich zawody przybyło pod skocznię ponad 104 000 kibiców, co uczyniło je drugimi zawodami olimpijskimi pod względem liczebności widowni (więcej kibiców – ok. 106 000 – przybyło tylko na konkurs olimpijski w 1936).
Po raz szósty z rzędu, czyli nieprzerwanie od pierwszych zimowych igrzysk w Chamonix, mistrzem olimpijskim w skokach narciarskich został reprezentant Norwegii. W tym przypadku złoty medal zdobył Arnfinn Bergmann, który wyprzedził faworyzowanego Torbjørna Falkangera. Brązowy medal wywalczył Karl Holmström.
Multimedaliści.
18 sportowców zdobyło w Oslo więcej niż jeden medal, a dziesięcioro spośród nich wywalczyło przynajmniej jedno złoto. Najwięcej – po trzech – multimedalistów startowało w barwach Finlandii i Norwegii. Po troje multimedalistów stawało na podium olimpijskim w narciarstwie alpejskim i biegach narciarskich, dwóch w bobslejach i jeden w łyżwiarstwie szybkim. Wśród multimedalistów znalazł się również Heikki Hasu – złoty medalista w biegach narciarskich i srebrny w kombinacji norweskiej.
Najwięcej medali – trzy – zdobył reprezentant Norwegii w łyżwiarstwie szybkim, Hjalmar Andersen. Wygrał on wszystkie trzy biegi na długich dystansach. Po dwa tytuły mistrza olimpijskiego zdobyli niemieccy bobsleiści – Lorenz Nieberl i Andreas Ostler oraz amerykańska alpejka – Andrea Mead-Lawrence.
Poniższa tabela przedstawia indywidualne zestawienie multimedalistów Zimowych Igrzysk Olimpijskich 1952, czyli zawodników i zawodniczek, którzy zdobyli więcej niż jeden medal olimpijski na tych igrzyskach, w tym przynajmniej jeden złoty.

</doc>
<doc id="77712" url="https://pl.wikipedia.org/wiki?curid=77712" title="Klasyfikacja medalowa Zimowych Igrzysk Olimpijskich 1956">
Klasyfikacja medalowa Zimowych Igrzysk Olimpijskich 1956

Klasyfikacja medalowa Zimowych Igrzysk Olimpijskich 1956 – zestawienie państw, reprezentowanych przez narodowe komitety olimpijskie, uszeregowanych pod względem liczby zdobytych medali na VII Zimowych Igrzyskach Olimpijskich w 1956 roku w Cortina d’Ampezzo.
W trakcie igrzysk przeprowadzono 24 konkurencje w ośmiu dyscyplinach sportowych. W porównaniu do poprzednich zimowych igrzysk, które odbyły się w Oslo, do kalendarza włączono dwie nowe konkurencje biegowe – sztafetę kobiet 3 × 5 km oraz bieg mężczyzn na 30 km. Ponadto z 18 km do 15 km skrócono dystans biegów rozgrywanych w biegach narciarskich i dwuboju klasycznym mężczyzn.
W igrzyskach wzięło udział 821 sportowców (689 mężczyzn i 132 kobiety) startujących w barwach 32 narodowych reprezentacji. Pod względem liczby uczestników i liczby państw, a także pod względem liczby rozgrywanych konkurencji, igrzyska te były rekordowymi, biorąc pod uwagę wszystkie ubiegłe edycje zimowych igrzysk olimpijskich. Dla trzech reprezentacji – Boliwii, Iranu i Związku Socjalistycznych Republik Radzieckich – udział w igrzyskach był debiutem w zimowych edycjach igrzysk olimpijskich.
Medale zdobyli reprezentanci trzynastu państw, z czego wynika, że dziewiętnaście państw wyjechało z igrzysk bez medalu. Najliczniejszy dorobek medalowy osiągnęli zawodnicy ze Związku Radzieckiego, którzy wywalczyli łącznie 16 medali – 7 złotych, 3 srebrne i 6 brązowych. Był to drugi występ olimpijski reprezentacji ZSRR po Letnich Igrzyskach Olimpijskich 1952 w Helsinkach i pierwszy zakończony zwycięstwem w klasyfikacji medalowej.
Pierwszym w historii medalistą zimowych igrzysk dla ZSRR został Pawieł Kołczin, zdobywając brąz w biegu narciarskim na 30 km. Z kolei pierwsze złoto dla tego kraju zdobyła Lubow Kozyriewa w biegu na 10 km. Podczas igrzysk w 1956 roku pierwsze medale ZIO dla swoich państw zdobyli także reprezentanci Japonii i Polski. Pierwszym japońskim medalistą został Chiharu Igaya – wicemistrz olimpijski w alpejskim slalomie, natomiast dla Polski pierwszy medal wywalczył Franciszek Gąsienica Groń – brązowy medalista w konkursie indywidualnym w kombinacji norweskiej.
Występ reprezentantów Austrii w Cortina d’Ampezzo był ich najlepszym z dotychczasowych startów w zimowych edycjach igrzysk olimpijskich i zarazem najlepszym występem olimpijskim od Letnich Igrzysk Olimpijskich 1936, wliczając w to także letnie starty. Reprezentanci Szwecji odnotowali najlepszy od 1948 roku występ w zimowych igrzyskach olimpijskich biorąc pod uwagę liczbę złotych jak i sumę wszystkich zdobytych medali. Z kolei dla Węgrów był to piąty z rzędu zimowy start olimpijski zakończony z dorobkiem medalowym.
Występ w Cortina d’Ampezzo był pierwszym w historii startem olimpijskim sportowców z Francji, podczas którego nie zdobyli oni ani jednego medalu. Reprezentanci Norwegii również zaliczyli w 1956 roku najsłabszy rezultat medalowy w historii ich startów w zimowych igrzyskach olimpijskich. Był to jednocześnie ich najsłabszy występ olimpijski od Letnich Igrzysk Olimpijskich 1948 pod względem liczby złotych medali i od Letnich Igrzysk Olimpijskich 1932 pod względem sumy zdobytych medali wszystkich kruszców. Norwegowie po raz pierwszy od początku rozgrywania zimowych igrzysk nie zdobyli złotego medalu w skokach narciarskich, a nawet nie stanęli na podium olimpijskim w tej dyscyplinie. Najsłabszy wynik medalowy na igrzyskach olimpijskich, biorąc pod uwagę złote medale i łączną sumę, od zimowych igrzysk w 1936 roku osiągnęli też reprezentanci Stanów Zjednoczonych. Z kolei sportowcy z Kanady po raz pierwszy od letnich igrzysk w 1948 roku nie zdobyli ani jednego złota olimpijskiego. Był to zarazem ich pierwszy od 1936 roku zimowy start bez złotego medalu. Kanadyjczycy po raz drugi w historii nie zwyciężyli w turnieju olimpijskim w hokeju na lodzie i po raz pierwszy zdobyli w tym turnieju tylko brązowy medal.
W porównaniu do igrzysk w 1952 roku w Oslo, medali w Cortina d’Ampezzo nie wywalczyli reprezentanci Francji, Holandii i Wielkiej Brytanii.
Przeprowadzone konkurencje wyłoniły 131 medalistów, spośród których 14 zdobyło więcej niż jeden medal. Ośmioro sportowców zdobyło więcej niż jeden medal, w tym przynajmniej jedno złoto. Najbardziej utytułowanym zawodnikiem igrzysk został Austriak Toni Sailer, który zdobył trzy tytuły mistrza olimpijskiego, zwyciężając we wszystkich trzech konkurencjach w narciarstwie alpejskim mężczyzn. Czterokrotnie na podium olimpijskim w biegach narciarskich stanął Szwed Sixten Jernberg, jednak w jego dorobku znalazł się tylko jeden złoty medal. Po trzy medale wywalczyli także dwaj inni biegacze – Veikko Hakulinen i Pawieł Kołczin.
Klasyfikacja państw.
Poniższa tabela przedstawia klasyfikację medalową państw, które zdobyły medale na Zimowych Igrzyskach Olimpijskich 1956 w Cortina d’Ampezzo, sporządzoną na podstawie oficjalnych raportów Międzynarodowego Komitetu Olimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.
Klasyfikacje według dyscyplin.
Biegi narciarskie.
W kalendarzu igrzysk w Cortina d’Ampezzo nastąpiły trzy zmiany w konkurencjach biegowych w porównaniu do igrzysk w Oslo. Dotychczasowy bieg na dystansie 18 km został skrócony do 15 km, dodatkowo po raz pierwszy przeprowadzono rywalizację olimpijską w sztafetach kobiet i w biegu indywidualnym mężczyzn na 30 km. W konkurencjach biegowych w 1956 roku przyznano łącznie sześć kompletów medali olimpijskich – cztery wśród mężczyzn i dwa wśród kobiet. Zawody olimpijskie w biegach narciarskich wchodziły jednocześnie w skład 21. edycji mistrzostw świata w narciarstwie klasycznym.
Na podium olimpijskim stanęli reprezentanci czterech państw – Norwegii, Szwecji, Finlandii i ZSRR. Najbardziej utytułowanym zawodnikiem został Sixten Jernberg, który jako jedyny zdobył medal w czterech konkurencjach. Szwed zakończył igrzyska z dorobkiem złotego, dwóch srebrnych i brązowego medalu. Multimedalistami zostali także: Veikko Hakulinen (złoto i dwa razy srebro), Lubow Kozyriewa (złoto i srebro), Pawieł Kołczin (złoto i dwa razy brąz), Fiodor Tierientjew (złoto i brąz), Radja Jeroszyna (dwa razy srebro) i Sonja Edström (dwa razy brąz).
Brązowy medal Pawła Kołczina w biegu na 30 km mężczyzn był pierwszym medalem zimowych igrzysk olimpijskich dla ZSRR, z kolei złoto Lubow Kozyriewej w biegu kobiet na 10 km było pierwszym złotym medalem ZIO dla tego kraju.
Bobsleje.
Podczas igrzysk w 1956 roku niezmienny pozostał program zawodów bobslejowych, który składał się z dwóch konkurencji mężczyzn – dwójek i czwórek.
Medale zdobyli reprezentanci trzech państw – Włoch, Szwajcarii i Stanów Zjednoczonych. Multimedalistami, z dorobkiem dwóch srebrnych medali, zostali Renzo Alverà i Eugenio Monti. Bobsleiści ze Stanów Zjednoczonych po raz pierwszy od czasu rozgrywania dwójek na igrzyskach olimpijskich nie zdobyli w tej konkurencji medalu.
Hokej na lodzie.
W turnieju hokeja na lodzie mężczyzn na igrzyskach w Cortina d’Ampezzo zwyciężyła reprezentacja Związku Radzieckiego, drugie miejsce zajęła reprezentacja Stanów Zjednoczonych, a trzecie – Kanady. Był to pierwszy medal olimpijski w hokeju wywalczony przez drużynę ZSRR. Jednocześnie po raz drugi w historii, po zwycięstwie Brytyjczyków w 1936 roku, triumfu w turnieju nie odnieśli Kanadyjczycy.
Kombinacja norweska.
Niezmiennie od igrzysk w Oslo, w Cortina d’Ampezzo rozegrano jedną konkurencję w kombinacji norweskiej – zawody indywidualne. Dystans biegu został skrócony z 18 do 15 km. Zawody olimpijskie w kombinacji norweskiej wchodziły jednocześnie w skład 21. edycji mistrzostw świata w narciarstwie klasycznym.
Zwycięzcą zawodów został Sverre Stenersen, drugie miejsce zajął Bengt Eriksson, a trzeci był Franciszek Gąsienica Groń. Brązowy medal Gąsienicy Gronia był pierwszym medalem zimowych igrzysk olimpijskich wywalczonym dla Polski.
Łyżwiarstwo figurowe.
Niezmienny od poprzednich igrzysk pozostał program zawodów w łyżwiarstwie figurowym, składał się z trzech konkurencji – konkursów solistów, solistek i par sportowych.
Żaden z zawodników nie zdobył więcej niż jednego medalu. Rywalizację solistów i solistek zdominowali łyżwiarze ze Stanów Zjednoczonych – zdobyli wszystkie medale w konkursie mężczyzn oraz złoto i srebro w konkursie kobiet. Ponadto medalistami zostali sportowcy z trzech państw – Austrii, Kanady i Węgier.
Łyżwiarstwo szybkie.
Tak samo jak na igrzyskach w Oslo, w Cortina d’Ampezzo rozegrano cztery konkurencje w łyżwiarstwie szybkim – biegi mężczyzn na 500, 1500, 5000 i 10 000 metrów. Rywalizację zdominowali panczeniści z ZSRR, którzy zdobyli siedem medali, w tym cztery złote.
W biegu na 1500 metrów pierwsze miejsce ex aequo zajęli Jewgienij Griszyn i Jurij Michajłow, wobec czego przyznano dwa złote medale. Griszyn i Michajłow ustanowili nowy rekord świata w tym biegu, uzyskując czas 2:08,6. Griszyn wyrównał również rekord w biegu na 500 metrów z czasem 40,2 sekundy. Ponadto w biegach na długich dystansach sześciokrotnie poprawiane były rekordy olimpijskie.
Najbardziej utytułowanym zawodnikiem igrzysk został Jewgienij Griszyn z dorobkiem dwóch złotych medali. Poza nim po dwa medale zdobyli Sigvard Ericsson (złoty i srebrny) oraz Oleg Gonczarienko (dwa brązowe).
Narciarstwo alpejskie.
Konkurencje alpejskie rozgrywane podczas igrzysk w 1956 roku były takie same jak podczas poprzednich igrzysk – przeprowadzono zjazd, slalom i slalom gigant wśród kobiet i mężczyzn. Zawody olimpijskie były jednocześnie 14. edycją mistrzostw świata w narciarstwie alpejskim.
Rywalizację mężczyzn zdominował Austriak Toni Sailer. Jako pierwszy w historii wygrał wszystkie konkurencje alpejskie i zdobył trzy złote medale podczas jednych igrzysk olimpijskich. Multimedalistą został również jego rodak, Andreas Molterer z dorobkiem jednego srebrnego i jednego brązowego medalu. W rywalizacji kobiet żadna zawodniczka nie zdobyła więcej niż jednego medalu. We wszystkich sześciu konkurencjach najwięcej medali zdobyli Austriacy – 9 na 18 możliwych. Cztery medale wywalczyli Szwajcarzy, a po jednym przedstawiciele Niemiec, Japonii, Szwecji, Kanady i ZSRR.
Wicemistrz olimpijski w slalomie, Chiharu Igaya, został pierwszym w historii japońskim medalistą zimowych igrzysk olimpijskich.
Skoki narciarskie.
Rywalizacja skoczków narciarskich na igrzyskach w 1956 roku składała się z jednego konkursu indywidualnego, tak samo jak cztery lata wcześniej. Zawody olimpijskie w skokach narciarskich wchodziły jednocześnie w skład 21. edycji mistrzostw świata w narciarstwie klasycznym.
Na poprzednich sześciu igrzyskach, czyli od początku rozgrywania zimowych igrzysk olimpijskich, złote medale w konkursie skoków zdobywali reprezentanci Norwegii. W Cortina d’Ampezzo najwyżej sklasyfikowany z Norwegów zajął dziewiąte miejsce. Pierwszym mistrzem olimpijskim spoza Norwegii został tym samym Antti Hyvärinen, srebrny medal zdobył Aulis Kallakorpi, a brązowy Harry Glaß.
Multimedaliści.
Czternaścioro sportowców zdobyło w Cortina d’Ampezzo więcej niż jeden medal, a ośmioro spośród nich wywalczyło przynajmniej jedno złoto. Najwięcej – czworo – multimedalistów startowało w barwach Związku Radzieckiego. Pięcioro z multimedalistów stawało na podium olimpijskim w biegach narciarskich, dwóch w łyżwiarstwie szybkim, a jeden w narciarstwie alpejskim.
Najwięcej medali – cztery – zdobył reprezentant Szwecji w biegach narciarskich, Sixten Jernberg. Zdobył on jeden złoty, dwa srebrne i jeden brązowy medal. Najbardziej utytułowanym zawodnikiem, z dorobkiem trzech złotych medali, został natomiast austriacki alpejczyk, Toni Sailer.
Poniższa tabela przedstawia indywidualne zestawienie multimedalistów Zimowych Igrzysk Olimpijskich 1956, czyli zawodników i zawodniczek, którzy zdobyli więcej niż jeden medal olimpijski na tych igrzyskach, w tym przynajmniej jeden złoty.

</doc>
<doc id="77714" url="https://pl.wikipedia.org/wiki?curid=77714" title="Klasyfikacja medalowa Zimowych Igrzysk Olimpijskich 1960">
Klasyfikacja medalowa Zimowych Igrzysk Olimpijskich 1960

Klasyfikacja medalowa Zimowych Igrzysk Olimpijskich 1960 – zestawienie państw, reprezentowanych przez narodowe komitety olimpijskie, uszeregowanych pod względem liczby zdobytych medali na VIII Zimowych Igrzyskach Olimpijskich w 1960 roku w Squaw Valley.
W ramach igrzysk w Squaw Valley rozegrano 27 konkurencji w ośmiu dyscyplinach sportowych, czyli o trzy konkurencje więcej niż podczas poprzednich zimowych igrzysk, które rozegrano w Cortina d’Ampezzo. W programie zawodów olimpijskich w 1960 roku po raz pierwszy znalazł się biathlon (bieg indywidualny mężczyzn) oraz biegi łyżwiarskie kobiet na czterech dystansach. Z kolei po raz pierwszy w historii nie przeprowadzono rywalizacji olimpijskiej w bobslejach. Wynikało to z kontrowersyjnej decyzji komitetu organizacyjnego igrzysk, który odmówił zbudowania toru bobslejowego, argumentując, że zawody te cieszą się zainteresowaniem małej liczby reprezentacji.
W zawodach olimpijskich w Squaw Valley uczestniczyło 665 sportowców (521 mężczyzn i 144 kobiety) z 30 państw. Dla Związku Południowej Afryki występ był debiutem w zimowych igrzyskach olimpijskich.
Medalistami zostali przedstawiciele 14 państw, zatem 16 reprezentacji zakończyło igrzyska z zerowym dorobkiem medalowym. Zwycięzcą klasyfikacji medalowej został Związek Socjalistycznych Republik Radzieckich. Sportowcy z tego kraju zdobyli 21 medali – 7 złotych, 5 srebrnych i 9 brązowych. Był to trzeci z rzędu start olimpijski sportowców z ZSRR, po zimowych i letnich igrzyskach w 1956, podczas których zostali oni zdobywcami największej liczby medali.
Dla Stanów Zjednoczonych były to czwarte igrzyska, po letnich w 1904 i 1932 oraz zimowych w 1932, na których kraj ten wystąpił w roli gospodarza. Występ amerykańskich sportowców w Squaw Valley był jednak najsłabszym z tych czterech startów. Mimo to pod względem liczby medali osiągnęli oni najlepszy rezultat na zimowych igrzyskach olimpijskich od 1952 roku. Po raz trzeci w zimowych igrzyskach olimpijskich Niemcy wystawili wspólną reprezentację dla zawodników z RFN i NRD. Niemieccy reprezentanci osiągnęli najlepszy wynik z dotychczasowych startów w zimowych igrzyskach olimpijskich, a także drugi występ olimpijski, po Letnich Igrzyskach Olimpijskich 1956, z dorobkiem czterech złotych medali. Reprezentanci Kanady zaliczyli najlepszy zimowy start olimpijski – drugi po igrzyskach w 1948, zakończony z dwoma złotymi medalami.
Reprezentacje Czechosłowacji, Holandii i Polski po raz drugi w historii zdobyły medale na zimowych igrzyskach olimpijskich. Dla Czechosłowacji, która w poprzednich startach zdobyła srebro w hokeju na lodzie na igrzyskach w 1948 roku, srebrny medal zdobył Karol Divín w łyżwiarstwie figurowym. Dla Holandii dwa pierwsze medale od 1952 roku zdobyli Sjoukje Dijkstra w łyżwiarstwie figurowym i Jan Pesman w szybkim. Z kolei dla Polski był to drugi z rzędu zimowy start z dodatnim dorobkiem medalowym. Na podium olimpijskim w łyżwiarskim biegu na 1500 m stanęły Elwira Seroczyńska i Helena Pilejczyk, zdobywając srebro i brąz. Pierwsze od 1948 roku złoto olimpijskie na zimowych igrzyskach dla Francji zdobył natomiast Jean Vuarnet w narciarstwie alpejskim. Najlepszy zimowy start od 1948 roku pod względem liczby złotych medali zaliczyli również Szwedzi, a najlepszy występ olimpijski od zimowych igrzysk w 1952 roku uzyskali Norwegowie, zarówno pod względem złotych, jak i wszystkich medali.
Najsłabszy występ olimpijski od Zimowych Igrzysk Olimpijskich 1936, biorąc pod uwagę letnie i zimowe starty, zaliczyli reprezentanci Włoch. Dla Austriaków również był to najsłabszy występ od 1936 roku, jednak wliczając tylko zimowe starty. Z kolei Finowie odnotowali najsłabszy występ olimpijski od igrzysk w Sankt Moritz w 1948 roku.
Dwa kraje, które zdobyły medale na poprzednich zimowych igrzyskach, nie dokonały tego w Squaw Valley. Były to Japonia i Węgry. Dla Węgrów był to pierwszy od Zimowych Igrzysk Olimpijskich 1928 start olimpijski zakończony z zerowym dorobkiem medalowym.
Podczas igrzysk medale zdobyło 131 sportowców. Piętnaścioro zdobyło przynajmniej dwa medale, a dziesięcioro spośród nich przynajmniej jedno złoto. Jedynym trzykrotnym medalistą igrzysk został Veikko Hakulinen, który zdobył po jednym medalu każdego koloru w biegach narciarskich. Jedynymi dwukrotnymi mistrzami olimpijskimi zostali natomiast panczeniści – Lidija Skoblikowa i Jewgienij Griszyn.
Klasyfikacja państw.
Poniższa tabela przedstawia klasyfikację medalową państw, które zdobyły medale na Zimowych Igrzyskach Olimpijskich 1960 w Squaw Valley, sporządzoną na podstawie oficjalnych raportów Międzynarodowego Komitetu Olimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.
Klasyfikacje według dyscyplin.
Biathlon.
Podczas igrzysk w Squaw Valley po raz pierwszy o medale olimpijskie rywalizowano w biathlonie. Sport ten, pod nazwą patrolu wojskowego, był w programie olimpijskim na igrzyskach w Chamonix oraz na trzech kolejnych igrzyskach pełnił rolę sportu pokazowego. W 1960 roku został pełnoprawną dyscypliną olimpijską. Biathloniści rywalizowali w jednej konkurencji – biegu indywidualnym na dystansie 20 km. Pierwszym mistrzem olimpijskim w biathlonie został Szwed Klas Lestander, srebrny medal zdobył Fin Antti Tyrväinen, a brązowy – reprezentant ZSRR, Aleksandr Priwałow.
Biegi narciarskie.
Program zawodów olimpijskich w biegach narciarskich nie uległ zmianie w porównaniu do poprzednich igrzysk i składał się z sześciu konkurencji – czterech biegów mężczyzn i dwóch biegów kobiet. Zawody te były jednocześnie mistrzostwami świata w narciarstwie klasycznym.
Medalistami zostali biegacze z czterech państw – Norwegii, Szwecji, Finlandii i ZSRR. W dorobku ZSRR znalazło się najwięcej, sześć medali – jeden złoty, dwa srebrne i trzy brązowe. Po pięć medali, w tym po dwa złote, zdobyli Szwedzi i Finowie.
Najbardziej utytułowanym biegaczem został Fin Veikko Hakulinen, w którego dorobku znalazły się trzy medale, po jednym z każdego kruszcu. Wśród mężczyzn multimedalistami zostali również: Håkon Brusveen i Sixten Jernberg (złoto i srebro), Rolf Rämgård (srebro i brąz) oraz Nikołaj Anikin (dwa razy brąz). Wśród kobiet multimedalistkami zostały reprezentantki ZSRR – Marija Gusakowa, Lubow Baranowa i Radja Jeroszyna, które zajęły wszystkie trzy miejsca na podium w biegu indywidualnym na 10 km i zdobyły srebro w biegu sztafetowym.
Hokej na lodzie.
W turnieju olimpijskim w hokeju na lodzie zwyciężyła reprezentacja Stanów Zjednoczonych, dla której był to pierwszy złoty medal w tej dyscyplinie. Amerykanie pokonali najlepszą wówczas na świecie czwórkę zespołów – Kanady, Związku Radzieckiego, Czechosłowacji i Szwecji, które upatrywane były wśród faworytów do zdobycia złota. Kanadyjczycy zdobyli srebrny medal, a reprezentanci ZSRR medal brązowy.
Kombinacja norweska.
Rywalizacja olimpijska w kombinacji norweskiej w Squaw Valley, tak samo jak cztery lata wcześniej w Cortina d’Ampezzo, składała się z jednej konkurencji indywidualnej, składającej się z trzech serii skoków (do noty wliczano najlepsze dwa) i biegu narciarskiego na 15 km. Zawody te rozgrywane były jednocześnie w ramach mistrzostw świata w narciarstwie klasycznym.
W zawodach zwyciężył Niemiec Georg Thoma, srebro zdobył Norweg Tormod Knutsen, a brąz – reprezentant ZSRR, Nikołaj Gusakow. Medal Thomy był pierwszym dla Niemiec, a medal Gusakowa pierwszym dla ZSRR zdobytym w kombinacji norweskiej. Jednocześnie Thoma został drugim w historii, po Heikki Hasu w 1948 roku, dwuboistą spoza Norwegii, który zdobył złoto olimpijskie w tej dyscyplinie.
Łyżwiarstwo figurowe.
Konkurencje łyżwiarstwa figurowego rozegrane podczas igrzysk w Squaw Valley były takie same jak w Cortina d’Ampezzo – przeprowadzono rywalizację solistów, solistek i par sportowych.
Medale zdobyli reprezentanci pięciu państw, przy czym tylko Amerykanie i Kanadyjczycy stanęli na podium więcej niż jeden raz. Amerykanie wywalczyli cztery medale, a Kanadyjczycy dwa. Pierwsze medale olimpijskie w łyżwiarstwie figurowym zdobyli dla swoich państw: Karol Divín dla Czechosłowacji oraz Sjoukje Dijkstra dla Holandii.
Łyżwiarstwo szybkie.
Podczas igrzysk w Squaw Valley rozegrano osiem konkurencji w łyżwiarstwie szybkim, czyli o cztery więcej niż podczas poprzednich igrzysk. Po raz pierwszy przeprowadzono rywalizację olimpijską kobiet w tej dyscyplinie.
Medale zdobyli reprezentanci siedmiu państw. Najwięcej razy, dwunastokrotnie, na podium olimpijskim stanęli panczeniści ze Związku Radzieckiego. Zdobyli oni medale we wszystkich konkurencjach, we wszystkich poza biegiem kobiet na 500 m i biegiem mężczyzn na 10 000 m zdobyli złoto. 
Najbardziej utytułowanymi panczenistami zostali Jewgienij Griszyn i Lidija Skoblikowa, w których dorobku znalazły się po dwa złote medale. Griszyn jako jedyny obronił tytuł mistrza olimpijskiego z poprzednich igrzysk. Dokonał tego dwukrotnie – w biegu na 500 i 1500 m, przy czym w drugim z nich zwyciężył ex aequo z Roaldem Aasem. Był to drugi z rzędu przypadek w rywalizacji olimpijskiej na tym dystansie, że przyznano dwa złote medale.
Poza Griszynem i Skoblikową multimedalistami zostali: Helga Haase, Knut Johannesen i Wiktor Kosiczkin. Wszyscy zdobyli po jednym złotym i jednym srebrnym medalu. Medale Haase były jednocześnie pierwszymi zdobytymi w łyżwiarstwie szybkim dla Niemiec. Pierwsze medale w tej dyscyplinie dla Polski zdobyły natomiast Elwira Seroczyńska i Helena Pilejczyk w biegu na 1500 m kobiet.
Narciarstwo alpejskie.
Konkurencje alpejskie rozgrywane na igrzyskach w 1960 roku nie zmieniły się w porównaniu do poprzednich igrzysk. Medale przyznano w sześciu kompletach – w zjeździe, slalomie i slalomie gigancie mężczyzn i kobiet.
Medalistami zostali reprezentanci siedmiu państw. Najwięcej, pięć medali zdobyli Austriacy. Z kolei Szwajcarzy jako jedyni zdobyli dwa złote medale. W narciarstwie alpejskim po dwa medale zdobyło dwoje zawodników – Ernst Hinterseer (złoto i brąz) wśród mężczyzn i Penny Pitou (dwa razy srebro) wśród kobiet. Reprezentantka Kanady, Anne Heggtveit wywalczyła pierwszy złoty medal w narciarstwie alpejskim dla swojego kraju, zwyciężając w slalomie.
Skoki narciarskie.
Niezmiennie od poprzednich igrzysk, w 1960 roku rozegrano jedną konkurencję olimpijską w skokach narciarskich – zawody indywidualne. Zawody te były jednocześnie mistrzostwami świata w narciarstwie klasycznym. Złoty medal zdobył Niemiec Helmut Recknagel, srebrny – Fin Niilo Halonen, a brązowy – Austriak Otto Leodolter. Złoto Recknagela było pierwszym medalem tego koloru dla Niemiec w zawodach olimpijskich w skokach narciarskich. Jednocześnie po raz drugi w historii, po igrzyskach w Cortina d’Ampezzo, medalu olimpijskiego w tej dyscyplinie nie zdobył żaden ze skoczków norweskich.
Multimedaliści.
15 sportowców zdobyło w Squaw Valley więcej niż jeden medal, a 10 spośród nich wywalczyło przynajmniej jedno złoto. Najwięcej – czworo – multimedalistów startowało w barwach Związku Radzieckiego. Pięcioro z multimedalistów stawało na podium olimpijskim w łyżwiarstwie szybkim, czworo w biegach narciarskich, a jeden w narciarstwie alpejskim.
Jedynym trzykrotnym medalistą igrzysk został fiński biegacz, Veikko Hakulinen, który zdobył po jednym medalu z każdego kruszcu. Z kolei jedynymi dwukrotnymi mistrzami olimpijskimi zostali panczeniści ze Związku Radzieckiego – Lidija Skoblikowa i Jewgienij Griszyn.
Poniższa tabela przedstawia indywidualne zestawienie multimedalistów Zimowych Igrzysk Olimpijskich 1960, czyli zawodników i zawodniczek, którzy zdobyli więcej niż jeden medal olimpijski na tych igrzyskach, w tym przynajmniej jeden złoty.

</doc>
<doc id="77715" url="https://pl.wikipedia.org/wiki?curid=77715" title="Klasyfikacja medalowa Zimowych Igrzysk Olimpijskich 1964">
Klasyfikacja medalowa Zimowych Igrzysk Olimpijskich 1964

Klasyfikacja medalowa Zimowych Igrzysk Olimpijskich 1964 – zestawienie państw, reprezentowanych przez narodowe komitety olimpijskie, uszeregowanych pod względem liczby zdobytych medali na IX Zimowych Igrzyskach Olimpijskich w 1964 roku w Innsbrucku.
Na igrzyskach przeprowadzono 34 konkurencje w 10 dyscyplinach sportowych, czyli o 7 konkurencji więcej niż podczas poprzednich zimowych igrzysk, które odbyły się w Squaw Valley. W programie igrzysk w Innsbrucku ponownie znalazły się dwie konkurencje bobslejowe (dwójki i czwórki mężczyzn), których nie rozegrano w Squaw Valley. Ponadto do programu igrzysk włączono po raz pierwszy trzy konkurencje saneczkarskie (jedynki i dwójki mężczyzn oraz jedynki kobiet), a także bieg narciarski na 5 km kobiet i konkurs indywidualny w skokach narciarskich na dużym obiekcie.
W igrzyskach olimpijskich wzięło udział 1094 sportowców (894 mężczyzn i 200 kobiet) z 36 narodowych reprezentacji. Oznaczało to rekordową liczbę uczestników zimowych igrzysk olimpijskich, a także pierwszą edycję tej imprezy, podczas której liczba uczestników przekroczyła 1000. Dla dwóch państw – Korei Północnej i Mongolii – występ w Innsbrucku był debiutem olimpijskim, zarówno biorąc pod uwagę igrzyska zimowe, jak i letnie. Ponadto w zimowych igrzyskach olimpijskich pierwszy start zaliczyły Indie.
Medale olimpijskie zdobyli sportowcy z 14 państw, co oznacza, że 22 reprezentacje wyjechały z igrzysk z zerowym dorobkiem medalowym. W klasyfikacji medalowej zwyciężyli reprezentanci Związku Socjalistycznych Republik Radzieckich, w których dorobku znalazło się jedenaście złotych, osiem srebrnych i sześć brązowych medali. Był to najlepszy wynik medalowy tego kraju na zimowych igrzyskach olimpijskich, po raz drugi z rzędu liczba zdobytych przez ZSRR złotych medali wyniosła jedenaście. Jednocześnie były to piąte z rzędu igrzyska, po zimowych w 1956 i 1960 oraz letnich w 1956 i 1960, w których w tabeli medalowej triumfował Związek Radziecki.
Pierwszy medal igrzysk olimpijskich dla Korei Północnej zdobyła Han Pil-hwa – srebrny w biegu łyżwiarskim na 3000 m kobiet. Był to jednocześnie pierwszy medal zimowych igrzysk olimpijskich wywalczony przez sportsmenkę z Azji. Pierwszy złoty medal zimowych igrzysk olimpijskich dla Holandii i zarazem pierwsze złoto olimpijskie od Letnich Igrzysk Olimpijskich 1948 dla tego kraju zdobyła Sjoukje Dijkstra w konkursie solistek w łyżwiarstwie figurowym.
Po raz pierwszy rola gospodarza igrzysk olimpijskich przypadła Austrii. Podczas igrzysk w Innsbrucku reprezentanci gospodarzy osiągnęli najlepszy start w dotychczasowej historii występów w zimowych igrzyskach olimpijskich. Po raz drugi w historii, po igrzyskach w Cortina d’Ampezzo, w ich dorobku znalazły się cztery złote medale olimpijskie. Był to zarazem najlepszy występ Austriaków w igrzyskach olimpijskich od Letnich Igrzysk Olimpijskich 1936. Najlepszy wynik medalowy w zimowych igrzyskach olimpijskich osiągnęli również sportowcy z Francji, którzy po raz pierwszy zdobyli trzy złote medale. Był to najlepszy występ olimpijski Francuzów od letnich igrzysk w Melbourne.
Najlepszy start w zimowych edycjach od igrzysk w Chamonix odnotowali reprezentanci Finlandii, dla których był to najlepszy start olimpijski od letnich igrzysk w Helsinkach. Dla Norwegów, występ w Innsbrucku był najlepszym startem olimpijskim od zimowych igrzysk w Oslo, a dla Szwedów – najlepszym zimowym startem od 1948 roku.
Reprezentacja Wielkiej Brytanii po raz pierwszy od 12 lat, czyli od igrzysk w Oslo, zdobyła złoty medal na zimowych igrzyskach olimpijskich. Dokonali tego bobsleiści w konkursie dwójek. Dla reprezentacji Czechosłowacji igrzyska w 1964 roku były czwartymi zimowymi, po 1928, 1948 i 1960 roku, które zakończyli oni z medalem olimpijskim. Po raz trzeci medal dla Czechosłowacji zdobyli hokeiści.
Najsłabszy od igrzysk w Garmisch-Partenkirchen start w zimowych igrzyskach olimpijskich zaliczyli sportowcy ze Stanów Zjednoczonych. Był to trzeci w historii start olimpijski Amerykanów, który zakończył się zdobyciem tylko jednego tytułu mistrza olimpijskiego. Ponadto reprezentacja USA nie zdobyła medalu w turnieju hokejowym, tak samo jak reprezentacja Kanady. Był to pierwszy w historii turniej olimpijski w hokeju na lodzie, w którym Kanadyjczycy nie zdobyli medalu.
Po raz drugi z rzędu złotego medalu zimowych igrzysk olimpijskich nie zdobyli reprezentanci Włoch, lecz ich start był lepszy niż w Squaw Valley, gdzie zdobyli tylko jeden medal. Spośród krajów, które zdobyły medale na igrzyskach w 1960 roku, na podium olimpijskim w Innsbrucku zabrakło reprezentantów Szwajcarii i Polski. Dla Szwajcarów był to pierwszy w historii start w zimowych igrzyskach zakończony bez medalu i jednocześnie pierwszy od Letnich Igrzysk Olimpijskich 1908 start z zerowym dorobkiem. Z kolei reprezentanci Polski nie zdobyli medalu olimpijskiego po raz pierwszy od Zimowych Igrzysk Olimpijskich 1952 w Oslo. Igrzyska w Innsbrucku były również drugimi z rzędu zimowymi, podczas których medalu nie zdobyli reprezentanci Węgier. Przed 1960 rokiem Węgrzy zdobywali medale na wszystkich igrzyskach począwszy od Zimowych Igrzysk Olimpijskich 1928.
Podczas igrzysk 24 sportowców zdobyło więcej niż jeden medal olimpijski, a 13 spośród nich wywalczyło co najmniej jeden tytuł mistrza olimpijskiego. Najbardziej utytułowanymi zawodniczkami igrzysk zostały reprezentantki ZSRR – Lidija Skoblikowa, czterokrotna złota medalistka w łyżwiarstwie szybkim oraz Kławdija Bojarskich, trzykrotna złota medalistka w biegach narciarskich. Obie zawodniczki zwyciężyły we wszystkich konkurencjach w swoich dyscyplinach. Po trzy medale olimpijskie zdobyli również dwaj biegacze narciarscy: Fin Eero Mäntyranta i Szwed Sixten Jernberg. Na poprzednich dwóch igrzyskach Jernberg zdobył sześć medali olimpijskich. Dzięki medalom zdobytym w 1964 roku został pierwszym w historii sportowcem, w dorobku którego znalazło się dziewięć medali zimowych igrzysk olimpijskich.
Igrzyska odbyły się w cieniu tragicznej śmierci dwóch zawodników – brytyjskiego saneczkarza, Kazimierza Kaya-Skrzypeckiego i australijskiego narciarza alpejskiego, Rossa Milne, którzy zginęli podczas treningów przed konkursami olimpijskimi.
Klasyfikacja państw.
Poniższa tabela przedstawia klasyfikację medalową państw, które zdobyły medale na Zimowych Igrzyskach Olimpijskich 1964 w Innsbrucku, sporządzoną na podstawie oficjalnych raportów Międzynarodowego Komitetu Olimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.
Po kilku różnych rozstrzygnięciach, w konkursie par sportowych w łyżwiarstwie figurowym przyznano dwa srebrne medale, pozostawiając medal brązowy za trzecie miejsce. Ponadto w biegu łyżwiarskim na 500 m mężczyzn przyznano trzy srebrne medale, a w biegu łyżwiarskim na 3000 m kobiet i alpejskim slalomie gigancie kobiet – po dwa srebrne medale. W tych trzech konkurencjach nie przyznano medali brązowych.
Klasyfikacje według dyscyplin.
Biathlon.
Po raz drugi z rzędu w kalendarzu olimpijskim znalazł się biathlonowy bieg indywidualny mężczyzn na 20 km. Tak samo jak w Squaw Valley była to jedyna konkurencja biathlonowa rozegrana podczas igrzysk w Innsbrucku.
Złoty i srebrny medal wywalczyli reprezentanci ZSRR – Władimir Miełanjin i Aleksandr Priwałow, a brązowy – Norweg Olav Jordet. Priwałow został pierwszym biathlonistą, który zdobył drugi medal olimpijski w karierze – na poprzednich igrzyskach stanął na trzecim miejscu podium olimpijskiego. Z kolei Jordet został pierwszym norweskim medalistą igrzysk olimpijskich w biathlonie.
Biegi narciarskie.
Na Zimowych Igrzyskach Olimpijskich 1964 rozegrano siedem konkurencji w biegach narciarskich. Do dotychczas rozgrywanych biegów mężczyzn na dystansach 15, 30 i 50 km, biegu kobiet na 10 km i biegów sztafetowych kobiet i mężczyzn dołączono po raz pierwszy bieg kobiet na 5 km.
Rywalizację wśród kobiet zdominowała Kławdija Bojarskich, zdobywając trzy złote medale olimpijskie. Została tym samym pierwszą biegaczką z trzema złotami wywalczonymi na jednych igrzyskach i zarazem pierwszą, która zwyciężyła we wszystkich konkurencjach igrzysk. Po trzy medale zdobyli także biegacze: Eero Mäntyranta (dwa złote i jeden srebrny) oraz Sixten Jernberg (dwa złote i jeden brązowy). Ponadto dwukrotnie na podium olimpijskim stanęło jeszcze siedmioro biegaczy i biegaczek: Jewdokija Miekszyło i Assar Rönnlund (oboje złoto i srebro), Alewtina Kołczina (złoto i brąz), Harald Grønningen (dwa razy srebro), Mirja Lehtonen i Arto Tiainen (oboje srebro i brąz) oraz Igor Woronczichin (dwa razy brąz).
Wszystkie medale w biegu kobiet na dystansie 5 km zdobyły reprezentantki Związku Radzieckiego – zwyciężyła Kławdija Bojarskich, druga była Jewdokija Miekszyło, a trzecia – Marija Gusakowa.
Dzięki zdobytym w Innsbrucku medalom Sixten Jernberg został pierwszym w historii dziewięciokrotnym medalistą zimowych igrzysk olimpijskich.
Bobsleje.
Na igrzyskach w Innsbrucku do kalendarza olimpijskiego powróciły konkurencje bobslejowe, które nie były rozgrywane podczas igrzysk w Squaw Valley. Tak samo, jak 8 lat wcześniej w Cortina d’Ampezzo, rywalizacja składała się z dwójek i czwórek mężczyzn.
W konkurencji dwójek triumfowali Brytyjczycy przed dwoma bobami z Włoch. W czwórkach najlepsi byli Kanadyjczycy, drugie miejsce zajęli Austriacy, a trzecie Włosi. Jedynymi zawodnikami, którzy w Innsbrucku dwukrotnie stanęli na podium olimpijskim, byli Włosi Eugenio Monti i Sergio Siorpaes – zdobywcy dwóch brązowych medali olimpijskich. Monti został jednocześnie drugim bobsleistą w historii, po Fritzu Feierabendzie, który stał na podium w dwójkach podczas dwóch kolejnych zawodów olimpijskich.
Przed swoim startem brytyjska dwójka napotkała problemy z uruchomieniem boba. Eugenio Monti, widząc ich problemy, użyczył im śrubę z własnego pojazdu. Za tę postawę fair play został jako pierwszy w historii nagrodzony medalem Pierre de Coubertina.
Hokej na lodzie.
Niezmiennie od poprzednich zimowych igrzysk w kalendarzu olimpijskim w Innsbrucku znalazł się turniej w hokeju na lodzie mężczyzn.
Rozgrywki zdominowali hokeiści ze Związku Radzieckiego, którzy wygrali wszystkie siedem spotkań. Tym samym zdobyli drugi w historii złoty medal w hokeju dla tego kraju. Trzeci medal w tej dyscyplinie zdobyli dla swoich krajów reprezentanci Szwecji (srebrny) i Czechosłowacji (brązowy). Po raz pierwszy bez medalu olimpijskiego pozostali hokeiści kanadyjscy, którzy zakończyli turniej na czwartym miejscu. Po raz trzeci, po igrzyskach w 1928 i 1948 roku, medalu nie zdobyli również Amerykanie.
Kombinacja norweska.
Na igrzyskach w 1964 roku, bez zmian w porównaniu do poprzednich igrzysk, rozegrano jedną konkurencję w kombinacji norweskiej – zawody indywidualne. Dwuboiści startowali w Seefeld, zawody składały się ze skoków na obiekcie normalnym (Toni-Seelos-Olympiaschanze) i biegu na dystansie 15 kilometrów.
Mistrzem olimpijskim został Tormod Knutsen, który cztery lata wcześniej zdobył srebrny medal. Mistrz olimpijski ze Squaw Valley, Georg Thoma, zdobył w Innsbrucku brązowy medal. Wicemistrzem olimpijskim został natomiast Nikołaj Kisielow. Zdobyty przez niego srebrny medal był drugim w historii dyscypliny medalem wywalczonym dla Związku Radzieckiego, po brązowym medalu Nikołaja Gusakowa przed czterema laty.
Łyżwiarstwo figurowe.
Konkurencje olimpijskie w łyżwiarstwie figurowym na igrzyskach w Innsbrucku pozostały niezmienne względem poprzednich igrzysk – rozegrano konkurencje solistów, solistek i par sportowych.
Medale olimpijskie w konkurencjach indywidualnych zdobyli reprezentanci sześciu państw – w dorobku każdego z nich znalazł się jeden medal. W konkursie par sportowych medale zdobyli reprezentanci czterech państw. Niemcy, Kanada i Stany Zjednoczone zakończyły w ten sposób igrzyska z dorobkiem dwóch medali w dyscyplinie. 
Kontrowersje wzbudza rozstrzygnięcie zawodów par sportowych. Zwycięzcami konkurencji została para radziecka – Ludmiła Biełousowa i Oleg Protopopow. Po zawodach wicemistrzami olimpijskimi ogłoszono parę niemiecką – Marika Kilius i Hans-Jürgen Bäumler, a brązowymi medalistami parę kanadyjską – Debbi Wilkes i Guy Revell. Dwa lata po igrzyskach Niemcy zostali zdyskwalifikowani, a srebrny medal im odebrano z uwagi na to, że przed występem na igrzyskach podpisali oni zawodowe kontrakty. Wobec powyższego srebrny medal przyznano parze kanadyjskiej, a brązowy parze amerykańskiej – Vivian Joseph i Ron Joseph. W 1987 roku Międzynarodowy Komitet Olimpijski cofnął decyzję o odebraniu medalu parze niemieckiej, jednak nie cofnięto przyznania srebrnego medalu parze kanadyjskiej i brązowego parze amerykańskiej. Wobec tego w konkurencji par sportowych przyznano cztery medale – złoty dla pary z ZSRR, srebrne dla par z Niemiec i Kanady oraz brązowy dla pary z USA.
Zwyciężczyni konkursu solistek, Sjoukje Dijkstra została pierwszą w historii zdobywczynią złotego medalu zimowych igrzysk olimpijskich dla Holandii.
Łyżwiarstwo szybkie.
Konkurencje łyżwiarskie nie zmieniły się w porównaniu do igrzysk w Squaw Valley – panczeniści i panczenistki rywalizowali w ośmiu konkurencjach – czterech wśród kobiet i czterech wśród mężczyzn.
Zawody kobiet zdominowała Lidija Skoblikowa, zwyciężając we wszystkich czterech konkurencjach. Ustanowiła tym samym rekord w liczbie czterech złotych medali zdobytych w łyżwiarstwie szybkim podczas jednych igrzysk. Poprzedni rekord ustanowiony w 1952 roku (trzy złote medale) należał do Hjalmara Andersena. Multimedalistami igrzysk w Innsbrucku zostali również: Knut Johannesen (złoty i brązowy), Irina Jegorowa (dwa srebrne) oraz Fred Anton Maier i Kaija Mustonen (srebrny i brązowy).
Po raz drugi w historii w biegu na 500 metrów mężczyzn przyznano trzy srebrne medale – taki sam rezultat w tym biegu osiągnęli Alv Gjestvang, Jewgienij Griszyn i Władimir Orłow. Wcześniej trzy srebrne medale przyznano podczas igrzysk w Sankt Moritz w 1948 roku i była to do tego momentu jedyna konkurencja łyżwiarska, w której trzech zawodników stanęło na drugim stopniu podium. 
Ponadto w biegu na 3000 metrów kobiet przyznano dwa srebrne medale – taki sam czas uzyskały Han Pil-hwa i Walentina Stienina. Srebrny medal Han Pil-hwa był pierwszym w historii medalem olimpijskim dla Korei Północnej. Jednocześnie zawodniczka została pierwszą w historii kobietą z Azji, która stanęła na podium zimowych igrzysk olimpijskich.
Narciarstwo alpejskie.
Na igrzyskach w Innsbrucku przeprowadzono sześć konkurencji olimpijskich w narciarstwie alpejskim – zjazd, slalom i slalom gigant kobiet i mężczyzn. Skład konkurencji nie uległ zmianie w porównaniu do poprzednich igrzysk. Wszystkie konkurencje były jednocześnie zaliczane do mistrzostw świata w narciarstwie alpejskim, w ramach których rozegrano także kombinację kobiet i mężczyzn.
Medalistami zostali reprezentanci czterech państw – Austrii, Francji, Niemiec i Stanów Zjednoczonych. Czworo narciarzy zdobyło po dwa medale olimpijskie. Złoty i srebrny medal wywalczyły Francuzki Marielle i Christine Goitschel, złoty i brązowy – Austriak Josef Stiegler, a srebrny i brązowy – Amerykanka Jean Saubert. W slalomie gigancie kobiet Christine Goitschel i Jean Saubert uzyskały ten sam czas, gorszy tylko od Marielle Goitschel, wobec czego rozdano dwa srebrne medale, a medalu brązowego nie przyznano. Na podium olimpijskim w zjeździe kobiet stanęły trzy zawodniczki austriackie – Christl Haas, Edith Zimmermann i Traudl Hecher.
Podczas treningu przed zjazdem mężczyzn śmiertelnemu wypadkowi uległ australijski alpejczyk, Ross Milne, który w trakcie przejazdu uderzył w drzewo.
W rozgrywanych w Innsbrucku zawodach w kombinacji, zaliczanych jednak tylko do mistrzostw świata, wśród mężczyzn zwyciężył Ludwig Leitner przed Gerhardem Nenningiem i Billym Kiddem, a wśród kobiet triumfowała Marielle Goitschel, która pokonała Christl Haas i Edith Zimmermann.
Saneczkarstwo.
Podczas igrzysk w Innsbrucku zadebiutowała nowa dyscyplina olimpijska – saneczkarstwo. Do kalendarza igrzysk wprowadzono trzy konkurencje saneczkarskie – jedynki mężczyzn, dwójki mężczyzn i jedynki kobiet. 
Medale zdobyło dwanaścioro zawodników z trzech państw – Niemiec, Austrii i Włoch. Żaden zawodnik nie stanął na podium olimpijskim więcej niż jeden raz. Największą liczbę medali zdobyli reprezentanci Niemiec – pięć – dwa złote, dwa srebrne i jeden brązowy. W rywalizacji jedynek mężczyzn całe podium olimpijskie zajęli reprezentanci Niemiec – zwyciężył Thomas Köhler, drugi był Klaus-Michael Bonsack, a trzeci Hans Plenk.
Podczas treningu przedolimpijskiego, na dwa tygodnie przed rozpoczęciem igrzysk, na torze saneczkowym śmiertelnemu wypadkowi uległ brytyjski saneczkarz polskiego pochodzenia – Kazimierz Kay-Skrzypecki. Podczas ceremonii otwarcia igrzysk jego śmierć uczczono minutą ciszy.
Skoki narciarskie.
Na igrzyskach w Innsbrucku po raz pierwszy rozegrano dwie konkurencje olimpijskie w skokach narciarskich – do dotychczas rozgrywanych zawodów na dużej skoczni dołączono konkurs na skoczni normalnej. Arenami zmagań skoczków były Bergisel w Innsbrucku i Toni-Seelos-Olympiaschanze w Seefeld. Poza wprowadzeniem dodatkowego konkursu, w porównaniu do poprzednich igrzysk zmianie uległa formuła rozgrywania zawodów – każdy z nich składał się z trzech serii skoków, spośród których do noty zawodnika wliczane były dwie najwyżej punktowane próby.
Medale w obu konkursach podzieliło między sobą trzech skoczków – Veikko Kankkonen i Toralf Engan zdobyli po jednym złotym i jednym srebrnym medalu, a dwa brązowe medale wywalczył Torgeir Brandtzæg.
Multimedaliści.
24 sportowców zdobyło w Innsbrucku więcej niż jeden medal, a 13 spośród nich wywalczyło przynajmniej jedno złoto. Najwięcej – czworo – multimedalistów startowało w barwach Związku Socjalistycznych Republik Radzieckich. Sześcioro z multimedalistów stawało na podium olimpijskim w biegach narciarskich, troje w narciarstwie alpejskim, a po dwoje w łyżwiarstwie szybkim i skokach narciarskich.
Najwięcej medali – cztery – zdobyła reprezentantka ZSRR w łyżwiarstwie szybkim, Lidija Skoblikowa. Zwyciężyła ona we wszystkich konkurencjach w swojej dyscyplinie, tak samo jak druga w indywidualnej klasyfikacji medalowej – radziecka biegaczka, Kławdija Bojarskich – zdobywczyni trzech złotych medali. Po trzy medale olimpijskie w Innsbrucku wywalczyli także dwaj biegacze – Fin Eero Mäntyranta (dwa złote i jeden srebrny) i Szwed Sixten Jernberg (dwa złote i jeden brązowy).
Poniższa tabela przedstawia indywidualne zestawienie multimedalistów Zimowych Igrzysk Olimpijskich 1964, czyli zawodników i zawodniczek, którzy zdobyli więcej niż jeden medal olimpijski na tych igrzyskach, w tym przynajmniej jeden złoty.

</doc>
<doc id="77716" url="https://pl.wikipedia.org/wiki?curid=77716" title="Klasyfikacja medalowa Zimowych Igrzysk Olimpijskich 1968">
Klasyfikacja medalowa Zimowych Igrzysk Olimpijskich 1968

Klasyfikacja medalowa Zimowych Igrzysk Olimpijskich 1968 – zestawienie państw, reprezentowanych przez narodowe komitety olimpijskie, uszeregowanych pod względem liczby zdobytych medali na X Zimowych Igrzyskach Olimpijskich w 1968 roku w Grenoble.
W ramach igrzysk olimpijskich w Grenoble rozegrano 35 konkurencji w 10 dyscyplinach sportowych. W porównaniu do poprzednich igrzysk, które przeprowadzono w Innsbrucku, do kalendarza olimpijskiego włączono jedną nową konkurencję – biathlonową sztafetę mężczyzn.
W zawodach olimpijskich uczestniczyło łącznie 1160 sportowców (949 mężczyzn i 211 kobiet) z 37 narodowych reprezentacji. Oznaczało to rekordową liczbę sportowców i reprezentacji uczestniczących w jednej edycji zimowych igrzysk olimpijskich. Po raz pierwszy w igrzyskach olimpijskich wystąpiły osobne reprezentacje Republiki Federalnej Niemiec i Niemieckiej Republiki Demokratycznej. Ponadto debiut w zimowych igrzyskach zaliczyła reprezentacja Maroka.
Medalistami w Grenoble zostali przedstawiciele 15 państw, natomiast 22 reprezentacje zakończyły udział w igrzyskach z zerowym dorobkiem medalowym. W klasyfikacji medalowej najlepsza była reprezentacja Norwegii z czternastoma medalami – sześcioma złotymi, sześcioma srebrnymi i dwoma brązowymi. Był to jednocześnie najlepszy występ olimpijski Norwegów od zimowych igrzysk w Oslo w 1952 roku. Po raz pierwszy od 16 lat zwycięzcą klasyfikacji medalowej nie została reprezentacja Związku Socjalistycznych Republik Radzieckich. Kraj ten, który zdobywał najwięcej medali na letnich i zimowych igrzyskach w latach 1956–1964, w Grenoble zajął drugie miejsce z dorobkiem trzynastu medali – pięciu złotych, pięciu srebrnych i trzech brązowych. Był to najsłabszy wynik medalowy ZSRR od początku startów tego kraju w letnich i zimowych igrzyskach olimpijskich.
Pierwszy w historii medal zimowych igrzysk olimpijskich dla Rumunii zdobyli bobsleiści Ion Panțuru i Nicolae Neagoe, brązowi medaliści w dwójkach mężczyzn. Pierwsze w historii złoto zimowych igrzysk dla swoich krajów wywalczyli: Jiří Raška dla Czechosłowacji w konkursie skoków narciarskich na normalnym obiekcie oraz Klaus Bonsack i Thomas Köhler dla NRD w saneczkarskich dwójkach mężczyzn.
Najlepszy występ w dotychczasowej historii startów w zimowych igrzyskach olimpijskich zaliczyli reprezentanci Francji. Był to jednocześnie najlepszy start olimpijski, wliczając w to letnie występy, od letnich igrzysk w Melbourne. Francuzi po raz czwarty pełnili rolę gospodarza igrzysk olimpijskich. W Grenoble osiągnęli najlepszy zimowy start w tej roli – lepszy niż w 1924 roku w Chamonix, jednak słabszy od letnich występów w Paryżu w 1900 i 1924 roku. Najlepszy zimowy start olimpijski uzyskali również sportowcy z Włoch. W Grenoble zdobyli cztery złote medale, a we wcześniejszych startach mieli na koncie najwyżej jedno złoto. Również dla Holendrów uzyskany w 1968 roku rezultat medalowy był najlepszym w ich dotychczasowych zimowych startach, a zarazem najlepszym osiągnięciem olimpijskim od Letnich Igrzysk Olimpijskich 1948.
Z kolei najsłabszy od 36 lat, czyli od igrzysk w Lake Placid, wynik medalowy w zimowych igrzyskach olimpijskich uzyskali reprezentanci Finlandii. Był to jednocześnie szósty olimpijski start Finów, w którym osiągnęli oni tylko jeden złoty medal. Spośród państw, które zdobyły medale na igrzyskach w Innsbrucku, w Grenoble medali nie wywalczyli reprezentanci Korei Północnej i Wielkiej Brytanii. Dla Brytyjczyków brak medalu oznaczał czwarty występ olimpijski bez medalu, po zimowych występach w Lake Placid, Cortina d’Ampezzo i Squaw Valley. Z kolei Koreańczycy w ogóle nie wysłali reprezentacji na igrzyska w Grenoble.
W Grenoble 29 sportowców zdobyło więcej niż jeden medal olimpijski, a 22 spośród nich przynajmniej raz wywalczyło złoto. Najbardziej utytułowanym zawodnikiem został alpejczyk Jean-Claude Killy z trzema złotymi medalami na koncie. Drugie miejsce w indywidualnej klasyfikacji medalowej zajęła Toini Gustafsson, która zdobyła dwa złote i jeden srebrny medal, a na trzecim miejscu sklasyfikowano czterech zawodników z dwoma złotymi medalami – Ole Ellefsætera, Haralda Grønningena, Eugenio Montiego i Luciano de Paolisa. Monti dzięki tym medalom został najbardziej utytułowanym bobsleistą w historii igrzysk olimpijskich – jako pierwszy sześciokrotnie w swojej karierze stanął na podium olimpijskim.
Klasyfikacja państw.
Poniższa tabela przedstawia klasyfikację medalową państw, które zdobyły medale na Zimowych Igrzyskach Olimpijskich 1968 w Grenoble, sporządzoną na podstawie oficjalnych raportów Międzynarodowego Komitetu Olimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.
Klasyfikacje według dyscyplin.
Biathlon.
Podczas igrzysk w Grenoble po raz pierwszy rozegrano rywalizację olimpijską w biathlonowych sztafetach. W konkurencji tej, przetestowanej po raz pierwszy w ramach Mistrzostw Świata w Biathlonie 1966, wzięły udział czteroosobowe zespoły. Każdy z zawodników miał do pokonania 7,5 km biegu oraz do oddania po dwie serie strzałów. Ponadto, podobnie jak podczas igrzysk w Innsbrucku, przeprowadzono zawody indywidualne na 20 km.
Pierwszymi mistrzami olimpijskimi w sztafecie zostali reprezentanci Związku Radzieckiego. Srebrny medal zdobyli Norwegowie, a brązowy Szwedzi. Trzech zawodników z biegu indywidualnego, dzięki medalom w sztafetach, zostało multimedalistami igrzysk. Magnar Solberg i Aleksandr Tichonow wywalczyli po jednym złotym i jednym srebrnym medalu, a Władimir Gundarcew został złotym i brązowym medalistą. Złoty medalista w biegu indywidualnym, Magnar Solberg, był jednym z dwóch zawodników (drugim był Rumun Constantin Carabela), którzy ani razu nie spudłowali na strzelaniu.
W obu konkurencjach czwarte miejsce zajęli reprezentanci Polski – w biegu indywidualnym Stanisław Szczepaniak przegrał brązowy medal o 29,4 s, a w biegu sztafetowym polski zespół stracił do brązowych medalistów niecałe 3 min.
Biegi narciarskie.
Tak samo jak podczas igrzysk w Innsbrucku, w Grenoble rozegrano siedem konkurencji biegowych – pięć biegów indywidualnych (trzy wśród mężczyzn i dwa wśród kobiet) oraz dwa biegi sztafetowe.
Najwięcej medali zdobyli reprezentanci Norwegii, którzy zwyciężyli w obu biegach sztafetowych, a ponadto wywalczyli dwa złote, dwa srebrne i jeden brązowy medal w konkurencjach indywidualnych. Indywidualnie najbardziej utytułowaną zawodniczką została jednak Szwedka Toini Gustafsson, w dorobku której znalazły się dwa złote medale (w obu biegach indywidualnych) i jeden srebrny. Trzykrotnie na podium olimpijskim stanął także Eero Mäntyranta, który zdobył jeden srebrny i dwa brązowe medale. Po dwa tytuły mistrza olimpijskiego zdobyli Ole Ellefsæter i Harald Grønningen. Ponadto multimedalistami igrzysk zostali: Odd Martinsen i Berit Mørdre (oboje złoto i srebro), Inger Aufles (złoto i brąz), Gunnar Larsson i Galina Kułakowa (srebro i brąz) oraz Alewtina Kołczina (dwa razy brąz).
Zwycięzca biegu na 30 km mężczyzn, Franco Nones został pierwszym w historii włoskim medalistą olimpijskim w narciarstwie klasycznym.
Bobsleje.
Na igrzyskach w Grenoble, niezmiennie od poprzednich igrzysk, w kalendarzu olimpijskim znalazły się dwie konkurencje bobslejowe – dwójki i czwórki mężczyzn. Zawody w Grenoble odbywały się w złych warunkach atmosferycznych z uwagi na odwilż. Dlatego też w konkurencji czwórek, by uniknąć odwołania zawodów, przeprowadzono po dwa przejazdy zamiast planowanych czterech.
Złote medale w obu konkurencjach zdobyli reprezentanci Włoch. Dwukrotnymi mistrzami olimpijskimi zostali Eugenio Monti i Luciano de Paolis. Tym samym zostali oni pierwszymi bobsleistami w historii, którzy zdobyli dwa złote medale olimpijskie podczas jednych igrzysk. Monti, na koncie którego były wcześniej zdobyte dwa srebrne medale w Cortina d’Ampezzo oraz dwa brązowe w Innsbrucku, został najbardziej utytułowanym bobsleistą w historii igrzysk olimpijskich. Po starcie w Grenoble zakończył sportową karierę.
Zdobyty przez Iona Panțuru i Nicolae Neagoe brązowy medal w bobslejowych dwójkach był pierwszym medalem zdobytym dla Rumunii w historii ich startów w zimowych igrzyskach olimpijskich.
Hokej na lodzie.
W kalendarzu igrzysk w Grenoble, niezmiennie od poprzednich igrzysk, znalazł się turniej olimpijski mężczyzn w hokeju na lodzie. Turniej ten był ostatnim, za który przyznawano jednocześnie tytuł mistrza olimpijskiego i mistrza świata.
Złoty medal olimpijski z igrzysk w Innsbrucku obronili hokeiści ze Związku Radzieckiego. Jednocześnie jako druga drużyna w historii, po Kanadzie w latach 1920–1932, zdobyli szósty z rzędu tytuł mistrzów świata w hokeju na lodzie. Srebrny medal w Grenoble zdobył zespół z Czechosłowacji, a brązowy – z Kanady.
Kombinacja norweska.
Na igrzyskach w 1968 roku, tak samo jak podczas poprzednich igrzysk, przeprowadzono jeden konkurs indywidualny w kombinacji norweskiej. Niezmienna pozostała formuła zawodów. Każdy z zawodników oddał po trzy skoki na normalnym obiekcie, z których do noty wliczane były dwie najlepsze próby. Dystans biegu narciarskiego wynosił wciąż 15 km.
Mistrzem olimpijskim został reprezentant RFN, Franz Keller. Został w ten sposób drugim medalistą olimpijskim dla swojego kraju w dwuboju klasycznym (na poprzednich dwóch igrzyskach medale zdobył Georg Thoma). Pierwsze medale w tej dyscyplinie dla swoich krajów wywalczyli również pozostali dwaj medaliści: Alois Kälin dla Szwajcarii i Andreas Kunz dla NRD.
Łyżwiarstwo figurowe.
W kalendarzu olimpijskim, bez zmian w porównaniu do poprzednich igrzysk, znalazły się trzy konkurencje w łyżwiarstwie figurowym – konkursy solistów, solistek i par sportowych. Zmianę wprowadzono w konkursie par sportowych, w którym każda para musiała zaprezentować dwa programy – krótki i dowolny.
Tytuł mistrzów olimpijskich w konkursie par obronili zwycięzcy z Innsbrucka – Ludmiła Biełousowa i Oleg Protopopow. W tym konkursie srebrny medal zdobyła inna para radziecka. Dwa medale (złoty i srebrny) w łyżwiarstwie figurowym wywalczyli również Amerykanie. Pozostałe reprezentacje zakończyły igrzyska z najwyżej jednym medalem.
Łyżwiarstwo szybkie.
Rywalizacja olimpijska panczenistów i panczenistek w 1968 roku składała się z tych samych konkurencji, co cztery lata wcześniej. Rozegrano łącznie osiem biegów – cztery wśród mężczyzn i cztery wśród kobiet.
W przeciwieństwie do poprzednich igrzysk, kiedy wszystkie złote medale zdobyła Lidija Skoblikowa, w Grenoble żaden z zawodników nie zdominował rywalizacji olimpijskiej. W każdej konkurencji, zarówno wśród kobiet jak i mężczyzn, triumfował inny sportowiec. Mistrzami olimpijskimi zostali reprezentanci sześciu państw. Holendrzy trzykrotnie zdobyli złoto i jako jedyni mieli więcej niż jednego swojego reprezentanta na najwyższym stopniu podium olimpijskiego.
Siedmioro zawodników zdobyło w Grenoble po dwa medale olimpijskie. Po jednym złotym i jednym srebrnym medalu zdobyli Kees Verkerk, Fred Anton Maier, Ludmiła Titowa, Carry Geijssen i Kaija Mustonen. Ponadto multimedalistkami zostały: Dianne Holum (srebro i brąz) i Stien Baas-Kaiser (dwa razy brąz).
W trzech konkurencjach przyznano więcej niż jeden srebrny medal. W biegu mężczyzn na 500 m taki sam rezultat, dający drugie miejsce, osiągnęli Terry McDermott i Magne Thomassen. Również dwóch zawodników zdobyło srebro w biegu mężczyzn na 1500 m, w którym ex aequo drugie miejsce zajęli Ivar Eriksen i Ard Schenk. Z kolei w biegu na 500 m kobiet na drugim miejscu z takim samym czasem znalazły się trzy zawodniczki, reprezentantki Stanów Zjednoczonych – Jenny Fish, Dianne Holum i Mary Meyers. We wszystkich tych biegach nie przyznano brązowych medali. Taka sytuacja, że w jednej konkurencji przyznano trzy srebrne medale, zdarzyła się po raz trzeci w historii. Wcześniej dwukrotnie przyznano po trzy srebrne medale w biegu mężczyzn na 500 m – wydarzyło się to w 1948 i 1964 roku. W pozostałych konkurencjach nigdy nie wystąpił taki przypadek.
Narciarstwo alpejskie.
Konkurencje alpejskie rozgrywane na igrzyskach w Grenoble były takie same jak podczas poprzednich igrzysk – przeprowadzono rywalizację olimpijską w zjeździe, slalomie i slalomie gigant kobiet i mężczyzn. W dalszym ciągu zawody te były jednocześnie mistrzostwami świata w narciarstwie alpejskim, w ramach których rozegrano w Grenoble również zawody w kombinacji.
Zawody olimpijskie w Grenoble, podobnie jak poprzednie mistrzostwa świata w Portillo, zdominowali reprezentanci Francji. W każdej konkurencji zdobyli przynajmniej jeden medal. We wszystkich trzech konkurencjach mężczyzn triumf odniósł Jean-Claude Killy i wyrównał w ten sposób osiągnięcie Toniego Sailera z 1956 roku, zdobywając trzy złota podczas jednych igrzysk. Killy zwyciężył również w mistrzostwach w kombinacji, które nie były wliczane do igrzysk olimpijskich. Wśród kobiet najbardziej utytułowaną zawodniczką została Kanadyjka Nancy Greene, która zdobyła złoto i srebro olimpijskie, a ponadto została mistrzynią świata w kombinacji. Dwukrotnie na podium olimpijskim stanęła także Annie Famose, srebrna i brązowa medalistka.
W slalomie mężczyzn początkowo zwycięzcą zawodów ogłoszony został Karl Schranz. Austriak w swoim drugim przejeździe ominął jedną z bramek. Uzyskał zgodę na powtórzenie swojej próby z uwagi na to, że podczas jego przejazdu przez trasę przechodził policjant. Osiągnięty przez Schranza rezultat dawał mu pierwsze miejsce, jednak ekipa francuska złożyła protest do trybunału apelacyjnego. Po rozpoznaniu sprawy trybunał uznał, że ominięcie bramki nastąpiło wskutek błędu zawodnika, a nie w związku z obecnością policjanta, którego Austriak prawdopodobnie wcale nie widział.
Saneczkarstwo.
W Grenoble, tak samo jak cztery lata wcześniej, przeprowadzono trzy konkurencje saneczkarskie – jedynki kobiet i mężczyzn oraz dwójki mężczyzn.
Trzech saneczkarzy zdobyło na tych igrzyskach po dwa medale – Manfred Schmid i Thomas Köhler wywalczyli po złotym i srebrnym medalu, a Klaus Bonsack zdobył złoto i brąz.
Zawody saneczkarskie, podobnie jak bobslejowe, odbyły się później niż pierwotnie planowano z uwagi na niekorzystne warunki atmosferyczne. Ponadto rywalizację jedynek kobiet i mężczyzn zakończono po trzecim przejeździe, czwarte w obu przypadkach zostały odwołane.
Rywalizacja olimpijska w jedynkach kobiet odbyła się w skandalu wokół zawodniczek z NRD. Po trzech przejazdach pierwsze miejsce zajmowała Ortrun Enderlein, na drugim plasowała się Anna-Maria Müller, a na czwartym Angela Knösel. Wszystkie trzy zawodniczki zostały jednak zdyskwalifikowane ze względu na to, że przed startem specjalnie podgrzewały płozy sanek, by uzyskać lepsze czasy przejazdów.
Skoki narciarskie.
Po raz drugi z rzędu, po igrzyskach w Innsbrucku, w Grenoble rozegrano dwie konkurencje w skokach narciarskich – zawody na dużej i normalnej skoczni. Zmianie uległa jednak formuła rozgrywania zawodów – w przeciwieństwie do rywalizacji w Innsbrucku, przeprowadzano po dwie serie konkursowe i oba skoki wliczane były do noty punktowej zawodnika, inaczej niż to było cztery lata wcześniej.
Najbardziej utytułowanym skoczkiem został Jiří Raška, w dorobku którego znalazł się złoty i srebrny medal. Został zatem trzecim zawodnikiem w historii, po Toralfie Enganie i Veikko Kankkonenie, który zdobył złoto i srebro w skokach narciarskich w trakcie jednych igrzysk. Jednocześnie Raška zdobył pierwszy w historii złoty medal zimowych igrzysk olimpijskich dla Czechosłowacji, a także drugi, po brązowym medalu Rudolfa Burkerta w 1928 roku, medal w skokach dla tego kraju. Pierwszy medal w skokach dla swojego kraju wywalczył także reprezentant ZSRR, Władimir Biełousow, mistrz olimpijski z dużego obiektu. 
Multimedaliści.
29 sportowców zdobyło w Grenoble więcej niż jeden medal, a 22 spośród nich wywalczyło przynajmniej jedno złoto. Najwięcej – siedmioro – multimedalistów startowało w barwach Norwegii. Sześcioro z multimedalistów stawało na podium olimpijskim w biegach narciarskich, a pięcioro w łyżwiarstwie szybkim. Po trzech multimedalistów odnotowano w biathlonie i saneczkarstwie, po dwóch w bobslejach i narciarstwie alpejskim, a jednego w skokach narciarskich.
Najbardziej utytułowanym olimpijczykiem został narciarz alpejski, Jean-Claude Killy, w dorobku którego znalazły się trzy złote medale. Po trzy medale zdobyli również Toini Gustafsson (dwa złote i jeden srebrny) oraz Eero Mäntyranta (jeden srebrny i dwa brązowe).
Poniższa tabela przedstawia indywidualne zestawienie multimedalistów Zimowych Igrzysk Olimpijskich 1968, czyli zawodników i zawodniczek, którzy zdobyli więcej niż jeden medal olimpijski na tych igrzyskach, w tym przynajmniej jeden złoty.

</doc>
<doc id="77717" url="https://pl.wikipedia.org/wiki?curid=77717" title="Klasyfikacja medalowa Zimowych Igrzysk Olimpijskich 1972">
Klasyfikacja medalowa Zimowych Igrzysk Olimpijskich 1972

Klasyfikacja medalowa Zimowych Igrzysk Olimpijskich 1972 – zestawienie państw, reprezentowanych przez narodowe komitety olimpijskie, uszeregowanych pod względem liczby zdobytych medali na XI Zimowych Igrzyskach Olimpijskich w 1972 roku w Sapporo.
Rywalizacja olimpijska w Sapporo składała się z 35 konkurencji w dziesięciu dyscyplinach sportowych. Pod względem rozgrywanych konkurencji kalendarz nie uległ zmianie względem poprzednich igrzysk, które przeprowadzono w Grenoble. W zawodach olimpijskich w 1972 roku wzięło udział 1008 sportowców (802 mężczyzn i 206 kobiet) z 35 państw. Dla dwóch narodowych reprezentacji – Filipin i Republiki Chińskiej – start w Sapporo był pierwszym w historii występem w zimowych igrzyskach olimpijskich.
Medalistami olimpijskimi zostali zawodnicy i zawodniczki z siedemnastu państw. Największy dorobek, zarówno pod względem złotych medali, jak i wszystkich medali łącznie, uzyskali reprezentanci Związku Socjalistycznych Republik Radzieckich, którzy szesnastokrotnie wywalczyli medal w Sapporo, w tym ośmiokrotnie był to medal złoty. Dla ZSRR były to najlepsze zimowe igrzyska od 1964 roku. Pierwszy w historii medal zimowych igrzysk olimpijskich dla Hiszpanii zdobył narciarz alpejski Francisco Fernández Ochoa, który zwyciężył w slalomie mężczyzn. Pierwsze złote medale zimowych igrzysk dla swoich państw zdobyli również skoczkowie narciarscy – Yukio Kasaya dla Japonii i Wojciech Fortuna dla Polski. Medal Fortuny był jednocześnie pierwszym od 1960 roku medalem zimowych igrzysk zdobytym przez reprezentanta Polski. Pod względem liczby medali start w Sapporo był najlepszym w historii zimowych występów również dla reprezentacji NRD, RFN, Holandii i Szwajcarii. Reprezentacje NRD i RFN po raz drugi nie startowały we wspólnych barwach, a ich występy w 1972 roku były lepsze od osiągnięć sprzed czterech lat. Dla Szwajcarów i Holendrów był to najlepszy zimowy start, a także najlepszy od Letnich Igrzysk Olimpijskich 1948 start olimpijski, biorąc pod uwagę i letnie, i zimowe igrzyska. Dla Stanów Zjednoczonych dorobek medalowy w Sapporo był najlepszym zimowym startem od 1960 roku, kiedy to Amerykanie wywalczyli o dwa srebrne medale więcej.
Dla reprezentantów Finlandii osiągnięcia medalowe w Sapporo były najsłabszymi w ich dotychczasowych startach olimpijskich – był to pierwszy start tej reprezentacji zarówno w letnich, jak i zimowych igrzyskach olimpijskich, podczas których nie zdobyli oni ani jednego złotego medalu. Najsłabsze zimowe starty olimpijskie od 1936 roku uzyskały reprezentacje Austrii i Kanady. Dla Kanadyjczyków był to jednocześnie pierwszy od 1956 start w zimowych igrzyskach bez złotego medalu. Po raz pierwszy od zimowych igrzysk w 1952 roku reprezentanci Szwecji nie zdobyli dwóch złotych medali olimpijskich. Najsłabszy występ od 1956 roku miały reprezentacje Norwegii i Francji. Mimo to, biegacz narciarski Pål Tyldum został pierwszym od 1952 roku Norwegiem, który podczas jednych igrzysk trzykrotnie stanął na podium olimpijskim. Spośród państw, które zdobyły medale na poprzednich zimowych igrzyskach olimpijskich, w Sapporo ani razu nie stanęli na podium olimpijskim reprezentanci Rumunii.
Łącznie 24 zawodnicy i zawodniczki z dziesięciu państw przynajmniej dwukrotnie stanęli na podium olimpijskim w Sapporo. Sześcioro spośród nich zdobyło po trzy medale olimpijskie. Najbardziej utytułowanymi sportowcami, z dorobkiem trzech złotych medali, zostali radziecka biegaczka Galina Kułakowa oraz holenderski panczenista Ard Schenk. Kolejne miejsca w klasyfikacji multimedalistów zajęli biegacz Wiaczesław Wiedienin (2 złote, 1 brązowy), alpejka Marie-Theres Nadig (2 złote) i Pål Tyldum (1 złoty i 2 srebrne). Po trzy medale zdobyły również Marjatta Kajosmaa i Atje Keulen-Deelstra, jednak ani razu nie stanęły na najwyższym stopniu podium.
Klasyfikacja państw.
Poniższa tabela przedstawia klasyfikację medalową państw, które zdobyły medale na Zimowych Igrzyskach Olimpijskich 1972 w Sapporo, sporządzoną na podstawie oficjalnych raportów Międzynarodowego Komitetu Olimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.
Klasyfikacje według dyscyplin.
Biathlon.
Podczas igrzysk w Sapporo przeprowadzono dwie konkurencje biathlonowe – bieg na 20 km i bieg sztafetowy 4 × 7,5 km. W rywalizacji brali udział wyłącznie mężczyźni. Biathlonowe konkurencje nie zmieniły się w porównaniu do poprzednich zimowych igrzysk, które odbyły się w Grenoble.
Medale zdobyli biathloniści z pięciu krajów – Norwegii, ZSRR, NRD, Finlandii i Szwecji. Jedynym zawodnikiem, który zdobył więcej niż jeden medal, był Hansjörg Knauthe z NRD, który został wicemistrzem olimpijskim w biegu indywidualnym i brązowym medalistą w sztafecie.
Biegi narciarskie.
Tak samo jak podczas igrzysk w 1968 roku, w Sapporo rozegrano siedem konkurencji biegowych – cztery razy rywalizowali mężczyźni, a trzy razy kobiety. Konkurencje nie uległy zmianie pod względem dystansu i techniki biegu. Ośmioro zawodników przynajmniej dwukrotnie stanęło na podium olimpijskim w Sapporo – pięciu mężczyzn i trzy kobiety. 
Najbardziej utytułowaną zawodniczką została Galina Kułakowa, która zdobyła trzy złote medale. Wśród kobiet drugie miejsce w zestawieniu medalistek zajęła Alewtina Olunina z dorobkiem złotego i srebrnego medalu. Trzy medale (dwa srebrne i jeden brązowy) wywalczyła Marjatta Kajosmaa.
Wśród mężczyzn najlepsze wyniki uzyskał Wiaczesław Wiedienin, zdobywając dwa złote i jeden brązowy medal. W klasyfikacji multimedalistów drugie miejsce wśród mężczyzn zajął Pål Tyldum (jeden złoty i dwa srebrne), a trzecie – Fiodor Simaszow (jeden złoty i jeden srebrny). Ponadto po dwa srebrne i dwa brązowe medale zdobyli Johannes Harviken i Ivar Formo.
Medale przyznano reprezentantom sześciu państw – ZSRR, Norwegii, Szwecji, Finlandii, Czechosłowacji i Szwajcarii. Najwięcej medali zdobyli biegacze i biegaczki ze Związku Radzieckiego – 8 – 5 złotych, 2 srebrne i 1 brązowy. 
Bobsleje.
W 1972 roku, podobnie jak cztery lata wcześniej, w ramach igrzysk olimpijskich przeprowadzono dwie konkurencje bobslejowe – dwójki i czwórki mężczyzn.
Rywalizację zdominowali reprezentanci Republiki Federalnej Niemiec, którzy zdobyli trzy medale, po jednym z każdego koloru. Dwa medale (złoty i brązowy) zdobyli Szwajcarzy, a jeden srebrny medal wywalczyli Włosi. Czterech zawodników zdobyło po jednym złotym i jednym brązowym medalu. Byli to reprezentanci RFN – Wolfgang Zimmerer i Peter Utzschneider oraz Szwajcarii – Jean Wicki i Eduard Hubacher. Pozostali zawodnicy zdobyli po jednym medalu.
Hokej na lodzie.
Podczas igrzysk w Sapporo turniej hokejowy rozegrano tylko wśród mężczyzn, tak samo jak na igrzyskach w Grenoble. Złoty medal olimpijski zdobyli obrońcy tytułu mistrzowskiego – reprezentanci Związku Socjalistycznych Republik Radzieckich, srebro wywalczyli hokeiści ze Stanów Zjednoczonych, a brąz przyznano reprezentacji Czechosłowacji. Kanadyjczycy, brązowi medaliści z Grenoble, nie wystawili reprezentacji hokejowej na igrzyskach w Sapporo.
Kombinacja norweska.
Niezmiennie od poprzednich igrzysk, w 1972 roku rozegrano jedną konkurencję w kombinacji norweskiej, tj. konkurs indywidualny mężczyzn składający się z trzech serii skoków, spośród których wybierane były dwa najlepsze oraz z biegu na 15 kilometrów. Medale zdobyli reprezentanci dwóch państw – Niemieckiej Republiki Demokratycznej i Finlandii. Złoto i brąz przyznano reprezentantom NRD – Ulrichowi Wehlingowi i Karlowi-Heinzowi Luckowi, a srebro zdobył Fin Rauno Miettinen. Obrońca tytułu mistrza olimpijskiego – Franz Keller – w Sapporo zajął 33. miejsce, a mistrz świata z 1970 roku – Ladislav Rygl – 26. miejsce wśród 39 sklasyfikowanych zawodników.
Łyżwiarstwo figurowe.
W Sapporo rozegrano trzy konkurencje w łyżwiarstwie figurowym – zawody solistów, solistek i par sportowych. Konkurencje nie uległy zmianie względem poprzednich igrzysk. Medale przyznano łącznie 12 łyżwiarzom i łyżwiarkom, spośród których żaden nie stanął więcej niż raz na podium olimpijskim w 1972 roku. Wśród medalistów znaleźli się reprezentanci siedmiu państw – jedyną reprezentacją, która zdobyła więcej niż jeden medal, był ZSRR z dorobkiem jednego złotego i dwóch srebrnych medali.
Łyżwiarstwo szybkie.
Rywalizacja olimpijska panczenistów w Sapporo składała się z ośmiu konkurencji – czterech wśród mężczyzn i czterech wśród kobiet. Konkurencje pozostały niezmienne od poprzednich igrzysk.
Wśród mężczyzn najbardziej utytułowanym zawodnikiem igrzysk został Ard Schenk z dorobkiem trzech złotych medali. Został tym samym czwartym panczenistą w historii, który zdobył trzy złote medale podczas jednych igrzysk olimpijskich. Poza Schenkiem więcej niż jeden medal zdobyli Norwegowie: Roar Grønvold (dwa srebrne) i Sten Stensen (dwa brązowe). W klasyfikacji państw wśród mężczyzn najlepsi zostali Holendrzy z dorobkiem czterech medali (poza trzema medalami Schenka srebro zdobył jeszcze Kees Verkerk).
Wśród kobiet cztery zawodniczki zdobyły więcej niż jeden medal. Najbardziej utytułowanymi zawodniczkami zostały Dianne Holum i Stien Baas-Kaiser, które zdobyły po jednym złotym i jednym srebrnym medalu. Ponadto złoto i brąz zdobyła Anne Henning, a medal srebrny i dwa brązowe – Atje Keulen-Deelstra. Na podium olimpijskim stanęły reprezentantki czterech państw. Najwięcej, pięć medali, zdobyły Holenderki (jeden złoty, dwa srebrne i dwa brązowe), natomiast pod względem liczby złotych medali pierwsze miejsce w klasyfikacji zajęły Amerykanki (dwa złote, jeden srebrny i jeden brązowy).
Łącznie medale przyznano panczenistom i panczenistkom z sześciu państw – Stanów Zjednoczonych, ZSRR, RFN, Holandii, Szwecji i Norwegii. Najwięcej – dziewięć – medali zdobyli reprezentanci Holandii, którzy osiągnęli cztery złote, trzy srebrne i dwa brązowe medale.
Narciarstwo alpejskie.
Na rywalizację narciarzy alpejskich w Sapporo składało się sześć konkurencji, tak jak podczas poprzednich zimowych igrzysk olimpijskich. Zarówno kobiety, jak i mężczyźni startowali w zjeździe, slalomie gigancie i slalomie.
Wśród mężczyzn najbardziej utytułowanym zawodnikiem został Gustav Thöni, który zdobył złoty i srebrny medal, jako jedyny alpejczyk dwukrotnie stanął na podium na tych igrzyskach. W slalomie złoty medal wywalczył Francisco Fernández Ochoa i został pierwszym w historii reprezentantem Hiszpanii, który zdobył medal zimowych igrzysk olimpijskich. Łącznie najwięcej medali zdobyli Szwajcarzy – jeden złoty, dwa srebrne i jeden brązowy. Wśród kobiet dwa tytuły mistrzyni olimpijskiej w zjeździe i slalomie gigancie zdobyła Marie-Theres Nadig. W obu konkurencjach tuż za nią uplasowała się Annemarie Moser-Pröll. 
Medale w narciarstwie alpejskim zdobyli reprezentanci sześciu państw – Szwajcarii, Austrii, Włoch, Hiszpanii, Francji i Stanów Zjednoczonych. Najwięcej – sześć – uzyskali Szwajcarzy – trzy złote, dwa srebrne i jeden brązowy.
Saneczkarstwo.
Podczas Zimowych Igrzysk Olimpijskich 1972, tak jak cztery lata wcześniej, przeprowadzono trzy konkurencje w saneczkarstwie – jedynki i dwójki mężczyzn oraz jedynki kobiet. 
Zawody zdominowali reprezentanci Niemieckiej Republiki Demokratycznej. Zajęli oni wszystkie pozycje medalowe w jedynkach mężczyzn i kobiet, a w dwójkach mężczyzn zdobyli złoty i brązowy medal. W dwójkach złote medale przyznano dwóm reprezentacjom – ex aequo NRD i Włochom. Jedynym zawodnikiem, który wywalczył więcej niż jeden medal, został Wolfram Fiedler – dwukrotnie zdobył on brąz.
Skoki narciarskie.
Na rywalizację skoczków narciarskich w Sapporo składały się dwa indywidualne konkursy – na skoczni dużej i normalnej. Kalendarz imprez nie uległ zmianie w porównaniu do igrzysk w Grenoble.
Konkurs na normalnej skoczni zdominowali reprezentanci Japonii, którzy zdobyli wszystkie medale. Jednocześnie Yukio Kasaya został pierwszym w historii zdobywcą złotego medalu zimowych igrzysk olimpijskich dla swojego kraju. W konkursie na skoczni dużej pierwszy złoty medal zimowych igrzysk dla Polski zdobył Wojciech Fortuna, który o 0,1 punktu wyprzedził Waltera Steinera. Brązowy medal uzyskał reprezentant NRD – Rainer Schmidt. Podwójny mistrz świata z 1970 roku z Wysokich Tatr – Garij Napałkow – w Sapporo zajął 7. i 6. miejsce, natomiast obrońca tytułu mistrza olimpijskiego z normalnej skoczni w Grenoble – Jiří Raška – został sklasyfikowany na 5. i 10. miejscu. W zawodach nie uczestniczył obrońca tytułu ze skoczni dużej – Władimir Biełousow.
Multimedaliści.
Piętnaścioro sportowców zdobyło w Sapporo więcej niż jeden medal, w tym przynajmniej jeden złoty. Najwięcej – czworo – multimedalistów startowało w barwach Związku Socjalistycznych Republik Radzieckich. Pięcioro z multimedalistów stawało na podium olimpijskim w konkurencjach biegowych, czworo w łyżwiarstwie szybkim i bobslejach, natomiast dwoje w narciarstwie alpejskim.
Biegaczka Galina Kułakowa oraz panczenista Ard Schenk zdobyli po trzy złote medale olimpijskie. Trzykrotnie na podium olimpijskim stanęli również biegacze: Wiaczesław Wiedienin, zdobywając dwa złote i brązowy medal oraz Pål Tyldum z dorobkiem złotego i dwóch srebrnych medali.
Poniższa tabela przedstawia indywidualne zestawienie multimedalistów Zimowych Igrzysk Olimpijskich 1972, czyli zawodników i zawodniczek, którzy zdobyli więcej niż jeden medal olimpijski na tych igrzyskach, w tym przynajmniej jeden złoty.

</doc>
<doc id="77718" url="https://pl.wikipedia.org/wiki?curid=77718" title="Klasyfikacja medalowa Zimowych Igrzysk Olimpijskich 1976">
Klasyfikacja medalowa Zimowych Igrzysk Olimpijskich 1976

Klasyfikacja medalowa Zimowych Igrzysk Olimpijskich 1976 – zestawienie państw, reprezentowanych przez narodowe komitety olimpijskie, uszeregowanych pod względem liczby zdobytych medali na XII Zimowych Igrzyskach Olimpijskich w 1976 roku w Innsbrucku.
O organizację zimowych igrzysk w 1976 roku ubiegały się cztery miasta: Denver, Sion, Tampere i Vancouver. W maju 1970 roku, podczas 70. sesji Międzynarodowego Komitetu Olimpijskiego w Amsterdamie, organizację powierzono Denver. W 1972 roku, w związku z dużymi kosztami organizacji igrzysk olimpijskich, w mieście zostało przeprowadzone referendum, w którym mieszkańcy opowiedzieli się przeciwko wydawaniu publicznych pieniędzy na tę inwestycję. Tydzień po głosowaniu Denver złożyło oficjalną rezygnację z pełnienia funkcji organizatora igrzysk. W poszukiwaniu nowego miasta-gospodarza MKOl zaproponował organizację igrzysk miastu Whistler, jednak spotkało się to ze stanowczą odmową. Chęć organizacji wyraziło Salt Lake City, czemu z kolei sprzeciwił się MKOl. Ostatecznie organizację igrzysk powierzono Innsbruckowi, który nie był nawet wśród miast kandydujących do organizacji igrzysk.
Na igrzyskach w Innsbrucku rozegrano 37 konkurencji w dziesięciu dyscyplinach sportowych, czyli o dwie konkurencje więcej niż na poprzednich zimowych igrzyskach, które odbyły się w 1972 roku w Sapporo. Po raz pierwszy przeprowadzono olimpijską rywalizację w łyżwiarskim biegu mężczyzn na 1000 metrów oraz konkurs par tanecznych w łyżwiarstwie figurowym.
W zawodach olimpijskich wzięło udział 1129 sportowców (897 mężczyzn i 231 kobiet) z 37 narodowych reprezentacji. Pod względem liczby krajów uczestniczących były to rekordowe zimowe igrzyska olimpijskie. Pierwsze występy w zimowych igrzyskach olimpijskich zaliczyły Andora i San Marino. Dla Andory był to zarazem debiut olimpijski, licząc letnie i zimowe starty.
Medalistami zostali reprezentanci 16 państw, co oznacza, że 21 reprezentacji opuściło igrzyska bez medalu. Zwycięzcą klasyfikacji medalowej został Związek Socjalistycznych Republik Radzieckich z dorobkiem 27 medali – 13 złotych, 6 srebrnych i 8 brązowych. Związek Radziecki ustanowił rekord pod względem liczby złotych medali zdobytych w trakcie jednych zimowych igrzysk olimpijskich. Pod względem liczby medali był to najbardziej udany występ ZSRR w zimowych edycjach igrzysk od początku startów tego państwa w igrzyskach olimpijskich. Jednocześnie kraj ten zwyciężył trzecią z rzędu klasyfikację medalową igrzysk olimpijskich, po zimowych i letnich igrzyskach w 1972 roku. 
Reprezentacja Austrii, która po raz drugi po 1964 roku wystąpiła w roli gospodarza igrzysk olimpijskich, odnotowała najlepszy występ w zimowych igrzyskach od Grenoble. Osiągnięty przez Austriaków wynik medalowy był jednak znacznie słabszy od poprzednich igrzysk w Innsbrucku. Pierwszy medal olimpijski dla Liechtensteinu zdobyła alpejka Hanni Wenzel w slalomie kobiet. Trzy dni później drugi medal w slalomie mężczyzn zdobył Willi Frommelt, co sprawiło, że występ reprezentantów Liechtensteinu był najbardziej udanym w ich dotychczasowej historii olimpijskiej. Najlepszy występ w zimowych igrzyskach olimpijskich osiągnęli także reprezentanci Niemieckiej Republiki Demokratycznej.
Najlepszy od igrzysk w Grenoble występ olimpijski, licząc letnie i zimowe starty, zaliczyli reprezentanci Norwegii. Dla sportowców ze Stanów Zjednoczonych był to najlepszy zimowy występ od igrzysk w Squaw Valley. Srebrny medal olimpijski w biegu narciarskim na 30 km zdobył reprezentant tego kraju – Bill Koch, zostając pierwszym biegaczem z Ameryki Północnej, który stanął na podium olimpijskim. Najlepsze występy w zimowych igrzyskach od igrzysk w Innsbrucku w 1964 roku odnotowali sportowcy z Finlandii i Wielkiej Brytanii. Dla Brytyjczyków był to jednocześnie pierwszy od 12 lat medal zimowych igrzysk olimpijskich.
Najsłabszy występ olimpijski od igrzysk w Oslo zaliczyli reprezentanci Szwecji. Były to czwarte igrzyska olimpijskie, po letnich w Atenach i Paryżu i zimowych w Oslo, podczas których Szwedzi nie zdobyli ani złotego, ani srebrnego medalu. Dla Francuzów były to natomiast piąte w historii igrzyska bez złota i srebra – wcześniej tak słabe rezultaty uzyskali w Chamonix, Garmisch-Partenkirchen, Oslo i Cortina d’Ampezzo. 
Najgorsze starty olimpijskie od 1964 roku uzyskali reprezentanci Czechosłowacji, Holandii i Włoch. Ci pierwsi po raz pierwszy od 12 lat nie zdobyli złotego medalu na igrzyskach olimpijskich. Włosi natomiast po raz pierwszy od zimowych igrzysk w 1960 roku nie mieli ani jednego multimedalisty olimpijskiego.
W porównaniu do poprzednich zimowych igrzysk medali olimpijskich w Innsbrucku nie zdobyli reprezentanci Hiszpanii, Japonii i Polski.
W Innsbrucku 28 sportowców przynajmniej dwukrotnie stanęło na podium olimpijskim, a 19 spośród nich miało na koncie przynajmniej jeden złoty medal. Najbardziej utytułowanymi zawodniczkami, z dwoma złotymi i jednym srebrnym medalem, zostały alpejka Rosi Mittermaier i biegaczka Raisa Smietanina. Najwięcej medali – cztery (po dwa złote i brązowe) – wywalczyła panczenistka Tatjana Awierina.
W trakcie igrzysk u dwojga sportowców testy antydopingowe dały wynik pozytywny. Za stosowanie efedryny brązowy medal za trzecie miejsce w biegu na 5 km kobiet utraciła Galina Kułakowa. Był to pierwszy w historii zimowych igrzysk przypadek odebrania medalu za stosowanie niedozwolonych środków dopingujących. Na dopingu przyłapano również czechosłowackiego hokeistę, Františka Pospíšila, w organizmie którego stwierdzono kodeinę. W efekcie zmieniono wynik meczu Czechosłowacja–Polska i przyznano zwycięstwo walkowerem reprezentacji Polski.
Klasyfikacja państw.
Poniższa tabela przedstawia klasyfikację medalową państw, które zdobyły medale na Zimowych Igrzyskach Olimpijskich 1976 w Innsbrucku, sporządzoną na podstawie oficjalnych raportów Międzynarodowego Komitetu Olimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.
Klasyfikacje według dyscyplin.
Biathlon.
W ramach igrzysk w Innsbrucku, tak samo jak cztery lata wcześniej w Sapporo, rozegrano dwie konkurencje biathlonowe – bieg indywidualny na dystansie 20 km oraz bieg sztafetowy 4 × 7,5 km. 
W obu konkurencjach zwyciężyli reprezentanci ZSRR. Po raz trzeci z rzędu zdobyli złoty medal w sztafecie. Srebrny i brązowy medal przyznano tym samym krajom, które stanęły na podium w Sapporo – wicemistrzami zostali Finowie, a brązowymi medalistami reprezentanci NRD. Trzech zawodników dwukrotnie stanęło na podium olimpijskim – Nikołaj Krugłow zdobył dwa złote medale, Aleksandr Jelizarow – złoty i brązowy, a Heikki Ikola – dwa srebrne.
Biegi narciarskie.
Podczas igrzysk w Innsbrucku przeprowadzono siedem konkurencji biegowych – cztery biegi mężczyzn i trzy kobiet. W porównaniu do poprzednich igrzysk zmianie uległa formuła rozgrywania sztafety kobiecej – począwszy od Mistrzostw Świata w Narciarstwie Klasycznym 1974 w zawodach rangi mistrzowskiej zamiast sztafet trzyosobowych zaczęły startować czteroosobowe.
Najwięcej medali zdobyli reprezentanci Związku Radzieckiego, którzy zwyciężyli w czterech konkurencjach, a ponadto wywalczyli dwa srebrne i cztery brązowe medale. Jednym z medalistów został Nikołaj Bażukow – pierwszy w historii radziecki mistrz olimpijski w biegu na 15 km mężczyzn. Sensacyjnym wicemistrzem olimpijskim w biegu na 30 km został Amerykanin Bill Koch, który nie był rozpatrywany w gronie faworytów. Był to pierwszy medal olimpijski w biegach narciarskich zdobyty przez zawodnika z Ameryki Północnej.
Dziesięcioro zawodników przynajmniej dwukrotnie stanęło na podium olimpijskim w Innsbrucku. Najbardziej utytułowaną zawodniczką została Raisa Smietanina, która zdobyła dwa złote i jeden srebrny medal. Trzy medale wywalczyła również Helena Takalo, w dorobku której znalazł się złoty i dwa srebrne medale. Ponadto multimedalistami zostali: Ivar Formo (złoto i srebro), Arto Koivisto, Nikołaj Bażukow, Siergiej Sawieljew, Nina Fiodorowa i Galina Kułakowa (wszyscy złoto i brąz), Jewgienij Bielajew (srebro i brąz) oraz Iwan Garanin (dwa razy brąz).
Trzecia zawodniczka biegu na 5 km, Galina Kułakowa, została zdyskwalifikowana za stosowanie niedozwolonych środków dopingujących. Test antydopingowy wykazał obecność efedryny w organizmie zawodniczki. Brązowy medal biegaczce odebrano, lecz umożliwiono jej starty w kolejnych biegach. Był to pierwszy w historii zimowych igrzysk olimpijskich przypadek, że odebrano medal olimpijski za stosowanie dopingu.
Bobsleje.
Niezmiennie od poprzednich igrzysk, w Innsbrucku odbyły się dwie konkurencje bobslejowe – dwójki i czwórki mężczyzn. 
Zwycięzcami obu konkurencji zostali reprezentanci Niemieckiej Republiki Demokratycznej. Były to pierwsze medale olimpijskie dla tego kraju zdobyte w bobslejach. Jednocześnie był to czwarty przypadek w historii, że sportowcy z jednego kraju wygrali obie konkurencje bobslejowe w trakcie jednych igrzysk – wcześniej dokonali tego Amerykanie w Lake Placid w 1932 roku, reprezentanci RFN w Oslo w 1952 roku oraz Włosi w Grenoble w 1968 roku.
Po dwa złote medale olimpijskie zdobyli enerdowscy zawodnicy – Meinhard Nehmer i Bernhard Germeshausen. Ponadto multimedalistami igrzysk, z dorobkiem jednego srebrnego i jednego brązowego medalu, zostali Niemcy Wolfgang Zimmerer i Manfred Schumann oraz Szwajcarzy Erich Schärer i Joseph Benz.
Hokej na lodzie.
Turniej hokejowy mężczyzn rozegrano w dniach 3–14 lutego, wzięło w nim dwanaście reprezentacji. Złoty medal zdobyli hokeiści ze Związku Radzieckiego, srebrny z Czechosłowacji, a brązowy z Republiki Federalnej Niemiec. Był to czwarty z rzędu złoty medal olimpijski dla reprezentacji ZSRR, która pozostawała niepokonana w turniejach olimpijskich od 1964 roku. Z kolei reprezentacja Niemiec zdobyła drugi w historii, po 1932 roku, brązowy medal dla swojego kraju.
W trakcie turnieju w organizmie czechosłowackiego hokeisty, Františka Pospíšila, test antydopingowy wykazał obecność niedozwolonej substancji – kodeiny. W efekcie tego zweryfikowany został wynik meczu Czechosłowacja–Polska z początkowej wygranej Czechosłowacji 7–1 na przegraną walkowerem 0–1.
W turnieju nie wzięli udział hokeiści Kanady i Szwecji, którzy zbojkotowali zawody w proteście przeciwko zakazowi korzystania z profesjonalnych zawodników w turniejach olimpijskich.
Kombinacja norweska.
Podczas igrzysk w 1976 roku przeprowadzono jedną konkurencję w kombinacji norweskiej – zawody indywidualne, składające się z biegu na 15 km i trzech skoków na normalnej skoczni, z których do noty wliczały się dwie najlepsze próby.
Tytuł mistrza olimpijskiego obronił zwycięzca zawodów olimpijskich w Sapporo – Ulrich Wehling. Reprezentant NRD został drugim dwuboistą w historii, który dwa razy z rzędu zdobył złoto igrzysk olimpijskich w kombinacji norweskiej. Wcześniej dokonał tego Johan Grøttumsbråten w latach 1928–1932. Srebrny medal w Innsbrucku zdobył Urban Hettich z RFN, a brązowy – Konrad Winkler z NRD.
Łyżwiarstwo figurowe.
W 1976 roku po raz pierwszy odbyły się cztery konkurencje olimpijskie w łyżwiarstwie figurowym. Do dotychczas rozgrywanych konkursów solistów, solistek i par sportowych włączono zawody par tanecznych.
Medalistami zostali reprezentanci sześciu państw. Najbardziej utytułowani zostali łyżwiarze figurowi ze Związku Radzieckiego, w dorobku których znalazły się dwa złote i dwa srebrne medale. Po raz czwarty z rzędu reprezentanci ZSRR zdobyli złoty medal w konkursie par sportowych, a startująca w zawodach Irina Rodnina wywalczyła drugie złoto w karierze. Pierwszy złoty medal olimpijski w konkurencji solistów dla Wielkiej Brytanii zdobył John Curry.
Łyżwiarstwo szybkie.
Rywalizacja panczenistów i panczenistek w Innsbrucku liczyła dziewięć konkurencji – cztery biegi kobiet i pięć biegów mężczyzn. Po raz pierwszy do kalendarza igrzysk włączono rywalizację mężczyzn na dystansie 1000 m, pozostałe konkurencje nie uległy zmianie w porównaniu do igrzysk w Sapporo.
Najbardziej utytułowaną zawodniczką igrzysk została Tatjana Awierina. Jako jedyna została dwukrotną mistrzynią olimpijską, a poza tym zdobyła dwa brązowe medale. Była jedyną zawodniczką na igrzyskach w Innsbrucku, która stanęła na podium we wszystkich konkurencjach. Po trzy medale zdobyło jeszcze dwoje zawodników: Sheila Young (po jednym z każdego koloru) i Hans van Helden (trzy brązowe). Multimedalistami zostali ponadto Piet Kleine i Sten Stensen (obaj złoto i srebro) oraz Walerij Muratow (srebro i brąz).
Narciarstwo alpejskie.
Niezmiennie od poprzednich igrzysk w kalendarzu olimpijskim zawarto sześć konkurencji alpejskich – zjazd, slalom i slalom gigant kobiet i mężczyzn.
Najbardziej utytułowaną zawodniczką została Rosi Mittermaier, która zdobyła trzy medale – dwa złote i jeden srebrny. Niemka była jedyną zawodniczką, która w Innsbrucku więcej niż raz stanęła na podium olimpijskim w narciarstwie alpejskim. Medale zdobyli reprezentanci dziewięciu państw. Więcej niż jeden medal zdobyły reprezentacje RFN, Włoch, Szwajcarii, Austrii i Liechtensteinu.
Podczas zjazdu mężczyzn Franz Klammer ustanowił nowy rekord świata w prędkości przejazdu, uzyskując średnio 102,828 km/h. Wynik ten pozostał niepokonany aż do 1994 roku. Klammer pokonał drugiego w klasyfikacji, Bernharda Russiego, o 33 sekundy.
Brązowa medalistka w slalomie kobiet, Hanni Wenzel, została pierwszą w historii zdobywczynią medalu olimpijskiego startującą w barwach Liechtensteinu. Trzy dni po zdobyciu przez nią medalu, drugi brąz dla tego kraju zdobył Willi Frommelt w slalomie mężczyzn.
Saneczkarstwo.
Skład konkurencji saneczkarskich podczas zmagań olimpijskich w Innsbrucku nie zmienił się w porównaniu do poprzednich igrzysk. Saneczkarze rywalizowali zatem w trzech konkurencjach – jedynkach mężczyzn, jedynkach kobiet i dwójkach mężczyzn.
Złote medale we wszystkich trzech konkurencjach zdobyli reprezentanci Niemieckiej Republiki Demokratycznej, ponadto wywalczyli po jednym srebrnym i brązowym medalu. Na podium olimpijskim trzykrotnie stanęli ponadto reprezentanci Republiki Federalnej Niemiec, a raz Austrii. Jedynym saneczkarzem, który zdobył dwa medale w Innsbrucku, był Hans Rinn – złoty medalista w dwójkach i brązowy w jedynkach.
Skoki narciarskie.
W kalendarzu igrzysk olimpijskich w 1976 roku, niezmiennie od poprzednich igrzysk, znalazły się dwa konkursy skoków narciarskich – na dużej i normalnej skoczni. Tak samo, jak podczas rywalizacji w 1964 roku, konkursy odbyły się na Toni-Seelos-Olympiaschanze w Seefeld (skocznia normalna) oraz na Bergisel w Innsbrucku (skocznia duża).
Konkurs na skoczni normalnej wygrał Hans-Georg Aschenbach, srebrny medal zdobył Jochen Danneberg, a brązowy Karl Schnabl. Ten ostatni został mistrzem olimpijskim na dużym obiekcie. Wicemistrzem w drugim konkursie został najmłodszy skoczek narciarski biorący udział w zawodach – Toni Innauer, a brązowym medalistą Henry Glaß. Karl Schnabl został pierwszym w historii Austriakiem, który zdobył złoto olimpijskie w skokach narciarskich.
W pierwszej serii konkursu na normalnej skoczni w Seefeld Hans-Georg Aschenbach ustanowił rekord obiektu, uzyskując 84,5 m. Był to rezultat o 4 m dłuższy od dotychczasowego rekordu, uzyskanego na igrzyskach w 1964 roku przez Josefa Matouša.
Multimedaliści.
28 sportowców zdobyło w Innsbrucku więcej niż jeden medal, a 19 spośród nich wywalczyło przynajmniej jedno złoto. Najwięcej – ośmioro – multimedalistów startowało w barwach Związku Radzieckiego. Ośmioro z multimedalistów stawało na podium olimpijskim w biegach narciarskich, czworo w łyżwiarstwie szybkim, po dwóch w bobslejach i biathlonie, a po jednym w narciarstwie alpejskim, saneczkarstwie i skokach narciarskich.
Najwięcej medali – cztery – zdobyła reprezentantka ZSRR w łyżwiarstwie szybkim, Tatjana Awierina. Dwukrotnie została mistrzynią olimpijską, dodatkowo zdobyła dwa brązowe medale. W indywidualnej klasyfikacji medalowej lepsze od niej były jednak niemiecka alpejka – Rosi Mittermaier oraz radziecka biegaczka – Raisa Smietanina. Obie zdobyły po dwa złote i po jednym srebrnym medalu. Trzykrotnie na podium olimpijskim stanęli również fińska biegaczka – Helena Takalo, amerykańska panczenistka – Sheila Young oraz holenderski panczenista – Hans van Helden.
Poniższa tabela przedstawia indywidualne zestawienie multimedalistów Zimowych Igrzysk Olimpijskich 1976, czyli zawodników i zawodniczek, którzy zdobyli więcej niż jeden medal olimpijski na tych igrzyskach, w tym przynajmniej jeden złoty.

</doc>
<doc id="77719" url="https://pl.wikipedia.org/wiki?curid=77719" title="Klasyfikacja medalowa Zimowych Igrzysk Olimpijskich 1980">
Klasyfikacja medalowa Zimowych Igrzysk Olimpijskich 1980

Klasyfikacja medalowa Zimowych Igrzysk Olimpijskich 1980 – zestawienie państw, reprezentowanych przez narodowe komitety olimpijskie, uszeregowanych pod względem liczby zdobytych medali na XIII Zimowych Igrzyskach Olimpijskich w 1980 roku w Lake Placid.
Na igrzyskach w 1980 roku w Lake Placid rozegrano 38 konkurencji w dziesięciu dyscyplinach sportowych, czyli o jedną więcej niż podczas poprzednich igrzysk, które odbyły się w Innsbrucku. Konkurencją debiutującą na igrzyskach olimpijskich był biathlonowy sprint na dystansie 10 km.
W zawodach wzięło udział 1072 sportowców (837 mężczyzn i 235 kobiet) z 37 narodowych reprezentacji. Dla trzech państw – Cypru, Chińskiej Republiki Ludowej i Kostaryki – był to debiut w zimowych igrzyskach olimpijskich. Dla Cypryjczyków był to zarazem pierwszy występ olimpijski zarówno w letnich, jak i zimowych edycjach.
Medale zdobyli reprezentanci 19 państw, co oznacza, że 18 krajów uczestniczących w igrzyskach zakończyło je z zerowym dorobkiem medalowym.
Po raz piąty igrzyska olimpijskie zorganizowano w Stanach Zjednoczonych. Amerykanie powtórzyli najlepszy swój występ w zimowych igrzyskach olimpijskich – taki sam rezultat medalowy osiągnęli na poprzednich igrzyskach w Lake Placid, które zorganizowano w 1932 roku. Występ USA był lepszy od startu w roli organizatora zimowych igrzysk w 1960 roku w Squaw Valley, jednak nieporównywalnie słabszy od występów w roli organizatora letnich edycji w 1904 roku w St. Louis i 1932 roku w Los Angeles. Zwycięzcą klasyfikacji medalowej został Związek Socjalistycznych Republik Radzieckich z dorobkiem 22 medali – 10 złotych, 6 srebrnych i 6 brązowych. Po raz piąty z rzędu kraj ten wygrał klasyfikację medalową igrzysk olimpijskich, po zimowych i letnich igrzyskach w 1972 i 1976 roku. Mecz hokejowy pomiędzy Stanami Zjednoczonymi a Związkiem Radzieckim, w którym amerykańska drużyna amatorów pokonała zespół radziecki, przeszedł do historii jako „cud na lodzie” i został wybrany przez IIHF najważniejszym wydarzeniem stulecia w hokeju na lodzie.
Na igrzyskach w Lake Placid pierwszy złoty medal olimpijski, wliczając w to letnie i zimowe starty, zdobyła reprezentacja Liechtensteinu. Startująca w jej barwach Hanni Wenzel została dwukrotną mistrzynią olimpijską w narciarstwie alpejskim. Pierwszy w historii medal zimowych igrzysk olimpijskich dla Bułgarii zdobył natomiast Iwan Lebanow – trzeci zawodnik biegu narciarskiego na 30 km mężczyzn.
Najlepszy z dotychczasowych startów w zimowych edycjach igrzysk zaliczyła reprezentacja Niemieckiej Republiki Demokratycznej. W jej barwach startował biathlonista Frank Ullrich, który jako pierwszy reprezentant NRD trzykrotnie stanął na podium olimpijskim podczas jednych zimowych igrzysk. Swój najlepszy występ w ZIO wyrównała reprezentacja Węgier. Para taneczna z tego kraju – Krisztina Regőczy i András Sallay – zdobyła drugi w historii węgierskich startów srebrny medal zimowych igrzysk olimpijskich. Był to zarazem pierwszy medal ZIO dla Węgier od igrzysk w Cortina d’Ampezzo w 1956 roku.
Dla reprezentacji Austrii występ w Lake Placid był najlepszym startem olimpijskim od zimowych igrzysk w Grenoble, a dla Szwecji najlepszym zimowym startem również od Grenoble. Po raz trzeci w historii, po 1956 i 1972 roku, medal zimowych igrzysk olimpijskich zdobyła reprezentacja Japonii.
Reprezentacja Republiki Federalnej Niemiec odnotowała w Lake Placid najgorszy start olimpijski. Po raz pierwszy sportowcy z RFN nie wywalczyli ani jednego złota olimpijskiego. Najsłabszy zimowy start w dotychczasowej historii występów olimpijskich odnotowali również Norwegowie, którzy po raz pierwszy zakończyli zimowe igrzyska z tylko jednym złotem. Najgorsze rezultaty olimpijskie od Zimowych Igrzysk Olimpijskich 1964 uzyskali reprezentanci Włoch i Czechosłowacji, a najsłabszy wynik medalowy w ZIO – reprezentanci Holandii. Dla Włochów były to zarazem pierwsze od 1964 roku igrzyska olimpijskie bez złotego medalu. Dla Francuzów igrzyska w Lake Placid były trzecimi z rzędu zimowymi bez złota olimpijskiego i drugimi bez srebra.
Multimedalistami igrzysk zostało 25 sportowców, spośród których 17 zdobyło przynajmniej jeden złoty medal olimpijski. Najbardziej utytułowanym zawodnikiem został panczenista Eric Heiden, który jako pierwszy w historii zdobył pięć złotych medali olimpijskich w konkurencjach indywidualnych podczas jednej edycji igrzysk olimpijskich. Trzykrotnie na podium olimpijskim stanęli ponadto Nikołaj Zimiatow, Anatolij Alabjew, Hanni Wenzel, Frank Ullrich i Juha Mieto.
Klasyfikacja państw.
Poniższa tabela przedstawia klasyfikację medalową państw, które zdobyły medale na Zimowych Igrzyskach Olimpijskich 1980 w Lake Placid, sporządzoną na podstawie oficjalnych raportów Międzynarodowego Komitetu Olimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.
Klasyfikacje według dyscyplin.
Biathlon.
Podczas igrzysk w Lake Placid rozegrane zostały trzy konkurencje biathlonowe mężczyzn – bieg indywidualny na dystansie 20 km, sprint na dystansie 10 km oraz sztafetę 4 × 7,5 km. Sprint był konkurencją debiutującą w programie igrzysk olimpijskich. Po raz pierwszy na igrzyskach olimpijskich zastosowano tarcze mechaniczne, a także skrócono odległość od tarczy ze 150 do 50 metrów.
Najbardziej utytułowanym biathlonistą został Anatolij Alabjew, który zdobył dwa złote medale i jeden brązowy. Na podium olimpijskim wszystkich trzech konkurencji stanął również Frank Ullrich, zdobywając jeden złoty i dwa srebrne medale. Ponadto multimedalistami zostali Władimir Alikin (złoto i srebro) i Eberhard Rösch (srebro i brąz). W rywalizacji sztafet mistrzami olimpijskimi po raz czwarty z rzędu zostali reprezentanci Związku Radzieckiego i tym samym utrzymali passę zwycięstw w tej konkurencji od jej wprowadzenia do kalendarza olimpijskiego w 1968 roku. W radzieckiej sztafecie biegł Aleksandr Tichonow, zdobywając czwarty z rzędu złoty medal olimpijski w tej konkurencji.
Biegi narciarskie.
Konkurencje biegowe rozegrane na igrzyskach w Lake Placid nie zmieniły się w porównaniu do igrzysk w Innsbrucku – przeprowadzono cztery biegi mężczyzn i trzy kobiet. 
Najlepszy wynik medalowy osiągnął Nikołaj Zimiatow – trzykrotny mistrz olimpijski igrzysk w Lake Placid. Trzy razy na podium olimpijskim stanął także Juha Mieto, w dorobku którego znalazły się dwa srebrne i jeden brązowy medal. Dwa medale wśród mężczyzn zdobyli również Wasilij Roczew (złoty i srebrny) oraz Ove Aunli (srebrny i brązowy). Wśród kobiet najbardziej utytułowaną biegaczką została Barbara Petzold z dwoma złotymi medalami. Multimedalistkami były również Raisa Smietanina (złoto i srebro) oraz Hilkka Riihivuori (dwa razy srebro).
Po raz pierwszy w historii złoty medal olimpijski w sztafecie kobiet zdobyły reprezentantki Niemieckiej Republiki Demokratycznej. Przerwały tym samym passę dwóch zwycięstw zawodniczek z ZSRR.
W biegu na 30 km mężczyzn brązowy medal wywalczył Iwan Lebanow. Był to pierwszy medal zimowych igrzysk olimpijskich zdobyty dla Bułgarii.
Mistrzem olimpijskim w biegu mężczyzn na 15 km został Thomas Wassberg, który pokonał drugiego na mecie Juhę Mieto różnicą 0,01 sekundy. W wyniku tak niewielkiej różnicy Międzynarodowa Federacja Narciarska zmieniła przepisy dotyczące pomiarów czasu, ograniczając ich dokładność do 0,1 sekundy.
Bobsleje.
Podczas igrzysk w Lake Placid, tak samo jak cztery lata wcześniej w Innsbrucku, odbyły się dwie konkurencje bobslejowe – dwójki i czwórki mężczyzn. 
Medalistami zostali zawodnicy z Niemieckiej Republiki Demokratycznej i Szwajcarii. Wszyscy bobsleiści, którzy stanęli na podium w dwójkach, zostali medalistami również w czwórkach, w wyniku czego sześciu zawodników zostało multimedalistami igrzysk w Lake Placid – Erich Schärer, Joseph Benz, Bernhard Germeshausen i Hans-Jürgen Gerhardt zdobyli po jednym złotym i jednym srebrnym, a Meinhard Nehmer i Bogdan Musiol po jednym złotym i jednym brązowym medalu.
Hokej na lodzie.
Niezmiennie od poprzednich igrzysk w kalendarzu olimpijskim znalazł się turniej mężczyzn w hokeju na lodzie. W turnieju triumfowali reprezentanci Stanów Zjednoczonych, przerywając tym samym dominację drużyny radzieckiej w turniejach olimpijskich od igrzysk w 1964 roku w Innsbrucku. Brązowy medal wywalczyli Szwedzi.
Mecz rundy medalowej pomiędzy USA a ZSRR przeszedł do historii jako „cud na lodzie”. Składająca się z hokeistów-amatorów drużyna amerykańska pokonała faworyzowany zespół radziecki. Spotkanie to zostało w 2008 roku wybrane przez Międzynarodową Federację Hokeja na Lodzie najważniejszym wydarzeniem stulecia w historii międzynarodowego hokeja, a w 2004 roku doczekało się ekranizacji pod tytułem "Cud w Lake Placid".
Kombinacja norweska.
W programie igrzysk olimpijskich w Lake Placid, niezmiennie od poprzednich igrzysk, znalazł się jeden konkurs indywidualny w kombinacji norweskiej. Niezmienna pozostała również formuła zawodów – pierwszego dnia dwuboiści oddawali po trzy skoki narciarskie na normalnym obiekcie, z których odrzucana była najgorsza próba, drugiego dnia brali udział w 15-kilometrowym biegu narciarskim.
Mistrzem olimpijskim po raz trzeci z rzędu został reprezentant Niemieckiej Republiki Demokratycznej, Ulrich Wehling. Jako drugi zawodnik w historii, po Johanie Grøttumsbråtenie (1924, 1928, 1932), trzykrotnie stanął na podium olimpijskim w kombinacji norweskiej i jako pierwszy trzykrotnie został mistrzem olimpijskim w tej dyscyplinie. Drugie miejsce w konkursie zajął Jouko Karjalainen, a trzecie – Konrad Winkler, który zdobył drugi z rzędu brązowy medal olimpijski.
Łyżwiarstwo figurowe.
W Lake Placid, tak samo jak w Innsbrucku, odbyły się cztery konkurencje w łyżwiarstwie figurowym – rywalizacja solistów, solistek, par sportowych i par tanecznych.
Żaden z zawodników nie zdobył w Lake Placid więcej niż jednego medalu. Tytuł mistrzów olimpijskich w parach sportowych obronili Irina Rodnina i Aleksandr Zajcew. Dla Rodniny był to zarazem trzeci z rzędu złoty medal olimpijski w parach sportowych (w 1972 roku zdobyła go z Aleksiejem Ułanowem, a cztery lata później z Zajcewem). Jednocześnie był to piąty z rzędu tytuł mistrzów olimpijskich w tej konkurencji przyznany ZSRR.
Para taneczna Krisztina Regőczy i András Sallay zdobyła pierwszy od 24 lat medal zimowych igrzysk olimpijskich dla Węgier. Był to jednocześnie drugi w historii węgierskich startów srebrny medal olimpijski, po zdobytym w 1948 roku przez parę sportową Andrea Kékesy i Ede Király.
Łyżwiarstwo szybkie.
Konkurencje łyżwiarstwa szybkiego w Lake Placid były takie same jak w Innsbrucku. Panczeniści rywalizowali na pięciu dystansach, a panczenistki na czterech.
Rywalizację mężczyzn zdominował Eric Heiden, który wygrał wszystkie konkurencje i został pięciokrotnym mistrzem olimpijskim. Został pierwszym w historii sportowcem, który zdobył pięć złotych medali na jednych igrzyskach olimpijskich w konkurencjach indywidualnych oraz pierwszym, który zdobył pięć złotych medali podczas zimowych igrzysk olimpijskich. Ponadto poprawił rekordy olimpijskie na wszystkich dystansach oraz rekord świata na dystansie 10 000 m.
Poza Heidenem multimedalistami zawodów mężczyzn zostali Kay Stenshjemmet z dorobkiem dwóch srebrnych medali oraz Tom Erik Oxholm z dwoma brązowymi medalami. Wśród kobiet najbardziej utytułowaną zawodniczką została Natalja Pietrusiowa ze złotem i brązem. Dwukrotnie na podium olimpijskim stanęła także Leah Poulos, zdobywając dwa srebrne medale oraz Sabine Becker ze srebrem i brązem.
W biegu na 1000 m mężczyzn trzecie miejsce ex aequo zajęli Władimir Łobanow i Frode Rønning, wobec czego w tej konkurencji przyznano dwa brązowe medale.
Narciarstwo alpejskie.
Konkurencje alpejskie rozgrywane na igrzyskach w Lake Placid były takie same jak w Innsbrucku – kobiety i mężczyźni rywalizowali w slalomie, slalomie gigancie i biegu zjazdowym. Zawody olimpijskie były jednocześnie 26. edycją mistrzostw świata w narciarstwie alpejskim, do których zaliczana była również kombinacja alpejska kobiet i mężczyzn.
Najbardziej utytułowaną alpejką tych igrzysk została Hanni Wenzel, w dorobku której znalazły się dwa złote i jeden srebrny medal. Wenzel została pierwszą w historii mistrzynią olimpijską z Liechtensteinu. Za jej sprawą Liechtenstein został najmniejszym pod względem powierzchni krajem ze złotym medalem olimpijskim. Wśród mężczyzn dwa złote medale olimpijskie zdobył Ingemar Stenmark. Zwyciężył on w slalomie i slalomie gigancie, zostając w ten sposób trzecim zawodnikiem w historii (po Tonim Sailerze i Jean-Claude Killym), który wygrał oba slalomy na jednych igrzyskach.
W kombinacji alpejskiej, zaliczanej jednak tylko do mistrzostw świata, triumfowali Phil Mahre wśród mężczyzn i Hanni Wenzel wśród kobiet.
Saneczkarstwo.
Niezmiennie od poprzednich igrzysk, w Lake Placid rozegrano trzy konkurencje saneczkarskie – jedynki kobiet i mężczyzn oraz dwójki mężczyzn.
Żaden z zawodników nie zdobył więcej niż jednego medalu olimpijskiego. W dwójkach tytuł mistrzów olimpijskich z Innsbrucka obronili Hans Rinn i Norbert Hahn. W jedynkach kobiet triumfowała Wiera Zozula, a trzecie miejsce zajęła Ingrīda Amantova. Były to pierwsze medale olimpijskie zdobyte dla Związku Radzieckiego w saneczkarstwie oraz pierwsze medale zimowych igrzysk olimpijskich wywalczone przez sportsmenki narodowości łotewskiej. Z kolei Paul Hildgartner został pierwszym włoskim medalistą olimpijskim w saneczkarskich jedynkach mężczyzn, zdobywając srebrny medal w tej konkurencji.
Skoki narciarskie.
Zawody olimpijskie w skokach narciarskich na igrzyskach w Lake Placid składały się z dwóch konkursów indywidualnych – na dużej i normalnej skoczni, tak samo jak na poprzednich igrzyskach olimpijskich.
Żaden ze skoczków nie zdobył więcej niż jednego medalu olimpijskiego. W konkursie na normalnym obiekcie drugie miejsce zajęli ex aequo Manfred Deckert i Hirokazu Yagi, wobec czego obaj zdobyli srebrny medal, a medalu brązowego nie przyznano. Taka sytuacja, że dwóch zawodników zajęło takie samo miejsce na podium olimpijskim w skokach narciarskich, wydarzyła się po raz pierwszy w historii. Mistrz olimpijski z normalnej skoczni, Toni Innauer, został drugim w historii austriackim mistrzem olimpijskim w skokach narciarskich po Karlu Schnablu, a mistrz z dużej skoczni, Jouko Törmänen, został trzecim w historii fińskim skoczkiem ze złotem olimpijskim po Antti Hyvärinenie i Veikko Kankkonenie.
Multimedaliści.
25 sportowców zdobyło w Lake Placid więcej niż jeden medal, a 17 spośród nich wywalczyło przynajmniej jedno złoto. Najwięcej – po sześcioro – multimedalistów startowało w barwach Niemieckiej Republiki Demokratycznej i Związku Radzieckiego. Sześciu z multimedalistów stawało na podium olimpijskim w bobslejach, czworo w biegach narciarskich, trzech w biathlonie i po dwoje w łyżwiarstwie szybkim i narciarstwie alpejskim.
Najwięcej medali – pięć – zdobył reprezentant Stanów Zjednoczonych w łyżwiarstwie szybkim, Eric Heiden, który został pięciokrotnym mistrzem olimpijskim. Trzy tytuły mistrza olimpijskiego zdobył również radziecki biegacz narciarski – Nikołaj Zimiatow.
Poniższa tabela przedstawia indywidualne zestawienie multimedalistów Zimowych Igrzysk Olimpijskich 1980, czyli zawodników i zawodniczek, którzy zdobyli więcej niż jeden medal olimpijski na tych igrzyskach, w tym przynajmniej jeden złoty.

</doc>
<doc id="77720" url="https://pl.wikipedia.org/wiki?curid=77720" title="Klasyfikacja medalowa Zimowych Igrzysk Olimpijskich 1984">
Klasyfikacja medalowa Zimowych Igrzysk Olimpijskich 1984

Klasyfikacja medalowa Zimowych Igrzysk Olimpijskich 1984 – zestawienie państw, reprezentowanych przez narodowe komitety olimpijskie, uszeregowanych pod względem liczby zdobytych medali na XIV Zimowych Igrzyskach Olimpijskich w 1984 roku w Sarajewie.
Do kalendarza zimowych igrzysk w Sarajewie włączono 39 konkurencji rozgrywanych w dziesięciu dyscyplinach sportowych. W porównaniu do poprzednich zimowych igrzysk, które odbyły się w 1980 roku w Lake Placid, dołączono jedną konkurencję – bieg narciarski kobiet na 20 km. Do rywalizacji w zawodach olimpijskich przystąpiło 1273 sportowców (996 mężczyzn i 277 kobiet) startujących w barwach 49 narodowych reprezentacji olimpijskich. Pięć państw w 1984 roku zadebiutowało na zimowych igrzyskach olimpijskich – Brytyjskie Wyspy Dziewicze, Egipt, Monako, Portoryko i Senegal.
Medale wywalczyli zawodnicy z siedemnastu krajów, z czego najwięcej (25) zdobyli reprezentanci Związku Socjalistycznych Republik Radzieckich. Jeden medal mniej osiągnęli olimpijczycy z Niemieckiej Republiki Demokratycznej, jednak uzyskali największą liczbę (9) medali złotych. Występ reprezentacji NRD był ich najlepszym pod względem liczby medali startem od początku startów w zimowych igrzyskach olimpijskich. Wynik ZSRR był natomiast drugim (po 1976 roku) w historii pod względem liczby zdobytych medali, jednak najgorszym od 1968 roku, biorąc pod uwagę liczbę medali złotych. Pod względem liczby wszystkich zdobytych medali na zimowych igrzyskach występ w Sarajewie był również najlepszym w historii dla reprezentacji Finlandii (13 medali) i Czechosłowacji (6 medali).
Gospodarze igrzysk, Jugosławia, zdobyli pierwszy w historii medal (srebro Jure Franko w alpejskim slalomie gigancie) na zimowych igrzyskach. Jednocześnie zostali trzecim w historii państwem organizującym zimowe igrzyska, po Francji w 1924 i Szwajcarii w 1928 roku, który nie wywalczył żadnego złota olimpijskiego na własnym terytorium. Występ reprezentantów Austrii był najsłabszym od początku startów tej reprezentacji w zimowych igrzyskach olimpijskich. Spośród krajów, które zdobyły medale na igrzyskach w Lake Placid, w Sarajewie nie uzyskali żadnego medalu reprezentanci Holandii, Bułgarii i Węgier. Dla Holendrów był to jednocześnie pierwszy start od 1956 roku, który zakończyli oni z zerowym dorobkiem medalowym.
Reprezentanci Wielkiej Brytanii po raz trzeci z rzędu zakończyli igrzyska z dorobkiem jednego złotego medalu w łyżwiarstwie figurowym. Także po raz trzeci z rzędu reprezentanci Liechtensteinu stawali na podium olimpijskim w konkurencjach alpejskich. Kanadyjska reprezentacja osiągnęła najlepszy wynik pod względem zdobytych medali zimowych igrzysk od 1960, głównie dzięki łyżwiarzowi Gaétanowi Boucherowi, który zdobył dwa tytuły mistrza olimpijskiego i jeden brązowy medal. Po raz pierwszy od 1948 roku Szwedzi zdobyli cztery złote medale olimpijskie. Dokonali tego indywidualnie Gunde Svan i Thomas Wassberg w biegach narciarskich oraz Tomas Gustafson w łyżwiarstwie szybkim, a także męska sztafeta w biegach.
Łącznie 29 zawodników i zawodniczek przynajmniej dwukrotnie stawało na podium olimpijskim w Sarajewie. Reprezentowali oni dziewięć narodowych reprezentacji, z czego największa liczba multimedalistów (8) pochodziła z Niemieckiej Republiki Demokratycznej. Osiemnaścioro spośród multimedalistów zdobyło co najmniej jeden złoty medal, najwięcej z nich (5) startowało w barwach NRD. Najbardziej utytułowaną zawodniczką igrzysk została fińska biegaczka narciarska Marja-Liisa Hämäläinen, która zdobyła cztery medale (3 złote i 1 brązowy). Po cztery medale osiągnęli także: panczenistka Karin Enke (2 złote i 2 srebrne) oraz biegacz Gunde Svan (2 złote, 1 srebrny i 1 brązowy). Svan został także najbardziej utytułowanym olimpijczykiem igrzysk w Sarajewie, biorąc pod uwagę tylko starty mężczyzn.
Klasyfikacja państw.
Poniższa tabela przedstawia klasyfikację medalową państw, które zdobyły medale na Zimowych Igrzyskach Olimpijskich 1984 w Sarajewie, sporządzoną na podstawie oficjalnych raportów Międzynarodowego Komitetu Olimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.
Klasyfikacje według dyscyplin.
Biathlon.
Podczas igrzysk w 1984 roku przeprowadzono trzy konkurencje biathlonowe – sprint na 10 km, bieg na 20 km i bieg sztafetowy 4 × 7,5 km. W rywalizacji brali udział wyłącznie mężczyźni. Liczba konkurencji w biathlonie nie zmieniła się względem poprzednich zimowych igrzysk.
Medale w biathlonie zdobyli reprezentanci Norwegii, RFN, NRD i ZSRR. Reprezentacje Norwegii i Niemiec Zachodnich zdobyły po trzy medale (po jednym z każdego koloru). Wśród biathlonistów było dwóch multimedalistów – Eirik Kvalfoss z Norwegii i Peter Angerer z RFN. Obaj zdobyli po trzy medale – 1 złoty, 1 srebrny i 1 brązowy.
Biegi narciarskie.
W Sarajewie rozegrano osiem konkurencji biegowych – biegi indywidualne mężczyzn na 15 km, 30 km i 50 km, biegi indywidualne kobiet na 5 km, 10 km i 20 km oraz biegi sztafetowe kobiet i mężczyzn. W porównaniu do igrzysk w 1980 roku do kalendarza dołączono bieg na 20 km kobiet.
Medale w zawodach biegaczy i biegaczek zdobyli przedstawiciele pięciu krajów – Szwecji, ZSRR, Finlandii, Norwegii i Czechosłowacji. Najwięcej, ośmiokrotnie, na podium olimpijskim stanęli olimpijczycy z Finlandii. Była wśród nich Marja-Liisa Kirvesniemi-Hämäläinen, która zwyciężyła we wszystkich trzech konkurencjach indywidualnych kobiet, dodatkowo zdobyła brązowy medal w sztafecie i tym samym została najbardziej utytułowaną sportsmenką igrzysk. Wśród mężczyzn największą liczbę medali w biegach narciarskich osiągnął Szwed Gunde Svan – 2 złote, 1 srebrny i 1 brązowy.
Bobsleje.
Podczas igrzysk w Sarajewie odbyły się dwie konkurencje bobslejowe – męskie dwójki i męskie czwórki. Konkurencje bobslejowe nie uległy zmianie względem igrzysk w Lake Placid.
Zawody zostały zdominowane przez reprezentantów Niemieckiej Republiki Demokratycznej, którzy w obu konkurencjach zdobyli złote i srebrne medale. Po dwa tytuły mistrzów olimpijskich wywalczyli Wolfgang Hoppe i Dietmar Schauerhammer, a po jednym tytule – Roland Wetzig i Andreas Kirchner. Brązowe medale w bobslejach trafiły do reprezentacji ZSRR i Szwajcarii.
Hokej na lodzie.
W ramach igrzysk w 1984 roku w hokeju na lodzie rywalizowali tylko mężczyźni, tak samo jak podczas poprzednich zimowych igrzysk olimpijskich. Tytułu mistrzowskiego bronili reprezentanci Stanów Zjednoczonych, jednak nie zdobyli oni medalu w Sarajewie, plasując się na siódmym miejscu wśród dwunastu rywalizujących zespołów.
Złoty medal olimpijski w 1984 roku zdobyli hokeiści ze Związku Socjalistycznych Republik Radzieckich, którzy w finale pokonali Czechosłowację. Brązowy medal wywalczyli reprezentanci Szwecji.
Kombinacja norweska.
W związku z nieprzyjęciem do kalendarza igrzysk w Sarajewie rywalizacji drużynowej, jedyną konkurencją w kombinacji norweskiej pozostawały zawody indywidualne mężczyzn składające się z trzech serii skoków na obiekcie normalnym i biegu na 15 kilometrów.
Mistrzem olimpijskim w kombinacji norweskiej w 1984 roku został Norweg Tom Sandberg, a pozostałe miejsca na podium zajęli dwuboiści z Finlandii – Jouko Karjalainen i Jukka Ylipulli. Karjalainen obronił tytuł wicemistrza olimpijskiego z Lake Placid.
Łyżwiarstwo figurowe.
Liczba konkurencji olimpijskich w łyżwiarstwie figurowym w 1984 roku nie zmieniła się w porównaniu do igrzysk w Lake Placid. Tak samo jak w 1980 roku przeprowadzono cztery konkurencje – rywalizację solistów, solistek, par sportowych i par tanecznych.
Najwięcej medali zdobyli łyżwiarze figurowi z ZSRR. Łącznie pięciokrotnie stanęli oni na podium olimpijskim w Sarajewie, zdobywając 1 złoty, 1 srebrny i 3 brązowe medale. Trzy medale zdobyli reprezentanci Stanów Zjednoczonych, przy czym wywalczyli oni 1 złoty i 2 srebrne medale. Ponadto w trójce najlepszych znaleźli się łyżwiarze figurowi z Wielkiej Brytanii, NRD, Kanady i Czechosłowacji. Medale w czterech konkurencjach zdobyło łącznie 18 zawodników i zawodniczek, co oznacza, że żaden z nich nie stanął na podium w Sarajewie więcej niż jeden raz.
Łyżwiarstwo szybkie.
Rywalizacja panczenistów i panczenistek na Zimowych Igrzyskach Olimpijskich 1984 składała się z dziewięciu konkurencji – biegów indywidualnych mężczyzn na 500, 1000, 1500, 5000 i 10 000 metrów oraz kobiet na 500, 1000, 1500 i 3000 metrów. Konkurencje nie zmieniły się względem poprzednich igrzysk.
Wszystkie konkurencje kobiece zostały zdominowane przez reprezentantki NRD, które zdobyły dziewięć z dwunastu medali. Najbardziej utytułowaną panczenistką została Karin Enke, która czterokrotnie stanęła na podium olimpijskim, osiągając dwa złote i dwa srebrne medale. Trzy medale – jeden złoty i dwa srebrne – osiągnęła inna zawodniczka z Niemiec Wschodnich – Andrea Schöne. Pod nieobecność pięciokrotnego mistrza olimpijskiego z Lake Placid, Erica Heidena, najwięcej medali wśród mężczyzn zdobył Gaétan Boucher – dwa złote i brązowy. Po jednym złotym i srebrnym medalu wywalczyli również Tomas Gustafson i Igor Małkow. Łącznie największą liczbę medali w 1984 roku uzyskali łyżwiarze i łyżwiarki z NRD – 11, w tym 4 złote, 4 srebrne i 3 brązowe.
Narciarstwo alpejskie.
Zawody w narciarstwie alpejskim na igrzyskach w Sarajewie składały się z sześciu konkurencji, tak samo jak cztery lata wcześniej w Lake Placid. Zarówno mężczyźni, jak i kobiety, wystartowali w zjeździe, slalomie gigancie i slalomie.
Medale zdobyło 17 alpejczyków. Jedyną zawodniczką, która zdobyła więcej niż jeden medal, była Perrine Pelen z Francji, która stanęła na drugim stopniu podium olimpijskiego w slalomie i na trzecim w slalomie gigancie. Łącznie najwięcej medali wywalczyli zawodnicy ze Stanów Zjednoczonych – pięć, w tym trzy złote i dwa srebrne. Cztery medale zdobyli Szwajcarzy – dwa złote i dwa srebrne. Poza tym medalistami olimpijskimi w narciarstwie alpejskim zostali reprezentanci Włoch, Jugosławii, Francji, Liechtensteinu i Czechosłowacji.
Saneczkarstwo.
W kalendarzu zimowych igrzysk w Sarajewie, podobnie jak w Lake Placid, znalazły się trzy konkurencje saneczkarskie – jedynki i dwójki mężczyzn oraz dwójki kobiet.
Medale przyznano 12 zawodnikom z czterech państw, żaden z saneczkarzy nie stał na podium olimpijskim w 1984 roku więcej niż jeden raz. Krajem, który osiągnął największą liczbę medali w saneczkarstwie, była Niemiecka Republika Demokratyczna, której reprezentanci zdobyli cztery medale – jeden złoty, jeden srebrny i dwa brązowe. Saneczkarki z tego państwa zdobyły wszystkie medale w zawodach jedynek kobiet. Medale w konkurencjach męskich rozdano reprezentantom Włoch, ZSRR, NRD i RFN.
Skoki narciarskie.
Podobnie jak w przypadku kombinacji norweskiej, tak i w przypadku skoków narciarskich, nie włączono do kalendarza igrzysk rywalizacji drużynowej. Dlatego też wciąż jedynymi zawodami olimpijskimi w skokach narciarskich były konkursy indywidualne – na skoczni dużej i normalnej.
Konkursy skoków zostały zdominowane przez parę rywalizujących ze sobą wówczas zawodników, lidera i wicelidera klasyfikacji Pucharu Świata – Jensa Weißfloga i Mattiego Nykänena. Obaj zdobyli po jednym złotym i jednym srebrnym medalu. Brązowe medale wywalczyli Jari Puikkonen i Pavel Ploc.
Multimedaliści.
Osiemnaścioro sportowców zdobyło w Sarajewie więcej niż jeden medal, w tym przynajmniej jeden złoty. Najwięcej – pięcioro – multimedalistów startowało w barwach Niemieckiej Republiki Demokratycznej. Siedmioro z multimedalistów stawało na podium olimpijskim w konkurencjach biegowych.
Jedyną zawodniczką, która w 1984 roku zdobyła trzy złota olimpijskie, była Marja-Liisa Hämäläinen, która ponadto uzyskała jeszcze jeden brązowy medal. Po cztery medale osiągnęli także Karin Enke i Gunde Svan.
Poniższa tabela przedstawia indywidualne zestawienie multimedalistów Zimowych Igrzysk Olimpijskich 1984, czyli zawodników i zawodniczek, którzy zdobyli więcej niż jeden medal olimpijski na tych igrzyskach, w tym przynajmniej jeden złoty.

</doc>
<doc id="77721" url="https://pl.wikipedia.org/wiki?curid=77721" title="Klasyfikacja medalowa Zimowych Igrzysk Olimpijskich 1988">
Klasyfikacja medalowa Zimowych Igrzysk Olimpijskich 1988

Klasyfikacja medalowa Zimowych Igrzysk Olimpijskich 1988 – zestawienie państw, reprezentowanych przez narodowe komitety olimpijskie, uszeregowanych pod względem liczby zdobytych medali na XV Zimowych Igrzyskach Olimpijskich w 1988 roku w Calgary.
Na igrzyskach w Calgary przeprowadzono 46 konkurencji w 10 dyscyplinach sportowych, czyli o 7 więcej niż podczas poprzednich zimowych igrzysk, które odbyły się w 1984 roku w Sarajewie. Konkurencjami debiutującymi w igrzyskach olimpijskich były konkursy drużynowe w skokach narciarskich i kombinacji norweskiej, bieg na 5000 metrów kobiet w łyżwiarstwie szybkim oraz supergigant kobiet i mężczyzn w narciarstwie alpejskim. Po 40-letniej przerwie rozegrano również kombinację alpejską kobiet i mężczyzn. Przeprowadzono również zawody w czterech dyscyplinach pokazowych – curlingu (turnieje kobiet i mężczyzn), narciarstwie dowolnym (jazda po muldach, skoki akrobatyczne i balet na nartach – wszystkie konkurencje wśród kobiet i mężczyzn), short tracku (po pięć biegów kobiet i mężczyzn) i narciarstwie niepełnosprawnych (biegi osób niewidomych z pilotami i slalom gigant osób z amputowanymi kończynami do kolan).
W igrzyskach olimpijskich wzięło udział 1426 sportowców (1111 mężczyzn i 315 kobiet) z 57 narodowych reprezentacji. Dla sześciu państw – Antyli Holenderskich, Fidżi, Guamu, Gwatemali, Jamajki i Wysp Dziewiczych Stanów Zjednoczonych – występ w Calgary był debiutem w zimowych igrzyskach olimpijskich. Dla Guamu był to ponadto pierwszy start olimpijski, zarówno w letnich i zimowych edycjach igrzysk.
Medale wywalczyli reprezentanci 17 państw, co oznacza, że 40 reprezentacji zakończyło igrzyska z zerowym dorobkiem medalowym.
Pierwsze miejsce w klasyfikacji medalowej zajęła reprezentacja Związku Socjalistycznych Republik Radzieckich z 11 złotymi, 9 srebrnymi i 9 brązowymi medalami. Był to najlepszy występ tej reprezentacji w zimowych edycjach igrzysk od 1976 roku. Jednocześnie reprezentacja ZSRR, zdobywając 29 medali, ustanowiła nowy rekord liczby medali wywalczonych podczas jednych zimowych igrzysk olimpijskich.
Kanada, która po raz drugi była organizatorem igrzysk olimpijskich (wcześniej w 1976 roku odbyły się letnie igrzyska w Montrealu), uzyskała najlepszy wynik medalowy na zimowych igrzyskach od 1932 roku. Dla trzech reprezentacji występ w Calgary był najlepszym w historii zimowych startów – dla Niemieckiej Republiki Demokratycznej były to czwarte zimowe igrzyska z dziewięcioma złotymi medalami, dla Szwajcarii był to zarazem najlepszy start w letnich i zimowych igrzyskach od letnich igrzysk w 1948 roku, a dla Jugosławii były to drugie zimowe igrzyska z medalami.
Reprezentacja Austrii uzyskała najlepszy wynik medalowy na igrzyskach olimpijskich od zimowej edycji w 1964 roku. Po raz pierwszy od igrzysk w Grenoble złoty medal zimowych igrzysk olimpijskich zdobyli reprezentanci Francji. Mistrzem olimpijskim dla tego kraju został alpejczyk Franck Piccard. Najlepsze starty w zimowych igrzyskach od 1972 roku odnotowały zespoły Holandii i Włoch. Po raz czwarty igrzyska z medalem olimpijskim zakończył Liechtenstein.
Po raz pierwszy ani jednego złotego medalu zimowych igrzysk olimpijskich nie zdobyli reprezentanci Norwegii. Reprezentacja Stanów Zjednoczonych zaliczyła najsłabszy występ w igrzyskach olimpijskich od 1968 roku, biorąc pod uwagę liczbę złotych medali, i od 1936 roku, licząc sumę wszystkich medali. Występ Wielkiej Brytanii w Calgary był pierwszym od Zimowych Igrzysk Olimpijskich 1972 startem olimpijskim tej reprezentacji, podczas którego nie zdobyła ona ani jednego medalu.
Multimedalistami igrzysk olimpijskich w Calgary zostało 41 sportowców, spośród których 24 przynajmniej raz zdobyło złoty medal olimpijski. Najbardziej utytułowanymi zawodnikami igrzysk zostali: holenderska panczenistka Yvonne van Gennip i fiński skoczek narciarski Matti Nykänen, którzy wywalczyli po trzy złote medale olimpijskie. Trzykrotnie na podium olimpijskim stanęli także: Tamara Tichonowa, Marjo Matikainen i Władimir Smirnow w biegach narciarskich, Walerij Miedwiedcew w biathlonie oraz Karin Enke i Andrea Ehrig-Mitscherlich w łyżwiarstwie szybkim.
Klasyfikacja państw.
Poniższa tabela przedstawia klasyfikację medalową państw, które zdobyły medale na Zimowych Igrzyskach Olimpijskich 1988 w Calgary, sporządzoną na podstawie oficjalnych raportów Międzynarodowego Komitetu Olimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.
Klasyfikacje według dyscyplin.
Biathlon.
Zawody biathlonowe w Calgary składały się z tych samych konkurencji, co podczas poprzednich igrzysk olimpijskich. Biathloniści rywalizowali w dwóch konkurencjach indywidualnych (na 10 i 20 km) i w sztafecie.
W obu konkurencjach indywidualnych złote medale zdobył reprezentant Niemieckiej Republiki Demokratycznej, Frank-Peter Roetsch. Został tym samym pierwszym biathlonistą w historii, który triumfował w obu biegach indywidualnych podczas jednej edycji igrzysk. Złoto w sztafecie po raz szósty z rzędu zdobyli biathloniści ze Związku Socjalistycznych Republik Radzieckich. W składzie sztafety radzieckiej znaleźli się dwaj medaliści zawodów indywidualnych: Walerij Miedwiedcew i Siergiej Czepikow. Miedwiedcew zdobył dwa srebrne medale w biegach indywidualnych, a Czepikow jeden brązowy. Multimedalistą igrzysk w Calgary został również Włoch Johann Passler z dwoma brązowymi medalami.
Biegi narciarskie.
Biegacze i biegaczki w Calgary rywalizowali w ośmiu konkurencjach – sześciu biegach indywidualnych i dwóch sztafetowych. Konkurencje nie uległy zmianie w porównaniu do poprzednich igrzysk.
Rywalizację zdominowali reprezentanci Związku Radzieckiego. Wywalczyli łącznie 13 medali – 5 złotych, 5 srebrnych i 3 brązowe, dzięki czemu ustanowili rekord pod względem liczby medali zdobytych w biegach narciarskich podczas jednych zimowych igrzysk olimpijskich. Jedyną konkurencją biegową, w której reprezentanci ZSRR nie zdobyli medalu, był bieg mężczyzn na 50 km, w którym triumfował Szwed Gunde Svan przed Włochem Maurilio De Zoltem i Szwajcarem Andim Grünenfelderem. Z kolei w biegu kobiet na 20 km wszystkie miejsca na podium zajęły biegaczki radzieckie – Tamara Tichonowa (złoto), Anfisa Riezcowa (srebro) i Raisa Smietanina (brąz).
Najbardziej utytułowaną biegaczką igrzysk została Tamara Tichonowa z trzema medalami – dwoma złotymi i jednym srebrnym. Po trzy medale olimpijskie zdobyli również Marjo Matikainen (złoty i dwa brązowe) i Władimir Smirnow (dwa srebrne i jeden brązowy). Multimedalistami igrzysk w Calgary zostali ponadto: Gunde Svan (dwa złota), Anfisa Riezcowa, Aleksiej Prokurorow i Michaił Diewiatjarow (złoto i srebro) oraz Vida Vencienė (złoto i brąz).
Bobsleje.
Rywalizacja bobsleistów w Calgary składała się, tak jak w Sarajewie, z dwóch konkurencji – czwórek i dwójek.
Medale wywalczyli reprezentanci trzech państw – Związku Socjalistycznych Republik Radzieckich, Niemieckiej Republiki Demokratycznej i Szwajcarii. Czterech zawodników zdobyło po dwa medale olimpijskie – Jānis Ķipurs i Władimir Kozłow (złoto i brąz) oraz Wolfgang Hoppe i Bogdan Musiol (dwa razy srebro). Medal Kipursa i Kozłowa w dwójkach był pierwszym złotem olimpijskim wywalczonym dla ZSRR w bobslejach. 
Kolorytu rywalizacji bobsleistów dodał występ jamajskiej czwórki, który stał się inspiracją do filmu "Reggae na lodzie".
Hokej na lodzie.
W turnieju hokejowym mężczyzn złoty medal olimpijski zdobyli zawodnicy ze Związku Radzieckiego, srebro wywalczyli Finowie, a brąz Szwedzi. Złoto radzieckich hokeistów było dziewiątym medalem olimpijskim, w tym siódmym złotym, dla tego kraju w hokeju na lodzie. Srebrny medal Finów był z kolei pierwszym zdobytym dla Finlandii w hokeju na lodzie od początku rozgrywania igrzysk olimpijskich. Szwecja po raz trzeci z rzędu zakończyła turniej olimpijski na trzecim miejscu.
Najlepszym hokeistą igrzysk został Władimir Krutow, który zdobył 15 punktów dla swojego zespołu. Dla niego, Wiaczesława Fietisowa, Aleksieja Kasatonowa i Siergieja Makarowa złoty medal zdobyty w Calgary był trzecim medalem olimpijskim w karierze po srebrze w Lake Placid i złocie w Sarajewie.
Kombinacja norweska.
Do kalendarza olimpijskiego w 1988 roku włączono konkurs drużynowy w kombinacji norweskiej. Jednocześnie w Calgary po raz pierwszy olimpijską rywalizację w konkursie indywidualnym rozegrano metodą Gundersena.
Pierwszymi drużynowymi mistrzami olimpijskimi zostali Niemcy Hans-Peter Pohl, Hubert Schwarz i Thomas Müller. Z kolei pierwszymi w historii dwuboistami, którzy zdobyli po dwa medale olimpijskie w trakcie jednych igrzysk, zostali Hippolyt Kempf (złoto i srebro) oraz Klaus Sulzenbacher (srebro i brąz).
Łyżwiarstwo figurowe.
Konkurencje łyżwiarstwa figurowego w Calgary były takie same jak cztery lata wcześniej w Sarajewie – rozegrano zawody solistów, solistek, par sportowych i par tanecznych.
Żaden z łyżwiarzy figurowych nie zdobył więcej niż jednego medalu olimpijskiego podczas igrzysk w Calgary. Największy dorobek medalowy mieli na koncie reprezentanci Związku Radzieckiego, którzy zdobyli pięć medali – dwa złote, dwa srebrne i jeden brązowy. Po raz pierwszy w historii zdarzyło się, że na jednych igrzyskach wszystkie złote i srebrne medale w obu konkurencjach par zdobyli przedstawiciele jednego kraju. W konkurencji par sportowych radzieccy łyżwiarze zdobyli siódme złoto olimpijskie z rzędu, a w parach tanecznych złoto i srebro zdobyły pary, które podczas poprzednich igrzysk stanęły na drugim i trzecim stopniu olimpijskiego podium.
Reprezentantka Niemieckiej Republiki Demokratycznej, Katarina Witt została drugą zawodniczką w historii, po Sonji Henie (1928, 1932, 1936), która obroniła tytuł mistrzyni olimpijskiej w rywalizacji solistek. Wśród mężczyzn srebrny medal z Sarajewa obronił Kanadyjczyk Brian Orser.
Łyżwiarstwo szybkie.
Panczeniści i panczenistki rywalizowali w Calgary w dziesięciu biegach indywidualnych. Wśród kobiet i mężczyzn rozegrano biegi na 500, 1000, 1500 i 5000 metrów, wśród kobiet ponadto na 3000, a wśród mężczyzn na 10 000 metrów. Bieg kobiet na 5000 metrów był konkurencją debiutującą w igrzyskach olimpijskich.
Najbardziej utytułowaną łyżwiarką igrzysk została Holenderka Yvonne van Gennip, która zdobyła trzy złote medale olimpijskie – w biegach na 3000 i 5000 metrów ustanowiła rekordy świata, a w biegu na 1500 metrów rekord olimpijski. W rywalizacji mężczyzn dwa tytuły mistrza olimpijskiego zdobył Szwed Tomas Gustafson. Ponadto multimedalistami igrzysk w Calgary zostali: Uwe-Jens Mey, Christa Rothenburger (złoto i srebro), Bonnie Blair (złoto i brąz), Karin Enke, Andrea Ehrig-Mitscherlich (dwa razy srebro i raz brąz), Michael Hadschieff, Leo Visser (srebro i brąz) oraz Gabriele Schönbrunn (dwa razy brąz).
Ze względu na zastosowanie innowacyjnej technologii w nowej hali do łyżwiarstwa szybkiego wielokrotnie ustanawiano i poprawiano rekordy świata. Najwięcej, bo szesnastokrotnie, poprawiano rekord świata na dystansie 10 000 m mężczyzn.
Narciarstwo alpejskie.
Na igrzyskach w Calgary po raz pierwszy rozdano medale olimpijskie w supergigancie kobiet i mężczyzn. Ponadto, po 40-letniej przerwie, w kalendarzu olimpijskim znalazła się rywalizacja w kombinacji alpejskiej.
Najwięcej medali olimpijskich w narciarstwie alpejskim zdobyli reprezentanci Szwajcarii, w dorobku których znalazło się 11 medali – 3 złote, 4 srebrne i 4 brązowe. Po dwa złota olimpijskie zdobyli Alberto Tomba i Verena Schneider, co uczyniło ich najbardziej utytułowanymi alpejczykami igrzysk w Calgary. Oboje triumfowali w slalomie i slalomie gigancie. Dwukrotnie na podium olimpijskim stanęli również: Pirmin Zurbriggen, Franck Piccard, Hubert Strolz (złoto i srebro), Brigitte Oertli (dwa razy srebro), Christa Kinshofer (srebro i brąz) oraz Karen Percy (dwa razy brąz).
Saneczkarstwo.
Konkurencje saneczkarskie rozgrywane w Calgary nie zmieniły się w porównaniu do igrzysk w Sarajewie – przeprowadzono zawody w jedynkach i dwójkach mężczyzn oraz jedynkach kobiet.
Rywalizację zdominowali reprezentanci Niemieckiej Republiki Demokratycznej, którzy zdobyli wszystkie złote i srebrne medale olimpijskie, a ponadto jeden brązowy. Po jednym brązowym medalu wywalczyli saneczkarze z ZSRR i RFN. Żaden z zawodników nie stanął na podium olimpijskim więcej niż raz. 
Tytuł mistrzyni olimpijskiej z Sarajewa obroniła Steffi Martin, zostając tym samym pierwszą kobietą, która zdobyła złoty medal olimpijski w saneczkarstwie na dwóch igrzyskach olimpijskich z rzędu.
Skoki narciarskie.
W skokach narciarskich na igrzyskach w Calgary, poza dotychczas rozgrywanymi dwoma konkursami indywidualnymi, po raz pierwszy przeprowadzono rywalizację drużynową na dużej skoczni.
Oba konkursy indywidualne – na dużej i normalnej skoczni – wygrał Matti Nykänen, za każdym razem uzyskując kilkunastopunktową przewagę nad drugim zawodnikiem. Został tym samym pierwszym skoczkiem narciarskim, który triumfował w obu konkursach podczas jednych igrzysk olimpijskich. Jednocześnie stał się pierwszym skoczkiem, w dorobku którego znalazły się trzy złota olimpijskie (zdobył złoto również na dużej skoczni podczas poprzednich igrzysk). Nykänen, wspólnie z Ari-Pekką Nikkolą, Tuomo Ylipullim i Jarim Puikkonenem, zdobył także złoty medal w rywalizacji drużynowej. Nykänen stał się zatem pierwszym w historii skoczkiem z trzema złotymi medalami wywalczonymi w trakcie jednych igrzysk oraz pierwszym, który w karierze wywalczył cztery złota olimpijskie.
Multimedalistami igrzysk w Calgary zostali też Erik Johnsen i Matjaž Debelak – obaj zdobyli po jednym srebrnym i jednym brązowym medalu.
Multimedaliści.
41 sportowców zdobyło w Calgary więcej niż jeden medal, a 24 spośród nich wywalczyło przynajmniej jedno złoto. Najwięcej – dziewięcioro – multimedalistów startowało w barwach Związku Socjalistycznych Republik Radzieckich. Siedmioro z multimedalistów stawało na podium olimpijskim w biegach narciarskich, po pięcioro w łyżwiarstwie szybkim i narciarstwie alpejskim, trzech w biathlonie, dwóch w bobslejach i po jednym w kombinacji norweskiej i skokach narciarskich.
Ośmioro sportowców zdobyło w Calgary po trzy medale olimpijskie, z czego pięcioro miało na koncie przynajmniej jeden złoty medal. Najbardziej utytułowanymi olimpijczykami z Calgary zostali: holenderska panczenistka Yvonne van Gennip i fiński skoczek narciarski Matti Nykänen. Oboje zdobyli po trzy złote medale.
Poniższa tabela przedstawia indywidualne zestawienie multimedalistów Zimowych Igrzysk Olimpijskich 1988, czyli zawodników i zawodniczek, którzy zdobyli więcej niż jeden medal olimpijski na tych igrzyskach, w tym przynajmniej jeden złoty.

</doc>
<doc id="77722" url="https://pl.wikipedia.org/wiki?curid=77722" title="Klasyfikacja medalowa Zimowych Igrzysk Olimpijskich 1992">
Klasyfikacja medalowa Zimowych Igrzysk Olimpijskich 1992

Klasyfikacja medalowa Zimowych Igrzysk Olimpijskich 1992 – zestawienie państw, reprezentowanych przez narodowe komitety olimpijskie, uszeregowanych pod względem liczby zdobytych medali na XVI Zimowych Igrzyskach Olimpijskich w 1992 roku w Albertville.
Na igrzyskach w Albertville przeprowadzono 57 konkurencji w 12 dyscyplinach sportowych, czyli o 11 więcej niż podczas poprzednich zimowych igrzysk, które odbyły się w 1988 roku w Calgary. Po raz pierwszy medale olimpijskie przyznano w narciarstwie dowolnym i short tracku (w Calgary w tych dyscyplinach przeprowadzono zawody pokazowe). Ponadto po raz pierwszy w biathlonie rywalizowały kobiety. Dyscypliną pokazową było narciarstwo szybkie, w którym triumfowali Tarja Mulari wśród kobiet i Michael Prufer wśród mężczyzn. W trakcie rywalizacji śmiertelnemu wypadkowi uległ Szwajcar Nicholas Bochatay. Dyscypliną pokazową był również curling, w którym zwyciężyli Szwajcarzy w turnieju mężczyzn i Niemki w turnieju kobiet. Zawody pokazowe przeprowadzono również w narciarstwie dowolnym – skoki akrobatyczne i balet narciarski nie były bowiem oficjalnymi konkurencjami olimpijskimi.
W igrzyskach olimpijskich wzięło udział 1801 sportowców (1312 mężczyzn i 488 kobiet) z 64 narodowych reprezentacji. Dla ośmiu państw – Algierii, Bermudów, Brazylii, Chorwacji, Hondurasu, Irlandii, Słowenii i Suazi – występ w Albertville był debiutem w zimowych igrzyskach olimpijskich. Dla Chorwacji i Słowenii był to ponadto pierwszy start olimpijski, zarówno w letnich i zimowych edycjach igrzysk. W igrzyskach wzięła udział również reprezentacja Wspólnoty Niepodległych Państw, powstała po rozpadzie Związku Socjalistycznych Republik Radzieckich.
Medalistami zostali sportowcy z 20 reprezentacji, co oznacza, że 44 państwa zakończyły igrzyska z zerowym dorobkiem medalowym. Zwycięstwo w klasyfikacji medalowej odniosła reprezentacja Niemiec, dla której był to pierwszy start olimpijski po zjednoczeniu. Niemcy zdobyli 10 złotych, 10 srebrnych i 6 brązowych medali, dzięki czemu okazali się najlepsi zarówno pod względem liczby złotych, jak i wszystkich medali. Drugie miejsce zajęła reprezentacja WNP z dorobkiem 23 medali (9 złotych, 6 srebrnych i 8 brązowych), a trzecie Austria z 21 medalami (6 złotych, 7 srebrnych i 8 brązowych). Dla Austriaków był to najlepszy w historii start olimpijski, zarówno w letnich, jak i zimowych igrzyskach.
Pierwszy w historii medal olimpijski dla Nowej Zelandii zdobyła narciarka alpejska Annelise Coberger w slalomie kobiet. Był to zarazem pierwszy zimowy medal dla kraju z półkuli południowej. Pierwsze medale zimowych igrzysk wywalczyli dla swoich krajów również panczenistka Ye Qiaobo dla Chińskiej Republiki Ludowej, panczenista Kim Yun-man dla Korei Południowej oraz alpejczyk Marc Girardelli dla Luksemburga.
Najlepszy w historii występ w zimowych igrzyskach olimpijskich, biorąc pod uwagę osiągnięcia medalowe, zaliczyli reprezentanci Norwegii, Włoch, Kanady i Japonii. Dla Norwegów był to drugi pod względem liczby medali start olimpijski w historii po letnich igrzyskach w Antwerpii w 1920 roku. Reprezentanci Włoch po raz drugi w historii zdobyli cztery złote medale podczas jednej edycji zimowych igrzysk, wcześniej nastąpiło to w 1968 roku w Grenoble. Z kolei dla Japończyków igrzyska w Albertville były drugimi zimowymi, podczas których zdobyli oni złoto olimpijskie (wcześniej złoto wywalczyli tylko w 1972 roku w Sapporo).
Francja, która po raz piąty gościła igrzyska olimpijskie (wcześniej dwukrotnie letnie w 1900 i 1924 roku w Paryżu oraz zimowe w 1924 roku w Chamonix i w 1968 roku w Grenoble), uzyskała najlepszy dorobek medalowy podczas zimowych igrzysk od Grenoble.
Reprezentacje Korei Północnej i Hiszpanii po raz drugi w historii zdobyły medale zimowych igrzysk olimpijskich. Dla Korei Północnej pierwszy od igrzysk w Innsbrucku w 1964 roku medal zdobyła Hwang Ok-sil w short tracku, natomiast pierwszą medalistką dla Hiszpanii od igrzysk w Sapporo w 1972 roku została Blanca Fernández Ochoa w narciarstwie alpejskim.
Dla Szwajcarów występ w Albertville był najsłabszym zimowym od igrzysk w Grenoble, dla Szwedów najsłabszym od igrzysk w Innsbrucku w 1976 roku, a dla Finów od igrzysk w Lake Placid w 1980 roku. W porównaniu do igrzysk w Calgary, w Albertville medali nie zdobyli zawodnicy z Jugosławii i Liechtensteinu.
Multimedalistami igrzysk olimpijskich w Albertville zostało 38 sportowców, spośród których 25 zdobyło co najmniej jedno złoto. Najbardziej utytułowanymi zawodnikami igrzysk zostali biegacze narciarscy: Lubow Jegorowa (3 złote i 2 srebrne medale), Bjørn Dæhlie i Vegard Ulvang (obaj po 3 złote i 1 srebrnym medalu). Pięciokrotnie na podium stanęła jeszcze inna biegaczka, Jelena Välbe (1 złoty i 4 brązowe medale).
Klasyfikacja państw.
Poniższa tabela przedstawia klasyfikację medalową państw, które zdobyły medale na Zimowych Igrzyskach Olimpijskich 1992 w Albertville, sporządzoną na podstawie oficjalnych raportów Międzynarodowego Komitetu Olimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.
Klasyfikacje według dyscyplin.
Biathlon.
Podczas igrzysk w Albertville po raz pierwszy o medale olimpijskie w biathlonie rywalizowały kobiety. Zawodniczki wystartowały w sprincie na 7,5 km, biegu indywidualnym na 15 km i sztafecie 3 × 7,5 km. Łącznie przyznano zatem sześć kompletów medali w konkurencjach biathlonowych.
Najbardziej utytułowanym zawodnikiem został Mark Kirchner, który zdobył dwa złote i jeden srebrny medal. Trzykrotnie na podium olimpijskim stanęła również Antje Misersky, w dorobku której znalazł się jeden złoty i dwa srebrne medale. Po dwa medale wywalczyli również: Ricco Groß (złoty i srebrny), Anfisa Riezcowa (złoty i brązowy) oraz Jelena Biełowa i Mikael Löfgren (oboje po dwa brązowe).
Biegi narciarskie.
W kalendarzu igrzysk w Albertville po raz pierwszy znalazły się biegi pościgowe kobiet i mężczyzn. Wśród kobiet łączny dystans biegu wynosił 15 km – 5 km techniką klasyczną i 10 km techniką dowolną. Wśród mężczyzn dystans wynosił 25 km – 10 km techniką klasyczną i 15 km dowolną. Pierwsze części biegów pościgowych były osobnymi konkurencjami, za które przyznano medale. Dodatkowo zmianom uległy dystanse trzech biegów – dotychczasowy bieg na 20 km kobiet zastąpiono biegiem na 30 km, zamiast biegu na 10 km kobiet rozegrano bieg na 15 km, a zamiast biegu na 15 km mężczyzn bieg na 10 km.
Rywalizację mężczyzn zdominowali reprezentanci Norwegii, którzy zdobyli wszystkie złote medale. W biegach indywidualnych dwukrotnie triumfowali Vegard Ulvang i Bjørn Dæhlie, obaj zdobyli też złoto w biegu sztafetowym oraz po jednym srebrnym medalu w biegach indywidualnych. Najczęściej na podium olimpijskim stanęły jednak reprezentantki Wspólnoty Niepodległych Państw, Lubow Jegorowa i Jelena Välbe. Obie zdobyły po pięć medali – Jegorowa trzy złote i dwa srebrne, a Välbe jeden złoty i cztery brązowe. Multimedalistami igrzysk w Albertville zostali również: Stefania Belmondo (jeden złoty, jeden srebrny i jeden brązowy medal), Marjut Lukkarinen (jeden złoty i jeden srebrny), Terje Langli (jeden złoty i jeden brązowy), Marco Albarello (dwa srebrne) i Giorgio Vanzetta (jeden srebrny i dwa brązowe).
W biegu mężczyzn na 30 km całe podium zajęli reprezentanci Norwegii – Ulvang, Dæhlie i Langli. Była to pierwsza od igrzysk w Sankt Moritz w 1948 roku taka sytuacja, że całe podium konkurencji biegowej zajęli sportowcy z tego samego kraju.
Bobsleje.
Bobsleiści rywalizowali w Albertville w dwóch konkurencjach – dwójkach i czwórkach mężczyzn.
Medalistami zostali reprezentanci trzech państw – Austrii, Niemiec i Szwajcarii. Najwięcej razy – trzykrotnie – na podium olimpijskim stanęli Niemcy, jednak nie zdobyli ani jednego złota. Złote medale wywalczyli Szwajcarzy i Austriacy. Dla tych drugich był to pierwszy w historii złoty medal olimpijski w bobslejach i pierwszy medal w tej dyscyplinie od igrzysk w Grenoble w 1968 roku.
Multimedalistami zawodów bobslejowych zostali dwaj Szwajcarzy – Gustav Weder i Donat Acklin. Obaj wywalczyli złoto w dwójkach i brąz w czwórkach.
Hokej na lodzie.
W turnieju olimpijskim w hokeju na lodzie na igrzyskach w Albertville triumfowała reprezentacja Wspólnoty Niepodległych Państw, która w finale pokonała Kanadę. Brązowy medal wywalczyli hokeiści z Czechosłowacji. Był to pierwszy medal olimpijski w hokeju na lodzie dla Kanady od igrzysk w Grenoble w 1968 roku i pierwszy od igrzysk w Sarajewie w 1984 roku medal w hokeju dla Czechosłowacji.
W reprezentacji WNP wystąpił Darius Kasparaitis, tym samym stał się pierwszym Litwinem, który zdobył medal zimowych igrzysk olimpijskich.
Kombinacja norweska.
Zawody w kombinacji norweskiej podczas igrzysk w Albertville składały się z dwóch konkursów – indywidualnego i drużynowego, tak samo jak podczas igrzysk w Calgary.
Rywalizację indywidualną zdominowali dwuboiści z Francji – złoto wywalczył Fabrice Guy, a srebro Sylvain Guillaume. Były to pierwsze w historii medale olimpijskie w kombinacji norweskiej dla Francji i zarazem pierwsze medale dla tego kraju w narciarstwie klasycznym. Z kolei w zawodach drużynowych triumfował zespół japoński, który również zdobył pierwszy medal w kombinacji dla swojego kraju. Był to pierwszy od igrzysk w Sapporo w 1972 roku złoty medal zimowych igrzysk olimpijskich dla Japonii.
Jedynym kombinatorem norweskim, który dwukrotnie stanął na podium olimpijskim w Albertville, był Austriak Klaus Sulzenbacher, w dorobku którego znalazły się dwa brązowe medale.
Łyżwiarstwo figurowe.
Na igrzyskach w Albertville konkurencje olimpijskie w łyżwiarstwie figurowym nie uległy zmianie – przeprowadzono rywalizację solistów, solistek, par sportowych i tanecznych.
Rywalizację zdominowali reprezentanci Wspólnoty Niepodległych Państw, którzy wywalczyli trzy złote medale olimpijskie, nie triumfując jedynie w jeździe indywidualnej kobiet. Żaden z łyżwiarzy nie zdobył więcej niż jednego medalu olimpijskiego. Srebrna medalistka w kategorii solistek, Midori Itō zdobyła pierwszy w historii medal olimpijski w łyżwiarstwie figurowym dla Japonii. Z kolei srebrni medaliści w parach tanecznych, Isabelle i Paul Duchesnay zdobyli pierwsze medale w łyżwiarstwie figurowym dla Francji od 20 lat.
Łyżwiarstwo szybkie.
Program konkurencji łyżwiarskich w Albertville składał się z tych samych konkurencji co podczas poprzednich igrzysk olimpijskich. Rozdano łącznie dziesięć kompletów medali.
Najwięcej medali – jedenaście – zdobyli reprezentanci Niemiec, którzy odnieśli triumf w pięciu konkurencjach. Ponadto w biegu na 5000 m kobiet reprezentantki Niemiec (Gunda Niemann, Heike Warnicke i Claudia Pechstein) zajęły wszystkie trzy miejsca na podium olimpijskim.
Najbardziej utytułowaną zawodniczką została Gunda Niemann. Zdobywając dwa złote i jeden srebrny medal, została jedyną panczenistką, która w Albertville trzykrotnie stanęła na podium olimpijskim. Ponadto jeszcze sześcioro zawodników zostało multimedalistami igrzysk – Bonnie Blair (dwa złote medale), Johann Olav Koss (złoty i srebrny), Geir Karlstad (złoty i brązowy), Heike Warnicke i Ye Qiaobo (obie po dwa srebrne) i Leo Visser (dwa brązowe).
Ye Qiaobo została pierwszą w historii medalistką zimowych igrzysk olimpijskich z Chińskiej Republiki Ludowej, a Kim Yun-man pierwszym medalistą z Korei Południowej.
Narciarstwo alpejskie.
Konkurencje alpejskie na igrzyskach w Albertville nie zmieniły się w porównaniu do igrzysk w Calgary. Medale przyznano w zjeździe, kombinacji, supergigancie, slalomie gigancie i slalomie.
Pięcioro alpejczyków zdobyło po dwa medale olimpijskie w Albertville. Dwukrotną mistrzynią olimpijską została Austriaczka Petra Kronberger, która odniosła triumf w kombinacji i slalomie. Dwukrotnie na podium olimpijskim stanęli także: Alberto Tomba (złoto i srebro), Kjetil André Aamodt (złoto i brąz) oraz Marc Girardelli i Anita Wachter (oboje dwa razy srebro). W slalomie gigancie kobiet drugie miejsce "ex aequo" zajęły Anita Wachter i Diann Roffe. Obie zawodniczki zdobyły srebrne medale, a brązu nie przyznano.
W slalomie gigancie mężczyzn złoty medal zdobył Alberto Tomba, stając się pierwszym w historii narciarzem alpejskim, który obronił tytuł mistrza olimpijskiego.
Wicemistrzyni olimpijska w slalomie kobiet, Annelise Coberger zdobyła pierwszy w historii medal zimowych igrzysk olimpijskich dla Nowej Zelandii. Był to jednocześnie pierwszy medal zimowych igrzysk dla zawodniczki z półkuli południowej. Dwa srebrne medale Marca Girardelliego w supergigancie i slalomie gigancie mężczyzn były pierwszymi w historii medalami zimowych igrzysk olimpijskich dla Luksemburga i pierwszymi medalami dla tego kraju od letnich igrzysk w Helsinkach w 1952 roku. Pierwszy od 20 lat medal zimowych igrzysk olimpijskich dla Hiszpanii zdobyła Blanca Fernández Ochoa. Z kolei medale Kjetila André Aamodta, Finna Christiana Jaggego i Jana Einara Thorsena były pierwszymi od igrzysk w Oslo w 1952 roku medalami w narciarstwie alpejskim dla Norwegii.
Narciarstwo dowolne.
Na igrzyskach w Albertville po raz pierwszy w historii przyznano medale olimpijskie w narciarstwie dowolnym. Na mocy decyzji z 95. sesji Międzynarodowego Komitetu Olimpijskiego w Portoryko w 1989 roku, w programie igrzysk znalazły się dwie oficjalne konkurencje – jazda po muldach kobiet i mężczyzn. Ponadto rozegrano cztery konkurencje pokazowe – balet narciarski i skoki akrobatyczne kobiet i mężczyzn.
Pierwszymi mistrzami olimpijskimi w narciarstwie dowolnym zostali Edgar Grospiron wśród mężczyzn i Donna Weinbrecht wśród kobiet. Grospiron był jedynym, który stanął na podium jednocześnie w konkurencji pokazowej na igrzyskach w Calgary (3. miejsce) oraz w konkurencji oficjalnej w Albertville. Łącznie medalistami zostali reprezentanci czterech państw, z których dwukrotnie na podium olimpijskim stanęli zawodnicy z Francji i Stanów Zjednoczonych.
W konkurencjach pokazowych dwukrotnie triumfowali reprezentanci Szwajcarii. Ogółem w najlepszej trójce znaleźli się przedstawiciele siedmiu państw, z których najczęściej – trzykrotnie – na podium stanęli Francuzi.
Saneczkarstwo.
Program zawodów saneczkarskich w Albertville pozostał niezmienny względem igrzysk w Calgary, rozegrano trzy konkurencje – jedynki kobiet, jedynki mężczyzn i dwójki mężczyzn.
Rywalizację zdominowali zawodnicy z Niemiec i Austrii, którzy wywalczyli po cztery medale. Lepszy dorobek uzyskali jednak Niemcy, na koncie których znalazły się dwa złota olimpijskie. Żaden z saneczkarzy nie zdobył więcej niż jednego medalu. Mistrzami olimpijskimi w konkurencjach męskich w Albertville zostali wicemistrzowie z Calgary – w jedynkach triumfował Georg Hackl, a w dwójkach Stefan Krauße i Jan Behrendt.
Short track.
Na igrzyskach w Albertville po raz pierwszy przyznano medale olimpijskie w short tracku. Podczas igrzysk w Calgary zawody w tej dyscyplinie miały charakter pokazowy. Do programu włączono cztery konkurencje olimpijskie: biegi indywidualne (500 m kobiet i 1000 m mężczyzn) oraz sztafetowe (3000 m kobiet i 5000 m mężczyzn).
Najbardziej utytułowanym zawodnikiem został Kim Ki-hoon, który wywalczył dwa złote medale olimpijskie. Został jednocześnie pierwszym południowokoreańskim mistrzem zimowych igrzysk olimpijskich. Multimedalistami igrzysk zostało jeszcze troje zawodników: Cathy Turner (złoty i srebrny medal), Lee Joon-ho (złoty i brązowy) oraz Frédéric Blackburn (dwa srebrne). Brązowa medalistka biegu na 500 m kobiet, Hwang Ok-sil zdobyła drugi w historii medal zimowych igrzysk olimpijskich dla Korei Północnej (pierwszy od igrzysk w Innsbrucku w 1964 roku).
Skoki narciarskie.
W trakcie igrzysk w Albertville rozegrano trzy konkursy skoków narciarskich – dwa indywidualne i jeden drużynowy. Były to drugie w historii igrzyska olimpijskie, podczas których przeprowadzono rywalizację skoczków w drużynie. Były to pierwsze igrzyska olimpijskie, na których dominującym był styl V.
Medalistami zostali skoczkowie z trzech państw – Finlandii, Austrii i Czechosłowacji. We wszystkich trzech konkurencjach na podium olimpijskim stanęli Toni Nieminen i Martin Höllwarth. Nieminen został dwukrotnym mistrzem olimpijskim i jednokrotnym brązowym medalistą, a Höllwarth trzykrotnie wywalczył srebrny medal. Ponadto po dwa medale zdobyli Ernst Vettori (złoty i srebrny) i Heinz Kuttin (srebrny i brązowy). Nieminen został najmłodszym w historii mistrzem olimpijskim na zimowych igrzyskach, zdobywając złoty medal w wieku 16 lat.
W drugim w olimpijskiej historii konkursie drużynowym triumfowali reprezentanci Finlandii, tym samym obronili tytuł mistrzów olimpijskich. W składzie fińskiej drużyny był jednak tylko jeden zawodnik ze zwycięskiego zespołu z Calgary, Ari-Pekka Nikkola.
Multimedaliści.
38 sportowców zdobyło w Albertville więcej niż jeden medal, a 25 spośród nich wywalczyło przynajmniej jedno złoto. Najwięcej – sześcioro – multimedalistów reprezentowało Norwegię. Siedmioro z multimedalistów stawało na podium olimpijskim w biegach narciarskich, po czworo w łyżwiarstwie szybkim i biathlonie, po troje w narciarstwie alpejskim i short tracku, a po dwóch w bobslejach i skokach narciarskich.
Najwięcej medali – po pięć – zdobyły reprezentantki WNP w biegach narciarskich – Lubow Jegorowa i Jelena Välbe. Jegorowa została najbardziej utytułowaną zawodniczką igrzysk z trzema złotymi i dwoma srebrnymi medalami. Po cztery medale (trzy złote i jeden srebrny) zdobyli biegacze norwescy – Bjørn Dæhlie i Vegard Ulvang.
Poniższa tabela przedstawia indywidualne zestawienie multimedalistów Zimowych Igrzysk Olimpijskich 1992, czyli zawodników i zawodniczek, którzy zdobyli więcej niż jeden medal olimpijski na tych igrzyskach, w tym przynajmniej jeden złoty.

</doc>
<doc id="77723" url="https://pl.wikipedia.org/wiki?curid=77723" title="Klasyfikacja medalowa Zimowych Igrzysk Olimpijskich 1994">
Klasyfikacja medalowa Zimowych Igrzysk Olimpijskich 1994

Klasyfikacja medalowa Zimowych Igrzysk Olimpijskich 1994 – zestawienie państw, reprezentowanych przez narodowe komitety olimpijskie, uszeregowanych pod względem liczby zdobytych medali na XVII Zimowych Igrzyskach Olimpijskich w 1994 roku w Lillehammer.
Po raz pierwszy w historii zimowe igrzyska olimpijskie przeprowadzono w dwuletnim odstępie od poprzednich igrzysk. Dzięki temu igrzyska zimowe i letnie zaczęto rozgrywać naprzemiennie co dwa lata. W kalendarzu igrzysk olimpijskich w Lillehammer znalazło się 61 konkurencji w dwunastu dyscyplinach sportowych. Zadebiutowały cztery nowe konkurencje – w short tracku dołączono biegi na 500 m mężczyzn i na 1000 m kobiet, a w narciarstwie dowolnym – skoki akrobatyczne kobiet i mężczyzn. 
W zawodach olimpijskich wystartowało 1738 sportowców (1215 mężczyzn i 522 kobiety) z 67 państw. Dla piętnastu państw – Armenii, Białorusi, Bośni i Hercegowiny, Czech, Gruzji, Izraela, Kazachstanu, Kirgistanu, Mołdawii, Rosji, Samoa Amerykańskiego, Słowacji, Trynidadu i Tobago, Ukrainy i Uzbekistanu – występ w Lillehammer był debiutem w zimowych igrzyskach olimpijskich. Dla wszystkich wymienionych państw poza Rosją, Izraelem, Trynidadem i Tobago, Bośnią i Hercegowiną i Samoa Amerykańskim występ ten był pierwszym startem olimpijskim, biorąc pod uwagę letnie i zimowe igrzyska, jako niepodległego kraju. Zawodnicy ci startowali wcześniej w reprezentacjach Związku Socjalistycznych Republik Radzieckich, Socjalistycznej Federacyjnej Republiki Jugosławii i Czechosłowacji.
Medale olimpijskie zdobyli reprezentanci 22 państw, spośród których 14 państw miało na koncie przynajmniej jeden złoty medal. Dla 45 reprezentacji oznaczało to brak medalu na tych igrzyskach. Najwięcej medali – 26 – zdobyli reprezentanci Norwegii, natomiast najwięcej złotych medali – jedenaście – uzyskali sportowcy z Rosji.
Na igrzyskach w Lillehammer pierwsze w historii medale zimowych igrzysk olimpijskich dla swoich państw zdobyli reprezentanci Rosji, Kazachstanu, Ukrainy, Uzbekistanu, Białorusi, Australii i Słowenii. Pierwszymi medalistkami zimowych igrzysk dla Rosji zostały biegaczki narciarskie Lubow Jegorowa i Nina Gawriluk, dla Kazachstanu – biegacz Władimir Smirnow, dla Ukrainy – biathlonistka Wałentyna Cerbe-Nesina, dla Uzbekistanu – narciarka dowolna Lina Cheryazova, a dla Białorusi – panczenista Ihar Żalazouski. Spośród tych reprezentacji, które dwa lata wcześniej wystąpiły pod flagą olimpijską jako zespół Wspólnoty Niepodległych Państw, a na poprzednich igrzyskach startowały w barwach ZSRR, pierwsze złote medale wywalczyli: dla Rosji – panczenista Aleksandr Gołubiew, dla Ukrainy – łyżwiarka figurowa Oksana Bajuł, dla Kazachstanu – Smirnow, a dla Uzbekistanu – Cheryazova. Pierwszy medal zimowych igrzysk olimpijskich dla Australii i jednocześnie drugi, po brązowym medalu Nowej Zelandii na poprzednich igrzyskach, dla kraju z półkuli południowej, zdobyli łyżwiarze szybcy specjalizujący się w short tracku. Zajęli oni trzecie miejsce w męskiej sztafecie na 5000 metrów. Pierwszy po rozpadzie Jugosławii medal dla Słowenii zdobyła z kolei Alenka Dovžan w kombinacji alpejskiej.
Najlepsze wyniki medalowe w historii swoich startów w zimowych igrzyskach olimpijskich osiągnęły także Norwegia, Włochy, Stany Zjednoczone, Korea Południowa i Kanada. Norwegowie, którzy organizowali już Zimowe Igrzyska Olimpijskie 1952, zdobyli w Lillehammer najwięcej złotych i najwięcej wszystkich medali w swojej historii. Był to jednocześnie ich najlepszy start olimpijski od Letnich Igrzysk Olimpijskich 1920. Włosi również osiągnęli największą liczbę złotych i sumę wszystkich medali na zimowych igrzyskach, a także największą liczbę medali od letnich igrzysk w Los Angeles. Amerykanie zdobyli największą liczbę wszystkich medali, a także po raz trzeci w historii swoich zimowych startów, po igrzyskach w 1932 i 1980, wywalczyli sześć złotych medali. Po raz drugi z rzędu, po zimowych igrzyskach w Albertville, reprezentanci Korei Południowej stawali na podium olimpijskim. W Lillehammer osiągnęli jednak dorobek o dwa złote medale większy niż dwa lata wcześniej. Drugi raz z rzędu zimowe igrzyska z medalami zakończyli również reprezentanci Chińskiej Republiki Ludowej. Tak jak w 1992 roku zdobyli trzy medale, jednak wówczas były to trzy srebra, a tym razem jeden srebrny i dwa brązowe.
Pierwszy medal zimowych igrzysk od igrzysk w Sarajewie wywalczyli reprezentanci Wielkiej Brytanii. Z kolei dla Szwedów igrzyska w Lillehammer były pierwszymi od Calgary, zarówno licząc letnie jak i zimowe starty, podczas których zdobyli oni dwa złote medale.
Po raz drugi w historii startów w letnich i zimowych igrzyskach olimpijskich reprezentanci Finlandii zakończyli igrzyska bez złotego medalu. Wcześniej zdarzyło się to na igrzyskach w Sapporo. Z kolei dla Francuzów i Holendrów był to pierwszy start olimpijski zakończony bez złota od Zimowych Igrzysk Olimpijskich 1984. Również od igrzysk w Sarajewie najsłabszy wynik medalowy na zimowych igrzyskach, licząc złote medale i wszystkie łącznie, osiągnęli reprezentanci Austrii. Spośród państw, które zdobyły przynajmniej jeden medal w Albertville, igrzyska w Lillehammer z zerowym dorobkiem medalowym zakończyły Hiszpania, Korea Północna, Luksemburg i Nowa Zelandia.
Łącznie 49 sportowców zdobyło w Lillehammer przynajmniej po dwa medale. Spośród nich 33 zawodników i zawodniczek wywalczyło co najmniej jeden złoty medal. Najbardziej utytułowanymi sportowcami igrzysk zostali Lubow Jegorowa – trzykrotna mistrzyni i jednokrotna wicemistrzyni olimpijska w biegach narciarskich oraz Johann Olav Koss – trzykrotny mistrz olimpijski w łyżwiarstwie szybkim. Najwięcej razy na podium olimpijskim – pięciokrotnie – stanęła natomiast Manuela Di Centa, w której dorobku znalazło się pięć medali – dwa złote, dwa srebrne i jeden brązowy. Cztery medale – dwa złote i dwa srebrne – zdobył również Bjørn Dæhlie.
Klasyfikacja państw.
Poniższa tabela przedstawia klasyfikację medalową państw, które zdobyły medale na Zimowych Igrzyskach Olimpijskich 1994 w Lillehammer, sporządzoną na podstawie oficjalnych raportów Międzynarodowego Komitetu Olimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.
Klasyfikacje według dyscyplin.
Biathlon.
Podczas igrzysk w Lillehammer rozegrano sześć konkurencji biathlonowych – cztery biegi indywidualne i dwa sztafetowe. Liczba konkurencji nie zmieniła się od igrzysk w Albertville. Zmieniono natomiast liczbę zawodniczek w biegu sztafetowym kobiet – zamiast zastosowanej w Albertville formuły 3 × 7,5 km przeprowadzono bieg 4 × 7,5 km.
Jedynym biathlonistą, który zdobył trzy medale – po jednym z każdego kruszcu, był Siergiej Tarasow. Jedyną dwukrotną mistrzynią olimpijską została Kanadyjka Myriam Bédard. Ponadto jeszcze czterech zawodników i dwie zawodniczki dwukrotnie stanęli na podium olimpijskim. Po jednym złotym i jednym srebrnym medalu zdobyli Siergiej Czepikow, Frank Luck i Ricco Groß, złoty i brązowy wywalczył Sven Fischer, natomiast z dorobkiem jednego srebrnego i jednego brązowego medalu występ zakończyły Uschi Disl i Anne Briand.
Brązowa medalistka biegu na 7,5 km kobiet – Wałentyna Cerbe-Nesina – została pierwszą w historii medalistką zimowych igrzysk olimpijskich dla reprezentacji Ukrainy.
Biegi narciarskie.
Na igrzyskach w Lillehammer rozegrano dziesięć konkurencji biegowych, tak samo jak w Albertville. Zmianie uległy jedynie techniki biegu – biegi na 30 km mężczyzn i 15 km kobiet, które w Albertville były rozgrywane stylem klasycznym, w Lillehammer przeprowadzono stylem dowolnym, natomiast odwrotna sytuacja miała miejsce w przypadku biegów na 50 km mężczyzn i na 30 km kobiet.
Najwięcej medali – pięć – zdobyła Włoszka Manuela Di Centa. W jej dorobku znalazły się dwa złote, dwa srebrne i jeden brązowy medal. Najbardziej utytułowaną biegaczką, z czterema medalami, w tym trzema złotymi, została natomiast Lubow Jegorowa. Cztery medale – dwa złote i dwa srebrne – zdobył również Bjørn Dæhlie. Trzykrotnie na podium olimpijskim stanęli Władimir Smirnow (jeden złoty i dwa srebrne medale) oraz Mika Myllylä (jeden srebrny i dwa brązowe medale). Multimedalistami igrzysk w Lillehammer zostało ponadto czterech biegaczy – Thomas Alsgaard (złoto i srebro), Marco Albarello i Silvio Fauner (obaj złoto i brąz) oraz Sture Sivertsen (srebro i brąz) – i trzy biegaczki – Nina Gawriluk (złoto i brąz) oraz Stefania Belmondo i Marja-Liisa Kirvesniemi (obie dwa razy brąz).
Medale zdobyte w Lillehammer przez Smirnowa były pierwszymi w historii medalami olimpijskimi dla niepodległego Kazachstanu. Druga i trzecia zawodniczka biegu na 15 km kobiet – Lubow Jegorowa i Nina Gawriluk – zostały natomiast pierwszymi w historii medalistkami zimowych igrzysk olimpijskich dla reprezentacji Rosji. 
Bobsleje.
Niezmiennie od poprzednich igrzysk rywalizacja bobsleistów składała się z dwóch konkurencji – dwójek i czwórek mężczyzn.
Po raz pierwszy w historii zdarzyło się, że tytuł mistrzów olimpijskich w dwójkach zdobyli ci sami zawodnicy, co na poprzednich igrzyskach. Mistrzami olimpijskimi, tak jak w Albertville, zostali Gustav Weder i Donat Acklin. Oni też zostali jedynymi bobsleistami igrzysk w Lillehammer, którzy zdobyli dwa medale – poza złotem w dwójkach uzyskali jeszcze srebro w czwórkach.
Hokej na lodzie.
Rywalizacja hokeistów na igrzyskach w Lillehammer składała się niezmiennie tylko z turnieju mężczyzn. Złoto olimpijskie zdobyli Szwedzi, srebrne medale przyznano Kanadyjczykom, a brązowe Finom. Szwecja po raz pierwszy w historii zdobyła tytuł mistrzów olimpijskich w hokeju na lodzie.
Kombinacja norweska.
Na igrzyskach w 1994 roku, tak jak dwa lata wcześniej w Albertville, rywalizacja olimpijska dwuboistów klasycznych składała się z dwóch konkurencji – zawodów indywidualnych i drużynowych.
Dwóch kombinatorów norweskich zdobyło po jednym złotym i jednym srebrnym medalu. Osiągnęli to Norweg Fred Børre Lundberg i Japończyk Takanori Kōno. Dwukrotnie na podium olimpijskim stanął także Bjarte Engen Vik, w którego dorobku znalazł się jeden srebrny i jeden brązowy medal.
Łyżwiarstwo figurowe.
Kalendarz olimpijski nie zmienił się, jeśli chodzi o konkurencje łyżwiarstwa figurowego. Tak jak w Albertville, w Lillehammer łyżwiarze rywalizowali w czterech konkurencjach – konkursie solistów, solistek, par tanecznych i par sportowych. Medale zdobyli łyżwiarze z siedmiu państw, spośród których największy dorobek medalowy – trzy złote i dwa srebrne medale – mieli na koncie Rosjanie. Żaden z łyżwiarzy figurowych nie zdobył więcej niż jednego medalu na tych igrzyskach. Mistrzyni olimpijska w konkursie solistek – Oksana Bajuł – została pierwszą w historii złotą medalistą olimpijską startującą w barwach Ukrainy.
Rywalizacja o medale olimpijskie odbyła się w cieniu skandalu, który miał miejsce przed rozpoczęciem amerykańskich kwalifikacji olimpijskich. Brązowa medalistka igrzysk w Albertville, Nancy Kerrigan, została zaatakowana podczas treningu. Uraz miał na celu wyeliminować zawodniczkę z rywalizacji, jednak pomimo nieuzyskania kwalifikacji, komitet olimpijski Stanów Zjednoczonych dopuścił ją do startu. Zleceniodawczynią ataku była Tonya Harding, która po igrzyskach została skazana za ten czyn na karę pozbawienia wolności w zawieszeniu oraz dożywotnio zdyskwalifikowana przez Amerykańską Federację Łyżwiarską.
Łyżwiarstwo szybkie.
Tak jak podczas igrzysk w Albertville, w Lillehammer łyżwiarze szybcy rywalizowali w dziesięciu konkurencjach – po pięciu wśród kobiet i mężczyzn. Konkurencje łyżwiarskie w Lillehammer nie zmieniły się, natomiast zaostrzono wymogi kwalifikacyjne. Były to bowiem pierwsze igrzyska, na które zakwalifikowani zostali jedynie ci zawodnicy, którzy osiągnęli ustalone przez Międzynarodową Unię Łyżwiarską minima olimpijskie.
Najbardziej utytułowanym panczenistą na igrzyskach w Lillehammer został Johann Olav Koss, który został trzykrotnym mistrzem olimpijskim. Na trzech najdłuższych dystansach (biegach na 1500, 5000 i 10 000 metrów) poprawił ponadto rekordy świata. Koss powtórzył osiągnięcie Hjalmara Andersena z igrzysk w Oslo – obaj wygrali trzy złote medale na najdłuższych dystansach olimpijskich w łyżwiarstwie szybkim, startując przed własną publicznością. Dwa złote medale olimpijskie w Lillehammer zdobyła Amerykanka Bonnie Blair. Wraz z trzema złotymi medalami, które wywalczyła na igrzyskach w Calgary i Albertville, została najbardziej utytułowaną Amerykanką na zimowych igrzyskach i jednocześnie pierwszą amerykańską pięciokrotną mistrzynią olimpijską, zarówno na letnich, jak i na zimowych igrzyskach.
Ponadto po dwa medale olimpijskie zdobyło jeszcze trzech zawodników i trzy zawodniczki. Byli to: Emese Hunyady (złoty i srebrny), Claudia Pechstein (złoty i brązowy), Kjell Storelid (dwa srebrne) oraz Siergiej Klewczenia, Rintje Ritsma i Gunda Niemann-Stirnemann (wszyscy po srebrnym i brązowym).
Zwycięzca biegu na 500 metrów mężczyzn – Aleksandr Gołubiew – został pierwszym w historii mistrzem zimowych igrzysk olimpijskich dla reprezentacji Rosji. Z kolei w biegu na 1000 metrów pierwszy medal olimpijski dla Białorusi zdobył Ihar Żalazouski.
Narciarstwo alpejskie.
Na igrzyskach w Lillehammer przeprowadzono dziesięć konkurencji alpejskich – pięciu wśród kobiet i pięciu wśród mężczyzn. Konkurencje nie uległy zmianie w porównaniu do igrzysk w Albertville.
Najbardziej utytułowanym alpejczykiem na igrzyskach został Markus Wasmeier, który został mistrzem olimpijskim w supergigancie i slalomie gigancie mężczyzn. Trzy medale olimpijskie zdobyło dwoje zawodników – Vreni Schneider (złoty, srebrny i brązowy) i Kjetil André Aamodt (dwa srebrne i brązowy). Dwukrotnie na podium stanęli jeszcze Tommy Moe (złoty i srebrny medal) oraz Isolde Kostner (dwa brązowe medale).
Trzy brązowe medale zdobyli reprezentanci Słowenii. Były to pierwsze w historii medale zimowych igrzysk olimpijskich dla tego kraju. Pierwszą słoweńską medalistką została Alenka Dovžan, która zajęła trzecie miejsce w kombinacji. Pierwszy w historii medal olimpijski w narciarstwie alpejskim dla Rosji zdobyła wicemistrzyni w supergigancie – Swietłana Gładyszewa.
Narciarstwo dowolne.
Rywalizacja olimpijska narciarzy dowolnych w Lillehammer składała się z czterech konkurencji. Do wcześniej rozgrywanych zawodów jazdy po muldach dołączono skoki akrobatyczne. Obie konkurencje przeprowadzono wśród kobiet i wśród mężczyzn
Medale zdobyli reprezentanci ośmiu państw, z których najwięcej medali – trzy – przyznano Kanadyjczykom. Żaden z zawodników nie wywalczył więcej niż jednego medalu. Mistrzyni olimpijska w skokach akrobatycznych kobiet – Lina Cheryazova – zdobyła pierwszy w historii medal olimpijski dla Uzbekistanu.
Saneczkarstwo.
W programie igrzysk w Lillehammer, niezmiennie od Albertville, znalazły się trzy konkurencje saneczkarskie – jedynki mężczyzn, jedynki kobiet i dwójki mężczyzn. Żaden z saneczkarzy nie zdobył więcej niż jednego medalu olimpijskiego. Na podium olimpijskim stanęli reprezentanci trzech państw – Włoch, Niemiec i Austrii.
Po raz pierwszy w historii konkurencji mężczyzn obrońca tytułu mistrza olimpijskiego z poprzednich igrzysk zdobył drugie złoto olimpijskie. Dokonał tego Georg Hackl, który został mistrzem olimpijskim w jedynkach na igrzyskach w Albertville i Lillehammer.
Short track.
Do kalendarza igrzysk olimpijskich zostały włączone dwie nowe konkurencje w short tracku – bieg na 500 metrów mężczyzn i bieg na 1000 metrów kobiet. Łącznie rozegrano zatem sześć konkurencji – trzy wśród kobiet i trzy wśród mężczyzn. 
Jedyną dwukrotną złotą medalistką igrzysk w Lillehammer została Chun Lee-kyung. Ponadto jeszcze sześcioro zawodników zdobyło po dwa medale olimpijskie – Chae Ji-hoon i Mirko Vuillermin (obaj po jednym złotym i jednym srebrnym), Kim So-hee i Cathy Turner (obie po jednym złotym i jednym brązowym), Nathalie Lambert (dwa srebrne), a także Amy Peterson (dwa brązowe).
Brązowy medal w sztafecie mężczyzn na 5000 metrów zdobyli reprezentanci Australii – Steven Bradbury, Kieran Hansen, Andrew Murtha i Richard Nizielski. Był to pierwszy w historii medal zimowych igrzysk olimpijskich wywalczony dla Australii.
Skoki narciarskie.
Na igrzyskach w Lillehammer rozegrano trzy konkursy skoków narciarskich – dwa indywidualne i jeden drużynowy. Konkurencje nie uległy zmianie w porównaniu do igrzysk w Albertville. Zmieniły się natomiast zasady punktacji zawodów drużynowych. Od tych igrzysk do noty łącznej zespołu wliczane były noty wszystkich czterech zawodników, a nie jak dotychczas – trzech najlepszych.
Po dwa medale olimpijskie zdobyło czterech skoczków. Najbardziej utytułowanym zawodnikiem, z dwoma złotymi medalami, został Jens Weißflog. Ponadto multimedalistami igrzysk byli Espen Bredesen (złoty i srebrny), Dieter Thoma (złoty i brązowy) oraz Andreas Goldberger (dwa brązowe).
Po zdobyciu dwóch złotych medali w Lillehammer Weißflog został drugim w historii, po Mattim Nykänenie, skoczkiem narciarskim, w którego dorobku znalazły się więcej niż trzy medale igrzysk olimpijskich. Jednocześnie Niemiec był jedynym sportowcem, który został mistrzem olimpijskim na igrzyskach w Sarajewie i dziesięć lat później w Lillehammer.
Multimedaliści.
Łącznie 49 sportowców zdobyło w Lillehammer więcej niż jeden medal, a 33 spośród nich wywalczyło przynajmniej jedno złoto. Najwięcej – siedmioro – multimedalistów startowało w barwach Niemiec. Najwięcej – ośmioro – multimedalistów stawało na podium olimpijskim w biegach narciarskich. Ponadto przynajmniej dwa medale, w tym co najmniej jedno złoto, zdobyło sześcioro biathlonistów, pięcioro short trackerów, czworo panczenistów, troje narciarzy alpejskich, trzech skoczków narciarskich, dwóch bobsleistów i dwóch kombinatorów norweskich.
Najwięcej medali – pięć – zdobyła reprezentantka Włoch w biegach narciarskich, Manuela Di Centa. Dwukrotnie została mistrzynią, dwukrotnie wicemistrzynią, a raz zdobyła brązowy medal. Najwięcej razy na najwyższym stopniu podium – po trzy razy – stanęli Lubow Jegorowa w biegach i Johann Olav Koss w łyżwiarstwie szybkim. Jegorowa zdobyła ponadto jeden srebrny medal. Cztery medale – dwa złote i dwa srebrne – uzyskał również Bjørn Dæhlie
Poniższa tabela przedstawia indywidualne zestawienie multimedalistów Zimowych Igrzysk Olimpijskich 1994, czyli zawodników i zawodniczek, którzy zdobyli więcej niż jeden medal olimpijski na tych igrzyskach, w tym przynajmniej jeden złoty.

</doc>
<doc id="77724" url="https://pl.wikipedia.org/wiki?curid=77724" title="Klasyfikacja medalowa Zimowych Igrzysk Olimpijskich 1998">
Klasyfikacja medalowa Zimowych Igrzysk Olimpijskich 1998

Klasyfikacja medalowa Zimowych Igrzysk Olimpijskich 1998 – zestawienie państw, reprezentowanych przez narodowe komitety olimpijskie, uszeregowanych pod względem liczby zdobytych medali na XVIII Zimowych Igrzyskach Olimpijskich w 1998 roku w Nagano.
Rywalizacja podczas igrzysk olimpijskich w Nagano odbyła się w 68 konkurencjach w czternastu dyscyplinach sportowych. Zadebiutowało pięć nowych konkurencji – turniej hokeja na lodzie kobiet oraz zawody snowboardowe w slalomie gigancie i halfpipie kobiet i mężczyzn. Snowboarding został wprowadzony do kalendarza jako nowa dyscyplina olimpijska. Ponadto, po 74 latach przerwy, w ramach igrzysk olimpijskich odbyły się turnieje mężczyzn i kobiet w curlingu.
W igrzyskach wzięło udział 2180 sportowców (1390 mężczyzn i 789 kobiet) z 72 państw. Dla pięciu z nich – Azerbejdżanu, Kenii, Macedonii, Urugwaju i Wenezueli – występ w Nagano był debiutem kraju na zimowych igrzyskach olimpijskich.
Na podium olimpijskim w Nagano stanęli reprezentanci 24 państw, spośród których 15 państw zdobyło przynajmniej jeden złoty medal. Bez medalu udział w igrzyskach zakończyło 48 narodowych reprezentacji. Najwięcej medali olimpijskich wszystkich kolorów – 29 – zdobyli reprezentanci Niemiec. Wyrównali oni rekord liczby medali zdobytych na jednych zimowych igrzyskach, osiągnięty wcześniej tylko przez Związek Radziecki na igrzyskach w Calgary. Niemcy osiągnęli również największą w swojej historii liczbę dwunastu złotych medali zdobytych na jednych zimowych igrzyskach.
Reprezentantka Czech w biegach narciarskich – Kateřina Neumannová – zdobyła pierwsze zimowe medale olimpijskie dla swojego kraju od czasu rozpadu Czechosłowacji. Reprezentacja Czech w hokeju na lodzie mężczyzn zdobyła natomiast pierwszy w historii złoty medal dla tego kraju. Pierwsze złoto na zimowych igrzyskach dla Bułgarii wywalczyła Ekaterina Dafowska. Był to jednocześnie drugi w historii medal zimowych igrzysk dla Bułgarii. Wicemistrzynie olimpijskie w turnieju kobiet w curlingu zdobyły pierwszy w historii zimowych startów medal dla reprezentacji Danii.
Najlepszy start w zimowych igrzyskach olimpijskich zaliczyli reprezentanci Kanady, Chińskiej Republiki Ludowej, Holandii i Japonii. Kanadyjczycy i Chińczycy stanęli na podium zimowych igrzysk najwięcej razy w historii swoich startów. Dla Holendrów występ w Nagano był najlepszym startem olimpijskim, zarówno biorąc pod uwagę letnie, jak i zimowe starty, od Letnich Igrzysk Olimpijskich 1936. Z kolei dla Japończyków, którzy byli już dwukrotnie organizatorami igrzysk olimpijskich – letnich w Tokio i zimowych w Sapporo – był to najlepszy zimowy występ olimpijski w roli gospodarza oraz najlepszy start olimpijski od Letnich Igrzysk Olimpijskich 1984. Drugi raz w historii, po igrzyskach w Lillehammer, Norwegia zdobyła dziesięć złotych medali, a Korea Południowa sześć medali łącznie. Jedyny reprezentant Belgii na igrzyskach w Nagano – Bart Veldkamp – zdobył pierwszy medal ZIO dla swojego kraju od 1948 roku. Reprezentantka Australii – Zali Steggall – została natomiast zdobywczynią drugiego medalu zimowych igrzysk dla Australii.
Najsłabszy wynik medalowy w igrzyskach olimpijskich (letnich i zimowych) od igrzysk w Calgary osiągnęła reprezentacja Włoch. Natomiast dla Szwecji były to pierwsze od 1976 roku zimowe igrzyska, podczas których sportowcy z tego kraju nie zdobyli złotego medalu.
Spośród krajów, które zdobyły przynajmniej jeden medal olimpijski w Lillehammer, start na igrzyskach w Nagano z zerowym dorobkiem medalowym zakończyły Uzbekistan i Słowenia.
W Nagano 47 sportowców zdobyło przynajmniej dwa medale, a 29 spośród nich – przynajmniej jedno złoto. Pięciokrotną medalistką igrzysk, z dorobkiem trzech złotych, jednego srebrnego i jednego brązowego medalu, została Łarisa Łazutina. Trzy złote i jeden srebrny medal zdobył ponadto Bjørn Dæhlie, który stawał na podium olimpijskim również w Albertville i Lillehammer. Norweg został najbardziej utytułowanym zimowym olimpijczykiem w historii z dorobkiem dwunastu medali – ośmiu złotych i czterech srebrnych.
Tara Lipinski, zwyciężczyni konkursu solistek w łyżwiarstwie figurowym, została najmłodszą mistrzynią olimpijską w historii zimowych igrzysk olimpijskich. W organizmie mistrza olimpijskiego w snowboardowym slalomie gigancie – Rossa Rebagliatiego – wykryto stosowanie niedozwolonej substancji, w efekcie czego złoty medal został mu odebrany. Kanadyjski Komitet Olimpijski złożył jednak apelację, która została pozytywnie rozpatrzona przez Trybunał Arbitrażowy Międzynarodowego Komitetu Olimpijskiego. Dyskwalifikacja Kanadyjczyka została tym samym anulowana, a medal zwrócony.
Klasyfikacja państw.
Poniższa tabela przedstawia klasyfikację medalową państw, które zdobyły medale na Zimowych Igrzyskach Olimpijskich 1998 w Nagano, sporządzoną na podstawie oficjalnych raportów Międzynarodowego Komitetu Olimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.
Klasyfikacje według dyscyplin.
Biathlon.
W kalendarzu igrzysk w Nagano, tak samo jak cztery lata wcześniej w Lillehammer, znalazło się sześć konkurencji biathlonowych – po trzy w rywalizacji kobiet i mężczyzn.
Najbardziej utytułowaną biathlonistką igrzysk została Uschi Disl z dorobkiem trzech medali, po jednym z każdego koloru. Dwukrotnie na podium olimpijskim stanęli również Halvard Hanevold, Ole Einar Bjørndalen i Galina Kuklewa (wszyscy złoto i srebro) oraz Katrin Apel (złoto i brąz). Mistrzyni olimpijska w biegu indywidualnym na 15 km kobiet, Ekaterina Dafowska została pierwszą w historii złotą medalistką zimowych igrzysk olimpijskich występującą w barwach Bułgarii.
Biegi narciarskie.
Na igrzyskach w Nagano rozegrano dziesięć konkurencji biegowych, tak samo jak w Lillehammer. Zmianie uległy jedynie techniki biegu – biegi na 30 km mężczyzn i 15 km kobiet, które w Lillehammer były rozgrywane stylem dowolnym, w Nagano przeprowadzono stylem klasycznym, natomiast odwrotna sytuacja miała miejsce w przypadku biegów na 50 km mężczyzn i na 30 km kobiet.
Wszystkie konkurencje kobiet wygrały reprezentantki Rosji. Najbardziej utytułowana z nich – Łarisa Łazutina – zdobyła trzy złote, jeden srebrny i jeden brązowy medal i jako jedyna stanęła na podium każdej konkurencji kobiet. Jej rodaczka – Olga Daniłowa – wywalczyła trzy medale – dwa złote i jeden srebrny. Po dwa medale (srebrny i brązowy) w rywalizacji kobiet osiągnęły także Kateřina Neumannová, Stefania Belmondo, Bente Martinsen i Anita Moen.
Wśród mężczyzn najlepszy wynik medalowy uzyskał Bjørn Dæhlie, w którego dorobku znalazły się trzy złote i jeden srebrny medal. Dæhlie, który stawał na podium olimpijskim także w Albertville i Lillehammer, został pierwszym dwunastokrotnym medalistą zimowych igrzysk olimpijskich. Jego osiągnięcie zostało wpisane do księgi rekordów Guinnessa jako najlepszy wynik medalowy uzyskany przez sportowca na zimowych igrzyskach. Multimedalistami igrzysk zostali ponadto Thomas Alsgaard (dwa razy złoto), Erling Jevne (złoto i srebro), Mika Myllylä (złoto i dwa razy brąz) oraz Silvio Fauner (srebro i brąz).
Bobsleje.
Niezmiennie od poprzednich igrzysk rywalizacja bobsleistów składała się z dwóch konkurencji – dwójek i czwórek mężczyzn.
W zawodach dwójek ten sam, najlepszy, czas przejazdu uzyskali Włosi i Kanadyjczycy. W związku z tym przyznano dwa złote medale, a medalu srebrnego nie przyznano. Taka sytuacja miała miejsce pierwszy raz w historii olimpijskich zawodów w bobslejach. W rywalizacji czwórek natomiast ex aequo na trzecim miejscu uplasowały się drużyny z Francji i Wielkiej Brytanii. Dwóch zawodników zdobyło po dwa medale olimpijskie – Christoph Langen i Markus Zimmermann zakończyli rywalizację ze złotym medalem w czwórkach i brązowym w dwójkach.
Curling.
Podczas Zimowych Igrzysk Olimpijskich 1998 w Nagano rozegrane zostały turnieje kobiet i mężczyzn w curlingu. Sport ten, który był dyscypliną pokazową na igrzyskach w 1932, 1988 i 1992, powrócił do kalendarza po 74-letniej nieobecności.
W turnieju mężczyzn zwyciężyli Szwajcarzy przed Kanadyjczykami i Norwegami. W rywalizacji kobiet najlepszą drużyną została Kanada, srebro zdobyła Dania, a brąz Szwecja. Zdobyty przez duńską reprezentację w curlingu kobiet srebrny medal był pierwszym medalem dla Danii wywalczonym w historii ich startów w zimowych igrzyskach olimpijskich.
Hokej na lodzie.
Na igrzyskach w Nagano, oprócz dotychczas rozgrywanego turnieju mężczyzn, po raz pierwszy w historii przeprowadzono rywalizację olimpijską w turnieju kobiet. Również po raz pierwszy w historii do gry w turniejach olimpijskich zostali dopuszczeni profesjonalni hokeiści z ligi NHL.
W turnieju mężczyzn zwycięstwo odniosła reprezentacja Czech, srebro zdobyli Rosjanie, a brąz Finowie. W turnieju kobiet złoto zdobyły Amerykanki przed Kanadyjkami i Finkami. Zdobyty przez Czechów złoty medal był pierwszym złotem zdobytym dla kraju od czasu rozpadu Czechosłowacji.
Kombinacja norweska.
Podczas igrzysk w Nagano, tak samo jak cztery lata wcześniej w Lillehammer, rozegrane zostały dwie konkurencje w kombinacji norweskiej – zawody indywidualne i drużynowe. Zmianie uległa formuła rozgrywania zawodów drużynowych. Dotychczas trzyosobową sztafetę biegową zastąpiono czteroosobową.
Najbardziej utytułowanym dwuboistą klasycznym igrzysk został Bjarte Engen Vik, który zdobył dwa złote medale. Dwukrotnie na podium olimpijskim stanął również Samppa Lajunen, w dorobku którego znalazły się dwa srebrne medale.
Łyżwiarstwo figurowe.
Kalendarz olimpijski nie zmienił się, jeśli chodzi o konkurencje łyżwiarstwa figurowego. Tak jak w Lillehammer, w Nagano łyżwiarze rywalizowali w czterech konkurencjach – konkursie solistów, solistek, par tanecznych i par sportowych. Po raz pierwszy w historii do rywalizacji oficjalnie dopuszczono profesjonalnych zawodników. Żaden z zawodników nie zdobył więcej niż jednego medalu olimpijskiego.
Złota medalista w konkursie solistek – Tara Lipinski – została najmłodszą w historii zimową mistrzynią olimpijską. W dniu zawodów miała 15 lat i 255 dni, czyli o 32 dni mniej niż dotychczasowa najmłodsza mistrzyni – Sonja Henie.
Łyżwiarstwo szybkie.
W kalendarzu Zimowych Igrzysk Olimpijskich 1998 znalazło się dziesięć konkurencji w łyżwiarstwie szybkim, tak samo jak podczas poprzednich zimowych igrzysk.
Najbardziej utytułowanymi panczenistami, z dorobkiem dwóch tytułów mistrzów olimpijskich, zostali Holendrzy – Gianni Romme wśród mężczyzn i Marianne Timmer wśród kobiet. Dwoje zawodników trzykrotnie uplasowało się w najlepszej trójce zawodów. Złoty i dwa srebrne medale zdobyła Gunda Niemann-Stirnemann, a srebro i dwa brązowe medale wywalczył Rintje Ritsma. Dwoje zawodników zdobyło na igrzyskach po jednym złotym i srebrnym medalu – Ids Postma i Claudia Pechstein, również dwoje zdobyło po jednym złotym i jednym brązowym medalu – Hiroyasu Shimizu i Catriona Le May Doan. Dwa medale – srebrny i brązowy – zdobyła także Chris Witty.
Brązowi medaliści biegów na 500 metrów – reprezentantka Kazachstanu, Ludmiła Prokaszowa oraz reprezentant Belgii, Bart Veldkamp – zdobyli pierwsze w historii medale dla swoich krajów w łyżwiarstwie szybkim. Veldkamp został jednocześnie pierwszym belgijskim medalistą zimowych igrzysk olimpijskich od 1948 roku.
Narciarstwo alpejskie.
Narciarze alpejscy rywalizowali w Nagano w dziesięciu konkurencjach – pięciu wśród kobiet i pięciu wśród mężczyzn. Konkurencje nie uległy zmianie względem igrzysk w Lillehammer.
Jedyną alpejką, która zdobyła trzy medale na tych igrzyskach, była Katja Seizinger (dwa złote i jeden brązowy). Dwa tytuły mistrza olimpijskiego zdobył także Hermann Maier. Ponadto po dwa medale zdobyli Deborah Compagnoni (złoto i srebro), Hilde Gerg (złoto i brąz), Lasse Kjus (dwa razy srebro) i Alexandra Meissnitzer (srebro i brąz).
W supergigancie mężczyzn drugie miejsce zajęli ex aequo Didier Cuche i Hans Knauß. W efekcie przyznano w tej konkurencji dwa srebrne medale, a medalu brązowego nie przyznano. Brązowa medalistka w slalomie kobiet – Zali Steggall zdobyła pierwszy medal dla Australii w narciarstwie alpejskim. Był to jednocześnie drugi w historii australijski medal zimowych igrzysk olimpijskich.
Narciarstwo dowolne.
W narciarstwie dowolnym podczas igrzysk w Nagano rozegrano cztery konkurencje – jazdę po muldach i skoki akrobatyczne mężczyzn i kobiet. Konkurencje nie uległy zmianie w porównaniu do igrzysk w Lillehammer. Żaden z zawodników nie zdobył więcej niż jednego medalu w 1998 roku. Medalistami zostali narciarze z dziewięciu państw. Trzykrotnie na najwyższym stopniu podium stanęli reprezentanci Stanów Zjednoczonych.
Saneczkarstwo.
W programie igrzysk w Nagano, tak jak w Lillehammer, znalazły się trzy konkurencje saneczkarskie – jedynki mężczyzn, jedynki kobiet i dwójki mężczyzn. Żaden z saneczkarzy nie zdobył więcej niż jednego medalu olimpijskiego, wszystkie złote medale zdobyli jednak reprezentanci Niemiec.
Short track.
Liczba konkurencji w short tracku nie zmieniła się w porównaniu do igrzysk w 1994 roku i wyniosła sześć – po trzy mężczyzn i kobiet. Jedyna zmiana w porównaniu do igrzysk w Lillehammer polegała na wprowadzeniu pomiarów czasu z dokładnością do tysięcznej części sekundy.
Najlepszy wynik medalowy w short tracku osiągnęła Chun Lee-kyung, która zdobyła dwa złote i jeden brązowy medal. Trzy medale (wszystkie srebrne) zdobyła również Yang Yang (S). Poza nimi siedmioro łyżwiarzy zdobyło po dwa medale olimpijskie. Byli to: Kim Dong-sung (złoty i srebrny), Éric Bédard, Annie Perreault i Won Hye-kyung (złoto i brąz) oraz An Yulong i Li Jiajun (srebro i brąz).
Skoki narciarskie.
Rywalizacja skoczków narciarskich na igrzyskach w Nagano składała się z trzech konkursów – dwóch indywidualnych i jednego drużynowego. Konkurencje nie uległy zmianie w porównaniu do poprzednich igrzysk. Dokonano natomiast zmiany w formule rozgrywania zawodów – po raz pierwszy na igrzyskach olimpijskich do rundy finałowej konkursu indywidualnego kwalifikowano trzydziestu najlepszych skoczków pierwszej serii.
Jako jedyny medale we wszystkich trzech konkursach zdobył Japończyk Kazuyoshi Funaki, zdobywając dwa złote medale i jeden srebrny. Dwukrotnie na podium olimpijskim stanęli również Jani Soininen (złoto i srebro), Masahiko Harada (złoto i brąz) oraz Andreas Widhölzl (dwukrotnie brąz).
Snowboarding.
W 1998 roku po raz pierwszy w historii w ramach igrzysk olimpijskich przeprowadzono rywalizację w snowboardingu. Medale olimpijskie przyznano w czterech konkurencjach – slalomie gigancie i halfpipie mężczyzn i kobiet. Żaden z zawodników nie zdobył więcej niż jednego medalu. Na podium olimpijskim stanęli reprezentanci ośmiu krajów, spośród których cztery zdobyły po dwa medale.
Zwycięzca w slalomie gigancie – Ross Rebagliati – został zdyskwalifikowany z powodu stosowania przez niego marihuany leczniczej. Złoty medal został mu odebrany, a mistrzem olimpijskim ogłoszono Thomasa Pruggera. Kanadyjski Komitet Olimpijski złożył jednak apelację od tej decyzji. Trybunał Arbitrażowy MKOl po rozpoznaniu sprawy odwołał dyskwalifikację Kanadyjczyka, w efekcie czego złoty medal został mu przywrócony, a kolejność pozostała taka sama, jak tuż po zakończeniu zawodów.
Multimedaliści.
47 sportowców zdobyło w Nagano więcej niż jeden medal, a 29 spośród nich wywalczyło przynajmniej jedno złoto. Najwięcej – po sześcioro – multimedalistów startowało w barwach Niemiec i Norwegii. Siedmioro z multimedalistów stawało na podium olimpijskim w łyżwiarstwie szybkim, sześcioro w biegach narciarskich, a po pięcioro w biathlonie i short tracku. Trzech multimedalistów odnotowano w skokach narciarskich, dwóch w bobslejach, a jednego w kombinacji norweskiej.
Najwięcej medali – pięć – zdobyła reprezentantka Rosji w biegach narciarskich, Łarisa Łazutina. Trzykrotnie została ona mistrzynią olimpijską, dodatkowo zdobyła srebrny i brązowy medal. Trzy tytuły mistrza olimpijskiego i jeden tytuł wicemistrza zdobył również norweski biegacz, Bjørn Dæhlie.
Poniższa tabela przedstawia indywidualne zestawienie multimedalistów Zimowych Igrzysk Olimpijskich 1998, czyli zawodników i zawodniczek, którzy zdobyli więcej niż jeden medal olimpijski na tych igrzyskach, w tym przynajmniej jeden złoty.

</doc>
<doc id="77725" url="https://pl.wikipedia.org/wiki?curid=77725" title="Klasyfikacja medalowa Zimowych Igrzysk Olimpijskich 2002">
Klasyfikacja medalowa Zimowych Igrzysk Olimpijskich 2002

Klasyfikacja medalowa Zimowych Igrzysk Olimpijskich 2002 – zestawienie państw, reprezentowanych przez narodowe komitety olimpijskie, uszeregowanych pod względem liczby zdobytych medali na XIX Zimowych Igrzyskach Olimpijskich w 2002 roku w Salt Lake City.
W ramach igrzysk olimpijskich w Salt Lake City przeprowadzono 78 konkurencji w piętnastu dyscyplinach sportowych. Do kalendarza olimpijskiego zostały włączone nowe konkurencje – biathlonowe biegi pościgowe kobiet i mężczyzn, bobslejowe dwójki kobiet, biegi na 1500 metrów kobiet i mężczyzn w short tracku, sprinty indywidualne kobiet i mężczyzn w biegach narciarskich i drugi konkurs indywidualny (sprint) w kombinacji norweskiej. W porównaniu do igrzysk w Nagano dokonano także kilku korekt. Po 54 latach przerwy do rywalizacji olimpijskiej dopuszczono skeletonistów. Ponadto snowboardowy slalom gigant zastąpiono slalomem gigantem równoległym, a także zmieniono techniki i dystanse w konkurencjach biegowych.
W zawodach wzięło udział 2399 sportowców (1513 mężczyzn i 886 kobiet) z 77 narodowych reprezentacji. Dla czterech z nich – Hongkongu, Kamerunu, Tajlandii i Tadżykistanu – start w Salt Lake City był debiutem kraju na zimowych igrzyskach olimpijskich.
Medale olimpijskie w Salt Lake City zdobyli reprezentanci 24 państw, spośród których przedstawiciele 18 państw przynajmniej raz zdobyli złoty medal. Wobec tego 53 reprezentacje, które przyjechały na igrzyska, nie wywalczyły żadnego medalu. Najwięcej medali wszystkich kolorów – 36 – zdobyli reprezentanci Niemiec. Wynik ten stał się nowym rekordem pod względem liczby medali zdobytych przez jedną reprezentację w jednej edycji zimowych igrzysk. Jednocześnie Niemcy drugie zimowe igrzyska z rzędu zakończyli z najlepszym w swojej historii dorobkiem dwunastu złotych medali.
Początkowo to Niemcy byli zwycięzcami klasyfikacji medalowej, jednak z uwagi na korekty miejsc na podium w konkurencjach biegowych dokonane po igrzyskach i w efekcie dwa dodatkowo przyznane złote medale dla Norwegii, to Norwegowie ostatecznie zostali zwycięzcami tabeli medalowej z dorobkiem trzynastu medali. Wynik ten był jednocześnie wyrównanym rekordem liczby złotych medali zimowych igrzysk osiągniętym wcześniej przez sportowców ze Związku Radzieckiego w 1976 roku. W historii swoich startów olimpijskich, zarówno biorąc pod uwagę letnie igrzyska, jak i zimowe, była to druga sytuacja, po Letnich Igrzyskach Olimpijskich 1920, że Norwegowie zdobyli trzynaście złotych medali.
Podczas igrzysk reprezentanci Chorwacji i Estonii zdobyli pierwsze w historii medale zimowych igrzysk olimpijskich. Pierwszą medalistką z Chorwacji została Janica Kostelić, która zdobyła trzy złote i jeden srebrny medal. Występ w Salt Lake City był najlepszym startem w igrzyskach olimpijskich od czasu ogłoszenia przez kraj niepodległości. Dla Estonii pierwsze w historii medale zdobyli biegacze narciarscy Andrus Veerpalu i Jaak Mae, przy czym Veerpalu został pierwszym zimowym estońskim mistrzem olimpijskim. Poza Chorwacją i Estonią pierwsze złote medale zimowych igrzysk olimpijskich zdobyli reprezentanci Australii i Chińskiej Republiki Ludowej. Australijczyk Steven Bradbury wygrał rywalizację w short tracku w biegu na 1000 metrów i został pierwszym w historii mistrzem zimowych igrzysk olimpijskich z półkuli południowej. Drugi złoty medal dla Australii zdobyła jeszcze Alisa Camplin w narciarstwie dowolnym. Pierwsze dwa złota olimpijskie dla Chińskiej Republiki Ludowej zdobyła Yang Yang (A) w short tracku.
Dla reprezentantów Stanów Zjednoczonych, którzy po raz ósmy byli gospodarzami igrzysk olimpijskich (wcześniej letnie igrzyska odbyły się w 1904 w St. Louis, 1932 i 1984 w Los Angeles oraz 1996 w Atlancie, a zimowe w 1932 w Lake Placid, 1960 w Squaw Valley i 1980 w Lake Placid), wynik medalowy osiągnięty w Salt Lake City był najlepszym od początku ich startów w zimowych igrzyskach olimpijskich, zarówno pod względem medali złotych, jak i wszystkich medali łącznie. Najlepszy wynik w historii swoich startów na zimowych igrzyskach osiągnęli również Kanadyjczycy. Zdobyte przez nich siedemnaście medali, w tym siedem złotych, to jednocześnie ich najlepszy start olimpijski od letnich igrzysk w 1992. Drugi raz w historii zimowych startów reprezentacji Francji sportowcy z tego kraju zdobyli cztery złote medale. Był to zatem najlepszy francuski występ od Zimowych Igrzysk Olimpijskich 1968 w Grenoble.
Reprezentant Czech w łyżwiarstwie figurowym – Aleš Valenta – zdobył drugi złoty medal zimowych igrzysk dla tego kraju od czasu rozpadu Czechosłowacji. Pod względem liczby zdobytych medali występ w Salt Lake City był najlepszym od początku ich startów. Po raz czwarty w historii, po zimowych igrzyskach w 1924, 1984 i 1988, reprezentanci Finlandii zdobyli cztery złote medale. Igrzyska w 2002 roku były dla Finów najlepszymi zimowymi od 1984 roku pod względem liczby zdobytych medali. Brytyjska reprezentacja kobiet w curlingu zdobyła pierwszy od 1984 roku złoty medal zimowych igrzysk olimpijskich dla Wielkiej Brytanii. Pierwsze od Zimowych Igrzysk Olimpijskich 1972 dwa medale (srebrny i brązowy) dla Polski zdobył Adam Małysz. Dla Bułgarów igrzyska w Salt Lake City były natomiast pierwszymi zimowymi, podczas których zdobyli oni więcej niż jeden medal.
Dla reprezentacji Rosji, Białorusi, Ukrainy i Kazachstanu występ w Salt Lake City był najsłabszym startem w igrzyskach olimpijskich od rozpadu Związku Radzieckiego, zarówno pod względem liczby złotych medali, jak i wszystkich medali ogółem. Ukraińcy i Kazachowie po raz pierwszy zakończyli igrzyska z zerowym dorobkiem medalowym. Po raz czwarty w historii swoich startów w zimowych igrzyskach olimpijskich, po 1952, 1976 i 1998, Szwedzi nie zdobyli złotego medalu, natomiast pierwszy raz od 1988 roku zimowe igrzyska bez złotego medalu zakończyli reprezentanci Japonii.
Spośród krajów, które zdobyły medale w Nagano, żadnego medalu w Salt Lake City nie wywalczyli ponadto reprezentanci Belgii i Danii. Reprezentanci Słowenii natomiast zdobyli medal w Salt Lake City, a nie dokonali tego w Nagano.
55 sportowców zdobyło na igrzyskach w Salt Lake City przynajmniej dwa medale olimpijskie – 31 z nich przynajmniej raz stanęło na najwyższym stopniu podium. Najbardziej utytułowanym zawodnikiem igrzysk został norweski biathlonista, Ole Einar Bjørndalen, który zdobył cztery złote medale. Cztery medale – trzy złote i jeden srebrny – uzyskała również Janica Kostelić w narciarstwie alpejskim. Niemiecki saneczkarz Georg Hackl, zdobywając srebrny medal w jedynkach w Salt Lake City, został pierwszym olimpijczykiem w historii, który stanął na podium olimpijskim tej samej konkurencji podczas pięciu kolejnych igrzysk olimpijskich. Amerykańska bobsleistka Vonetta Flowers i kanadyjski hokeista Jarome Iginla stali się natomiast pierwszymi czarnoskórymi mistrzami zimowych igrzysk olimpijskich.
W trakcie igrzysk, a także już po ich zakończeniu, wykryte zostały przypadki stosowania dopingu przez medalistów olimpijskich. W związku z pozytywnymi wynikami testów dopingowych zdobyte medale utracili biegacze narciarscy: reprezentant Hiszpanii – Johann Mühlegg, zwycięzca trzech biegów oraz reprezentantki Rosji – Łarisa Łazutina, zdobywczyni złotego i srebrnego medalu oraz Olga Daniłowa, srebrna medalistka. Dyskwalifikacja Mühlegga spowodowała, że w biegu łączonym przyznano dwa złote medale – drudzy na mecie Frode Estil i Thomas Alsgaard uzyskali bowiem ten sam czas.
Dwa złote medale rozdano również w konkursie par sportowych w łyżwiarstwie figurowym. Dzień po zakończeniu konkurencji, którą wygrała para rosyjska, Międzynarodowy Komitet Olimpijski przyznał drugi złoty medal parze kanadyjskiej. Powodem takiej decyzji było zastraszenie jednej z sędzin i w efekcie niezapewnienie jednakowych szans w konkursie.
Klasyfikacja państw.
Poniższa tabela przedstawia klasyfikację medalową państw, które zdobyły medale na Zimowych Igrzyskach Olimpijskich 2002 w Salt Lake City, sporządzoną na podstawie oficjalnych raportów Międzynarodowego Komitetu Olimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.
Klasyfikacje według dyscyplin.
Biathlon.
Po raz pierwszy w historii w ramach biathlonu przeprowadzono osiem konkurencji. W porównaniu do igrzysk w Nagano do programu wprowadzone zostały biegi pościgowe kobiet i mężczyzn.
Rywalizację mężczyzn zdominował Ole Einar Bjørndalen, który zwyciężył we wszystkich konkurencjach indywidualnych oraz wspólnie z trzema innymi norweskimi zawodnikami zdobył złoto w biegu sztafetowym. Więcej niż jeden medal olimpijski zdobyli także Frank Luck i Sven Fischer (obaj po dwa srebrne) oraz Ricco Groß i Raphaël Poirée (obaj po jednym srebrnym i jednym brązowym). Wśród kobiet najlepszy wynik medalowy osiągnęła Kati Wilhelm z dorobkiem dwóch złotych i jednego srebrnego medalu. Dwa tytuły mistrzyni olimpijskiej zdobyła także Andrea Henkel. Multimedalistkami zostały ponadto Uschi Disl (złoto i srebro), Olga Pylowa (złoto i brąz), Liv Grete Poirée (dwa razy srebro) i Magdalena Forsberg (dwa razy brąz).
Biegi narciarskie.
Na igrzyskach olimpijskich w Salt Lake City rozegrano dwanaście konkurencji biegowych. Zadebiutowały dwie konkurencje – sprint indywidualny kobiet i mężczyzn. Ponadto w porównaniu do poprzednich igrzysk dokonano zmian w technice i dystansach biegów – w biegach na 30 km kobiet i 10 km mężczyzn zmieniono technikę na klasyczną, w biegu na 15 km kobiet zmieniono technikę na dowolną, zamiast biegu na 5 km kobiet przeprowadzono bieg na 10 km, a zamiast biegu na 10 km mężczyzn przeprowadzono bieg na 15 km. Dodatkowo biegi pościgowe zamieniono biegami łączonymi.
Najbardziej utytułowanym biegaczem igrzysk w 2002 roku został Frode Estil z dwoma złotymi i jednym srebrnym medalem. Dwa złota zdobył również Thomas Alsgaard, który ex aequo z Estilem zdobył tytuł mistrza olimpijskiego w biegu łączonym. Wśród mężczyzn po dwa medale zdobyli także Andrus Veerpalu (złoty i srebrny), Kristen Skjeldal (złoty i brązowy) oraz Cristian Zorzi (srebrny i brązowy).
Trzem biegaczkom narciarskim udało się zdobyć po trzy medale, po jednym z każdego kruszcu. Taki dorobek osiągnęły Bente Skari, Stefania Belmondo i Julija Czepałowa. Po dwa medale uzyskały natomiast Evi Sachenbacher (złoty i srebrny), Viola Bauer (złoty i brązowy), Kateřina Neumannová (dwa srebrne) oraz Anita Moen (srebrny i brązowy).
Rywalizacja biegaczy i biegaczek w Salt Lake City odbyła się w cieniu skandalu dopingowego. W przypadku trojga medalistów wyniki testów antydopingowych były pozytywne. W wyniku tego medale utracili: Johann Mühlegg – zwycięzca biegu łączonego i biegów na 30 i 50 km, Łarisa Łazutina – zwyciężczyni biegu na 30 km i druga zawodniczka biegu na 15 km oraz Olga Daniłowa – druga zawodniczka biegu na 10 km. Gdyby nie dyskwalifikacja, Mühlegg byłby pierwszym reprezentantem Hiszpanii, który zdobył trzy złota olimpijskie w trakcie jednych igrzysk.
Bobsleje.
Po raz pierwszy od Zimowych Igrzysk Olimpijskich 1932 w Lake Placid do kalendarza olimpijskiego wprowadzona została nowa konkurencja bobslejowa. Po raz pierwszy rywalizację o medale olimpijskie podjęły kobiety w dwójkach.
Na podium olimpijskim w bobslejach stanęli reprezentanci trzech państw – Niemiec, Stanów Zjednoczonych i Szwajcarii, spośród których cztery medale otrzymali Niemcy. Żaden z zawodników nie zdobył więcej niż jednego medalu. Zdobyte przez Amerykanów medale były ich pierwszymi od 1956 roku medalami w bobslejach.
W dwójkach kobiet złoty medal zdobyła Vonetta Flowers i została pierwszą w historii czarnoskórą mistrzynią zimowych igrzysk olimpijskich.
Curling.
Rywalizacja curlerów, tak samo jak cztery lata wcześniej w Nagano, składała się z turnieju mężczyzn i turnieju kobiet. W turnieju mężczyzn medale przyznano tym samym trzem krajom co w Nagano, jednak kolejność na podium była odwrotna – brązowi medaliści z 1998 roku – Norwegowie zdobyli w Salt Lake City złoto, srebro tak jak w Nagano zdobyli Kanadyjczycy, a brąz uzyskali Szwajcarzy – mistrzowie olimpijscy sprzed czterech lat. W curlingu kobiet po raz pierwszy złoto olimpijskie zdobyły Brytyjki. Wicemistrzyniami olimpijskimi zostały Szwajcarki, a brązowy medal zdobyły Kanadyjki.
Hokej na lodzie.
W kalendarzu igrzysk znalazły się dwa turnieje hokejowe – kobiet i mężczyzn, tak samo jak w Nagano.
W obu turniejach mecze finałowe rozegrały zespoły Kanady i Stanów Zjednoczonych i w obu przypadkach złote medale zdobyły drużyny kanadyjskie. Brązowe medale przyznano Rosjanom w turnieju mężczyzn i Szwedom w turnieju kobiet.
Jednym z członków męskiej reprezentacji Kanady był Jarome Iginla. Zdobywając złoty medal w Salt Lake City został pierwszym w historii czarnoskórym mistrzem zimowych igrzysk olimpijskich.
Kombinacja norweska.
Do kalendarza igrzysk w 2002 roku włączono dodatkową konkurencję w kombinacji norweskiej – sprint indywidualny. Wobec tego dwuboiści rywalizowali w trzech konkurencjach – dwóch indywidualnych i jednej drużynowej.
Najbardziej utytułowanym zawodnikiem w kombinacji norweskiej został Samppa Lajunen, który wygrał oba konkursy indywidualne i zwyciężył również w konkursie drużynowym. Multimedalistami igrzysk zostali również Jaakko Tallus (złoto i srebro), Ronny Ackermann (dwa srebrne medale) i Felix Gottwald (trzy brązowe medale).
Łyżwiarstwo figurowe.
Konkurencje w łyżwiarstwie figurowym nie zmieniły się względem igrzysk w Nagano – odbyły się zawody solistów, solistek, par sportowych i par tanecznych. Żaden z łyżwiarzy figurowym nie zdobył więcej niż jednego medalu olimpijskiego w Salt Lake City.
Pierwotnie w konkursie par sportowych zwycięstwo i złoty medal olimpijski przyznano parze Jelena Bierieżna i Anton Sicharulidze. Po zawodach stwierdzono jednak, że nie została zapewniona równość szans dla wszystkich zawodników, gdyż jedna z sędzin działała pod presją. W efekcie Międzynarodowy Komitet Olimpijski w porozumieniu z Międzynarodową Unią Łyżwiarską postanowił przyznać drugi złoty medal parze kanadyjskiej – Jamie Salé i David Pelletier – sklasyfikowanej wcześniej na drugiej pozycji.
Łyżwiarstwo szybkie.
W kalendarzu Zimowych Igrzysk Olimpijskich 2002 znalazło się dziesięć konkurencji w łyżwiarstwie szybkim, tak samo jak podczas poprzednich zimowych igrzysk.
Najbardziej utytułowanym panczenistą igrzysk w Salt Lake City został Holender Jochem Uytdehaage, który zdobył dwa złote i jeden srebrny medal. W rywalizacji mężczyzn więcej niż jeden medal zdobył jeszcze Amerykanin Derek Parra (złoty i srebrny). Wśród kobiet trzy medale zdobyła Sabine Völker (dwa srebrne i jeden brązowy), a po dwa medale osiągnęły Claudia Pechstein (złoto i srebro) oraz Jennifer Rodriguez (dwa razy brąz).
Narciarstwo alpejskie.
Podczas igrzysk w Salt Lake City narciarze alpejscy rywalizowali w dziesięciu konkurencjach – zjeździe, supergigancie, slalomie, slalomie gigancie i kombinacji (wszystkie konkurencje przeprowadzono wśród kobiet i mężczyzn).
Najbardziej utytułowaną alpejką została Janica Kostelić z dorobkiem trzech złotych i jednego srebrnego medalu. Zawodniczka została pierwszą reprezentantką Chorwacji, która stanęła na podium zimowych igrzysk olimpijskich. Poza Chorwatką multimedalistkami zostały Renate Götschl i Anja Pärson – obie zdobyły po jednym srebrnym i jednym brązowym medalu. W rywalizacji mężczyzn najwięcej medali otrzymał Stephan Eberharter – zdobył po jednym medalu z każdego koloru. Dwa złota olimpijskie wywalczył natomiast Kjetil André Aamodt. Po dwa medale zdobyli też Bode Miller (dwa srebrne), Lasse Kjus (srebrny i brązowy) oraz Benjamin Raich (dwa brązowe).
Narciarstwo dowolne.
W narciarstwie dowolnym podczas igrzysk w Salt Lake City rozegrano cztery konkurencje – skoki akrobatyczne i jazdę po muldach wśród mężczyzn i kobiet. Konkurencje nie zmieniły się względem poprzednich igrzysk.
Żaden z zawodników nie zdobył więcej niż jednego medalu olimpijskiego. Na podium stanęli reprezentanci dziewięciu państw, spośród których tylko Stany Zjednoczone i Kanada więcej niż raz miały swojego zawodnika na podium. Amerykanie trzykrotnie zdobyli srebro, a Kanadyjki zdobyły srebro i brąz w skokach akrobatycznych.
Saneczkarstwo.
W programie igrzysk w Salt Lake City, tak jak w Nagano, znalazły się trzy konkurencje saneczkarskie – jedynki mężczyzn, jedynki kobiet i dwójki mężczyzn.
Żaden z saneczkarzy nie zdobył więcej niż jednego medalu olimpijskiego. Rywalizację zdominowali jednak reprezentanci Niemiec, którzy zdobyli pięć z dziewięciu medali. W jedynkach kobiet wszystkie trzy miejsca na podium zajęły Niemki.
Srebrny medal w jedynkach mężczyzn zdobył reprezentant Niemiec, Georg Hackl. Był to jego piąty medal olimpijski w tej konkurencji – w 1988 roku zdobył srebrny, a w 1992, 1994 i 1998 – złote medale. Niemiec został tym samym pierwszym olimpijczykiem w historii, który zdobył medale olimpijskie w jednej konkurencji pięć razy z rzędu.
Short track.
W Salt Lake City rywalizacja olimpijska łyżwiarzy specjalizujących się w short tracku składała się z ośmiu konkurencji – sześciu biegów indywidualnych i dwóch sztafetowych. Konkurencjami debiutującymi w igrzyskach były biegi kobiet i mężczyzn na 1500 metrów.
Najwięcej medali zdobyła Yang Yang (A) – dwa złote i jeden srebrny. Trzy medale – dwa złote i jeden brązowy – wywalczył również Marc Gagnon. Poza nimi jeszcze dziewięciorgu zawodnikom i zawodniczkom udało się zdobyć po dwa medale olimpijskie: Apolo Anton Ohno, Jonathan Guilmette, Ko Gi-hyun i Choi Eun-kyung zdobyli po jednym złotym i jednym srebrnym medalu, Mathieu Turcotte uzyskał złoty i brązowy medal, a Li Jiajun, Yang Yang (S), Ewgenija Radanowa i Wang Chunlu zdobyli po jednym srebrnym i jednym brązowym medalu.
Złoty medal w biegu mężczyzn na 1000 metrów zdobył Australijczyk Steven Bradbury. W biegu finałowym, do którego awansował dzięki dyskwalifikacjom jego przeciwników, wszyscy zawodnicy poza nim upadli tuż przed metą. Australijczyk jako pierwszy przejechał przez linię mety, dzięki czemu zdobył pierwszy w historii medal zimowych igrzysk olimpijskich dla swojego kraju.
Skeleton.
Na igrzyskach w Salt Lake City przeprowadzono dwie konkurencje skeletonowe – ślizg kobiet i mężczyzn. Skeleton powrócił do kalendarza igrzysk olimpijskich po 54-letniej przerwie – wcześniej zawody olimpijskie w tej dyscyplinie rozegrano podczas Zimowych Igrzysk olimpijskich 1948 w Sankt Moritz.
Obie konkurencje w 2002 roku wygrali reprezentanci Stanów Zjednoczonych, którzy zdobyli również srebrny medal w ślizgu kobiet. Poza tym medale zdobyli skeletoniści z Austrii, Szwajcarii i Wielkiej Brytanii.
Skoki narciarskie.
Niezmiennie od poprzednich igrzysk rywalizacja skoczków narciarskich składała się z trzech konkurencji mężczyzn – dwóch konkursów indywidualnych i jednego drużynowego.
Dwa złote medale olimpijskie zdobył Simon Ammann. Dzięki temu został drugim skoczkiem narciarskim w historii po Mattim Nykänenie, który zdobył tytuły mistrza olimpijskiego na obu skoczniach podczas jednej edycji igrzysk. Dwa medale olimpijskie na igrzyskach w Salt Lake City zdobyło jeszcze trzech innych skoczków – złoty i srebrny medal wywalczył Sven Hannawald, a srebrny i brązowy medal zdobyli Adam Małysz i Matti Hautamäki.
Snowboarding.
W programie igrzysk w Salt Lake City, podobnie jak w Nagano, znalazły się cztery konkurencje snowboardowe. Dokonano zmiany dwóch konkurencji – zamiast slalomu giganta kobiet i mężczyzn przeprowadzono slalom gigant równoległy. Żaden z zawodników nie zdobył więcej niż jednego medalu. Medalistami zostali reprezentanci pięciu krajów. Najwięcej razy – pięciokrotnie – na podium stanęli Amerykanie. Zajęli oni wszystkie miejsca na podium olimpijskim w halfpipie mężczyzn.
Multimedaliści.
Podczas igrzysk w Salt Lake City 55 sportowców zdobyło przynajmniej po dwa medale olimpijskie, z czego 31 uzyskało przynajmniej jeden tytuł mistrza olimpijskiego. Najwięcej z zawodników mających na koncie przynajmniej dwa medale, w tym przynajmniej jedno złoto – siedmioro – startowało w barwach Niemiec. Dziewięcioro z multimedalistów stawało na podium olimpijskim w konkurencjach biegowych, siedmioro w short tracku, pięcioro w biathlonie, a po troje w narciarstwie alpejskim i łyżwiarstwie szybkim. Po dwóch multimedalistów odnotowano w kombinacji norweskiej i skokach narciarskich.
Najwięcej złotych medali – cztery – zdobył reprezentant Norwegii w biathlonie, Ole Einar Bjørndalen. Zwyciężył on we wszystkich konkurencjach biathlonowych – w trzech indywidualnych i w sztafecie. Trzy tytuły mistrzyni olimpijskiej i jeden tytuł wicemistrzyni zdobyła Janica Kostelić w narciarstwie alpejskim. Trzy tytuły mistrza olimpijskiego zdobył ponadto Samppa Lajunen, zwyciężając wszystkie konkurencje – dwie indywidualne i jedną drużynową – w kombinacji norweskiej.
Poniższa tabela przedstawia indywidualne zestawienie multimedalistów Zimowych Igrzysk Olimpijskich 2002, czyli zawodników i zawodniczek, którzy zdobyli więcej niż jeden medal olimpijski na tych igrzyskach, w tym przynajmniej jeden złoty.

</doc>
<doc id="77726" url="https://pl.wikipedia.org/wiki?curid=77726" title="Kość słoniowa">
Kość słoniowa

Kość słoniowa – handlowa nazwa zębiny różnych ssaków używanej do wyrobów dzieł sztuki lub w zdobnictwie. Kością słoniową nazywa się ciosy, czyli siekacze trąbowców – słoni (zarówno współczesnych, jak i wymarłych – mamutów) i mastodontów, ale także kły morsa, narwala, kły i siekacze hipopotama (głównie nilowego, ale też karłowatego), zęby kaszalota, a nawet zęby wymarłych dinoceratów. Źródła w języku angielskim definiując termin "ivory" zaliczają tu ponadto kły guźca, jak również orki.
Właściwości.
Spotykana jest w odmianie "miękkiej" (o mlecznej barwie i nieprzejrzystej) i "twardej" (mało przejrzystej, początkowo żółtawej, czerwonawej lub zielonkawej, żółknącej pod wpływem powietrza).
Historia.
Od starożytności używana do wytwarzania ozdób i drobnych przedmiotów użytkowych. Stosowanie jej zmalało w okresie renesansu, by powrócić w XVII i XVIII wieku. Wtedy to, obok dotychczasowych zastosowań, zaczęto używać kości słoniowej do inkrustacji i jako podłoże pod malowane miniatury.
W XIX w. i w pierwszych dekadach XX w. dobrze zachowane ciosy mamutów (zwane błędnie kłami) z Syberii pozyskiwano na dużą skalę jako odmianę kości słoniowej. Na przełomie XIX/XX w. w Rosji skupiono przeszło 30 ton kości słoniowej z mamuta. Różniła się ona od kości słoniowej ze współczesnych słoni bardziej białą barwą, z lekkim odcieniem niebieskim.
Od wielu lat zgodnie z konwencją CITES handel oraz przewożenie przez granicę kości słoniowej pochodzącej od zwierząt zagrożonych wyginięciem są zabronione.
Światowy rynek kości słoniowej wart jest ok. 10 mld dolarów rocznie. Popyt na kość słoniową spowodował mocny spadek populacji słoni. W 1979 r. liczyła ona 1,3 mln sztuk, w 2007 r. – 0,5 mln, w 2014 r. – ok. 0,35 mln. Na największym na świecie rynku azjatyckim ograniczenia w obrocie zaczęto wprowadzać późno, m.in. w Chinach do końca 2017 roku, w Hongkongu do końca 2021 r., zaś w pozostałych państwach nie są one na razie (2017 r.) rozważane. Inne szacunki podają, że w przeciwieństwie do tej tezy, podstawowym problemem kurczenia się populacji słoni(w ogólności) jest zmniejszanie się powierzchni ich siedlisk, wraz z rozwojem krajów w których one żyją. Problemem jest także co zrobić z kością słoniową przejętą od kłusowników - w niektórych krajach pali się ją. Jednak to nie rozwiązuje problemu, a wręcz generuje kolejny - powoduje to podniesienie cen kości słoniowej, co zwiększa atrakcyjność kolejnego kłusownictwa. Dodatkowo dokonują tego biedne kraje, które mogłyby za taką kość słoniową kupować np. drogie leki w Europie dla swoich obywateli, a Europejczycy mogliby ją legalnie wykorzystywać do produkcji pianin i ozdób, pod warunkiem odpowiedniej certyfikacji.
Imitacje kości słoniowej.
Do wyrobu galanterii używany jest podobny wizualnie do kości słoniowej materiał roślinny, pochodzący m.in. z nasion palm z następujących taksonów": Phytelephas", "Metroxylon", "Hyphaene thebaica", "Corypha utan", lodoicja seszelska. Wyroby naśladujące kość słoniową wytwarza się także z koralowców o białym szkielecie, kości i rogów, a także z tworzyw sztucznych. Stosuje się też sztuczną zmianę barwy prawdziwej kości słoniowej – jej ściemnianie (by stworzyć wrażenie postarzenia przedmiotu) lub wybielanie.
Zastosowanie.
Kość słoniowa różnych zwierząt różni się głównie strukturą i teksturą, a także porowatością. Najcenniejsza jest kość słoniowa słoni, przy czym kość słoni afrykańskich ceniona jest najwyżej. Kość słoniowa wymarłych trąbowców ma często obniżające jej wartość przebarwienia oraz uszkodzenia. Zęby pozostałych zwierząt dostarczających kości słoniowej, poza narwalowymi, są znacznie mniejsze od ciosów trąbowców co powoduje, że nie da się z nich robić jednolitych dużych wyrobów. Z kolei zęby narwali mają cienką warstwę zębiny, a tylko ona ma wartość w zdobnictwie, dlatego wyrabiać z nich można tylko albo drobne elementy (np. płytki) albo bransolety.

</doc>
<doc id="77731" url="https://pl.wikipedia.org/wiki?curid=77731" title="Partia komunistyczna">
Partia komunistyczna

Partia komunistyczna – partia polityczna o skrajnie lewicowym charakterze odwołująca się do ideologii komunizmu powstałego w drugiej dekadzie XIX wieku. Partie te niegdyś odwoływały się do marksizmu-leninizmu, domagały się uspołecznienia środków produkcji czy radykalnej zmiany stosunków społeczno-gospodarczych, dzisiaj natomiast w dużej mierze głoszą poglądy bardziej umiarkowane (eurokomunizm) i często bliższe socjaldemokracji.
Nazwa.
Termin partia komunistyczna pochodzili z wydanego w 1848 roku "Manifestu Komunistycznego" autorstwa Karola Marksa i Fryderyka Engelsa. Pierwsze partie komunistyczne powstały po rewolucji październikowej, gdy Włodzimierz Lenin powołał Międzynarodówkę Komunistyczną, którą zasilił szereg organizacji wywodzących się z dotychczasowych partii socjalistycznych (a w mniejszym stopniu organizacji anarchistycznych).
Początkowo partie o profilu komunistycznym nosiły nazwę "partia komunistyczna" co było związane z przynależnością do struktur Międzynarodówki Komunistycznej, w późniejszym czasie sytuacja ta uległa zmianie. Niektóre z nich musiały zmienić nazwę na skutek rządowych represji antykomunistycznych czy fuzji z innymi ugrupowaniami.
Transformacja.
Duża część proradzieckich partii komunistycznych na Zachodzie przeżyła kryzys ideowy po interwencji wojsk ZSRR na Węgrzech w 1956 roku. W wyniku interwencji partie te zeszły z dotychczasowego proradzieckiego kursu i przyjęły bardziej umiarkowane poglądy, które w latach 70. przyjęły nazwę eurokomunizmu (nazwa ta dotyczyła też partii spoza Europy). Po upadku bloku wschodniego w latach 90. część partii komunistycznych sprawujących autorytarną władze w tymże bloku przyjęła program socjaldemokratyczny (podobnie zrobiły niektóre partie komunistyczne na Zachodzie chcąc w ten sposób zakończyć ich izolację przez pozostałe ugrupowania). Duża część współczesnych partii komunistycznych dystansuje się od ZSRR. Mocno zmieniło się też stanowisko obyczajowe, które w części partii zmieniło się z obyczajowego konserwatyzmu na rzecz poparcia dla liberalizmu.

</doc>
<doc id="77732" url="https://pl.wikipedia.org/wiki?curid=77732" title="Klasyfikacja medalowa Letnich Igrzysk Olimpijskich 2000">
Klasyfikacja medalowa Letnich Igrzysk Olimpijskich 2000

Legenda:

</doc>
<doc id="77735" url="https://pl.wikipedia.org/wiki?curid=77735" title="Klasyfikacja medalowa Letnich Igrzysk Olimpijskich 1996">
Klasyfikacja medalowa Letnich Igrzysk Olimpijskich 1996

Legenda:

</doc>
<doc id="77736" url="https://pl.wikipedia.org/wiki?curid=77736" title="Klasyfikacja medalowa Letnich Igrzysk Olimpijskich 1992">
Klasyfikacja medalowa Letnich Igrzysk Olimpijskich 1992

Legenda:

</doc>
<doc id="77737" url="https://pl.wikipedia.org/wiki?curid=77737" title="Klasyfikacja medalowa Letnich Igrzysk Olimpijskich 1988">
Klasyfikacja medalowa Letnich Igrzysk Olimpijskich 1988

Legenda:

</doc>
<doc id="77738" url="https://pl.wikipedia.org/wiki?curid=77738" title="Klasyfikacja medalowa Letnich Igrzysk Olimpijskich 1984">
Klasyfikacja medalowa Letnich Igrzysk Olimpijskich 1984

Legenda:

</doc>
<doc id="77739" url="https://pl.wikipedia.org/wiki?curid=77739" title="Klasyfikacja medalowa Letnich Igrzysk Olimpijskich 1980">
Klasyfikacja medalowa Letnich Igrzysk Olimpijskich 1980

Legenda:

</doc>
<doc id="77740" url="https://pl.wikipedia.org/wiki?curid=77740" title="Klasyfikacja medalowa Letnich Igrzysk Olimpijskich 1976">
Klasyfikacja medalowa Letnich Igrzysk Olimpijskich 1976

Legenda:

</doc>
<doc id="77741" url="https://pl.wikipedia.org/wiki?curid=77741" title="Klasyfikacja medalowa Letnich Igrzysk Olimpijskich 1972">
Klasyfikacja medalowa Letnich Igrzysk Olimpijskich 1972

Legenda:

</doc>
<doc id="77742" url="https://pl.wikipedia.org/wiki?curid=77742" title="Baryłka">
Baryłka

Baryłka (ang. "barrel") – jednostka objętości (ok. 159 l) cieczy i ciał sypkich, poza krajami anglosaskimi używana głównie w handlu ropą naftową.

</doc>
<doc id="77743" url="https://pl.wikipedia.org/wiki?curid=77743" title="Klasyfikacja medalowa Letnich Igrzysk Olimpijskich 1968">
Klasyfikacja medalowa Letnich Igrzysk Olimpijskich 1968

Legenda:

</doc>
<doc id="77746" url="https://pl.wikipedia.org/wiki?curid=77746" title="Klasyfikacja medalowa Letnich Igrzysk Olimpijskich 1964">
Klasyfikacja medalowa Letnich Igrzysk Olimpijskich 1964

Legenda:

</doc>
<doc id="77747" url="https://pl.wikipedia.org/wiki?curid=77747" title="SoHo">
SoHo

SoHo – jedna z dzielnic Manhattanu. Nazwa SoHo pochodzi od miejsca jej położenia South of Houston Street. Za jej granice w przybliżeniu można uznać: Houston Street na północy, Bowery od wschodu, Canal Street na południu i Sixth Avenue od zachodu.
Historia.
Pierwszymi mieszkańcami tego obszaru byli holenderscy imigranci, którzy od roku 1785 zaczęli budować pierwsze domy na bagiennych obszarach dzisiejszego SoHo. W latach 1800–1850 zamożniejsi mieszkańcy Manhattanu przenosili się do nowej dzielnicy, a wraz z nimi przeróżne instytucje usługowe i handlowe. Zaczęły powstawać pierwsze hotele, teatry, eleganckie sklepy i restauracje, budowano nowe, okazałe kamienice.
Dzisiejszego wyglądu dzielnica nabrała w latach 1850–1890, gdy miejscowa ludność przeniosła się do północnego Manhattanu, a w SoHo powstały fabryki i magazyny. Dzielnica stała się slumsem zamieszkiwanym przez wyzyskiwanych pracowników fabryk. Gdy w latach 60. XX wieku zreformowano prawo pracy, fabryki zaczęły upadać, a dzielnica pustoszeć.
W latach 60. i 70. XX wieku opuszczone pomieszczenia fabryk i magazynów zaczęli kupować i przekształcać na mieszkalne strychy oraz pracownie artyści. Powstałe na dużych powierzchniach początkowo prowizoryczne lofty zmodernizowano w latach 70. i 80. Obecnie mieszkania te należą do najdroższych w Nowym Jorku. Od lat 80. SoHo przeszło kilkakrotnie proces gentryfikacji. Nowa generacja artystów i intelektualistów, wnosząc nowy kapitał, podniosła poziom socjalno-ekonomiczny dzielnicy i utworzyła wyjątkową atmosferę.
Architektura.
Centralną częścią SoHo jest "Cast-Iron Historic District". Typowe dla okresu lat 1840–1890 żeliwne budynki (ang. "cast-iron buildings") mają status zabytków.
Typowe dla tych budynków są zdobienia odlewane z żeliwa. W tamtych czasach odlewanie zdobień było prostsze, szybsze i tańsze, niż wykonywanie ich z kamienia. Były poza tym atrakcyjne ze względu na możliwość lakierowania ich w dowolnych kolorach. Z czasem coraz większe części fasad odlewane były z żeliwa, co skracało czas budowy, umożliwiało montaż dużych okien i pozwalało na nadawanie budynkom indywidualnego stylu.
U szczytu rozkwitu tego stylu architektonicznego panowało przekonanie, że żeliwne fasady są stabilniejsze i wytrwalsze w przypadku pożaru, przez co stawiano je też często jako fronty drewnianych budynków. Z czasem okazało się jednak, że żeliwo, podobnie jak stal, ulega deformacji pod wpływem ciepła, a nagrzane przy kontakcie z wodą pęka.
Obecnie około 250 żeliwnych budynków znajduje się na Manhattanie, większość z nich w dzielnicy SoHo.
Kultura i sztuka.
W latach 60. SoHo było dzielnicą awangardowych artystów, jedną z ważniejszych postaci tego okresu był George Maciunas, twórca Fluxusu. W podupadłych budynkach fabrycznych organizowane były wieczory poezji, happeningi i performance.
W latach 70. SoHo stało się centrum awangardowego jazzu. Znani muzycy występowali za niewielkie gaże w nowo powstałych klubach. Pod koniec lat 70. doszło do komercjalizacji klubów, co przyczyniło się do wymierania sztuki awangardowej w SoHo.
W międzyczasie SoHo stało się atrakcyjną dzielnicą mieszkalną zamożnych nowojorczyków i ulubionym celem turystycznym. Pomimo to nadal znajduje się tu wiele galerii sztuki awangardowej i antykwariatów. W SoHo rezyduje również jedno z najbardziej uznanych muzeów sztuki nowoczesnej – New Museum of Contemporary Art.
Dzielnicę wpisano do National Register of Historic Places w dniu 29 czerwca 1978 roku pod numerem #78001883.

</doc>
<doc id="77749" url="https://pl.wikipedia.org/wiki?curid=77749" title="Klasyfikacja medalowa Letnich Igrzysk Olimpijskich 1956">
Klasyfikacja medalowa Letnich Igrzysk Olimpijskich 1956

Legenda:

</doc>
<doc id="77750" url="https://pl.wikipedia.org/wiki?curid=77750" title="Klasyfikacja medalowa Letnich Igrzysk Olimpijskich 1952">
Klasyfikacja medalowa Letnich Igrzysk Olimpijskich 1952

Legenda:

</doc>
<doc id="77751" url="https://pl.wikipedia.org/wiki?curid=77751" title="Klasyfikacja medalowa Letnich Igrzysk Olimpijskich 1948">
Klasyfikacja medalowa Letnich Igrzysk Olimpijskich 1948

Letnie Igrzyska Olimpijskie 1948 (znane także jako XIV Letnie Igrzyska Olimpijskie) były międzynarodowym wydarzeniem sportowym, które odbywało się od 29 lipca do 14 sierpnia 1948 w Londynie. Były to pierwsze igrzyska od 12 lat, gdyż wcześniejsze nie odbywały się z powodu II wojny światowej. Londyn został wybrany na gospodarza w marcu 1946. Wcześniej w tym samym mieście odbywały się Letnie Igrzyska Olimpijskie 1908 i miały się odbyć Letnie Igrzyska Olimpijskie 1944. Rekordową liczbę 59 krajów reprezentowało 4099 atletów (3714 mężczyzn i 385 kobiet) występujących w 19 dyscyplinach sportowych. W wyniku II wojny światowej Niemcy i Japonia pozostawały pod okupacją i nie sformowały do tego czasu swoich narodowych komitetów olimpijskich i z tego powodu nie zostały zaproszone. Jedynym z głównych państw Osi biorącym udział w igrzyskach były Włochy. Związek Radziecki także nie utworzył narodowego komitetu olimpijskiego, na skutek czego nie mógł być zaproszony, ale przysłał swoich obserwatorów i później uczestniczył w kolejnych igrzyskach.
Najwięcej medali wywalczyli reprezentanci Stanów Zjednoczonych, zdobywając najwięcej złotych (38), srebrnych (27) i brązowych (19) medali. Wielka Brytania, gospodarz imprezy, zdobyła jedynie trzy złote medale (łącznie 23). Na tych igrzyskach 6 krajów wywalczyło swoje pierwsze medale olimpijskie. Dla Portoryka brąz zdobył Juan Venegas w boksie. Następny Portoryko wywalczyło dopiero 28 lat później. Drugą reprezentacją na tych igrzyskach, która zdobyła pierwszy w historii medal, był Cejlon (obecnie Sri Lanka) – srebrny medal w biegu na 400 metrów przez płotki zdobył Duncan White. Medal ten pozostał jedynym wywalczonym przez Sri Lankę medalem z na igrzyskach olimpijskich aż do igrzysk w Sydney w 2000 roku. Następnym państwem, które zdobyło pierwsze medale na tych igrzyskach, była Korea Południowa. Reprezentanci tego kraju zdobyli dwa brązowe medale wywalczone przez Han Su-an (w boksie) i Kim Seong-jip (w podnoszeniu ciężarów). Kolejnym krajem z pierwszym medalem igrzysk olimpijskich została Jamajka. Zawodnicy z tego karaibskiego kraju zdobyli trzy medale (jedno złoto i dwa srebra) w lekkoatletyce, głównie w biegach sprinterskich. Piątym z kolei państwem jest Panama. Zawodnik z tego kraju Lloyd La Beach, zdobył dwa brązowe krążki w biegach na 100 i 200 m. Kolejnym panamskim medalistą olimpijskim został dopiero 60 lat później skoczek w dal Irving Saladino, który został w Pekinie mistrzem olimpijskim. Ostatnią reprezentacją, która zdobyła w Londynie pierwszy w historii medal olimpijski, był Trynidad i Tobago – srebrny medal zdobył Rodney Wilkes w podnoszeniu ciężarów. 13 krajów uczestniczyło w igrzyskach po raz pierwszy, są to: Birma, Cejlon, Gujana, Irak, Jamajka, Korea Południowa, Liban, Pakistan, Portoryko, Syria, Singapur, Panama, Trynidad i Tobago i Wenezuela.
Medale olimpijskie miały standardowy projekt "Trionfo" stosowany na igrzyskach pomiędzy 1928 a 1968 rokiem.
Dopiero w 2010 roku Belg Eugène Van Roosbroeck otrzymał swój złoty medal za udział w kolarskim wyścigu drogowym, ponieważ po wyścigu nie odbyła się dekoracja, a drużyna belgijska wróciła do kraju dwa dni po wyścigu nie odbierając medali.
Tabele medalowe.
Poniżej znajdują się tabele medalowe Letnich Igrzysk Olimpijskich 1948 bazujące na wyliczeniach Międzynarodowego Komitetu Olimpijskiego. Ranking posortowano według liczby złotych medali, następnie brano pod uwagę srebrne i brązowe. Jeżeli dwa lub więcej krajów zdobyło tyle samo medali, to mają tę samą pozycję w rankingu i są umieszczone w tabeli w porządku alfabetycznym. Źródłem informacji jest MKOL, ale ta organizacja nie prowadzi ani nie popiera prowadzenia jakichkolwiek rankingów.
W gimnastyce trzech zawodników zajęło pierwsze miejsce w konkursie konia z łękami. Paavo Aaltonen, Veikko Huhtanen i Heikki Savolainen otrzymali złote medale (wszyscy Finlandia) nie przyznano srebrnych i brązowych medali. W konkurencji skoku przez konia mężczyzn trzech gimnastyków ukończyło zawody na trzecim miejscu. Otrzymali oni wszyscy brązowe medale, razem w tej konkurencji rozdano pięć medali.
Klasyfikacja państwowa.
Legenda:

</doc>
<doc id="77752" url="https://pl.wikipedia.org/wiki?curid=77752" title="Klasyfikacja medalowa Letnich Igrzysk Olimpijskich 1936">
Klasyfikacja medalowa Letnich Igrzysk Olimpijskich 1936



</doc>
<doc id="77753" url="https://pl.wikipedia.org/wiki?curid=77753" title="Nomenklatura (polityka)">
Nomenklatura (polityka)

Nomenklatura (łac. "nomenclatura" – "mianowanie") – system obsadzania stanowisk kierowniczych w ZSRR i krajach bloku wschodniego oparty na rekomendacji partii komunistycznej, kosztem fasadowej roli organów przedstawicielskich.
W żargonie partyjnym nomenklatura oznaczała sformalizowany ściśle system mianowań na stanowiska. Mówiono np. że stanowisko majstra czy kierownika wydziału w zakładzie pracy jest w nomenklaturze Podstawowej Organizacji Partyjnej lub w nomenklaturze Komitetu Zakładowego PZPR (o zatrudnieniu konkretnej osoby decydował KZ PZPR, w praktyce zaś jego I sekretarz); stanowiska wyższe były w nomenklaturze wyższych instancji partyjnych (one decydowały o ich obsadzie) – Komitetu Fabrycznego, Uczelnianego, Dzielnicowego, Miejskiego, Powiatowego lub Wojewódzkiego.
O objęciu najwyższych lub szczególnie ważnych stanowisk państwowych, społecznych czy gospodarczych (spis zawierał około 300 tysięcy takich stanowisk) decydowały Wydziały Komitetu Centralnego lub nawet Sekretariat KC albo Biuro Polityczne (były one „w nomenklaturze KC”). Z reguły decyzję przygotowywał formalnie Wydział Kadr KC. Znacznie mniejsza była liczba członków oligarchii partyjnej, a więc najwyższej warstwy nomenklatury. W ZSRR było to około 3000 osób.
O obsadzie stanowisk ministerialnych decydowało Biuro Polityczne. W nomenklaturze Sekretariatu KC były np. wyższe stanowiska kierownicze w prasie centralnej, radiu i telewizji, stanowiska dyrektorów i zastępców dyrektorów departamentów w ministerstwach.
Warstwa ludzi, zwana potocznie nomenklaturą, miała szereg niedostępnych dla innych przywilejów – bardzo zresztą formalnie zróżnicowanych: od nieznacznie lepszych warunków wczasów po specjalne kliniki, sklepy i inne dobra.
W ZSRR przywileje nomenklatury były jeszcze większe. Szczególnie wśród nich wyróżniali się członkowie Komitetu Centralnego Komunistycznej Partii Związku Radzieckiego, funkcjonariusze KGB i żołnierze GRU.

</doc>
<doc id="77754" url="https://pl.wikipedia.org/wiki?curid=77754" title="Klasyfikacja medalowa Letnich Igrzysk Olimpijskich 1960">
Klasyfikacja medalowa Letnich Igrzysk Olimpijskich 1960

Letnie Igrzyska Olimpijskie 1960 (XVII Letnie Igrzyska Olimpijskie) były międzynarodowym wydarzeniem sportowym, które odbyło się w dniach 25 sierpnia do 11 września 1960 roku w Rzymie, który został wybrany na gospodarza w czerwcu 1955 roku. 83 kraje reprezentowało 5350 sportowców (4738 mężczyzn i 612 kobiet) występujących w 17 dyscyplinach.
Sześć krajów uczestniczyło w igrzyskach po raz pierwszy: Federacja Indii Zachodnich, Zjednoczona Republika Arabska, Maroko, San Marino, Tunezja i Sudan.
Najwięcej medali zdobyli reprezentanci Związku Radzieckiego, których dorobek w sumie wyniósł 43 złote medale, 29 srebrnych i 31 brązowych. Włochy, gospodarz imprezy, zdobyły 13 złotych medali (łącznie 36 wszystkich).
Siedem krajów po raz pierwszy w swojej historii zdobyło medale olimpijskie. Dla Iraku brąz zdobył Abdul Wahid Aziz w podnoszeniu ciężarów. Dla Tajwanu srebrny medal w dziesięcioboju zdobył Yang Chuan-kwang. Dla Maroka srebrny medal w biegu maratońskim zdobył Rhadi Ben Abdesselam. Dla Singapuru Tan Howe Liang zdobył srebrny medal w podnoszeniu ciężarów. Dla Etiopii w biegu maratoński złoty medal zdobył Abebe Bikila. Dla Zjednoczonej Republiki Arabskiej srebrny medal w zapasach zdobył Osman El-Sayed, a brązowy medal w boksie zdobył Abdel Moneim El-Gindy. Był to jednocześnie ostatni start tej reprezentacji na igrzyskach olimpijskich, gdyż rok później państwo rozpadło się. Dla Federacji Indii Zachodnich medale zdobyli George Kerr w biegu na 800 metrów oraz sztafeta 4 x 400 metrów w składzie George Kerr, Malcolm Spence, James Wedderburn, Keith Gardner. Także były to ostatnie igrzyska reprezentacji tego kraju.
Medale olimpijskie miały standardowy projekt "Trionfo" stosowany na igrzyskach pomiędzy 1928 a 1968 rokiem.
Tabele medalowe.
Tabela medalowa Letnich Igrzysk Olimpijskich 1960 bazuje na wyliczeniach Międzynarodowego Komitetu Olimpijskiego. Ranking jest ułożony najpierw według liczby złotych medali, następnie według srebrnych i brązowych. Jeżeli dwa lub więcej krajów zdobyło tyle samo medali mają tę samą pozycję w rankingu i są umieszczone w tabeli w porządku alfabetycznym. Źródłem informacji jest MKOL.
W gimnastyce dwóch zawodników zajęło trzecie miejsce w konkursie ćwiczeń na kółkach. Zatem w tej konkurencji wyjątkowo rozdano cztery medale. W boksie w każdej z konkurencji przyznawano dwa brązowe medale. W lekkoatletyce, w konkursie skoku wzwyż kobiet dwie zawodniczki zajęły drugie miejsce. Nie przyznano brązowego medalu.
Klasyfikacja państwowa.
Legenda:
Klasyfikacja państwowa według dyscyplin.
Boks.
Zawody w boksie rozpoczęły się już w dniu ceremonii otwarcia igrzysk, czyli 25 sierpnia, a zakończyły się 5 września. O medale walczyło 281 zawodników z 54 krajów w 10 kategoriach wagowych.
Najwięcej medali zdobyli Włosi i Polacy (po 7). 16 reprezentacji zdobyło przynajmniej jeden medal, a zwycięzcami klasyfikacji medalowej zostali Włosi, przed Amerykanami i Polakami.
Gimnastyka.
Zawody w gimnastyce rozpoczęły się 5 września, a zakończyły się w przedostatni dzień igrzysk, czyli 10 września. O medale walczyło 254 (130 mężczyzn, 124 kobiety) zawodników z 33 krajów w 14 konkurencjach.
Najwięcej medali zdobyli gimnastycy ze Związku Radzieckiego (26 medali), a najwięcej medali indywidualnie zdobył Borys Szachlin (7). Siedem reprezentacji zdobyło przynajmniej jeden medal. Zwycięzcami klasyfikacji medalowej zostali reprezentanci ZSRR, przed Japończykami i zawodnikami z Czechosłowacji.
Hokej na trawie.
Zawody w hokeju na trawie rozpoczęły się 26 sierpnia, a zakończyły się w ostatni dzień igrzysk, czyli 11 września. O medale walczyło 236 zawodników z 16 krajów.
Pierwsze miejsce wywalczyła ekipa Pakistanu, drugie miejsce zajęli reprezentanci Indii, zaś trzecią lokatę zajęła Hiszpania.
Jeździectwo.
Zawody w jeździectwie rozpoczęły się 5 września, a zakończyły się w przedostatni dzień igrzysk, czyli 10 września. O medale walczyło 159 (151 mężczyzn, 8 kobiet) zawodników z 29 krajów w 5 konkurencjach.
Najwięcej medali zdobyli Australijczycy, Włosi i Szwajcarzy (każda z ekip wywalczyła 3 medale); 8 reprezentacji zdobyło przynajmniej jeden medal, a zwycięzcami klasyfikacji medalowej zostali Australijczycy, przed Włochami i Niemcami.
Kajakarstwo.
Zawody w kajakarstwie rozpoczęły się 26 sierpnia, a zakończyły się 29 sierpnia. O medale walczyło 173 zawodników (145 mężczyzn, 28 kobiet) z 24 krajów w 7 konkurencjach.
Najwięcej medali zdobyli Węgrzy (6 medali); 8 reprezentacji zdobyło przynajmniej jeden medal, a zwycięzcą klasyfikacji medalowej została ekipa ZSRR, przed Węgrami i Niemcami. Polacy z dwoma brązowymi medalami zajęli 7. miejsce.
Kolarstwo.
Zawody w kolarstwie rozpoczęły się 26 sierpnia, a zakończyły się 29 sierpnia. O medale walczyło 297 zawodników z 48 krajów w 6 konkurencjach.
Najwięcej medali zdobyli Włosi (7 medali); cztery reprezentacje zdobyły medale, a zwycięzcami klasyfikacji medalowej zostali Włosi, przed reprezentantami ZSRR i Niemcami.
Koszykówka.
Zawody w koszykówce rozpoczęły się 26 sierpnia, a zakończyły się w przedostatni dzień igrzysk, czyli 10 września. O medale walczyło 192 koszykarzy z 16 krajów.
Pierwsze miejsce zajęła ekipa Stanów Zjednoczonych, drugie miejsce zdobyli reprezentanci ZSRR, zaś trzecią lokatę zajęli koszykarze z Brazylii.
Lekkoatletyka.
Zawody lekkoatletyczne rozpoczęły się 31 sierpnia, a zakończyły się 8 września. O medale walczyło 1016 zawodników (812 mężczyzn i 204 kobiety) z 72 krajów w 34 konkurencjach.
Najwięcej medali zdobyli Amerykanie (26 medali) zaś indywidualnie najwięcej medali zdobyła Wilma Rudolph z USA (3 medale); 20 reprezentacji zdobyło medale, a zwycięzcami klasyfikacji medalowej zostali Amerykanie, przed lekkoatletami z ZSRR i Niemcami. Polacy z dwoma złotymi, dwoma srebrnymi i trzema brązowymi medalami zajęli 4. miejsce.
Pięciobój nowoczesny.
Zawody pięcioboju nowoczesnego rozpoczęły się 26 sierpnia, a zakończyły się 31 sierpnia. O medale walczyło 60 zawodników z 23 krajów w 2 konkurencjach.
Najwięcej medali zdobyli Węgrzy (3 medale); 3 reprezentacje zdobyły medale, a zwycięzcami klasyfikacji medalowej zostali Węgrzy, przed pięcioboistami z ZSRR i Amerykanami.
Piłka nożna.
Zawody w piłce nożnej rozpoczęły się 26 sierpnia, a zakończyły się w przedostatni dzień igrzysk, czyli 10 września. O medale walczyło 235 piłkarzy z 16 krajów.
Pierwsze miejsce zajęła ekipa Jugosławii, drugie miejsce zajęli reprezentanci Danii, zaś trzecią lokatę wywalczyli piłkarze z Węgier.
Sporty wodne.
 Pływanie
Zawody w pływaniu rozpoczęły się 26 sierpnia, a zakończyły się 3 września. O medale walczyło 380 zawodników (236 mężczyzn, 144 kobiet) z 45 krajów w 15 konkurencjach.
Najwięcej medali zdobyli Amerykanie (15 medali); indywidualnie cztery medale zdobyła Amerykanka Chris von Saltza; 8 reprezentacji zdobyło medale, a zwycięzcami klasyfikacji medalowej zostali Amerykanie, przed Australijczykami i Brytyjczykami.
 Piłka wodna
Zawody w piłce wodnej rozpoczęły się w dniu otwarcia igrzysk, czyli 25 sierpnia, a zakończyły się 3 września. O medale walczyło 160 zawodników z 16 krajów.
Pierwsze miejsce zdobyła ekipa Włoch, drugie miejsce zajęli reprezentanci ZSRR, zaś trzecią lokatę zajęli zawodnicy z Węgier.
 Skoki do wody
Zawody w skokach do wody rozpoczęły się 26 sierpnia, a zakończyły się 2 września. O medale walczyło 74 zawodników (49 mężczyzn, 25 kobiet) z 24 krajów w 4 konkurencjach.
Najwięcej medali zdobyli Amerykanie (6 medali); 5 reprezentacji zdobyło medale, a zwycięzcami klasyfikacji medalowej zostali Amerykanie, przed Niemcami i Brytyjczykami.
Podnoszenie ciężarów.
Zawody w podnoszeniu ciężarów trwały jeden dzień - odbył się 7 września. O medale walczyło 172 zawodników z 53 krajów w 7 konkurencjach.
Najwięcej medali zdobyli Amerykanie i sztangiści z ZSRR (każda z ekip zdobyła 6 medali); 9 reprezentacji zdobyło medale, a zwycięzcami klasyfikacji medalowej zostali reprezentanci ZSRR, przed Amerykanami i Polakami.
Strzelectwo.
Zawody w strzelectwie rozpoczęły się 3 września i trwały do 10 września. O medale walczyło 313 zawodników z 59 krajów w 6 konkurencjach.
Najwięcej medali zdobyli Rosjanie (7 medali); 10 reprezentacji zdobyło medale, a zwycięzcami klasyfikacji medalowej zostali zawodnicy z ZSRR, przed Amerykanami i Niemcami.
Szermierka.
Zawody w szermierce rozpoczęły się 29 sierpnia i trwały do 8 września. O medale walczyło 344 zawodników (266 mężczyzn, 78 kobiet) z 42 krajów w 8 konkurencjach.
Najwięcej medali zdobyli Rosjanie (7 medali); 8 reprezentacji zdobyło medale, a zwycięzcami klasyfikacji medalowej zostali sportowcy z ZSRR, przed Węgrami i Włochami. Polacy z jednym srebrnym medalem zajęli 6. miejsce w klasyfikacji medalowej.
Wioślarstwo.
Zawody w wioślarstwie rozpoczęły się 30 sierpnia i trwały do 3 września. O medale walczyło 410 zawodników z 33 krajów w 7 konkurencjach.
Najwięcej medali zdobyli wioślarze z ZSRR (5 medali); 11 reprezentacji zdobyło medale, a zwycięzcami klasyfikacji medalowej zostali Niemcy, przed wioślarzami radzieckimi i Amerykanami. Polska zajęła 9. miejsce z jednym brązowym medalem.
Zapasy.
Zawody w zapasach rozpoczęły się 26 sierpnia i trwały do 6 września. O medale walczyło 324 zawodników z 46 krajów w 16 konkurencjach. Polskę reprezentowało 12 zawodników, którzy zdobyli jeden medal.
Najwięcej medali zdobyła reprezentacja ZSRR (10 medali); niemiecki zapaśnik Wilfried Dietrich, zdobył dwa medale, najwięcej, spośród wszystkich zawodników; 16 reprezentacji zdobyło medale, a zwycięzcą klasyfikacji medalowej została Turcja, przed ZSRR i USA. Polacy zajęli ostatnie, 13. miejsce w klasyfikacji.
Żeglarstwo.
Zawody w żeglarstwie rozpoczęły się 29 sierpnia i trwały do 7 września. O medale walczyło 289 zawodników (288 mężczyzn i 1 kobieta) z 46 krajów w 5 konkurencjach.
Najwięcej medali zdobyli Duńczycy (3 medale); 11 reprezentacji zdobyło medale, a zwycięzcą klasyfikacji medalowej została Dania, przed ZSRR i USA.

</doc>
<doc id="77755" url="https://pl.wikipedia.org/wiki?curid=77755" title="Klasyfikacja medalowa Letnich Igrzysk Olimpijskich 1932">
Klasyfikacja medalowa Letnich Igrzysk Olimpijskich 1932



</doc>
<doc id="77756" url="https://pl.wikipedia.org/wiki?curid=77756" title="Klasyfikacja medalowa Letnich Igrzysk Olimpijskich 1928">
Klasyfikacja medalowa Letnich Igrzysk Olimpijskich 1928



</doc>
<doc id="77757" url="https://pl.wikipedia.org/wiki?curid=77757" title="Klasyfikacja medalowa Letnich Igrzysk Olimpijskich 1924">
Klasyfikacja medalowa Letnich Igrzysk Olimpijskich 1924



</doc>
<doc id="77758" url="https://pl.wikipedia.org/wiki?curid=77758" title="Klasyfikacja medalowa Letnich Igrzysk Olimpijskich 1920">
Klasyfikacja medalowa Letnich Igrzysk Olimpijskich 1920



</doc>
<doc id="77759" url="https://pl.wikipedia.org/wiki?curid=77759" title="Klasyfikacja medalowa Letnich Igrzysk Olimpijskich 1912">
Klasyfikacja medalowa Letnich Igrzysk Olimpijskich 1912



</doc>
<doc id="77760" url="https://pl.wikipedia.org/wiki?curid=77760" title="Ankra">
Ankra



</doc>
<doc id="77761" url="https://pl.wikipedia.org/wiki?curid=77761" title="Klasyfikacja medalowa Letnich Igrzysk Olimpijskich 1908">
Klasyfikacja medalowa Letnich Igrzysk Olimpijskich 1908

Letnie Igrzyska Olimpijskie 1908 (IV Letnie Igrzyska Olimpijskie) były międzynarodowym wydarzeniem sportowym, które odbyło się w dniach 27 kwietnia – 13 lipca 1908 roku w Londynie. Początkowo to Rzym miał być gospodarzem LIO 1908, jednak z powodu erupcji Wezuwiusza igrzyska przeniesiono do Londynu.
Dwadzieścia dwa kraje reprezentowało 2024 sportowców (1980 mężczyzn i 44 kobiety) występujących w 24 dyscyplinach. Program sportowy został rozbudowany aż do 24 dyscyplin (o sześć więcej, niż na poprzednich igrzyskach w Saint Louis), m.in. tak egzotycznych jak jeu de paume, rackets czy sport motorowodny, które po tym debiucie już nigdy nie wróciły do programu olimpijskich zmagań.
Trzy kraje uczestniczyły w igrzyskach po raz pierwszy: Australazja, Islandia oraz Finlandia.
Najwięcej medali zdobyli reprezentanci gospodarzy, których dorobek w sumie wyniósł 56 złotych medali, 51 srebrnych i 39 brązowych, zaś indywidualnie najwięcej medali zdobyli: Brytyjczycy Henry Taylor, Ben Jones, Josiah Ritchie, Ted Ranken, Amerykanie Mel Sheppard i Martin Sheridan oraz Szwed Oscar Swahn (wszyscy zdobyli po trzy medale). Natomiast najwięcej złotych medali wywalczyli Henry Taylor i Martin Sheridan (3 złote medale).
Cztery kraje po raz pierwszy w swojej historii zdobyły medale olimpijskie. Dla RPA w lekkoatletyce złoto zdobył Reggie Walker, a brąz Charles Hefferon. Dla Imperium Rosyjskiego złoty medal w łyżwiarstwie figurowym zdobył Nikołaj Panin, a dwa srebrne medale zdobyli zapaśnicy: Nikołaj Orłow i Aleksandr Pietrow. Dla Finlandii złoty medal w zapasach zdobył Verner Weckman, srebrny medal zdobył inny zapaśnik Yrjö Saarela, zaś brązowy medal zdobyła drużyna gimnastyczna składająca się z 26 zawodników. Ponadto brązowe medale zdobyli Verner Järvinen w lekkoatletyce i Arvo Lindén w zapasach. Dla Australazji złoty medal zdobyła australijska drużyna rugbystów, a pozostałe cztery medale zdobyli Australijczycy Frank Beaurepaire, który zdobył dwa medale w pływaniu (srebrny i brązowy), Snowy Baker, który zdobył srebro w boksie, oraz Nowozelandczyk Harry Kerr, który zdobył brąz w lekkoatletyce.
Medale olimpijskie zaprojektował Australijczyk Edgar Bertram Mackennal, zaś dyplomy John Bernard Partridge.
Tabele medalowe.
Poniżej znajdują się tabele medalowe Letnich Igrzysk Olimpijskich 1908 bazujące na wyliczeniach Międzynarodowego Komitetu Olimpijskiego. Ranking jest posortowany według liczby złotych medali, następnie brano pod uwagę srebrne i brązowe. Jeżeli dwa lub więcej krajów zdobyło tyle samo medali mają tę samą pozycję w rankingu i są umieszczone w tabeli w porządku alfabetycznym. Źródłem informacji jest MKOL, ale ta organizacja nie prowadzi ani nie popiera prowadzenia jakichkolwiek rankingów.
Klasyfikacja państwowa.
Legenda:
Klasyfikacja państwowa według dyscyplin.
Boks.
Zawody w boksie rozpoczęły się 27 października i zakończyły się tego samego dnia. O medale walczyło 42 zawodników z 4 krajów w 5 konkurencjach.
Najwięcej medali zdobyli bokserzy z Wielkiej Brytanii (14 medali). Dwie reprezentacje zdobyły przynajmniej jeden medal. Zwycięzcami klasyfikacji medalowej zostali reprezentanci Wielkiej Brytanii, przed Australazją.
Gimnastyka.
Zawody w gimnastyce rozpoczęły się 14 lipca, a zakończyły się 16 lipca. O medale walczyło 325 zawodników z 13 krajów w 2 konkurencjach.
Wszystkie 6 reprezentacji, które zdobyły medal, zdobyło po jednym medalu, a zwycięzcami klasyfikacji medalowej zostali ex aequo Włosi i Szwedzi, przed sklasyfikowanymi ex aequo Brytyjczykami i Norwegami.
Hokej na trawie.
Zawody w hokeju na trawie rozpoczęły się 29 października, a zakończyły się 31 października. O medale walczyło 68 zawodników z 3 krajów.
Wszystkie miejsca na podium zajęły drużyny z Wielkiej Brytanii. Dwie drużyny brytyjskie zajęły ex aequo trzecie miejsce, tak więc w tej konkurencji cztery drużyny otrzymały medale.
Jeu de paume.
Zawody w jeu de paume rozpoczęły się 18 maja a zakończyły się 23 maja. O medale walczyło 11 zawodników z 2 krajów.
Najwięcej medali zdobyli Brytyjczycy (2 medale). Zwycięzcami klasyfikacji medalowej zostali reprezentanci Stanów Zjednoczonych, przed Wielką Brytanią.
Kolarstwo.
Zawody w kolarstwie rozpoczęły się 13 lipca, a zakończyły się 18 lipca. O medale walczyło 97 zawodników z 11 krajów w 6 konkurencjach.
Najwięcej medali zdobyli Brytyjczycy (9 medali), zaś indywidualnie najwięcej medali zdobył Brytyjczyk Ben Jones (3 medale); 5 reprezentacji zdobyło medale, a zwycięzcami klasyfikacji medalowej zostali Brytyjczycy, przed Francuzami i Niemcami.
Lacrosse.
Zawody w lacrosse rozpoczęły się 24 października i zakończyły się tego samego dnia. O złoty medal walczyło 24 zawodników z 2 krajów.
Zwyciężyła drużyna Kanady przed ekipą z Wielkiej Brytanii
Lekkoatletyka.
Zawody lekkoatletyczne rozpoczęły się 13 lipca, a zakończyły się 25 lipca. O medale walczyło 431 zawodników z 20 krajów w 26 konkurencjach.
Najwięcej medali zdobyli Amerykanie (34 medale) zaś indywidualnie najwięcej medali zdobyli Amerykanie Mel Sheppard i Martin Sheridan (oboje zdobyli po 3 medale) ; 13 reprezentacji zdobyło medale, a zwycięzcami klasyfikacji medalowej zostali Amerykanie, przed Brytyjczykami i Szwedami.
Łucznictwo.
Zawody w łucznictwie rozpoczęły się 17 lipca, a zakończyły się dzień później. O medale walczyło 57 zawodników (32 mężczyzn i 25 kobiet) z 3 krajów w 3 konkurencjach.
Najwięcej medali zdobyli Brytyjczycy (5). Zwycięzcami klasyfikacji medalowej zostali Brytyjczycy, przed Francuzami i Amerykanami.
Łyżwiarstwo figurowe.
Zawody w łyżwiarstwie figurowym rozpoczęły się 28 października, a zakończyły się dzień później. O medale walczyło 21 zawodników (14 mężczyzn, 7 kobiet) z 6 krajów w 4 konkurencjach.
Najwięcej medali zdobyli Brytyjczycy (6 medali), zaś indywidualnie najwięcej medali zdobyła Brytyjka Madge Syers-Cave (2 medale); 4 reprezentacje zdobyły medale, a zwycięzcami klasyfikacji medalowej zostali Brytyjczycy, przed Szwedami i Niemcami.
Piłka nożna.
Zawody w piłce nożnej rozpoczęły się 19 października, a zakończyły się 24 października. O medale walczyło 72 zawodników z 5 krajów.
Pierwsze miejsce zajęli Brytyjczycy przed Danią i Holandią.
Piłka wodna.
Zawody w piłce wodnej rozpoczęły się 15 lipca, a zakończyły się 19 lipca. O medale walczyło 28 zawodników z 4 krajów.
Pierwsze miejsce zajęli Brytyjczycy przed Belgią i Szwecją.
Pływanie.
Zawody w pływaniu rozpoczęły się 13 lipca, a zakończyły się 25 lipca. O medale walczyło 100 zawodników z 13 krajów w 6 konkurencjach.
Najwięcej medali zdobyli Brytyjczycy (7 medali) zaś indywidualnie najwięcej medali zdobył Brytyjczyk Henry Taylor (3 medale) ; 8 reprezentacji zdobyło medale, a zwycięzcami klasyfikacji medalowej zostali Brytyjczycy, przed Amerykanami i Niemcami.
Polo.
Zawody w polo rozpoczęły się 18 czerwca, a zakończyły się 21 czerwca. O medale walczyło 12 zawodników z 1 kraju.
Wszystkie miejsca na podium zajęły drużyny z Wielkiej Brytanii. Dwie drużyny zostały sklasyfikowane na drugim miejscu. Nie przyznano brązowych medali.
Przeciąganie liny.
Zawody w przeciąganiu liny rozpoczęły się 17 lipca, a zakończyły się dzień później. O medale walczyło 40 zawodników z 3 krajów.
Wszystkie miejsca na podium zajęły drużyny z Wielkiej Brytanii, a tym samym zwyciężyli w klasyfikacji medalowej.
Rackets.
Zawody w rackets rozpoczęły się 27 kwietnia, a zakończyły się 1 maja. O medale walczyło 7 zawodników z 1 kraju.
Wszystkie miejsca na podium zajęły drużyny z Wielkiej Brytanii, a tym samym zwyciężyli w klasyfikacji medalowej.
Rugby union.
Zawody w rugby odbyły się 26 października. O złoty medal walczyło 30 zawodników z 2 krajów.
Zwyciężyła drużyna Australazji przed zespołem z Wielkiej Brytanii.
Skoki do wody.
Zawody w skokach do wody rozpoczęły się 14 lipca, a zakończyły się 24 lipca. O medale walczyło 39 zawodników z 9 krajów w 2 konkurencjach.
Najwięcej medali zdobyli Niemcy i Szwedzi (po 3 medale). Zwycięzcami klasyfikacji medalowej zostali ex aequo Niemcy i Szwedzi, przed Amerykanami.
Sporty motorowodne.
Zawody w sportach motorowodnych rozpoczęły się 28 sierpnia a zakończyły się dzień później. O medale walczyło 14 zawodników (13 mężczyzn, 1 kobieta) z 2 państw w 3 konkurencjach.
Najwięcej medali zdobyli Brytyjczycy, którzy zwyciężyli w klasyfikacji medalowej przed Francją.
Strzelectwo.
Zawody w strzelectwie rozpoczęły się 8 lipca, a zakończyły się 11 lipca. O medale walczyło 215 zawodników z 14 krajów w 15 konkurencjach.
Najwięcej medali zdobyli Brytyjczycy (21 medali) zaś indywidualnie najwięcej medali zdobyli Brytyjczyk Ted Ranken i Szwed Oscar Swahn (oboje zdobyli po 3 medale) ; 8 reprezentacji zdobyło medale, a zwycięzcami klasyfikacji medalowej zostali Brytyjczycy, przed Amerykanami i Szwedami.
Szermierka.
Zawody w szermierce rozpoczęły się 17 lipca, a zakończyły się 24 lipca. O medale walczyło 131 zawodników z 14 krajów w 4 konkurencjach.
Najwięcej medali zdobyli Francuzi (4 medale); 6 reprezentacji zdobyło medale, a zwycięzcami klasyfikacji medalowej zostali Francuzi, przed Węgrami i sklasyfikowanym ex aequo reprezentacjom Włoch i Wielkiej Brytanii.
Tenis ziemny.
Zawody w tenisie ziemnym rozpoczęły się 6 maja, a zakończyły się 11 lipca. O medale walczyło 50 zawodników (40 mężczyzn i 10 kobiet) z 10 krajów w 3 konkurencjach.
Najwięcej medali zdobyli Brytyjczycy (15 medali) zaś indywidualnie najwięcej medali zdobył Brytyjczyk Josiah Ritchie (3 medale) ; 3 reprezentacje zdobyło medale, a zwycięzcami klasyfikacji medalowej zostali Brytyjczycy, przed Niemcami i Szwedami.
Wioślarstwo.
Zawody w wioślarstwie rozpoczęły się 28 lipca, a zakończyły się 31 lipca. O medale walczyło 81 zawodników z 8 krajów w 4 konkurencjach.
Najwięcej medali zdobyli gospodarze (8 medali); 6 reprezentacji zdobyło medale, a zwycięzcami klasyfikacji medalowej zostali Brytyjczycy, przed Belgami i Kanadą.
Zapasy.
Zawody w zapasach rozpoczęły się 20 lipca, a zakończyły się 25 lipca. O medale walczyło 115 zawodników z 15 krajów w 9 konkurencjach.
Najwięcej medali zdobyli Brytyjczycy (11 medali) zaś indywidualnie najwięcej medali zdobył reprezentant gospodarzy George de Relwyskow (2 medale) ; 10 reprezentacji zdobyło medale, a zwycięzcami klasyfikacji medalowej zostali Brytyjczycy, przed Amerykanami i Finami.
Żeglarstwo.
Zawody w żeglarstwie rozpoczęły się 27 lipca, a zakończyły się 12 sierpnia. O medale walczyło 64 zawodników (63 mężczyzn, 1 kobieta) z 5 krajów w 4 konkurencjach.
Najwięcej medali zdobyli Brytyjczycy (6 medali); 4 reprezentacje zdobyły medale, a zwycięzcami klasyfikacji medalowej zostali Brytyjczycy, przed sklasyfikowanymi ex aequo Belgami i Szwedami.

</doc>
<doc id="77762" url="https://pl.wikipedia.org/wiki?curid=77762" title="Ankier">
Ankier



</doc>
<doc id="77763" url="https://pl.wikipedia.org/wiki?curid=77763" title="Klasyfikacja medalowa Letnich Igrzysk Olimpijskich 1904">
Klasyfikacja medalowa Letnich Igrzysk Olimpijskich 1904

Legenda:

</doc>
<doc id="77764" url="https://pl.wikipedia.org/wiki?curid=77764" title="Klasyfikacja medalowa Letnich Igrzysk Olimpijskich 1900">
Klasyfikacja medalowa Letnich Igrzysk Olimpijskich 1900

Letnie Igrzyska Olimpijskie 1900 odbyły się w Paryżu pomiędzy 14 maja a 28 października jako część Wielkiej Wystawy 1900 roku. Brało w nich udział około 997 zawodników z 24 krajów, którzy rywalizowali w 89 konkurencjach w 20 dyscyplinach sportowych. Po raz pierwszy uczestniczyły w nich kobiety. Medale zdobyli sportowcy z 20 państw, w tym ci, którzy rywalizowali w drużynach mieszanych. Najwięcej medali zdobyli gospodarze igrzysk - Francuzi (26 złotych, 41 srebrnych i 34 brązowych). Dziesięć reprezentacji po raz pierwszy w swojej historii zdobyło medale olimpijskie. Były to: Belgia, Hiszpania, Indie, Królestwo Czech, Kanda, Kuba, Meksyk, Norwegia, Szwecja i Włochy. Żadnego medalu nie wygrała natomiast Grecja, która w poprzednich igrzyskach zdobyła ich najwięcej.
Klasyfikacja medalowa.
Poniżej znajduje się tabela medalowa Letnich Igrzysk Olimpijskich 1900 bazująca na wyliczeniach Międzynarodowego Komitetu Olimpijskiego. Ranking jest posortowany według liczby złotych medali, następnie brano pod uwagę srebrne i brązowe. Jeżeli dwa lub więcej krajów zdobyło tyle samo medali mają tę samą pozycję w rankingu i są umieszczone w tabeli w porządku alfabetycznym. Źródłem informacji jest MKOl, ale ta organizacja nie prowadzi ani nie popiera prowadzenia jakichkolwiek rankingów.
Legenda:
Klasyfikacja państwowa według dyscyplin.
Basque pelota.
Zawody w basque pelocie rozegrane zostały 14 czerwca. O medale walczyły drużyny Hiszpanii i Francji. Każda drużyna składała się z dwóch zawodników.
Gimnastyka.
Zawody w gimnastyce rozegrane zostały w dniach 29-30 lipca. O medale walczyło 135 zawodników z 8 reprezentacji w jednej konkurencji - wieloboju indywidualnym mężczyzn. Wszystkie trzy medale zdobyli gimnastycy z Francji.
Golf.
Zawody w golfie rozegrane zostały w dniach 2-3 października. O medale walczyło 22 zawodników z 4 reprezentacji w dwóch konkurencjach. Wszystkie złote medale zdobyły Stany Zjednoczone.
Jeździectwo.
Zawody w jeździectwie rozegrane zostały w dniach 29 maja, 31 maja i 2 czerwca. Nie jest znana dokładna liczba zawodników biorących udział w zawodach, jednak szacuje się, że było ich od 37 do 64. Rywalizowali oni w trzech konkurencjach. Rozegrane zostały także dwie konkurencje nieolimpijskie (łączenie jazdy konnej z polowaniem i powożenie zaprzęgami konnymi).
Po dwa medale zdobyli Belg Georges van der Poële i Włoch Giovanni Giorgio Trissino.
Kolarstwo.
Zawody w kolarstwie rozegrane zostały w dniach 11, 13 i 15 września. O medale walczyło 72 zawodników z 6 reprezentacji w 2 konkurencjach. W trakcie igrzysk olimpijskich odbyło się także trzynaście innych wydarzeń w kolarstwie, które nie są uznawane przez Międzynarodowy Komitet Olimpijski.
Pięć na sześć medali, w tym wszystkie złote, zdobyli zawodnicy z Francji.
Krokiet.
Zawody w krokiecie rozegrane zostały w dniach 28 czerwca i 4 lipca. O medale walczyło 10 zawodników (9 Francuzów i 1 Belg) w 3 konkurencjach.
Wszystkie medale zdobyli sportowcy z Francji.
Krykiet.
Zawody w krykiecie rozegrane zostały w dniach 19-20 sierpnia. O medale walczyły dwa zespoły: Devon and Somerset Wanderers z Wielkiej Brytanii i Union des Sociétés Françaises de Sports Athlétiques z Francji. Każda drużyna składała się z 12 zawodników.
Lekkoatletyka.
Zawody w lekkoatletyce rozegrane zostały w dniach 14-16 lipca, 19 lipca oraz 22 lipca. O medale walczyło 117 zawodników z 15 reprezentacji w 23 konkurencjach.
Indywidualnie najwięcej medali (5) zdobyli dwaj amerykańscy lekkoatleci - Irving Baxter i Walter Tewksbury, najwięcej złotych medali (4) zdobył natomiast Amerykanin Alvin Kraenzlein.
Łucznictwo.
Finałowe zawody w łucznictwie rozegrane zostały w dniach 15-16 lipca oraz 14 sierpnia. O medale walczyło 153 zawodników z 3 reprezentacji w 6 konkurencjach. W trakcie igrzysk olimpijskich odbyło się także wiele innych wydarzeń w łucznictwie, m.in. mistrzostwa świata i Game Shooting, które nie są uznawane przez Międzynarodowy Komitet Olimpijski.
Indywidualnie najwięcej medali (3) zdobył belgijski łucznik Hubert van Innis. Zdobył on także największą liczbę złotych medali (2).
Piłka nożna.
Zawody w piłce nożnej rozegrane zostały 20 i 23 października. O medale walczyły trzy drużyny: Université Libre de Bruxelles z Belgii, USFSA XI z Francji i Upton Park FC z Wielkiej Brytanii. Drużyna z Belgii w składzie miała 12 zawodników, w tym Camille'a Van Hoordena, który ani razu nie pojawił się na boisku i nie otrzymał olimpijskiego medalu, drużyna z Francji - 13 zawodników, natomiast drużyna z Wielkiej Brytanii - 11 zawodników.
Podczas igrzysk olimpijskich piłka nożna była sportem pokazowym, jednak Międzynarodowy Komitet Olimpijski postanowił przyznać medale zespołom, które wzięły udział w zawodach.
Piłka wodna.
Zawody w piłce wodnej rozegrane zostały w dniach 11-12 sierpnia. O medale walczyło 7 zespołów - 4 z Francji oraz po jednym z Belgii, Cesarstwa Niemieckiego oraz Wielkiej Brytanii. Według Międzynarodowego Komitetu Olimpijskiego w rozgrywkach brało udział 46 sportowców, jednak w rzeczywistości było ich 63. Za medalistów MKOl uznaje jedynie siedmiu podstawowych zawodników z każdej z drużyn, które zdobyły medale. W turnieju nie rozegrano meczu o 3. miejsce, przez co przyznano dwa brązowe medale.
Pływanie.
Zawody w piłce wodnej odbyły się 11, 12, 15 i 19 sierpnia. O medale walczyło 76 zawodników z 15 reprezentacji w 7 konkurencjach.
Indywidualnie po dwa złote medale zdobyli Brytyjczyk John Arthur Jarvis, Australijczyk Frederick Lane oraz Niemiec Ernst Hoppenberg (jeden medal drużynowo).
Polo.
Zawody w polo rozegrane zostały 28 maja, 31 maja i 2 czerwca. O medale walczyło 5 zespołów: Foxhunters Hurlingham i BLO Polo Club Rugby składające się z zawodników amerykańskich i brytyjskich, Bagatelle Polo Club de Paris składający się z 3 Francuzów i 1 Brytyjczyka, francuski Compiègne Polo Club oraz Meksyk. W turnieju uczestniczyło 20 sportowców. W skład drużyny Foxhunters Hurlingham wchodziło 5 zawodników, pozostałe drużyny miały po 4 graczy. Zawodnik Foxhunters Hurlingham - John Beresford - nie został zamieszczony w oficjalnej bazie medalistów olimpijskich Międzynarodowego Komitetu Olimpijskiego.
W turnieju nie został rozegrany mecz o 3. miejsce, z tego względu przyznano dwa brązowe medale.
Przeciąganie liny.
Zawody w przeciąganiu liny odbyły się 16 lipca. O medale walczyły dwa zespoły: drużyna mieszana złożona z zawodników z Danii i Szwecji oraz Francja. Każdy z zespołów składał się z 6 zawodników.
Rugby union.
Zawody w rugby union rozegrane zostały w dniach 14 i 18 października. O medale walczyły trzy zespoły: Cesarstwa Niemieckiego, Francji i Wielkiej Brytanii. W zawodach uczestniczyło 47 zawodników. Drużyna Francji liczyła 17 zawodników, natomiast drużyny Cesarstwa Niemieckiego i Wielkiej Brytanii po 15. W turnieju nie rozegrano meczu pomiędzy Cesarstwem Niemieckim a Wielką Brytanią, przez co przyznano dwa srebrne medale.
Strzelectwo.
Zawody w strzelectwie rozegrane zostały w dniach 3-5 sierpnia. O medale walczyło 75 zawodników z 9 reprezentacji w 9 konkurencjach. W trakcie igrzysk olimpijskich rozegrane zostały także konkurencje, które nie są uznawane przez Międzynarodowy Komitet Olimpijski, m.in. strzelanie do żywych ptaków.
Szermierka.
Zawody w szermierce rozegrane zsotały pomiędzy 14 maja a 27 czerwca. O medale walczyło 276 zawodników z 19 reprezentacji w 7 konkurencjach (reprezentacje Haiti, Iranu i Peru nie są uznawane przez MKOl).
Indywidualnie najwięcej złotych medali (2) zdobył Francuz Albert Ayat.
Tenis ziemny.
Zawody w tenisie ziemnym rozegrane zostały w dniach 6 i 11 lipca. O medale walczyło 26 zawodników z 4 reprezentacji w 4 konkurencjach.
Wszystkie złote medale zdobyli zawodnicy z Wielkiej Brytanii.
Wioślarstwo.
Zawody w wioślarstwie rozegrane zostały w dniach 25-26 sierpnia. O medale walczyło 108 zawodników z 8 reprezentacji w 4 konkurencjach.
Żeglarstwo.
Zawody w żeglarstwie rozegrane zostały w dniach 20-27 maja i 1-5 sierpnia. O medale walczyło 177 zawodników z 7 reprezentacji w 10 konkurencjach.
Klasyfikacja kontynentalna.
Do klasyfikacji kontynentalnej nie wliczone zostały medale zdobyte przez drużyny mieszane (ZZX).

</doc>
<doc id="77765" url="https://pl.wikipedia.org/wiki?curid=77765" title="Klasyfikacja medalowa Letnich Igrzysk Olimpijskich 1896">
Klasyfikacja medalowa Letnich Igrzysk Olimpijskich 1896

Klasyfikacja medalowa Letnich Igrzysk Olimpijskich 1896 – zestawienie państw według liczby zdobytych medali podczas Letnich Igrzysk Olimpijskich 1896, znanych także jako I Letnie Igrzyska Olimpijskie. To międzynarodowe wydarzenie sportowe odbywało się od 6 do 15 kwietnia 1896 w Atenach.
Zawody te rozegrano na wzór starożytnych igrzysk greckich organizowanych w Olimpii do roku 393 n.e., kiedy to zostały zniesione przez ostatniego cesarza rzymskiego Teodozjusza I ze względu na przejaw kultu bogów pogańskich. Pierwszymi zawodami na wzór igrzysk greckich był festiwal „L'Olympiade de la République” mający miejsce podczas rewolucji francuskiej, odbywający się w Paryżu w latach 1796–1798. Przez następne lata organizowano imprezy sportowe na wzór igrzysk m.in. w Grecji, gdzie rozgrywano zawody od 1859 do 1889 pod patronatem biznesmena Ewangelosa Zapasa i jego kuzyna Konstandinosa Zapasa. Pomiędzy 16 a 24 czerwca 1894 podczas kongresu powołanego przez Pierre’a de Coubertina na paryskiej Sorbonie, którego celem było utworzenie ruchu olimpijskiego, powołano do życia Międzynarodowy Komitet Olimpijski oraz wybrano Ateny na gospodarza pierwszych igrzysk nowożytnych.
W wyniku późno wysyłanych zaproszeń (w grudniu 1895) pozostawiono mało czasu na przygotowania reprezentacji poszczególnym krajom. W igrzyskach w sumie wzięło udział 241 zawodników z 14 reprezentacji uczestniczących w 9 dyscyplinach sportowych. Uczestnikami w pierwszych nowożytnych igrzyskach były: Australia, Austria, Bułgaria, Chile, Dania, Francja, Grecja, Cesarstwo Niemieckie, Stany Zjednoczone, Szwajcaria, Szwecja, Węgry, Wielka Brytania, Włochy i drużyna mieszana.
Pierwszym finałem rozgrywanym w dniu otwarcia igrzysk był trójskok. Wygrał go Amerykanin James Connolly, który tym samym został pierwszym mistrzem igrzysk nowożytnych.
Najwięcej medali osiągnął Niemiec Hermann Weingärtner, zdobywając sześć medali w gimnastyce: trzy złote, dwa srebrne i jeden brązowy. Najwięcej złotych medali wywalczył Niemiec Carl Schuhmann, zostając czterokrotnym mistrzem olimpijskim, wygrywając z drużyną ćwiczenia na drążku i na poręczy, zaś indywidualnie w skoku przez konia oraz w zapasach w stylu klasycznym.
Najwięcej medali wywalczyli reprezentanci gospodarzy igrzysk, zdobywając 10 złotych, 17 srebrnych i 10 brązowych medali. Najwięcej złotych medali (11) zdobyli reprezentanci Stanów Zjednoczonych.
Medale olimpijskie zostały zaprojektowane przez Jules'a Chaplaina i Nikiforosa Litrasa, a dyplom zaprojektował grecki malarz Nikolaos Jizis
Tabele medalowe.
Poniżej znajdują się tabele medalowe Letnich Igrzysk Olimpijskich 1896, które bazują na wyliczeniach Międzynarodowego Komitetu Olimpijskiego. Ranking jest posortowany według liczby złotych medali, następnie brano pod uwagę srebrne i brązowe. Źródłem informacji jest MKOL, ale organizacja ta nie prowadzi ani nie popiera prowadzenia jakichkolwiek rankingów.
Klasyfikacja państwowa.
Legenda:
Klasyfikacja państwowa według dyscyplin.
Gimnastyka.
Zawody w gimnastyce rozpoczęły się 9 kwietnia, a zakończyły się 11 kwietnia. O medale w 8 konkurencjach walczyło 71 zawodników z 8 lub 9 reprezentacji.
Najwięcej medali zdobyli gimnastycy z Cesarstwa Niemieckiego (10 medali), a najwięcej medali indywidualnie zdobył Hermann Weingärtner (6). Trzy reprezentacje zdobyły medale. Zwycięzcami klasyfikacji medalowej zostali reprezentanci Cesarstwa Niemieckiego, przed Grekami i Szwajcarami.
W konkurencjach ćwiczenia na drążku, ćwiczenia na poręczach oraz ćwiczenia na koniu z łękami przyznano tylko złoty i srebrny medal. Wyniki pozostałych uczestników nie są znane.
Natomiast w konkurencji ćwiczeń na poręczach drużynowo wystartowała tylko jedna reprezentacja – Cesarstwa Niemieckiego i tym samym zdobyła złoty medal.
Kolarstwo.
Zawody w kolarstwie rozpoczęły się 8 kwietnia, a zakończyły 13 kwietnia. O medale w 6 konkurencjach walczyło 19 zawodników z 5 krajów.
Najwięcej medali zdobyli Francuzi (6 medali). Indywidualnie najwięcej medali zdobyli Paul Masson i Adolf Schmal (po 3 medale).
W wyścigu na 100 km zawody ukończyli tylko Léon Flameng i Jeorjos Koletis, w wyścigu dwunastogodzinnym do mety także dojechało dwóch zawodników: Adolf Schmal przed Frankiem Keepingiem.
Lekkoatletyka.
Zawody lekkoatletyce rozpoczęły się 6 kwietnia, a zakończyły się 10 kwietnia. O medale w 12 konkurencjach walczyło 63 zawodników z 9 krajów.
Zwycięzcami klasyfikacji medalowej zostali Amerykanie (17 medali), przed lekkoatletami z Australii i Grekami. Zaś indywidualnie najwięcej medali zdobył Robert Garrett z USA (4 medale).
W konkurencji skoku wzwyż przyznano dwa srebrne medale, dla Roberta Garretta i Jamesa Connolly’ego. W finale biegu na 110 m przez płotki wystartowało dwóch z czterech zgłoszonych zawodników, ponieważ w tym czasie Frantz Reichel był pomocnikiem Albina Lermusiaux w biegu maratońskim, a Welles Hoyt przygotowywał się do startu w skoku o tyczce. Hoyt z wynikiem 3,30 m zwyciężył w tej konkurencji pokonując o 10 cm swojego rodaka Alberta Tylera, a Ewangelos Damaskos i Joanis Teodoropulos zdobyli brązowe medale. W biegu na 100 m zdobywcami brązowych medali zostali Francis Lane i Alajos Szokolyi osiągając taki sam rezultat – 12,6 sekundy.
Pływanie.
Zawody w pływaniu odbyły się 11 kwietnia. O medale w 4 konkurencjach walczyło 14 zawodników z 4 krajów.
Najwięcej medali zdobyli Grecy (6 medali), a indywidualnie najwięcej medali wywalczył Alfréd Hajós (2 medale).
Podnoszenie ciężarów.
Zawody w podnoszeniu ciężarów odbyły się 7 kwietnia. O medale w 2 konkurencjach walczyło 7 zawodników z 5 krajów.
Najwięcej medali zdobyły reprezentacje Wielkiej Brytanii, Danii i Grecji (po 2 medale), zaś indywidualnie najlepsi okazali się Launceston Elliot i Viggo Jensen (2 medale).
Strzelectwo.
Zawody w strzelectwie rozpoczęły się 8 kwietnia i trwały do 10 kwietnia. O medale w 5 konkurencjach walczyło 38 zawodników z 7 krajów.
Najwięcej medali zdobyli reprezentanci gospodarzy (9 medali), przed Amerykanami i Duńczykami. Najwięcej medali indywidualnie zdobył Grek Joanis Frangudis (3 medale).
Szermierka.
Zawody w szermierce rozpoczęły się 7 kwietnia, a zakończyły się 9 kwietnia. O medale w 3 konkurencjach walczyło 15 zawodników z 4 krajów.
Najwięcej medali zdobyli gospodarze (4 medale), przed Francuzami i Duńczykami.
Turniej zawodowych florecistów, był jedną konkurencją na tych igrzyskach, wyłącznie dla profesjonalistów. Zgłosiło się 2 zawodników: Leonidas Pirgos i Jean Maurice Perronet, wygrał Leonidas Pirgos wynikiem 3-1.
Tenis ziemny.
Zawody w tenisie rozpoczęły się 8 kwietnia i trwały do 11 kwietnia. O medale w 2 konkurencjach walczyło 13 zawodników z 6 reprezentacji.
Najwięcej medali zdobyła reprezentacja zespołu mieszanego (3 medale), a indywidualnie John Pius Boland (2 medale).
W grze pojedynczej brązowe medale przyznawano zawodnikom, którzy przegrali w półfinałach.
Zapasy.
Zawody w zapasach w stylu klasycznym rozpoczęły się 10 kwietnia i trwały dwa dni. O medale walczyło 5 zawodników z 4 krajów.
Najwięcej medali zdobyła reprezentacja Grecji (2 medale) a mistrzem olimpijskim został niemiecki gimnastyk Carl Schuhmann.

</doc>
<doc id="77781" url="https://pl.wikipedia.org/wiki?curid=77781" title="Reichssicherheitshauptamt">
Reichssicherheitshauptamt

Reichssicherheitshauptamt ("RSHA", z niem. "Główny Urząd Bezpieczeństwa Rzeszy") – centrala państwowej policji bezpieczeństwa ("Sicherheitspolizei" – Sipo) i służby bezpieczeństwa ("Sicherheitsdienst" – SD), jeden z dwunastu urzędów SS.
Historia.
RSHA został utworzony 27 września 1939 na mocy rozkazu Heinricha Himmlera (obowiązującego od 1 października 1939). W skład RSHA wchodziła połączona "Tajna policja państwowa" Geheime Staatspolizei – „Gestapo”, policja kryminalna – Kriminalpolizei, czyli „Kripo” (Kripo i Gestapo łącznie nazywano Policją Bezpieczeństwa – Sipo, Sicherheitspolizei), oraz "służba bezpieczeństwa" Sicherheitsdienst, SD, której głównym zadaniem było badanie nastrojów społecznych w Rzeszy. RSHA wyróżniał się podwójnym podporządkowaniem, będąc jednocześnie jednym z głównych urzędów Reichsführung SS i departamentami Ministerstwa Spraw Wewnętrznych. Pierwszym szefem RSHA był Reinhard Heydrich (jako Szef Policji Bezpieczeństwa i Służby Bezpieczeństwa – "Chef der Sicherheitspolizei und des SD" w skrócie CSSD) od 1939, do swojej śmierci w 1942. Po śmierci Reinharda Heydricha, który zmarł w wyniku ran odniesionych podczas zamachu w Pradze, kierownictwo nad RSHA objął tymczasowo Bruno Streckenbach. Jego miejsce zajął w styczniu 1943 już na stałe Ernst Kaltenbrunner, sprawując owo stanowisko do końca wojny. Reichssicherheitshauptamt (RSHA) nadzorował również Einsatzgruppen – oddziały specjalne, które dopuściły się masowych mordów w krajach okupowanych przez III Rzeszę, zwłaszcza w Związku Radzieckim i Polsce.
Struktura.
RSHA dzielił się początkowo na 6, później na 7 departamentów (po niemiecku "Amt"):

</doc>
<doc id="77784" url="https://pl.wikipedia.org/wiki?curid=77784" title="William Baffin">
William Baffin

William Baffin (ur. prawdopodobnie 1584, zm. 23 stycznia 1622) – angielski żeglarz i odkrywca.
Życiorys.
Rozpoczął swoją odkrywczą karierę w 1612, gdy jako sternik wziął udział w wyprawie Charlesa Halla, która była kontynuacją wcześniejszych prób zmierzających do odnalezienia Przejścia Północno-Zachodniego. W 1615 i 1616 był sternikiem podobnej wyprawy, organizowanej przez Roberta Bylota. W jej czasie sprzyjające warunki atmosferyczne sprawiły, że płynąc Cieśniną Davisa, żeglarzom udało się przedostać przez zazwyczaj skute lodem wody do Morza Baffina i Cieśniny Smitha. Po zawróceniu na zachód wyprawa odkryła dwie nowe cieśniny: Jonesa i Lancastera (obydwaj byli przedsiębiorcami finansującymi wyprawę Baffina-Bylota). Wyprawa ta nie doprowadziła jednak do odkrycia przejścia. Po tych wyprawach William Baffin przeszedł na służbę Kompanii Wschodnioindyjskiej, gdzie pływał jako kapitan. W tym okresie przyczynił się do zbadania Morza Czerwonego i Zatoki Perskiej. Poczynił też istotne obserwacje astronomiczne, które prowadziły do nawigacji w oparciu o położenie księżyca. 
Zginął w 1622 w czasie swej drugiej podróży do Indii podczas oblężenia Ormuzu. 
W 1849 został opublikowany jego dziennik pokładowy w formie książkowej pod tytułem "Voyages towards the North-West".

</doc>
<doc id="77785" url="https://pl.wikipedia.org/wiki?curid=77785" title="Laska marszałkowska (Polska)">
Laska marszałkowska (Polska)

Laska marszałkowska – symbol władzy marszałków wielkich koronnych, sejmowych, sejmikowych i trybunalskich. Po raz pierwszy pojawiła się w Polsce w XIV wieku.
Był to kij, mniej więcej wysokości dorosłego człowieka, ozdobiony okuciami, masą perłową, kością, drogimi kamieniami.
Była zwykle niesiona przed królem podczas uroczystych pochodów, z nią marszałek przewodniczył zgromadzeniom sejmu i senatu oraz ceremoniom dworskim. Miała nie tylko znaczenie symboliczne, często uderzaniem nią w podłogę marszałek uciszał zbyt burzliwie obradujących posłów.
Obecnie w polskim parlamencie marszałek Sejmu i marszałek Senatu posługują się nią tylko w dwóch sytuacjach: trzykrotne uderzenie laski marszałkowskiej w podłogę otwiera i zamyka obrady sejmu i senatu.
Zwrot „wnieść projekt do laski marszałkowskiej” oznacza – wnieść oficjalnie projekt ustawy lub uchwały do rozpatrzenia przez Sejm.
Rodzaje lasek i ich znaczenie.
Laska od czasów najdawniejszych była godłem władzy i dostojeństwa. W epoce kamiennych narzędzi spotykamy gałki z kamienia, mające otwór do osadzenia na kiju, które służyły jako godła.

</doc>
<doc id="77787" url="https://pl.wikipedia.org/wiki?curid=77787" title="Masa perłowa">
Masa perłowa

Masa perłowa (albo macica perłowa) – wewnętrzna, silnie iryzująca warstwa (hipostrakum) muszli niektórych małżów np. perłopławów, ślimaków lub łodzików używana jako tworzywo dekoracyjne.
Składa się z prostopadle ustawionych kryształów aragonitu i niewielkiej ilości konchioliny w szczelinach między kryształami aragonitu. Barwa biała, srebrzysta, kremowa oraz najbardziej cenione na rynku: niebieskawa, zielonkawa, różowa. Twardość w skali Mohsa waha się między 2,5 a 4,5.
Producenci masy perłowej.
Głównymi producentami najładniejszej masy perłowej wykorzystywanej na rynkach światowych są morskie małże (zwłaszcza "Pinctada", "Pteria", "Pinna", "Placuna", "Tridacna") i ślimaki (głównie "Haliotis", "Trochus", "Strombus", "Turbo"). Ładną masę perłową uzyskiwano też z małży słodkowodnych (perłoródki rzecznej, Anodonta, Unio) i łodzików. Najczęściej używa się macicy perłowej perłopławów (rodzaj "Pteria"), zatem głównymi dostawcami są farmy hodowlane pereł. Podstawową barwą jest zwykle biel; dla macicy perłowej z Tahiti – naturalnie ciemny kolor. Lśniąca niebieskozielono macica perłowa małża uchowca "Haliotis australis" (zwanego Paua) z Nowej Zelandii była przez Maorysów wykorzystywana do inkrustacji mistycznych rzeźb. Od pewnego czasu macica perłowa tych małżów znajduje zastosowanie również w zachodnim świecie, przede wszystkim do wyrobu modnej biżuterii. Ze względu na podobne efekty barwne jak u opalu, w handlu nazywa się ją "opalem morskim". Muszle o kolorowo zabarwionej masie perłowej (błękit, zieleń) należą do słuchotek (ślimaków z rodzaju "Haliotis") żyjących wokół Ameryki i Nowej Zelandii.
Zastosowanie.
W Chinach od XIII w. wkładano do wnętrza żywych małży słodkowodnych figurki (np. Buddy) lub inne przedmioty i wyjmowano je po okresie do 3 lat, gdy figurki zostały już otoczone przez małża masą perłową. Stosowana w Europie do wyrobu biżuterii, ozdób i sztuki użytkowej oraz inkrustacji, wyrabia się z niej m.in. guziki, ale też kamee; popularna zwłaszcza w XVI–XVIII wieku.

</doc>
<doc id="77791" url="https://pl.wikipedia.org/wiki?curid=77791" title="Mitenki">
Mitenki



</doc>
<doc id="77797" url="https://pl.wikipedia.org/wiki?curid=77797" title="Warunek Lipschitza">
Warunek Lipschitza

Warunek Lipschitza – własność ograniczenia ilorazów różnicowych funkcji; intuicyjnie można powiedzieć, że ograniczona jest szybkość zmian jej wartości. Funkcje spełniające ten warunek nazywa się lipschitzowskimi. Okazuje się, że jest to pewne wzmocnienie ciągłości jednostajnej funkcji.
Nazwa pochodzi od nazwiska matematyka niemieckiego Rudolfa Lipschitza.
Definicja.
Funkcja formula_1 spełnia warunek Lipschitza ze stałą formula_2 gdy dla dowolnych formula_3 zachodzi nierówność
Definicja ta naturalnie rozszerza się na funkcje określone pomiędzy przestrzeniami metrycznymi.
Niech formula_5 będą przestrzeniami metrycznymi. Funkcja formula_6 spełnia warunek Lipschitza ze stałą formula_2 gdy dla dowolnych formula_8 zachodzi nierówność
Najmniejszą liczba formula_10 dla której powyższa nierówność zachodzi dla wszelkich formula_11 (o ile istnieje) nazywana jest stałą Lipschitza funkcji formula_12 Funkcje spełniające warunek Lipschitza ze stałą formula_13 nazywane są kontrakcjami.

</doc>
<doc id="77799" url="https://pl.wikipedia.org/wiki?curid=77799" title="Stała Lipschitza">
Stała Lipschitza



</doc>
<doc id="77802" url="https://pl.wikipedia.org/wiki?curid=77802" title="Hjerl Hede">
Hjerl Hede

Hjerl Hede – jeden z największych duńskich skansenów. Położony jest na Półwyspie Jutlandzkim w Vinderup (między miastami Struer i Skive, w pobliżu Viborga).
Muzeum prezentuje rozwój duńskiej wsi w latach 1500–1900. Poza farmami, małymi zakładami (zob. niżej), na terenie skansenu znajduje się też kościół, wiatrak, młyn, muzeum leśnictwa, prezentowany jest system wydobycia torfu, najmniejsza europejska lokomotywa parowa, i żywa wystawa „życie w epoce kamienia łupanego”.
Ostatnie trzy tygodnie przez świętami Bożego Narodzenia w skansenie przedstawiany jest sposób przygotowywania się dawnych chłopów do Gwiazdki, można też nabyć ówczesne produkty żywnościowe. Przez cały rok restauracja skansenu oferuje historyczne dania.
Skansen jest położony w lesie, przy jeziorze Flyndersø. Powierzchnia całości to 1200 ha, zwiedzać można w konnym powozie. Znajdujący się na terenie skansenu kościół został zbudowany w dominującym na tych terenach w XI – XII w. stylu romańskim. Bezpośrednią inspiracją był kościół w Tjørring. Zbudowany w 1788 roku wiatrak został przeniesiony z Frøslev. Wiatrak można zwiedzić, wyjaśniona jest zasada jego działania.
Hjerl Hede to ponad 50 różnych budynków, które dają wgląd w życie starej duńskiej wioski. Muzeum składa się z trzech dużych części: starej wsi, muzeum zarządzania wrzosowiskami i muzeum leśnego. Szczególną miejscem jest wioska z epoki kamienia, gdzie odwiedzający w mogą spotkać „prawdziwych” ludzi z epoki kamienia.
Oprócz tego można tam zobaczyć m.in. osadę z epoki kamienia, mleczarnię, młyn, pralnię, kuźnię, szkołę, tartak z piłą parową (lokomobila), kolej wąskotorową o rozstawie 785 mm, sklep spożywczy, domy z różnych epok i młyn dachowy.
W 1932 roku zaczęto ożywiać muzeum, zatrudniając pracowników, którzy w strojach z danej epoki pracują na terenie skansenu. Obecnie we wszystkich zakładach pracuje 100 osób. Są to osoby posiadające specjalne, oferowane przez skansen, dwuipółletnie wykształcenie. Jest to ważne, gdyż niektóre stare sekrety pracy wymierają wraz z ludźmi – nie wszystkie praktyczne umiejętności można opisać lub udokumentować fotograficznie. Pracy można się przyjrzeć, zadać pytanie, a w sklepie kupić wyrabiane w innych zakładach produkty.
Mleczarnia pochodzi z roku 1897 i jest najmniejszym tego typu zakładem w Danii. Zakład jest w pełni wyposażony w działające urządzenia i jest w stanie produkować podstawowe produkty nabiałowe. Urządzenia poruszane są silnikiem parowym.
Na farmach skansenu hodowane są zwierzęta. Często są dawne rasy duńskich zwierząt domowych, np. szare świnie. Hodowane są też m.in. konie, krowy, owce, kury i gęsi.

</doc>
<doc id="77803" url="https://pl.wikipedia.org/wiki?curid=77803" title="Marchia Miśnieńska">
Marchia Miśnieńska

Marchia Miśnieńska () – marchia założona przez cesarza Ottona I na ziemiach Serbów Połabskich w 966 roku w wyniku podziału Marchii Wschodniej. W 968 jej stolicą została Miśnia, gdzie znajdowała się też siedziba diecezji miśnieńskiej.
Od 1089 r. we władaniu dynastii Wettynów, a od 1423 elektorów saskich.

</doc>
<doc id="77805" url="https://pl.wikipedia.org/wiki?curid=77805" title="Marchia Wschodnia">
Marchia Wschodnia

Marchia Wschodnia lub Marchia Saska (, ) – marchia utworzona w 937 roku przez Ottona I na południowo-wschodnich rubieżach Saksonii, obejmująca terytorium od gór Harz po rzeki Soławę i Muldę.
Celem marchii był niemiecki podbój graniczących z nią ziem słowiańskich (Połabie). Po zajęciu Łużyc w 963 roku marchia ta graniczyła bezpośrednio z państwem polskim. Jej władcą był margrabia Gero (zm. 965). Po jego śmierci, w roku 966, cesarz Otton I podzielił marchię na sześć części, wśród nich były Marchia Łużycka, Marchia Miśnieńska i Marchia Północna, oraz dwie pomniejsze Marchia Życka i Marchia Merseburska (obie włączone później do Marchii Miśnieńskiej).

</doc>
<doc id="77806" url="https://pl.wikipedia.org/wiki?curid=77806" title="National Geographic">
National Geographic

„National Geographic” (w skrócie „NG”; wcześniej „The National Geographic Magazine”) – czasopismo wydawane od 1888 przez National Geographic Society. Ukazuje się 12 razy w roku, niekiedy pojawiają się także numery specjalne. Jego charakterystyczną cechą jest żółta obwódka i twardy, „książkowy” grzbiet. Jest jednym z najbardziej znanych na świecie czasopism amerykańskich.
„National Geographic Polska”.
Pierwszy numer polskiej wersji magazynu – wydawanego pod nazwą „National Geographic Polska” – ukazał się w październiku 1999 , a poprzedził go "Numer specjalny", zapowiadający ukazywanie się polskiej edycji „National Geographic”. Pierwszym redaktorem naczelnym był Dariusz Raczko (1999–2005), następnie funkcję tę pełnili: Marcin Jamkowski (2005–2007), Martyna Wojciechowska (2007–2017) i Agnieszka Franus (od 2017). Polskim wydawcą na zasadzie licencji jest wydawnictwo Hubert Burda Media. Średnia sprzedaż magazynu wynosi 22 057 egzemplarzy (I półrocze 2019).
Fotografia.
Oprócz artykułów o krajobrazach, historii czy kulturze rozmaitych miejsc na Ziemi, magazyn publikuje doskonałej jakości fotografie i jest uważany za jedno z prekursorskich czasopism w dziedzinie foto-dziennikarstwa. Już w latach 20. XX wieku magazyn publikował kolorowe fotografie, w owym czasie bardzo rzadkie.
Jednym z najsławniejszych zdjęć „National Geographic” jest „Afgańska dziewczyna”. Zdjęcie to ukazało się na okładce czerwcowego wydania Magazynu z 1985 roku. Autorem zdjęcia jest fotograf Steve McCurry, który zrobił słynne zdjęcie w 1984. Przedstawia ono 14-letnią wówczas uciekinierkę z oczami o przenikliwym, pełnym strachu spojrzeniu. Po poszukiwaniach została ona w 2002 zidentyfikowana jako Sharbat Gula z plemienia Pasztunów. Żyje ona do dziś w Afganistanie wraz z mężem i trójką córek. Jej historia ukazała się w marcu 2003 na łamach miesięcznika, a także jako film dokumentalny pokazany w kanale telewizyjnym towarzystwa.
Magazyn jest też znany z częstego publikowania bardzo dokładnych map regionów, które opisuje w artykułach. Archiwa map były niejednokrotnie wykorzystywane przez rząd amerykański, gdy sam nie miał dostępu do dokładniejszych map we własnych zasobach.
Dopiero w 1960 zaczęto publikować zdjęcia na okładce – wcześniej okładka zawierała wyłącznie tekst.
Edycje językowe.
W 1995 roku magazyn „National Geographic” zaczął się ukazywać w lokalnych wersjach językowych. Po ogólnoświatowej, angielskiej edycji pierwszą była japońska. Obecnie magazyn jest wydawany regularnie w 29 wersjach na całym świecie.
Następujące wersje językowe magazynu przestały się ukazywać:

</doc>
<doc id="77807" url="https://pl.wikipedia.org/wiki?curid=77807" title="Marchia Naddunajska">
Marchia Naddunajska

Marchia Naddunajska – bawarska marchia założona przez Karola Wielkiego w 803 roku na terenach obecnej Austrii. Od 976 wchodziła w skład Marchii Wschodniej (Austriackiej).

</doc>
<doc id="77809" url="https://pl.wikipedia.org/wiki?curid=77809" title="Lit (waluta)">
Lit (waluta)

Lit – oficjalna waluta litewska w latach 1922–1941 oraz 1993–2015 (międzynarodowy skrót ISO 4217: LTL). 1 lit dzielił się na 100 centów. Od 2 lutego 2002 kurs lita wobec euro był stały i wynosił 3,4528 LTL za 1 EUR. 1 stycznia 2015 lit został oficjalnie zastąpiony przez euro, pozostawał jednak równolegle w obiegu do dnia 15 stycznia 2015.
Lata 1922–1941.
Od odzyskania niepodległości w 1918 aż do 1922 na Litwie w użyciu pozostawał niemiecki pieniądz okupacyjny, tzw. ostmarka, która na Litwie uzyskała oficjalną nazwę "auksinas" (złoty), zaś fenigi, na które się dzieliła, nazwane zostały "skatikas" (grosz). Wartość marki okupacyjnej, która wcześniej pozostawała również w obiegu w Estonii i na Łotwie, gwałtownie spadała na skutek inflacji, co najbardziej odczuwała ludność i gospodarka litewska. Kraj potrzebował raptownej reformy walutowej. 9 sierpnia 1922 Sejm litewski przyjął prawo walutowe, na mocy którego postanowiono wprowadzić do obiegu walutę narodową zastępującą ostmarkę.
W dwa dni później, 11 sierpnia 1922 Sejm powołał do życia Bank Litwy, któremu powierzono zadanie wprowadzenia do obiegu waluty narodowej. Nowa waluta, lit litewski ("litas"), dzielący się na 100 centów ("centai") została wprowadzona do obiegu w dniu 2 października 1922. Najpierw do obiegu weszło 7 banknotów z datą 10 września 1922 noszących znamiona tymczasowości: 1, 5, 10, 20, 50 centów, oraz 1 i 5 litów. Zostały one wydrukowane w drukarni Otto Elsnera w Berlinie. Wartość lita w stosunku do dolara USA ustalono na 10:1, a zawartość czystego złota na 0,150462 g.
Pomiędzy listopadem 1922 a marcem 1923 do obiegu wprowadzono 12 dalszych banknotów, zastępujących poprzednie tymczasowe, noszących datę 16 listopada 1922. Zostały one wydrukowane w drukarni Hassego w Pradze, a zaprojektował je artysta malarz Adomas Varnas:
1, 2, 5, 10, 20, 50 centów, oraz 1, 2, 5, 10, 50 i 100 litów.
W późniejszych latach wprowadzono do obiegu banknoty projektu A. Žmudzinavičiusa, A. Galdikasa i Viliusa Jomantasa (1891-1960), wydrukowane przez Bradbury, Wilkinson &amp; Co. Ltd. z Wielkiej Brytanii:
Monety.
20 czerwca 1924 Sejm litewski przyjął ustawę o monetach. Zakładała ona wprowadzenie do obiegu monet z brązu i srebra. Przetarg na wybijanie monet wygrali Anglicy (King’s Norton Metal Works). W 1925 r. do obiegu wprowadzono pierwsze monety zaprojektowane przez artystę J. Zikarasa. Dodatkowe monety, wybijane już na Litwie (Spindulys, Kowno) weszły do obiegu w l. 1936 i 1938:
Po okupacji Litwy przez ZSRR w czerwcu 1940 lity pozostały w obiegu do 25 marca 1941, przy czym od 25 listopada 1940 były w obiegu razem z rublem ZSRR. Od 25 marca 1941 zostały zastąpione przez ruble radzieckie. Lity wymieniano na ruble w stosunku 1:0,9.
Okres od 1990 r..
1 marca 1990, na 10 dni przed ogłoszeniem niepodległości, reaktywowano zlikwidowany w 1940 Bank Litwy, który latem 1991 wprowadził do obiegu przejściową walutę, talon ("talonas"), która znajdowała się w obiegu razem z rublem. 1 października 1992 rubel został wycofany, a w obiegu pozostały jedynie talony jako przejściowy pieniądz litewski. 14 czerwca 1993 podjęta została decyzja o wprowadzeniu do obiegu waluty narodowej, lita, który zastąpił prowizoryczne i łatwe do fałszowania talony, które nie cieszyły się zaufaniem ludności. Decyzja została wprowadzona w życie 25 czerwca 1993, kiedy w obiegu pojawiły się banknoty i monety w walucie litowej. Monety 10, 20, 50 centów oraz 1, 2 i 5 litów edycji 1991 zostały wybite w Wielkiej Brytanii (Birmingham Mint Ltd.). Monety o nominałach 1, 2 i 5 centów były wybijane na Litwie. Od 1993 r. monety były wybijane na Litwie.
Oprócz wyżej wymienionych monet Bank Litwy wydał szereg tzw. monet kolekcjonerskich w walucie litowej. Monety te jednak nie są spotykane w obiegu i stanowią jedynie przedmiot kolekcjonerski lub obiekt inwestycji, jako że najczęściej wykonane są z metali szlachetnych (złoto i srebro).
Banknoty w walucie litowej wprowadzone do obiegu od czerwca 1993 były drukowane w USA przez US Banknote Corporation i Crane &amp; Co., a także przez Komori Currency Technology w Japonii. Do obiegu weszły następujące banknoty:
Wkrótce po wprowadzeniu do obiegu banknotów 10-, 20- i 50-litowych emisji z 1991 zostały one wycofane z obiegu z uwagi na brak zabezpieczeń utrudniających fałszowanie. 1 marca 2007 Bank Litwy wycofał z obiegu również banknoty o nominałach 1 lit, 2 lity, 5 litów oraz banknoty o nominałach 10, 20 i 50 litów emisji z 1993.
Z dniem 1 stycznia 2015 r. Litwa przystąpiła do strefy euro – jako 19. kraj przyjmujący wspólną walutę. Bank centralny Litwy podpisał porozumienie z niemieckim Bundesbankiem na nabycie banknotów euro wszystkich nominałów. Na Litwę dostarczono 132 miliony sztuk banknotów o łącznej wadze 114 ton. W 2014 r. Litwa wyprodukowała 200 mln monet, a w 2015 r. wybije dodatkowo 170 mln szt. Ich łączna masa będzie wynosić 1740 ton.

</doc>
<doc id="77812" url="https://pl.wikipedia.org/wiki?curid=77812" title="Marchia Hiszpańska">
Marchia Hiszpańska

Marchia Hiszpańska (zwana czasem "Gocją"), hipotetyczna marchia utworzona w 795 roku w celu ochrony południowych granic państwa Franków przed Arabami. Do jej powstania przyczyniła się porażka armii frankijskiej 778 i najazd arabski na Narbonnę w 793. Jej stolicą była Barcelona. 
Kontekst geograficzny.
Ludność Marchii była różnorodna, zawierała górskie grupy autochtoniczne, Iberów, Hiszpano-Rzymian, Baskonów, Celtów, Berberów, Żydów, Arabów i Wizygotów, którzy zostali podbici lub sprzymierzyli się z Arabami lub Frankami. Niektórzy wodzowie i niektóre osady zyskały autonomię i ogłosiły niezależność. Obszar i jego zróżnicowanie etniczne zmieniały się w zależności od polityki imperiów ościennych i ambicji feudalnych hrabiów i walich wybranych do rządzenia poszczególnymi rejonami (comarcas). Można tu wziąć za przykład przypadek Alcañiz, odzyskanego spod panowania muzułmańskiego przez Alfonsa I Walecznego w 1119, pięć lat później, król scedował ten obszar braciom Fruela y Pelayo, jako punkt obronny, który przechodził z rąk do rąk. Trzydzieści lat później w 1157 Ramón Berenguer IV, książę Aragonii odzyskał Alcañiz powiększając swój stan posiadania, aby stawić czoła muzułmańskiemu zagrożeniu, jednak przegrał tę fazę rekonkwisty, dopiero jego syn Alfons II Aragoński dokończył dzieło ojca. Często terytoria zmieniały właściciela, nie w wyniku wojen, ale za rekompensatą ekonomiczną.
Region ten był terytorium rdzennym państwa aragońskiego, katalońskiego i nawarskiego. 
Powiaty (comarcas), które w różnym czasie były częścią Marchii: Barcelona, Besalú, Cerdaña, Conflent, Ampurias, Girona, Jacetania (Aragonia), Osona, Pampeluna, Pallars, Peralada, Ribagorza, Rosellón, Sangüesa, Sobrarbe, Urgel i Vallespir.

</doc>
<doc id="77813" url="https://pl.wikipedia.org/wiki?curid=77813" title="Sagudati">
Sagudati



</doc>
<doc id="77814" url="https://pl.wikipedia.org/wiki?curid=77814" title="Strumljani">
Strumljani



</doc>
<doc id="77815" url="https://pl.wikipedia.org/wiki?curid=77815" title="Strimonci">
Strimonci



</doc>
<doc id="77817" url="https://pl.wikipedia.org/wiki?curid=77817" title="Rinhini">
Rinhini



</doc>
<doc id="77820" url="https://pl.wikipedia.org/wiki?curid=77820" title="Koronka (sztuka)">
Koronka (sztuka)

Koronka – wyrób sztuki użytkowej, często o dużych walorach artystycznych, będący rodzajem ażurowej plecionki z nici (najczęściej bawełnianych lub lnianych, czasem metalowych).
Ze względu na sposób wykonania i wygląd, koronki dzielimy na:
Wszystkie opisane typy koronek produkuje się obecnie maszynowo, na skalę przemysłową.
Niektóre regiony i miejscowości Europy są szczególnie słynne z wytwarzania koronek, np. Brabancja, Bruksela, Chantilly, Alençon (koronka z Alençon), Mechelen, Gandawa, Wenecja, Paryż, w Polsce – Wach (Kurpie) i Koniaków (koronki szydełkowe) oraz Bobowa (Galeria Koronki Klockowej) i Brzozów (koronki klockowe).
Kobieta zajmującą się zawodowo wyrobem koronek – ręcznie i maszynowo – to koronczarka.
Patronką wytwórców koronek jest święta Teresa z Ávili.

</doc>
<doc id="77821" url="https://pl.wikipedia.org/wiki?curid=77821" title="Marszałek">
Marszałek



</doc>
<doc id="77827" url="https://pl.wikipedia.org/wiki?curid=77827" title="Feliks Kazimierz Potocki">
Feliks Kazimierz Potocki

Feliks (Szczęsny) Kazimierz Potocki herbu Pilawa (ur. 1630, zm. 15 maja 1702 roku) – marszałek sejmu elekcyjnego w Warszawie w 1669 roku, hetman wielki koronny i kasztelan krakowski od 1702 roku, hetman polny koronny od 1692 roku, wojewoda krakowski od 1683 roku, wojewoda kijowski od 1682 roku, wojewoda sieradzki od 1669 roku, podstoli wielki koronny od 1663 roku, starosta bełski w latach 1697-1702, starosta sokalski, starosta krasnostawski w latach 1659-1686, starosta robczycki w 1669 roku, starosta tłumacki, pułkownik i rotmistrz wojska powiatowego województwa bełskiego w 1667 roku.
Życiorys.
Syn Stanisława Rewery Potockiego, brat Andrzeja. Walczył pod rozkazami Stefana Czarnieckiego, Jerzego Lubomirskiego i Jana Sobieskiego uczestnicząc we wszystkich ważniejszych kampaniach począwszy od potopu szwedzkiego. Członek konfederacji tyszowieckiej 1655 roku.
Poseł sejmiku bełskiego na sejm 1661 roku, sejm 1662 roku, drugi sejm 1666 roku, sejm nadzwyczajny 1668 roku, sejm nadzwyczajny (abdykacyjny) 1668 roku, poseł sejmiku halickiego na sejm 1667 roku.
Dowodził pułkiem jazdy w wyprawie cudnowskiej (1660), w kampanii ukraińskiej 1664 roku w czasie wojny polsko-rosyjskiej. W 1667 roku wziął udział w bitwie pod Podhajcami, a w 1673 roku w bitwie pod Chocimiem. 
Poseł na sejm konwokacyjny 1668 roku z województwa bełskiego. Jako stronnik Francji marszałkował na sejmie elekcyjnym 1669 roku. Podpisał "pacta conventa" Michała Korybuta Wiśniowieckiego w 1669 roku. W tymże roku mianowany wojewodą sieradzkim. Za Michała Korybuta Wiśniowieckiego należał do stronnictwa habsburskiego i walczył z partią magnacko-francuską kierowaną przez Jana Sobieskiego i prymasa Mikołaja Prażmowskiego. Był członkiem konfederacji gołąbskiej w 1672 roku. Elektor Jana III Sobieskiego z województwa sieradzkiego w 1674 roku, podpisał jego "pacta conventa". W 1682 roku mianowany wojewodą kijowskim. 
Uczestniczył w bojach za Jana III Sobieskiego z Turcją, walczył w bitwach pod Wiedniem i Parkanami, gdzie dowodził lewym skrzydłem. W 1692 roku został hetmanem polnym koronnym. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. W 1697 roku był elektorem Augusta II Mocnego z województwa krakowskiego. 9 września 1698 roku odniósł ostatnie zwycięstwo polskie nad Tatarami w wojnie z Turcją pod Podhajcami (1698). Buławę wielką koronną i kasztelanię krakowską otrzymał tuż przed śmiercią w 1702 roku.
Linki zewnętrzne.
 
 

</doc>
<doc id="77829" url="https://pl.wikipedia.org/wiki?curid=77829" title="Robert Ballard (oceanograf)">
Robert Ballard (oceanograf)

Robert "Bob" Duane Ballard (ur. 30 czerwca 1942 w Wichita) – amerykański geolog morski, oceanograf, archeolog podmorski i poszukiwacz wraków, znany badacz głębin morskich.
Życiorys.
Oficer Marynarki Wojennej Stanów Zjednoczonych. Profesor oceanografii Uniwersytetu Rhode Island. Związany z Woods Hole Oceanographic Institution. Od lat współpracuje z National Geographic. Zyskał sławę, odkrywając w 1985 wrak „Titanica” i w 1989 wrak niemieckiego pancernika „Bismarck” zatopionego w 1941 przez flotę brytyjską na Atlantyku.
Inne znaczące znaleziska Ballarda to w 1998 wrak amerykańskiego lotniskowca „Yorktown”, zatopionego w 1942 przez Japończyków w bitwie pod Midway oraz w 2002 wrak kutra torpedowego PT-109, na którym służył późniejszy prezydent USA – John F. Kennedy.
W 1993 badał również wrak zatopionego przez niemiecki okręt podwodny U-20 liniowca „Lusitania”. Na zlecenie US Navy poszukiwał i prowadził badania amerykańskich atomowych okrętów podwodnych „Tresher” i „Scorpion”, które uległy katastrofom w latach 60. XX w. w głębinach Oceanu Atlantyckiego.
Ballard zajmował się również problemem legendarnego potopu, szukając dowodów na poparcie tezy, że potopem było przedarcie się wód Morza Śródziemnego do Morza Czarnego 7500 lat temu, gdy Morze Czarne było słodkowodnym jeziorem. Teza ta jest obecnie przedmiotem kontrowersji w świecie nauki.

</doc>
<doc id="77830" url="https://pl.wikipedia.org/wiki?curid=77830" title="Rozbłysk gamma">
Rozbłysk gamma

Rozbłysk gamma (GRB, ) – pojawiające się izotropowo na sferze niebieskiej, mniej więcej raz na dobę i trwające od kilku milisekund aż do siedmiu godzin, nagłe wzrosty natężenia promieniowania gamma w niewielkim obszarze nieba. Są to najjaśniejsze źródła promieniowania elektromagnetycznego znane we Wszechświecie. Rozbłyskom towarzyszą również tzw. poświaty, w zakresie większych długości fal (promieniowanie rentgenowskie, ultrafioletowe, optyczne, podczerwone czy radiowe).
Ponieważ błyski nie wykazują śladów gromadzenia się w płaszczyźnie naszej Galaktyki, a ponadto w ich rozkładzie widoczne są efekty kosmologiczne, zatem pochodzenie ich jest pozagalaktyczne. Hipotezę tę, wysuniętą pod koniec lat 80. XX w. przez polskiego astrofizyka Bohdana Paczyńskiego, potwierdziły obserwacje wykonane przez detektor BATSE. Ponadto dla części błysków udało się zmierzyć przesunięcia ku czerwieni w widmach poświat optycznych, co również potwierdziło kosmologiczny charakter tych zjawisk. Ze względu na duży strumień energii, jaki dociera do Ziemi z tak wielkich odległości, błyski gamma zaliczane są do najjaśniejszych znanych źródeł promieniowania we Wszechświecie.
Źródła błysków gamma zlokalizowane są miliardy lat świetlnych od Ziemi. Oznacza to, że te eksplozje są bardzo energetyczne (typowy wybuch uwalnia w ciągu kilku sekund tyle energii, ile Słońce w ciągu całego swojego życia, czyli 10 miliardów lat) oraz bardzo rzadkie (kilka zdarzeń na jedną galaktykę na kilka milionów lat). Wszystkie zaobserwowane błyski gamma pochodzą spoza naszej galaktyki, chociaż zbliżona klasa obiektów powtarzalne źródła miękkich promieni gamma, jest kojarzona z magnetarami znajdującymi się w Drodze Mlecznej. Istnieją pewne obawy, że jeśli źródło błysku gamma z naszej Galaktyki byłoby skierowane w stronę Ziemi, mogłoby spowodować masowe wymieranie.
Większość zaobserwowanych rozbłysków gamma to strumień promieniowania, który uwalniany jest w wyniku wybuchu supernowej albo hipernowej wtedy kiedy szybko rotująca, masywna gwiazda zapada się tworząc gwiazdę neutronową, gwiazdę kwarkową albo czarną dziurę. Pewna podgrupa rozbłysków gamma (krótkie rozbłyski gamma) wydają się pochodzić w wyniku innego procesu. Mogą one być wynikiem koalescencji składników gwiazdy podwójnej składającej się z gwiazd neutronowych.
21 listopada 2013 roku NASA opublikowała dane z jednego z najjaśniejszych zarejestrowanych przypadków błysków gamma GRB 130427A zaobserwowanego 27 kwietnia 2013. Z kolei rozbłysk gamma GRB 090429B jest obecnie rekordzistą, jeśli chodzi o najdalszy zarejestrowany obiekt we Wszechświecie.
Historia odkrycia rozbłysków gamma.
Błyski gamma po raz pierwszy zostały zaobserwowane w roku 1967 przez amerykańskiego satelitę wojskowego Vela. Był to jeden z satelitów, którego zadaniem było śledzenie, czy przestrzegany był traktat o nieprzeprowadzaniu testów z bronią jądrową (z wyjątkiem podziemnych).
Pierwszym podejrzeniem było, że promieniowanie gamma emitowane jest podczas tajnych prób z bronią jądrową, przeprowadzanych przez Związek Radziecki. Uczeni z Los Alamos Scientific Laboratory nie byli pewni, co powoduje te zdarzenia. Nie uznali ich za konieczne do natychmiastowej analizy. Po wystrzeleniu kolejnych satelitów Vela ze znacznie lepszą aparaturą zespół naukowców z Los Alamos nadal odbierał sygnały o rozbłyskach gamma. Poprzez analizę czasów rejestracji tych błysków na różnych satelitach byli w stanie określić ich przybliżone pochodzenie na niebie. Odrzucili oni hipotezę o pochodzeniu tych błysków z Ziemi oraz Układu Słonecznego. Detekcję błysków gamma odtajniono i wyniki prac opublikowano w 1973 roku w czasopiśmie „Astrophysical Journal” pod tytułem "Observations of Gamma-Ray Bursts of Cosmic Origin".
Obecnie astronomowie zajmujący się promieniami gamma starają się powiązać rozbłyski gamma ze znanymi źródłami promieniowania. Trudności obserwacyjne związane są z przypadkowością i krótkim czasem trwania tych rozbłysków, jak również słabą zdolnością rozdzielczą detektorów i niskim stosunkiem sygnału do szumu w zakresie wysokich energii. Duży postęp dokonał się po wystrzeleniu w 1991 r. satelity Compton Gamma Ray Observatory, na pokładzie którego znajdował się instrument BATSE (ang. "Burst and Transient Source Explorer", BATSE) – bardzo czuły instrument do detekcji promieniowania gamma. Satelita ten pokazał izotropowy rozkład położeń błysków gamma, czyli nie zarejestrował żadnego znacznego wzrostu liczby błysków wzdłuż płaszczyzny galaktyki ani też w kierunku środka galaktyki. Brak takiego ułożenia rozbłysków gamma dostarczył bardzo mocnego dowodu na pozagalaktyczne pochodzenie błysków gamma.
Przez kilka dziesięcioleci po odkryciu błysków gamma uczeni starali się odkryć odpowiedniki błysków gamma w innych zakresach długości fal, ale pochodzących z dokładnie tych samych pozycji na niebie. Astronomowie brali pod uwagę wiele różnych klas obiektów jak białe karły, pulsary, supernowe, gromady gwiazdowe, kwazary, galaktyki Seyferta, oraz obiekty BL Lac. Poszukiwania okazały się bezowocne. Nawet dla błysków gamma, dla których pozycje były wyznaczone stosunkowo dokładnie, nadal była to zbyt mała rozdzielczość, aby udało się im przypisać odpowiedniki w innych pasmach promieniowania. To sugerowało, że pochodzenie błysków gamma jest albo od bardzo słabych obiektów (których było wiele w danym wycinku nieba), albo od bardzo odległych galaktyk. Zdano sobie sprawę z potrzeby zbudowania satelity o znacznie lepszych parametrach rozdzielczych oraz znacznie szybszej komunikacji. Przykładem takiego satelity następnej generacji jest BeppoSAX (patrz ramka obok).
Poświata.
Kilka modeli powstawania błysków gamma zakładało, że po początkowym rozbłysku gamma musi być wolniej zmniejszająca się emisja na dłuższych długościach fal spowodowaną zderzaniem się wyrzuconej materii z gazem międzygwiazdowym. Taka zanikająca emisja nazywana jest poświatą. Poszukiwania zjawiska poświaty było początkowo bardzo trudne, zwłaszcza przez problemy obserwacyjne z określeniem dokładnej pozycji rozbłysku gamma zaraz po zarejestrowaniu zjawiska. Prawdziwego przełomu dokonał satelita BeppoSAX. W lutym 1997 zarejestrował on rozbłysk gamma (GRB 970228) i kiedy detektor promieniowania X został nakierowany na miejsce na niebie, z którego został zarejestrowany rozbłysk gamma, wykrył on stopniowo malejącą emisję w promieniach X (z dokładnością do minut kątowych łuku). Natomiast teleskop William Herschel Telescope, w 20 godzin po rozbłysku, zarejestrował optyczną część pasma elektromagnetycznego z dokładnie tej samej lokalizacji. Kiedy rozbłysk gamma zupełnie osłabł możliwe było zarejestrowanie w paśmie optycznym bardzo słabej, a tym samej odległej, galaktyki w której ten rozbłysk miał miejsce.
Galaktyki, w których miały miejsce błyski gamma, przez kilka lat były zbyt słabo widoczne dla instrumentów i niemożliwe było określenie odległości do nich. Następnym krokiem milowym było zarejestrowanie przez satelitę BeppoSAX błysku GRB 970508. Ten rozbłysk został zlokalizowany na niebie zaledwie w 4 godziny. To umożliwiło przeprowadzenie dodatkowych obserwacji znacznie wcześniej niż w przypadku innych rozbłysków. Zmierzone widmo absorpcyjne pozwoliło na zmierzenie przesunięcia ku czerwieni ("z" = 0,835) dla tego obiektu. Jego odległość od Ziemi określono na 6 miliardów lat świetlnych. Było to pierwsze dokładne określenie odległości do rozbłysku gamma. Ponadto krótko po tym została zidentyfikowana galaktyka 970228, co ponad wszelką wątpliwość udowodniło, że błyski gamma zdarzają się w niezwykle odległych galaktykach. To zakończyło wszelkie spory na temat kosmologicznych odległości do tych zjawisk. Następnego roku zarejestrowano rozbłysk gamma GRB 980425, po którym zarejestrowano również wybuch supernowej (SN 1998bw). To pokazało, że te dwa zjawiska są ze sobą połączone oraz że rozbłyski gamma są dodatkowo połączone ze śmiercią bardzo masywnych gwiazd.
Dalszy postęp obserwacyjny.
Satelita BeppoSAX funkcjonował do 2002 roku, natomiast CGRO (z instrumentem BATSE) do roku 2000. Rozwój nauki jaki dokonał się poprzez badanie rozbłysków gamma spowodował, że powstały kolejne misje ściśle zaprojektowane do badania tych zjawisk. Pierwszą taką misją była HETE-2. Satelita został wystrzelony w 2000 roku i funkcjonował przez 6 lat. Był źródłem licznych odkryć w dziedzinie rozbłysków gamma. Inną wyjątkowo udaną misją jest satelita Swift wystrzelony w 2004 roku i w roku 2014 funkcjonujący nadal. Ten ostatni satelita wyposażony został w bardzo precyzyjny instrument do detekcji promieniowania gamma. Ponadto posiada detektor promieniowania X oraz optyczny, co umożliwia mu nakierowanie się na źródło rozbłysku gammy automatycznie oraz w bardzo krótkim czasie. To umożliwia bardzo dokładne badanie poświaty powstałej po rozbłysku gamma.
W 2008 roku wystrzelony został satelita Fermi z zainstalowanym na pokładzie detektorem Gamma-Ray Burst Monitor, który zdolny jest do rejestrowania średnio kilkuset rozbłysków gamma w ciągu roku. Niektóre z tych najbardziej energetycznych rozbłysków gamma możliwe są do obserwacji poprzez detektor Large Area Telescope. Tymczasem na powierzchni Ziemi część teleskopów optycznych zostało przebudowanych w taki sposób, aby móc automatycznie oraz bardzo szybko nakierować się na źródła błysków gamma publikowanych przez Gamma-ray Burst Coordinates Network. Dzięki temu możliwe jest uzyskiwanie danych w paśmie optycznym w niemal kilka sekund po pojawieniu się informacji o rozbłysku – czasem nawet wtedy, kiedy rozbłysk gamma się jeszcze nie zakończył.
Klasyfikacja.
Rozbłyski gamma dzielą się na dwie zasadnicze grupy: błyski długie, trwające od dwóch do kilkuset sekund, a nawet dłużej, oraz błyski krótkie, trwające mniej niż 2 sekundy. Błyski długie charakteryzują się bardziej miękkimi widmami (są zdominowane przez fotony o niższych energiach) niż błyski krótkie. Wydaje się, że klasy te różnią się mechanizmem wybuchu.
Wiele zjawisk astrofizycznych ma stosunkowo prostą i spójną zmianę jasności krzywych zmian blasku, np. nowa czy supernowa. Jednak w przypadku rozbłysków gamma ich krzywe zmian blasku są bardzo różnorodne i złożone. Nie ma w zasadzie dwóch identycznych przypadków. Różnią się one pomiędzy sobą całym szeregiem właściwości: długością emisji (od milisekund do dziesiątek minut), mogą posiadać jedno maksimum (pik) albo kilka, poszczególne maksima mogą być symetryczne albo z szybko rosnącą jasnością i powolnym spadkiem. Niektóre błyski mają zdarzenie poprzedzające, które objawia się słabym wzrostem jasności, po czym po (nawet) kilku minutach braku aktywności następuje dopiero "prawdziwy" rozbłysk gamma. Niektóre krzywe zmian blasków błysków gamma są tak chaotyczne i skomplikowane, że trudno jest nawet wyodrębnić jakiekolwiek schematy.
Zaproponowano pewne modele, które są w stanie odtworzyć niektóre z prostszych zaobserwowanych krzywych zmian blasku. Jest to jednak zadanie bardzo trudne i modelowanie tych zjawisk zajmie jeszcze wiele lat. Zostało zaproponowanych kilka schematów na poklasyfikowanie krzywych zmian blasku. Opierają się one przede wszystkim na "wyglądzie" tych krzywych, co wcale nie oznacza, że mechanizm stojący za ich powstawaniem jest podobny. Nie mniej jednak ze względu na długość trwania zjawiska można łatwo zaobserwować podział błysków gamma na dwie osobne grupy. Pierwszą grupę stanowią "krótkie" błyski gamma, których wybuch trwa średnio około 0,3 sekundy. Do drugiej grupy należą "długie" błyski gamma ze średnią długością trwania zjawiska około 30 sekund. Obie te populacje są bardzo szerokie, część błysków gamma znajduje się pomiędzy nimi, co uniemożliwia zaklasyfikowanie ich do żadnej z wymienionych grup. Oprócz trwania błysków gamma zaproponowano jeszcze inne klasyfikacje na podstawie zarówno danych obserwacyjnych, jak i teoretycznych.
Krótkie rozbłyski gamma.
Rozbłyski gamma krótsze niż około 2 sekundy zaliczane są do krótkich rozbłysków gamma. To około 30% wszystkich rozbłysków. Dopiero po roku 2005 udało się zaobserwować kilkadziesiąt poświat powstałych w wyniku krótkich rozbłysków gamma. Udało się określić ich położenie – znajdują się one w regionach, w których uważa się, że zachodzi bardzo słaba, albo znikoma aktywność formowania się nowych gwiazd, np. w galaktykach eliptycznych i w centralnych regionach gromad galaktyk. Jest to bardzo silną przesłanką do tego, aby mówić, że krótkie rozbłyski gamma nie są połączone z wybuchami bardzo masywnych młodych gwiazd. Własności krótkich rozbłysków gamma, a tym samym fizyczny proces ich powstawania musi być inny niż długich rozbłysków gamma. Tym bardziej, że nie udało się wykazać połączenia pomiędzy krótkimi błyskami gamma a wybuchami supernowych.
Dokładna natura krótkich rozbłysków gamma jest nieznana. Niemniej jednak najbardziej prawdopodobną hipotezą ich powstawania jest koalescencja (połączenie) gwiazd neutronowych należących do jednego układu podwójnego albo gwiazdy neutronowej i czarnej dziury. Bardzo krótki czas rozbłysku gamma świadczy, że zdarzenie to musi dotyczyć obiektów o bardzo małych rozmiarach. Z całą pewnością, jeśli typowy rozbłysk trwa 0,2 sekundy, to musi to być wydarzenie o rozmiarach mniejszych niż 0,2 sekundy świetlnej. Taka odległość odpowiada czterem średnicom Ziemi. To wskazuje właśnie na zderzenie się dwóch zwartych obiektów, gwiazd neutronowych i/lub czarnej dziury. Emisja w zakresie promieni X, trwająca od kilku minut do kilku godzin zaraz po rozbłysku gamma, spójna jest z założeniem, że są to pozostałości po rozdartym zwartym obiekcie (gwieździe neutronowej), które opadają spiralnie na centralną czarną dziurę. Niektóre z krótkich błysków gamma mogą powstawać jako powtarzalne źródła miękkich promieni gamma w pobliskich galaktykach.
Długie rozbłyski gamma.
Większość błysków gamma (70%) charakteryzują się czasem trwania większym niż 2 sekundy. To długie rozbłyski gamma. Z powodu ich większej liczby oraz faktu, że trwają dłużej i dlatego łatwiej zaobserwować utworzoną przez nich poświatę, zostały one zbadane nieco dokładniej. Niemal wszystkie długie błyski gamma zostały skojarzone z galaktykami, w których zachodzi aktywny proces formowania się nowych gwiazd. Wiele z nich zostało również powiązanych z wybuchami supernowych. Dlatego długie błyski gamma uważa się za wynik śmierci bardzo masywnych gwiazd. Dodatkowym potwierdzeniem tej tezy są obserwacje bardzo odległych długich błysków gamma (z wysokim przesunięciem ku czerwieni). One również potwierdziły, że zdarzenia te pochodzą z regionów, w których formowane są nowe gwiazdy.
Bardzo-długie rozbłyski gamma.
Do tej grupy zalicza się rozbłyski gamma trwające dłużej niż 10 tysięcy sekund (około 3 godziny). Wyodrębniono je jako osobną klasę, ponieważ są pewne przesłanki, aby uważać, że są one wynikiem zapadania się błękitnych nadolbrzymów. Rozbłysków gamma z tej grupy zaobserwowano dotąd niewiele. Do bardziej znanych bardzo-długich rozbłysków gamma należą GRB 091024A, GRB 101225A, oraz GRB 111209A. Niemniej jednak wyodrębnienie osobnej grupy nadal jest szeroko dyskutowane w środowisku i nie jest do końca przesądzone.
Rozrywanie pływowe.
Ta klasa rozbłysków gamma została sformułowana po zarejestrowaniu GRB 110328A przez teleskop Swift 28 marca 2011. Ten rozbłysk trwał około 2 dni – znacznie dłużej niż wspomniane wyżej bardzo-długie rozbłyski gamma. Ponadto był obserwowany w zakresie promieniowania rentgenowskiego jeszcze przez wiele miesięcy po rozbłysku. Rozbłysk miał miejsce w centrum galaktyki eliptycznej o przesunięciu ku czerwieni równym z = 0,3534. Trwa ciągła debata, czy ten rozbłysk był wynikiem kolizji pomiędzy zwartymi obiektami, czy może powstał przez rozerwanie pływowe gwiazdy, które spowodowało utworzenie się długo trwającego relatywistycznego dżetu. Drugie wytłumaczenie uważa się za bardziej prawdopodobne.
Rozerwanie pływowe następuje wtedy, kiedy gwiazda jest rozerwana przez supermasywną czarną dziurą, co powoduje powstanie relatywistycznego dżetu, który z kolei jest odpowiedzialny za utworzenie jasnej emisji w zakresie promieniowania gamma. Początkowo uważano, że rozbłysk gamma GRB 110328A (oznaczany również jako Swift J1644+57) był spowodowany rozerwaniem gwiazdy ciągu głównego. Później przychylono się jednak do nieco innego wyjaśnienia, że rozbłysk ten był wynikiem rozerwania białego karła przez czarną dziurę o masie 10 tysięcy mas Słońca.
Energia rozbłysków.
Rozbłyski gamma obserwowane z Ziemi są bardzo jasne, mimo iż są niezwykle daleko. Typowa absolutna wielkość gwiazdowa długiego-błysku gamma jest tak duża, jak jasnych gwiazd w Drodze Mlecznej, chociaż znajdują się one miliardy lat świetlnych od Ziemi. Większość energii jest wypromieniowywana w zakresie fal gamma. Niektóre z błysków gamma mają jednak znaczący wkład również w zakres optyczny promieniowania elektromagnetycznego. Ponieważ rozbłyski gamma są tak niezwykle jasne, mimo tak znaczących odległości, to muszą one być bardzo energetyczne. Zakładając, że rozbłysk gamma jest sferyczny, to wypromieniowuje on energię dwa razy większą niż energia z masy spoczynkowej Słońca (energia jaką byśmy uzyskali zamieniając całe Słońce w promieniowanie).
Nie ma znanych procesów fizycznych we Wszechświecie zdolnych do wytworzenia takiej energii. Dlatego uważa się, że rozbłyski gamma cechują się wyrzutami energii, które są skoncentrowane w pewnym kierunku – wąski relatywistyczny dżet poruszający się z prędkością 99,995% prędkości światła. Ponieważ dżety są mocno skoncentrowane, większość z nich nie przecina się z orbitą Ziemi i dlatego nie mogą zostać wykryte. Jeśli wziąć ten efekt pod uwagę to typowa energia z rozbłysku gamma ma energię 1044 J, co odpowiada 0,05% (1/2000) energii z masy spoczynkowej Słońca, co wciąż jest ogromną wartością – ona z kolei odpowiada energii wyzwalanej w wyniku wybuchu supernowych typu Ib/c. Rzeczywiście, dla niektórych rozbłysków gamma zaobserwowano wybuchy takich supernowych pochodzące z dokładnie tego samego miejsca na niebie.
Krótkie rozbłyski gamma wydają się pochodzić z odległości nieco bliższych Ziemi i nie są tak jasne jak długie rozbłyski gamma. Ponadto uważa się, że wiązki dżetów pochodzące z krótkich rozbłysków gamma są mniej skoncentrowane niż te pochodzące z długich.

</doc>
<doc id="77831" url="https://pl.wikipedia.org/wiki?curid=77831" title="Czas słoneczny">
Czas słoneczny

Czas słoneczny (czas solarny) – czas wynikający bezpośrednio z pozycji Słońca na niebie. Istnieją dwa rodzaje czasu słonecznego: prawdziwy i średni. Prawdziwy czas słoneczny definiowany jest jako kąt godzinny Słońca powiększony o 12 godzin.
Określone według czasu słonecznego prawdziwe następuje zawsze podczas górowania Słońca, gdy znajduje się ono nad lokalnym południkiem ziemskim, a podczas dołowania Słońca.
Czas prawdziwy słoneczny jest czasem płynącym niejednostajnie. Istnieją dwa powody dla których kąt godzinny Słońca nie narasta jednostajnie w czasie. Pierwszy związany jest z faktem, że Słońce na niebie porusza się po ekliptyce, która jest nachylona względem równika niebieskiego, co powoduje, że jego ruch rzutowany na płaszczyznę równika niebieskiego jest ruchem niejednostajnym. Drugi powód wynika z ekscentryczności orbity ziemskiej, co powoduje, że ruch Słońca po samej ekliptyce jest także niejednostajny. Do tego występują wahania prędkości obrotowej Ziemi.
Aby uniknąć efektów niejednostajności prawdziwego czasu słonecznego wprowadza się jego postać uśrednioną, "średni czas słoneczny", który jest definiowany jako kąt godzinny "Słońca średniego" powiększony o 12 godzin. Słońce średnie jest tutaj punktem matematycznym poruszającym się w sposób jednostajny po równiku niebieskim. Używany przez nas w życiu codziennym czas urzędowy jest oparty właśnie o średni czas słoneczny.
Czas słoneczny jest o tyle wygodny, że do jego pomiaru wystarczy obserwacja ruchu Słońca. Ten sposób pomiaru okazał się jednak niedostateczny wobec coraz szybszego przemieszczania się ludzi. Aby uzyskać bieżący czas lokalny, osoby podróżujące na wschód lub zachód musiałyby przestawiać zegarki o minutę (do przodu w przypadku podróży na wschód i do tyłu, w przypadku podróży na zachód) na każde ćwierć stopnia długości geograficznej, czyli co około 28 km w przypadku okolic równika, a na średnich szerokościach geograficznych, jak np. w Polsce – co około 19 km. Wobec tej niedogodności wprowadzony został czas strefowy.

</doc>
<doc id="77833" url="https://pl.wikipedia.org/wiki?curid=77833" title="Konwent Seniorów">
Konwent Seniorów

Konwent Seniorów (łac. "conventus" – zgromadzenie, "senior" – starszy) – organ Sejmu oraz Senatu Rzeczypospolitej Polskiej.
Sejm Rzeczypospolitej Polskiej.
Jest to organ zapewniający współdziałanie klubów poselskich w sprawach związanych z działalnością i tokiem prac Sejmu, a także sprawuje funkcję doradczą wobec Marszałka Sejmu i Prezydium Sejmu.
Skład.
W skład Konwentu Seniorów wchodzą:
W posiedzeniach Konwentu Seniorów bierze udział z głosem doradczym także Szef Kancelarii Sejmu, a z inicjatywy Marszałka bądź na wniosek członków Konwentu na posiedzenie mogą zostać zaproszone również inne osoby.
Zadania.
Konwent Seniorów jest zwoływany przez Marszałka Sejmu, by zaopiniować m.in. projekty planów prac Sejmu, projekty porządku dziennego poszczególnych posiedzeń Sejmu i ich terminy, wnioski co do trybu dyskusji nad poszczególnymi punktami porządku dziennego posiedzenia Sejmu, wnioski co do wyboru przez Sejm jego organów, zadania i przebieg pracy Kancelarii Sejmu lub inne sprawy przekazane przez Marszałka lub Prezydium Sejmu.
Skład Konwentu Seniorów IX kadencji Sejmu.
W skład Konwentu Seniorów IX kadencji Sejmu wchodzą:
Senat Rzeczypospolitej Polskiej.
Jest to organ zapewniający współdziałanie klubów senackich i kół senackich w sprawach związanych z działalnością i tokiem prac Senatu, a także sprawuje funkcję doradczą wobec Marszałka Senatu i Prezydium Senatu.
Skład.
W skład Konwentu Seniorów wchodzą:
W posiedzeniach biorą udział z głosem doradczym Szef Kancelarii Senatu oraz osoby zaproszone przez Marszałka.
Zadania.
Konwent Seniorów jest zwoływany przez Marszałka Senatu i wykonuje swoje zadania poprzez opiniowanie projektów porządku obrad Senatu, opiniowanie planu pracy oraz wypowiadanie się w sprawie terminów posiedzeń Senatu, wskazywanie potrzebnych inicjatyw ustawodawczych i rozpatrywanie oraz przedstawianie wniosków w sprawie sposobu prowadzenia dyskusji lub obrad Senatu.
Skład Konwentu Seniorów X kadencji Senatu.
W skład Konwentu Seniorów X kadencji Senatu wchodzą:
Skład Konwentu Seniorów w poprzednich kadencjach.
Skład Konwentu Seniorów poprzednich kadencji Sejmu i Senatu Rzeczypospolitej Polskiej:

</doc>
<doc id="77843" url="https://pl.wikipedia.org/wiki?curid=77843" title="Buckminster Fuller">
Buckminster Fuller

Richard Buckminster „Bucky” Fuller (ur. 12 lipca 1895 w Milton, w stanie Massachusetts, zm. 1 lipca 1983) – amerykański konstruktor, architekt, kartograf i filozof.
Był przedstawicielem szeroko pojętego konstruktywizmu i pionierem architektury "hi-tech". Wsławił się skonstruowaniem 'kopuły geodezyjnej', budynku, którego półsferyczny szkielet wypełniony wielokątami nadawał zaskakujące rezultaty pod względem wytrzymałości, stabilności i łatwości wybudowania w połączeniu z niskimi kosztami. Pierwszy użył nazwy "kopuła geodezyjna". Było to możliwe dzięki przybliżeniu powierzchni kuli za pomocą ażurowych pięciokątów i sześciokątów podzielonych na trójkąty. W tym tkwiła tajemnica sukcesu, czyli uzyskania bardzo dużej wytrzymałości w stosunku do masy konstrukcji. Trójkąt jest bowiem jedynym sztywnym wielokątem. Konstrukcje Richarda Buckminstera Fullera stanowiły też inspirację dla powszechnie używanego dziś modelu piłki nożnej złożonego z pięcio- i sześciokątnych łat (model ten wyprodukowany po raz pierwszy w roku 1950 przez Adidasa nazywa się często buckminsterowskim).
W latach 30. XX w. zajmował się pracami nad konstrukcją "Dymaxion Car" o ciekawej kroplowej sylwetce.
Wspólnie z Kennethem Snelsonem wynalazł "tensegrity" – konstrukcyje całkowicie przeszklone, w których następuje wzajemna stabilizacja elementów rozciąganych i ściskanych (konstrukcje cięgnowo-prętowe).
Fuller był jednym z ostatnich nowoczesnych reprezentantów XIX-wiecznego romantycznego modelu inżyniera-wynalazcy, autorem kilkudziesięciu patentów (25), entuzjastą holizmu. W pewnym okresie życia jego pasją były domy mieszkalne konstruowane z użyciem idealnych modeli matematycznych. W poglądach społecznych również był miłośnikiem utopijnych wzorców.
Był autorem 48 książek.
Wiele razy uhonorowany doktoratami "honoris causa" różnych uczelni. Na jego cześć odkrywcy nowej odmiany alotropowej węgla nadali tego typu cząsteczkom nazwę fulerenów, a pierwsza taka odkryta (C60) została tak nazwana ze względu na podobieństwo do kopuły geodezyjnej.

</doc>
<doc id="77845" url="https://pl.wikipedia.org/wiki?curid=77845" title="Muzeum Wisły w Tczewie">
Muzeum Wisły w Tczewie

Muzeum Wisły w Tczewie – muzeum w Tczewie, oddział Narodowego Muzeum Morskiego w Gdańsku.
Opis.
Gmach muzeum powstał w XIX wieku jako Fabryka Wyrobów Metalowych Emila Kelcha. 
W trakcie II wojny światowej w budynku znajdował się obóz przejściowy. Później powstała tam Pomorska Fabryka Gazomierzy, a następnie Muzeum Wisły, założone przez Romana Klima. O lokalizację Muzeum Wisły ubiegało się kilka miast: Sandomierz, Kazimierz Dolny, Wyszogród, Toruń, Gniew i Włocławek. Wygrała kandydatura Tczewa. 
Prace organizacyjne nad utworzeniem placówki rozpoczęto w 1980 roku a uroczyste otwarcie miało miejsce 9 października 1984. Pierwsza wystawa muzeum nosiła tytuł "Dzieje żeglugi Wiślanej" i razem z wystawami: "Łodzie ludowe dorzecza Wisły" oraz "Dzieje kajakarstwa polskiego", jest wystawą stałą. 
W latach 2004-2007 roku budynek Muzeum Wisły dzięki dotacjom z Europejskiego Funduszu Rozwoju Regionalnego przeszedł remont generalny. Nową placówkę, jako Centrum Wystawienniczo-Regionalne Dolnej Wisły w Tczewie,w którym od tego czasu mieści się Muzeum Wisły, otwarto 22 lutego 2007 roku.

</doc>
<doc id="77846" url="https://pl.wikipedia.org/wiki?curid=77846" title="GEDCOM">
GEDCOM

GEDCOM () – format, de facto standard, wymiany danych pomiędzy programami genealogicznymi, w niektórych programach używany także jako format wewnętrzny.
Format GEDCOM został opracowany przez Towarzystwo Genealogiczne Utah ("Genealogical Society of Utah", obecnie Wydział Historii Rodzinnej, "Family History Department"), genealogiczą agendę Kościoła Jezusa Chrystusa Świętych w Dniach Ostatnich (czyli mormonów). Dziś jest standardem, który każdy program genealogiczny powinien obsługiwać. Pola są ściśle ustalone i nie ma możliwości ich rozszerzania. Dlatego można go nazwać „najmniejszym wspólnym mianownikiem” programów genealogicznych. Podstawowe dane (fakty i relacje genealogiczne) zapisane w jednym programie, można odczytać w drugim. Możliwe jest także dołączanie plików multimedialnych. 
Plik zapisany w formacie GEDCOM ma postać tekstową. Według standardu (wersja 5.5.1) możliwe jest kodowanie w 4 różnych standardach ANSEL, ASCII, Unicode (rozumiany jako UTF-16), UTF-8.
Wersje.
Obecną wersją standardu jest GEDCOM 5.5, opublikowana 12 stycznia 1996. Projekt ("draft") kolejnej wersji, GEDCOM 5.5.1, opublikowany w 1999, wprowadza dziewięć nowych typów ("tag") rekordów, m.in. WWW, EMAIL i FACT, oraz dodaje UTF-8 jako zatwierdzony sposób kodowania znaków. Projekt ten nie został formalnie zatwierdzony, ale jego ustalenia zostały przyjęte w licznych programach genealogicznych, są również wykorzystane w witrynie FamilySearch.
23 stycznia 2002 opublikowano draft wersji GEDCOM 6.0. Jest to wersja "beta", przeznaczona wyłącznie do celów badawczo-wdrożeniowych – jest niekompletna (m.in. brak definicji znaczenia tagów i przypisanych wartości) i programistom zaleca się by nie rozpoczynali jej wdrażania. GEDCOM 6.0 jest pierwszą wersją formatu przewidującą użycie formatu XML, ma też zmienić domyślny dotychczas sposób kodowania znaków ANSEL na Unicode.

</doc>
<doc id="77853" url="https://pl.wikipedia.org/wiki?curid=77853" title="470 (klasa jachtu)">
470 (klasa jachtu)

470 – dwuosobowa klasa regatowa. Została skonstruowana w 1963 roku przez Francuza Andre Cornu, a od 1976 roku jest klasą olimpijską. Początkowo 470 była klasą otwartą, jednak od IO 1988 mężczyźni i kobiety startują w niej osobno. W 65 krajach na świecie zostało zarejestrowanych ponad 55 tys. jachtów tej klasy. Od 1970 roku w klasie tej rozgrywane są mistrzostwa świata.
Pływanie na 470 wymaga dużych umiejętności żeglarskich zwłaszcza od załoganta, który balastuje za pomocą trapezu.
Wydarzenia.
Igrzyska olimpijskie.
Na igrzyskach olimpijskich klasa 470 była początkowo klasą otwartą, ale od 1988 roku regaty rozgrywane są osobno dla kobiet i mężczyzn. Od 2008 roku składają się z 10 wyścigów, w których załogi otrzymują punkty w systemie małych punktów, a najgorszy wynik każdej załogi jest odrzucany. 10 najlepszych jachtów kwalifikuje się do wyścigu medalowego, w którym przyznawane są podwójne punkty.
Mistrzostwa Europy.
W nawiasie podano liczbę krajów.

</doc>
<doc id="77860" url="https://pl.wikipedia.org/wiki?curid=77860" title="Klasa olimpijska">
Klasa olimpijska

Klasa olimpijska – klasa jachtu, na której ścigają się zawodnicy na igrzyskach olimpijskich. 39 klas jachtów jest lub było klasami olimpijskimi.
Obecne klasy olimpijskie.
470.
470 - dwuosobowa klasa regatowa, od 1976 roku jest klasą olimpijską. Początkowo 470 była klasą otwartą, jednak od Igrzysk Olimpijskich w Seulu w 1988 roku mężczyźni i kobiety startują w niej osobno.
49er.
49er - dwuosobowa klasa regatowa, od 2000 roku jest klasą olimpijską.
49erFX.
49er - klasa kobiet przeprojektowana przez biuro Julian Bethwaite/ Mackay Boats. Został zaprojektowany nowy takielunek o krótszym maszcie i mniejszej powierzchni żagli.
Finn.
Finn - jednoosobowa klasa olimpijska mężczyzn od 1952 roku. Na igrzyskach w Paryżu w 2024 roku zastąpi ją dwuosobowy offshorowy jacht balastowy z załogą damsko-męską (mikst). 
Laser.
Laser Standard - jednoosobowa klasa olimpijska mężczyzn, klasa olimpijska od Igrzysk Olimpijskich w Atlancie w roku 1996.
Laser Radial.
Laser Radial - jednoosobowa klasa olimpijska kobiet. Od listopada 2004 roku posiada status klasy olimpijskiej kobiet, konkurencja po raz pierwszy rozgrywana na Igrzyskach w Pekinie w 2008.
RS:X.
 - windsurfingowa klasa olimpijska od 2008 roku. Regaty na Igrzyskach Olimpijskich są rozgrywane jako dwie konkurencje: dla kobiet i mężczyzn.
Nacra 17.
Nacra 17 - katamaran dwuosobowy, następca klasy Tornado. Najszybsza z klas olimpijskich, zaprojektowana przez biuro Morrelli &amp; Melvin &amp; Nacra Sailing w 2011 roku. Od Igrzysk Olimpijskich w Brazylii 2016 roku klasa olimpijska dla par mieszanych.

</doc>
<doc id="77861" url="https://pl.wikipedia.org/wiki?curid=77861" title="Balast (żeglarstwo)">
Balast (żeglarstwo)

Balast – masa umieszczona możliwie najniżej kadłuba jednostki pływającej, która ma na celu obniżenie jej środka ciężkości, a w rezultacie zwiększenie jej stateczności poprzecznej. Jachty wyposażone w balast nazywa się balastowymi.
Balast stosowany w jednostkach pływających stanowi ok. 25-50% ich wyporności. Wytwarzany jest z ołowiu, żeliwa, żelbetu, piasku oraz innych ciężkich materiałów. Kształt, technologia wytwarzania i sposób mocowania balastu zależy od wielkości oraz przeznaczenia jednostki. W ogólności można wyróżnić balast integralny, płetwowy oraz bryłowy.
Historycznie jako pierwsze balast stanowiły ciężkie przedmioty ułożone na dnie zęzy wewnątrz kadłuba. Był to tzw. wewnętrzny balast ruchomy. Wykorzystywano sztaby żelaza, żeliwa czy ołowiu lub kawałki surówki hutniczej. Mimo podjętej około 1800 r. próby przytwierdzenia obciążenia od zewnątrz, balast wewnętrzny był stosowany do końca XIX wieku. Wadą tego rozwiązania była możliwość przemieszczenia się ciężaru podczas przechyłu. W 1876 r. w Nowym Jorku doszło do wypadku, w wyniku którego zatonął szkuner Mohawk. Stojący przy nabrzeżu statek przechylił się na burtę w wyniku silnego podmuchu wiatru. Gwałtowne przemieszczenie się balastu wewnętrznego spowodowało zatonięcie jednostki i śmierć sześciu członków załogi. Podobny wypadek powtórzył się w 1883 r., co zmusiło konstruktorów do podjęcia próby mocowania balastu od zewnątrz.
W 1890 r. po raz pierwszy zastosowano balast łączony ze stępką przy pomocy falszkilu na jachcie Gloriana zaprojektowanym przez Nathaniela Herreshoffa. Powstała konstrukcja zdominowała kierunek rozwoju na kolejne lata. Kolejnym impulsem zmuszającym konstruktorów do modyfikacji kształtu podwodnej części kadłuba było powstanie regatowych formuł pomiarowych. W latach 30. XX wieku zmodyfikowano dotychczasową bryłę o podwyższenie burty, zmniejszenie nawisu dziobowego i rufowego oraz wyższe zamocowanie balastu. W podobnym czasie powstała forma tzw. motorsailera (jachtu motorowo-żaglowego) np. Salar 40, czy produkowana do dzisiaj seria Fisher.
Przełom w konstrukcji kadłubów nastąpił z użyciem kompozytu jako materiału poszycia. W 1979 r. Lloyd wprowadził technologię "Ballast-Pak", polegającą na wypełnieniu odpowiednio przygotowanych przestrzeni wewnątrz kadłuba mieszaniną żywicy oraz ołowianego śrutu. Laminatowe jachty dały możliwość nowego spojrzenia na usytuowanie balastu na jednostce żaglowej.
Zewnętrzny balast integralny.
Balast integralny charakteryzuje się płynnym przejściem kształtu kadłuba w bryłę balastową. Przestrzeń pomiędzy nimi wypełniona jest przez tzw. martwe drewno lub przez falszkil. Balast mocowany jest przy pomocy szpilek balastowych przechodzący na wylot lub sworzni bocznych dokręcanymi przez tzw. okna. Dobór śrub jest niezwykle istotny, gdyż ewentualna utrata balastu podczas żeglugi może prowadzić do wywrotki jednostki. Przy każdorazowym wejściu jachtu na mieliznę bądź uderzeniu o przeszkodę, należy sprawdzać stan sworzni.
Balast płetwowy.
Pierwszym konstruktorem, który zastosował balast płetwowy był James Herreshoff. Zaprojektował on wyprofilowaną płetwę balastową (finkil), mającą za zadanie zarówno wytwarzanie oporu bocznego, jak i obniżanie środka ciężkości. Rozwiązanie to używane było już w 1895 r., natomiast większą popularność zyskało dopiero w połowie XX wieku. Przykładem zastosowania finkillu jest klasa R-5,5. Najefektywniejszym hydrodynamicznie kształtem okazał się profil laminarny NACA (National Advisory Committee for Aeronautics) zaczerpnięty z konstrukcji skrzydła samolotu. Krawędź spływu płetwy balastowej często wyposażona jest w trymer.
Balast bryłowy.
Alternatywnym rozwiązaniem jest wyodrębnienie balastu z obrysu kadłuba jako bryły. W 1891 r. na jachcie Wenonah konstrukcji Herreshoffa zastosowano tzw. bulbkil. Znaczna redukcja powierzchni płetwy balastowej spowodowała spadek oporu wynikającego z lepkości wody, a więc i lepsze osiągi jednostek. Jachty tej konstrukcji nazywano żartobliwie „rykoszetującymi półmiskami” (skimming dishes) ze względu na kształt kadłuba. Tak zaprojektowane jednostki sprawdzały się jedynie w regatach krótkodystansowych ze względu na zalewanie pokładu wodą i sztywne zachowanie się jachtu na fali. Z tego powodu balast bryłowy okazał się mało praktycznym rozwiązaniem dla dużych, oceanicznych jednostek. Stosuje się go z powodzeniem np. w olimpijskiej klasie Star. Obecnie cały czas pracuje się nad coraz doskonalszymi kształtami bulbkilu wprowadzając na przykład tzw. winglety (małe stateczniki poprawiające skuteczność bulbkilu) oraz trymery pozwalające na odchylenie strumienia wody opływającej płetwę balastową w pożądanym kierunku, co zapewnia większą sterowność jednostki. W 1968 r. została opatentowana przez polskiego konstruktora M. Plucińskiego płetwa kompensacyjna, mająca na celu zmniejszenie dryfu jednostki. W nowoczesnych jednostkach żaglowych spotkać można ruchomy balast bryłowy wyposażony właśnie w taką, prostopadłą do płetwy balastowej, płytę. Możliwość zmiany kąta wychylenia balastu względem płaszczyzny symetrii kadłuba wraz z zastosowaniem płyty kompensacyjnej poprawia sprawność hydrodynamiczną (zmniejsza opór indukowany).
Spotyka się również wodną instalację balastową, której zadaniem jest wypełnianie wodą specjalnych komór na burcie nawietrznej, co pełni rolę balastu.

</doc>
<doc id="77863" url="https://pl.wikipedia.org/wiki?curid=77863" title="Jacques-Yves Cousteau">
Jacques-Yves Cousteau

Jacques-Yves Cousteau (ur. 11 czerwca 1910 w Saint-André-de-Cubzac, zm. 25 czerwca 1997 w Paryżu) – francuski oficer marynarki, badacz mórz, podróżnik oraz reżyser filmowy i pisarz, zwany „kapitanem” lub „komendantem Cousteau”.
Życiorys.
Jako syn nieustannie podróżującego prawnika od najmłodszych lat przywykł do częstych zmian miejsca pobytu. W 1930 zdał egzaminy do Francuskiej Akademii Marynarki (École Navale) w Breście, gdzie uzyskał stopień oficera artylerii. Równocześnie kończył szkołę lotniczą, jednakże groźny wypadek, który mu się przydarzył w 1936, przekreślił marzenia o karierze pilota. Cousteau zwrócił się wówczas wyłącznie ku morzu – podwodne dokonania i obserwacje opisał wraz ze swoim współpracownikiem Frédérikiem Dumasem w bestsellerowej książce "Milczący świat", wydanej w 1953 (5 mln egzemplarzy w 20 językach).
Praca dała mu sposobność prowadzenia podwodnych eksperymentów – w 1936 przetestował model podwodnych okularów, które można uznać za pierwowzór współczesnych masek.
W czasie okupacji hitlerowskiej Cousteau działał we francuskim ruchu oporu, za co po wojnie otrzymał Legię Honorową. Również w czasie wojny zrealizował swój pierwszy podwodny film, a także, wespół z inżynierem Emilem Gagnanem, zbudował swój pierwszy akwalung – aparat do nurkowania. Po wojnie opracowywał techniki usuwania min morskich i zajmował się badaniem morskich wraków.
W 1950 został prezesem towarzystwa oceanograficznego i otrzymał z demobilu od irlandzkiego milionera Thomasa Guinessa (Thomas Loel Evelyn Bulkeley Guinness), za jednego franka rocznie (pod warunkiem zachowania tego w tajemnicy i nie żądania więcej jakichkolwiek pieniędzy), stary 400-tonowy poławiacz min "Calypso”, który po przeróbkach zaprojektowanych przez Cousteau stał się pływającym laboratorium i studiem telewizyjnym z wyposażeniem do zdjęć podwodnych oraz jednym z najsłynniejszych statków w dziejach.
W latach 1952–1953 Cousteau poprowadził „Calypso” na Morze Czerwone na pierwszą ze swych wypraw badawczych. Przywiózł z niej swój pierwszy podwodny film barwny, zrealizowany na głębokości 45 m. Jednym z najbardziej znanych osiągnięć komandora jest też odkrycie i penetracja starożytnego statku greckiego do przewozu wina, spoczywającego na głębokości 40 m niedaleko Marsylii.
Film dokumentalny "Świat milczenia" (1956), zrealizowany wspólnie z Louisem Malle'em, przyniósł mu Złotą Palmę na 9. MFF w Cannes, a rok później także Oscara. W sumie odbierał tę nagrodę trzy razy (również za filmy: "Złota rybka" i "Świat bez słońca"). Jego dokumenty zdobyły w Stanach Zjednoczonych łącznie 40 nominacji do prestiżowych nagród Emmy.
W 1963, wspólnie z Jeanem de Woutersem, opracował podwodny aparat fotograficzny o nazwie „Calypso-Phot”, na który licencję sprzedał później firmie Nikon.
Razem z Jeanem Mollardem zbudował miniaturową łódź podwodną SP-350, za pomocą której mógł się zanurzyć na głębokość 350 m. W 1965 zdołał osiągnąć głębokość 500 m.
Cousteau został dyrektorem muzeum oceanograficznego w Monako, po czym utworzył podmorską grupę badawczą w Tulonie i był kierownikiem "Conshelf Saturation Dive Program", długoterminowego eksperymentu polegającego na zbudowaniu załogowej kolonii podmorskiej. Był też pierwszym cudzoziemcem, któremu przyznano członkostwo Amerykańskiej Akademii Nauk.
Gdy w lipcu 1960 EURATOM zamierzał zrzucić do wody znaczne ilości odpadów radioaktywnych, Cousteau zorganizował publiczną kampanię, która zyskała duże poparcie społeczne. Pociąg wiozący odpady został zatrzymany przez grupę kobiet i dzieci siedzących na torach i zawrócony do miejsca wyjazdu. Francuski badacz był zdecydowanym przeciwnikiem eksperymentów nuklearnych, czemu dał wyraz w trakcie wizyty prezydenta Charles’a de Gaulle’a w Monako.
W 1974 powstało Towarzystwo Cousteau, mające się zajmować ochroną życia w oceanach. Obecnie liczy ono ok. 300 tys. członków. W 1975 odkrył wrak statku „Britannic”. W 1977 Cousteau otrzymał wspólnie z Peterem Scottem nagrodę ONZ za wkład w ochronę środowiska, a kilka lat później prezydent Stanów Zjednoczonych, Jimmy Carter przyznał mu Medal Wolności. W 1992 został zaproszony na konferencję ONZ na temat ochrony środowiska i rozwoju, a potem został stałym konsultantem ONZ i Banku Światowego.
W 1979 przeżył tragedię – jego syn i współpracownik Philippe (ur. 1940) zginął w katastrofie hydroplanu. Ze swoich dwu małżeństw miał jeszcze troje dzieci: dwóch synów Jeana-Michela (ur. 1938) i Pierre’a-Yves’a (ur. 1982) oraz córkę Dianę (ur. 1980). Był człowiekiem bogatym. Mimo iż posiadał liczne apartamenty na całym świecie, najchętniej mieszkał na pokładzie starego „Calypso”. Jego aktywność nie słabła do ostatnich dni – budował nawet „Calypso II”, jeszcze nowocześniejszy od poprzedniego statek-pływające laboratorium.
W 1990 francuski kompozytor Jean Michel Jarre wydał album "Waiting for Cousteau", dedykowany Cousteau za jego osiągnięcia. Rok później Cousteau zaprosił Jarre’a do współpracy w tworzeniu filmu dokumentalnego "Palawan The Last Refuge". Jarre skomponował tytułowy utwór oraz wykorzystał swoje utwory z dotychczasowych albumów w ścieżce dźwiękowej filmu.
Śmierć.
Kapitan Jacques-Yves Cousteau zmarł 25 czerwca 1997 w wieku 87 lat. Pochowany jest w grobie rodzinnym na cmentarzu w Saint-André-de-Cubzac.
Dziedzictwo.
Cousteau zwykł się określać mianem oceanograficznego technika. W rzeczywistości był miłośnikiem przyrody, w szczególności morza. Jego prace umożliwiły milionom ludzi ujrzenie życia „niebieskiego kontynentu”, jak określano światowy ocean.
Prace francuskiego badacza stworzyły całkiem nowy rodzaj naukowego komunikowania, co wywoływało niekiedy krytyczne opinie ze strony urzędowego świata akademickiego. Tak zwany „dywulgacjonizm”, prosta i zrozumiała metoda dzielenia się koncepcjami naukowymi, została wkrótce jednak przyjęta w wielu dyscyplinach naukowych i stała się najważniejszą cechą współczesnych audycji telewizyjnych.
Cousteau nadal pozostaje powszechnie szanowanym i podziwianym na całym świecie przyrodnikiem, traktowanym przez wielu – z pewnym rodzajem nabożności – jako symbol badań przyrody.
Występując w styczniu 1997 na Florydzie przy okazji odbioru kolejnej z niezliczonych nagród, powiedział: „Przyszłość cywilizacji zależy od wody.” I dodał: „Błagam was, zechciejcie to zrozumieć!”
Cousteau nie stronił od kontrowersyjnych wypowiedzi. W wywiadzie przeprowadzonym przez B. Elaudiego i A. Rifaata dla "Courrier de l'Unesco" w listopadzie 1991 roku podróżnik powiedział: „Czy powinniśmy wyeliminować śmiertelne choroby? Idea jest piękna, jednak niekoniecznie korzystna na dłuższą metę. Nie powinniśmy pozwolić, aby nasz strach przed chorobami zagroził przyszłości naszego gatunku. Zabrzmi to może strasznie. Ale w celu ustabilizowania populacji musimy eliminować trzysta pięćdziesiąt tysięcy ludzi dziennie. Strasznie o tym mówić, ale równie źle jest o tym nie mówić.”

</doc>
<doc id="77864" url="https://pl.wikipedia.org/wiki?curid=77864" title="Ił-62">
Ił-62

Ił-62 (ros. Ил-62) – czterosilnikowy samolot pasażerski dalekiego zasięgu produkcji radzieckiej, zaprojektowany w biurze konstrukcyjnym Iljuszyna jako , na trasach transatlantyckich zastąpił maszyny Tupolewa Tu-114.
Historia projektu.
Po II wojnie światowej, gdy ożywił się transport lotniczy, wiele linii lotniczych składało propozycje budowy samolotu dalekiego zasięgu do wielu producentów samolotów, np. Boeing i Douglas. Również Aerofłot zgłosił zapotrzebowanie na tego typu samolot. W połowie lat 50. XX wieku biuro konstrukcyjne Iljuszyna zaczęło pracować nad samolotem mogącym pomieścić około 180 pasażerów, mogącym pokonać odległość 7000–8000 km bez międzylądowania. Ponadto projektowany samolot miał zastąpić popularne samoloty turbośmigłowe Ił-18 i Tu-114. Projektowany samolot otrzymał nazwę Ił-62, posiadał 4 silniki odrzutowe umieszczone z tyłu kadłuba i tylne usterzenie w układzie T. Jego sylwetka była bardzo zbliżona do samolotu Vickers VC-10. Pierwszy egzemplarz wzniósł się w powietrze w sierpniu 1963. Samolot otrzymał 4 silniki odrzutowe NK-8, każdy o ciągu 108 kN.
Druga, ulepszona wersja otrzymała oznaczenie Ił-62M. Pierwszy samolot z tym oznaczeniem został oblatany w 1971 roku, a do użytku wszedł w roku 1973. Napędzany był cichszymi silnikami Sołowiew D-30KU, posiadał również dodatkowy zbiornik paliwa w ogonie.
Opis konstrukcji.
Konstrukcja kadłuba samolotu Ił-62 jest zbliżona do brytyjskiego samolotu pasażerskiego Vickersa VC-10, były to jedyne samoloty tej wielkości posiadające cztery silniki umieszczone w ogonie samolotu. Konstrukcje te jednak różniły się pod wieloma względami: zasięgiem, zastosowanymi rozwiązaniami technicznymi itd. Samolot na pokład (w zależności od wersji) zabierał od 168 do 195 pasażerów, załogę stanowiło 5 osób. Był to pierwszy, radzieckiej produkcji, odrzutowy samolot pasażerski zaprojektowany jako samolot długodystansowy (pierwszym był turbośmigłowy Tu-114). Była to konstrukcja całkowicie metalowa, półskorupowa o skosie płata +32,5°. Kabina hermetyzowana i klimatyzowana. Zbiorniki paliwa umieszczono w skrzydłach. Samolot posiadał chowane podwozie z kółkiem przednim oraz kółkiem z tyłu kadłuba, które wysuwało się podczas gdy samolot stał na płycie postojowej. Miało ono zapobiec przechyleniu się samolotu do tyłu, gdyż przednia część kadłuba bez pasażerów była lekka, natomiast silniki umieszczone na ogonie i całe usterzenie było znacznie cięższe. Kabina załogi posiadała wyposażenie do lotów z ograniczoną widocznością.
Wersja zmodernizowana (Ił-62M), w stosunku do wersji pierwotnej cechowała się, oprócz większej liczby miejsc, większym zasięgiem i krótszym rozbiegiem oraz dodatkowym zbiornikiem paliwa w części ogonowej. W 2009 w służbie pozostało 25 egzemplarzy.
Przyjęty układ konstrukcyjny z 4 silnikami był rzadko stosowany; oprócz Ił-62, VC-10 oraz nie powstały inne samoloty w takim układzie. Jego wadą jest bliskie sąsiedztwo umiejscowionych w ogonie silników, co w razie zaistnienia przyczyny niszczącej jeden silnik doprowadzało z reguły do uszkodzenia drugiego – sąsiedniego. Jest on również nieco głośniejszy w porównaniu do silników montowanych pod skrzydłami. Zarówno silniki NK-8, jak i późniejsze D-30 cechowały się błędami konstrukcyjno-montażowo-wykonawczymi (obecność karbów na wale silnika, błędy konstrukcji łożyska podpory pośredniej wału), co było przyczyną drugiej tragicznej katastrofy w pobliżu lotniska Okęcie. Pierwsza katastrofa była spowodowana rozerwaniem łopatki turbiny, która zniszczyła silnik i systemy sterowania wysokością (Ił-62 posiadał tylko jeden system, linowo cięgłowy bez wspomagania). W katastrofie tej w 1980 roku zginęła Anna Jantar.
Samoloty te posiadały też niedobór ciągu w razie startu z pełnym obciążeniem w warunkach wysokiej temperatury otoczenia.
Historia użytkowania.
Głównym użytkownikiem samolotów był Aerofłot. Po wprowadzeniu wersji Ił-62M, Aerofłot stopniowo zaczął zastępować nową wersją starsze samoloty Ił-62. Pierwszy eksport nastąpił w 1969 do czechosłowackich linii lotniczych. Powodem opóźnienia było wstrzymanie eksportu na rzecz Aerofłotu. Podobnie było z modelem Ił-62M, który dopiero po 6 latach użytkowania został pierwszy raz wyeksportowany na Kubę. Najwięcej samolotów poza ZSRR było użytkowane w NRD, Czechosłowacji i na Kubie. NRD-owski Interflug posiadał 24 maszyny. W Czechosłowacji łącznie użytkowano 21 samolotów, natomiast na Kubie 28. W 1973 w liniach lotniczych latało około 60 samolotów Ił-62, a w 1989 wzrosła ona do 165 samolotów. W Aerofłocie samolot był bardzo popularny, często samoloty te latały nawet 17 godzin na dobę. Ił-62 w eksploatacji uzyskał lepsze osiągi niż planowano. Pobił w tym również samoloty Vickers VC-10 i Boeing 707. W 1970 linie Air France i Japan Airlines wydzierżawiły samoloty Ił-62 do obsługi połączeń dalekodystansowych. W 1971 linie KLM wydzierżawiły od Aerofłotu 9 samolotów na obsługę połączenia Amsterdam – Moskwa. Ił-62 był dobrze postrzegany przez pilotów i pasażerów. Przyczyniła się do tego duża stabilność pilotażu podczas lotu oraz ciche wnętrze samolotu. Model Ił-62 cechował się brakiem automatycznego załadunku bagażu i ładunków. Wpływało to znacznie na czas przygotowania samolotu do lotu. Ił-62M był już przystosowany do taśmowego załadunku bagaży i ładunków.
Samoloty Ił-62(M) w barwach PLL LOT.
Samoloty Ił-62 wprowadzono do floty PLL LOT w 1972 umożliwiając tym samym uruchomienie połączeń transoceanicznych. Pierwszy lot transatlantycki odbył się do Kanady. Pierwszy lot do Nowego Jorku odbył się 16 kwietnia 1973. Ogółem do floty PLL LOT wcielono 7 samolotów Ił-62. Po wprowadzeniu wersji zmodernizowanej Ił-62M zastąpiono dotychczas eksploatowane samoloty nową wersją, pozostawiając stronie radzieckiej stare samoloty w rozliczeniu. Do floty PLL LOT wcielono łącznie 9 maszyn w wersji zmodernizowanej Ił-62M. Wszystkim tym samolotom nadano imiona znanych Polaków. Wprowadzenie tych samolotów umożliwiło uruchomienie nowych, niemożliwych wcześniej połączeń, jednak błędy konstrukcyjne, materiałowe i niewłaściwe praktyki eksploatacyjne przyczyniły się do dwóch tragicznych katastrof.
Samolot „Mikołaj Kopernik” (wersja niezmodernizowana Ił-62, nr. rej. "SP-LAA"), rozbił się w czasie podejścia do lądowania na lotnisku Warszawa Okęcie 14 marca 1980, zginęła wówczas między innymi czołowa gwiazda polskiej estrady muzycznej Anna Jantar. 9 maja 1987 rozbił się także samolot „Tadeusz Kościuszko” (wersja zmodernizowana Ił-62M, nr. rej. "SP-LBG"), którego katastrofa w warszawskim Lesie Kabackim, pod względem liczby ofiar, stanowi najtragiczniejszy taki wypadek w historii polskiego lotnictwa. Z uwagi na uwarunkowania polityczne, niemożliwa była zmiana dostawcy samolotów, w związku z tym w eksploatowanych przez PLL LOT dokonano zmian techniczno-eksploatacyjnych podnoszących poziom bezpieczeństwa. Zmiany zostały oparte na doświadczeniach z dwóch poprzednich katastrof i obejmowały:
Przekroczone drgania wału silnika podczas jednego z lotów Ił-62M spowodowały podjęcie decyzji o wyłączeniu silnika w locie z pasażerami (rejs nr 015 z Warszawy do Toronto w dniu 11 marca 1990) i start do lotu powrotnego bez pasażerów, na trzech silnikach oraz przylot na lotnisko Okęcie (dowódca kpt. dr inż. Tomasz Smolicz). Wspomniane procedury zapobiegły kolejnej tragedii; zdemontowany silnik wysłano do ZSRR, gdzie stwierdzono awarię łożyska podpory wału. To zdecydowało o rezygnacji z użytkowania samolotów tego typu przez PLL LOT.
Wszystkie posiadane przez PLL LOT samoloty tej serii zostały sprzedane na Ukrainę (ostatni w lutym 1992), które potem niszczały pod płotem kijowskiego lotniska Boryspol.
Nadane imiona dla Ił-62 i Ił-62M wykorzystywanych przez PLL LOT:
Ił-62:
Ił-62M:
Dwa ostatnie IŁ-62M najprawdopodobniej nie posiadały już nazw własnych; na dostępnych zdjęciach samolotów brak jest malowanych portretów w przedniej części kadłuba. W barwach PLL LOT latał jeszcze jeden samolot Ił-62M z polską rejestracją SP-LBR, wypożyczony w 1987 z rumuńskich linii lotniczych TAROM, gdzie oryginalnie miał oznaczenie YR-IRD (cn 4727546).
Użytkownicy.
Stan na 18 października 2021:
Katastrofy.
Wśród 100 największych katastrof lotniczych w czterech uległy zniszczeniu samoloty Ił-62(M):

</doc>
<doc id="77866" url="https://pl.wikipedia.org/wiki?curid=77866" title="49er">
49er

49er – jacht typu skiff, będący klasą olimpijską od 2000 roku. Od 1997 klasa ta posiada własne mistrzostwa świata.
Wstęp.
Został zaprojektowany przez Juliana Bethwaite'a. Żeglowanie tym jachtem wymaga bardzo wysokich umiejętności technicznych ze względu na wąski kadłub, ogromną powierzchnię żagli, dwa trapezy i stałe wysięgniki służące do balastowania. 49er jest zbudowany z laminatu epoksydowo-szklano-węglowego.
Klasa 49er w Polsce.
W Polsce żegluje zaledwie kilka 49erów. Najbardziej znani polscy zawodnicy:

</doc>
<doc id="77869" url="https://pl.wikipedia.org/wiki?curid=77869" title="Lizel">
Lizel

Lizel, żagiel wytykowy – dodatkowy żagiel, rozwijany na żaglowcach obok żagli rejowych, przy pełnych wiatrach (baksztagach, fordewindzie). Jego wynalezienie przypisuje się sir Waltherowi Raleightowi ok. 1588 r. Lizele mocowane były na wytykach, ruchomych drzewcach przedłużających reje, zwanych lizelrejkami. Dla każdego lizela potrzebne są dwie lizelrejki - górna i dolna. Na współczesnych żaglowcach stosowane rzadko (np. SV Europa). Przykładem współczesnego polskiego żaglowca podnoszącego lizle był STS Kapitan Głowacki (obecnie lizeli nie używa).

</doc>
<doc id="77870" url="https://pl.wikipedia.org/wiki?curid=77870" title="Wytyk">
Wytyk

Wytyk – ruchome drzewce pomocnicze na jednostce żaglowej pełniące różne funkcje w zależności od miejsca zamontowania oraz konstrukcji.
Zastosowania wytyków:

</doc>
<doc id="77871" url="https://pl.wikipedia.org/wiki?curid=77871" title="Rezerwat przyrody Źródliska w Dolinie Ewy">
Rezerwat przyrody Źródliska w Dolinie Ewy

Rezerwat przyrody Źródliska w Dolinie Ewy – leśny rezerwat przyrody, który został utworzony w 1983 na terenie Trójmiejskiego Parku Krajobrazowego. Obejmuje 12,04 ha fragmentu doliny erozyjnej na krawędzi morenowej w leśnej, zachodniej części Gdańska Oliwy, obejmującej również źródliska Potoku Prochowego. Obszarem rezerwatu prowadzi turystyczny szlak Wzgórz Szymbarskich. Teren rezerwatu jest zarządzany przez Nadleśnictwo Gdańsk, nadzór sprawuje Regionalna Dyrekcja Ochrony Środowiska w Gdańsku.
Ochronie podlegają naturalne źródliskowe zbiorowiska roślinne; zwłaszcza łęgowe, ziołoroślowe i szuwarowe, w tym rzadko spotykany na nisko położonych terenach szuwar manny gajowej. W rezerwacie stwierdzono występowanie 194 gatunków roślin naczyniowych, spośród których 3 podlegają ochronie ścisłej (przylaszczka pospolita, listera jajowata, wawrzynek wilczełyko) i 6 ochronie częściowej (bluszcz pospolity, kalina koralowa, konwalia majowa, kruszyna pospolita, marzanka wonna, porzeczka czarna). Warto zwrócić uwagę na gatunki górsko-podgórskie: przetacznik górski, tojeść gajowa, manna gajowa, bez koralowy, olsza szara, kozłek bzowy, niezapominajka leśna. Wartość przyrodniczą rezerwatu podkreśla aż 10 gatunków roślin znajdujących się na liście ginących i zagrożonych roślin Pomorza Zachodniego i Wielkopolski. Są to: czerniec gronkowy, fiołek przedziwny, kostrzewa leśna, kozłek bzowy, storczyk listera jajowata, manna gajowa ("Glyceria nemoralis" – gatunek trawy występujący na obszarach górskich), przetacznik górski, szczaw gajowy, wawrzynek wilczełyko i wyka leśna. 
Florę źródliskową reprezentuje wątrobowiec stożka ostrokrężna, a także mięta nadwodna, przetacznik bobowniczek i wierzbownica bladoróżowa.

</doc>
<doc id="77872" url="https://pl.wikipedia.org/wiki?curid=77872" title="Gwiazdozbiór Delfina">
Gwiazdozbiór Delfina

Delfin (łac. "Delphinus", dop. "Delphini", skrót "Del") – niewielki, 69. co do wielkości, ale stosunkowo wyraźny gwiazdozbiór nieba północnego położony w pobliżu równika niebieskiego, na południe od konstelacji Łabędzia, pomiędzy Pegazem a Orłem. Jego gwiazdy układają się w wyskakującego z wody delfina. W Polsce jest gwiazdozbiorem nieba letniego. Niektórzy początkujący obserwatorzy mylą tę konstelację z gromadą otwartą M45, czyli Plejadami. Liczba gwiazd dostrzegalnych nieuzbrojonym okiem: około 30. Ze względu na swój czworokątny kształt cały gwiazdozbiór był niegdyś zwany Trumną Hioba. Czasami tę nazwę stosuje się do układu czterech najjaśniejszych gwiazd: Sualocin (α Del), Rotanev (β Del), Gamma Delphini (γ Del) i Delta Delphini (δ Del). Nie wiadomo kto i kiedy nadał im nazwę Trumny Hioba.
Pochodzenie nazwy gwiazdozbioru.
Konstelacja ta znana była już w starożytności. Według greckich legend gwiazdozbiór przedstawia delfina, który uratował życie poety i śpiewaka Ariona, gdy ten wyskoczył za burtę statku, ratując życie przed piratami. Delfin zaniósł Ariona na plażę, wyprzedzając statek. Piratów zaś, gdy ci dopłynęli do brzegu, pojmano i stracono. Delfin został umieszczony na niebie na pamiątkę tego wydarzenia.
Inna historia łączy gwiazdozbiór z bogiem morza Posejdonem. Zeus, Hades i Posejdon ustanowili po pokonaniu Tytanów swoje królestwa. Do Posejdona należały oceany. Kiedy już zbudował sobie pałac, zaczął rozglądać się za żoną. Pomyślał o pięćdziesięciu nimfach morskich – nereidach. Zalecał się do Amfitryty, ale ta mu nie uległa i uciekła w góry Atlas. Kolejni posłańcy próbowali ją przekonać, lecz wracali z niczym; w końcu Posejdon wysłał delfina. Poruszona szczerymi obietnicami delfina, Amfitryta uległa, wróciła do morza, została żoną Posejdona i urodziła mu wiele dzieci. Wdzięczny Posejdon wyniósł delfina do nieba
W „Mitologii” Jana Parandowskiego delfin jest przewodnikiem po podwodnym królestwie Posejdona.
Gwiazdy Delfina.
Ta wyraźnie ukształtowana konstelacja jest blada i odległa, ale gwiazdy Delfina są łatwe do zidentyfikowania. Zwarty kształt rombu jest bardzo łatwy do znalezienia. 
Najjaśniejsze gwiazdy w Delfinie mają dopiero trzecią i czwartą wielkość gwiazdową. Są to:
Interesujące obiekty.
Chociaż Delfin jest małym gwiazdozbiorem, można znaleźć kilka interesujących obiektów. 

</doc>
<doc id="77874" url="https://pl.wikipedia.org/wiki?curid=77874" title="Bolesław II Rogatka">
Bolesław II Rogatka

Bolesław II Rogatka, także Łysy i Cudaczny (ur. między 1220 a 1225, zm. 26 grudnia 1278) – książę krakowski w 1241, w latach 1241–1247 książę południowo-zachodniej Wielkopolski, książę śląski w latach 1241–1248, legnicko-głogowski w latach 1248–1249/1251, w 1249 strata Lubusza, od 1249 tylko w Legnicy, od 1277 także w Środzie Śląskiej.
Życiorys.
Genealogia i dzieciństwo.
Bolesław II Rogatka urodził się około 1224 roku, w pobożnej katolickiej rodzinie. Jego ojcem był książę Henryk II Pobożny, matką królewna czeska Anna Przemyślidka, a babcią święta Jadwiga. Mimo to nie poszedł w ślady przodków. Miał czterech braci i pięć sióstr.
Początek rządów i walka o wielkopolskie dziedzictwo (1241–1247).
Bolesław w przeciwieństwie do swojego ojca Henryka II Pobożnego nie musiał zbyt długo czekać na objęcie samodzielnych rządów, gdyż ten już 9 kwietnia 1241 roku poległ w bitwie z Tatarami pod Legnicą. W momencie tego wydarzenia z piątki synów księcia śląskiego za pełnoletnich wedle ówczesnych praw mogło zostać uznanych dwóch najstarszych – Bolesław i niewiele od niego młodszy Mieszko. Przez pierwsze miesiące w rządach pomagała im zapewne matka, Anna. Niektóre źródła mówią nawet wprost o jej regencji. Jeszcze w tym samym roku Bolesław objął samodzielną władzę. Początek rządów Bolesława nie był udany. Wprawdzie Mongołowie po splądrowaniu sporych obszarów Śląska wkrótce wycofali się na Węgry, nie zamierzając opanować krainy na stałe, ale i tak sytuacja Bolesława nie należała do najłatwiejszych. Dziedzictwo ojcowskie oprócz Dolnego Śląska obejmowało również większość Wielkopolski i ziemię krakowską, jednak jeszcze w lipcu 1241 roku pojawił się pretendent do Krakowa – Konrad mazowiecki. Wojna nie była jeszcze przegrana, gdyż skuteczny opór wobec księcia mazowieckiego zorganizował wojewoda krakowski, Klemens z Ruszczy, wobec jednak zupełnej bierności księcia śląskiego dość szybko znalazł sobie nowego kandydata na tron w osobie Bolesława V Wstydliwego. Zupełnie inaczej wypadki rozegrały się w Wielkopolsce. Również tam na wieść o klęsce legnickiej książęta wielkopolscy (dotychczas sprawujący władzę tylko w Nakle i Ujściu nad Notecią), Przemysł I i Bolesław Pobożny, zdecydowali się odzyskać dzielnicę należącą niegdyś do Władysława Odonica, ich ojca. Możni i rycerstwo wielkopolskie poparli ich zresztą zdecydowanie, gdyż jak twierdził kronikarz wielkopolski to oni "byli prawdziwymi dziedzicami tej ziemi". Tym razem Bolesław postanowił jednak nie ustępować bez walki i początkowo wydawało się, że uzyska dla Śląska przynajmniej północno-zachodnią część tej dzielnicy z Santokiem i Międzyrzeczem na czele. Nieustępliwość Władysławowiców i narastające kłopoty rodzinne spowodowały jednak, że ostatecznie w 1247 roku i z tych nabytków musiał Bolesław zrezygnować.
Pierwszy podział Dolnego Śląska (1248).
Początkowo Bolesław nie zamierzał dopuścić do żadnych podziałów ojcowskiej dzielnicy i całość władzy chciał skupić w swoim ręku. Wprawdzie już w 1242 roku niespodziewanie zmarł drugi pod względem starszeństwa brat Bolesława, Mieszko, którego wcześniej musiał wyposażyć w ziemię lubuską, lecz wkrótce kolejni bracia zaczęli osiągać wiek dojrzały. Opór Bolesława przed rezygnacją z części władzy udało się złamać dopiero siłą, kiedy stronnicy juniorów uwięzili księcia śląskiego i osadzili w wieży legnickiej. Wypadki te spowodowały, że Bolesław stał się do końca życia bardzo nieufny wobec otoczenia, co jeszcze spotęgowało trudności z obcowaniem z władcą o niezwykle trudnym charakterze.
Do przejściowego porozumienia z młodszym Henrykiem III doszło w 1247 roku, kiedy dopuścił brata do formalnych współrządów. Współpraca między braćmi nie układała się jednak zbyt dobrze i już rok później zdecydowano się na podział jednolitej dotychczas dzielnicy na części legnicko-głogowsko-lubuską oraz wrocławską. Dodatkowo bracia zobowiązali się otoczyć opieką młodsze rodzeństwo, które miało pójść drogą kariery duchownej, przy czym Bolesławowi przypadł jako podopieczny Konrad, zaś Henrykowi – Władysław. Bolesławowi jako starszemu przysługiwało prawo wyboru dzielnicy – ten z nieznanych powodów wybrał Legnicę, może dlatego, że ziemia legnicka obfitowała w złoto znajdywane w rzekach Kaczawie i Wierzbiaku.
Wybór Legnicy mógł być także podyktowany narastającym konfliktem z możnymi potężnego Wrocławia – Rogatka liczył, że Henryk III nie poradzi sobie z tą sytuacją i księstwo z powrotem wpadnie w jego ręce, gdy jednak stało się inaczej, zgłosił pretensje również do dzielnicy brata. Henryk III Biały nie zamierzał dobrowolnie rezygnować z nowego nabytku, nowa wojna była więc kwestią czasu.
Wojna z Henrykiem III Białym i sprzedaż Lubusza (1248–1249).
Bolesław i Henryk zaczęli przygotowywać się do konfrontacji, do której nie mieli jednak odpowiednich funduszy. Bolesław jeszcze w 1242 roku ożenił się z Jadwigą córką Henryka I hrabiego Anhaltu oraz Irmgardy z Turyngii i teraz swoje koneksje rodzinne postanowił wykorzystać do znalezienia sojuszników do walki z bratem. Ceną za przysłanie wojsk zaciężnych było oddanie arcybiskupowi magdeburskiemu połowy ziemi lubuskiej. W rękach Niemców (tym razem Brandenburczyków, którzy niedługo zawładnęli też częścią arcybiskupią) znalazła się zresztą wkrótce i druga część ziemi nazywanej przez kronikarza „kluczem królestwa polskiego”.
Bolesław II księciem legnickim (1249–1251).
Niemiecka pomoc tylko na moment przyniosła Bolesławowi przewagę w wojnie z bratem. W 1249 roku niespodziewanie do kraju powrócił ze studiów młodszy brat, Konrad, dla którego wcześniej Bolesław przewidywał karierę duchowną. Proponowane mu jednak stanowisko biskupa w bawarskiej Passawie nie odpowiadało jego ambicjom i również Konrad wystąpił z żądaniami wydzielenia mu osobnej dzielnicy. Rogatka nie wyraził na to zgody, w związku z czym Konrad znalazł się na dworze nieprzychylnych Bolesławowi książąt wielkopolskich (Konrad ostatecznie został nawet podwójnym szwagrem Przemysła I, gdyż z jednej strony wydał za niego swoją siostrę Elżbietę, a z drugiej ożenił się z córką Władysława Odonica, Salomeą). Do katastrofy doszło dwa lata później, kiedy książę legnicki nie sprostał połączonym siłom wielkopolskim Przemysła I i wrocławskim Henryka III Białego. Do klęski przyczyniła się również polityka wewnętrzna księcia, który opierając rządy na niemieckich przybyszach doprowadził do wybuchu niezadowolenia własnych wasali. Bolesław musiał wtedy w końcu zgodzić się na wydzielenie dzielnicy głogowskiej Konradowi (zwłaszcza że dostał się również fizycznie w ręce młodszego brata, spędzając kilka miesięcy w więzieniu). Tak więc z dziedzictwa ojcowego pozostała mu wyłącznie szczupła dzielnica ze stolicą w Legnicy.
Współpraca z Henrykiem III Białym (1252–1256).
Bolesław potrzebował jednak ponad dwa lata, by z pomocą Henryka III Białego (który w tak trudnej sytuacji brata zdecydował się ostatecznie na udzielenie mu wsparcia) odzyskać w 1253 roku pełnię władzy w księstwie. Głównymi powodami niepokojów były samowole najemnych niemieckich rycerzy, którzy otrzymawszy wcześniej z rąk księcia nadania ziemskie próbowali się teraz całkowicie uniezależnić od Bolesława. Współpraca braterska przez następne lata układała się dość specyficznie. Z Henrykiem III nie dochodziło już do większych starć. Co więcej, zaistniało pewne porozumienie, zwłaszcza jeśli chodzi o stosunek do książąt wielkopolskich (próba interwencji w kurii papieskiej w 1256 roku, by przywrócić władzę nad utraconymi po 1241 roku terenami), czy biskupa wrocławskiego Tomasza (z jednej strony Bolesław nie mógł wybaczyć biskupowi, że w sporach z braćmi wspierał zawsze juniorów, z drugiej książę legnicki kontynuował walkę z nadmiernym uprzywilejowaniem kościoła, zwłaszcza kategorycznie domagał się zwrotu majątków, które znalazły się w rękach hierarchii duchownej wnet po wypadkach legnickich).
Konflikt z biskupem wrocławskim Tomaszem (1257–1261).
Konflikt księcia Bolesława z biskupem wrocławskim sięgnął apogeum w 1257 roku, kiedy książę porwał hierarchę i przez pół roku więził go w wieży na zamku Wleń. Następnie – według Długosza – książę więził biskupa w Legnicy, gdzie "jeszcze cięższymi kazał go spętać okowy". Bezpośrednim skutkiem porwania było rzucenie przez biskupa Pełkę na księcia klątwy kościelnej oraz obłożenie diecezji wrocławskiej interdyktem (Bolesław mógł się już jednak do tej kary przyzwyczaić, skoro już dwukrotnie w 1248 i 1249 roku był wyklinany przez biskupa). Klątwy były zdejmowane dopiero po zatwierdzeniu przywilejów kościelnych i wezwanie wszystkich sąsiadów do krucjaty przeciwko księciu. Do interwencji nie doszło tylko na skutek szybkiej reakcji braci, którzy zaczęli pracować nad ugodą. Cena za powrót do łask kościoła była wysoka – Bolesław został zmuszony w 1261 roku do zapłacenia ogromnego zadośćuczynienia oraz publicznego ukorzenia się u bram katedry we Wrocławiu.
Stosunki z Konradem głogowskim (1262–1271).
Bolesław II, choć potrafił dojść do porozumienia z Henrykiem, do końca życia pozostał we wrogich stosunkach z Konradem głogowskim. Do wzajemnych waśni dochodziło między nimi dosyć często i właściwie do końca życia Konrada trwała ustawiczna wojna podjazdowa. Z powodu braku źródeł wiadomo jednak tylko o dwóch aspektach konfliktu. Jeszcze 1257 roku Konrad głogowski przeprowadził brawurową akcję porwania Bolesława z zamku w Legnicy. Wolność odzyskał on dopiero po paru miesiącach, nie wiadomo za jaką cenę. W 1271 roku Rogatce udało się wydrzeć z rąk brata Bolesławiec nad Bobrem.
Porwanie Henryka IV Prawego i bitwa pod Stolcem (1272–1277).
W latach siedemdziesiątych widać wyraźny spadek aktywności politycznej Bolesława. Coraz bardziej zaczął oddawać też władzę w ręce dorastających synów. W 1273 wydzielił dzielnicę ze stolicą w Jaworze najstarszemu potomkowi Henrykowi V i wydawało się, że starzejący się książę zrezygnował już definitywnie z awanturniczej polityki. W 1277 roku związał się jednak sojuszem z królem rzymskim Rudolfem I Habsburgiem (miała to być przeciwwaga wobec sojuszu reszty książąt śląskich z królem Czech Przemysłem Ottokarem II) i za jego namową zdecydował się porwać bratanka, Henryka IV Probusa. Pretekstem było żądanie wydzielenia mu jednej trzeciej dzielnicy wrocławskiej po zmarłym w 1270 roku najmłodszym bracie Władysławie. Porwanie udało się i wkrótce ważny jeniec znalazł się na zamku w Legnicy. Za młodym księciem wrocławskim ujęli się król czeski oraz książę Głogowa, Henryk III i Wielkopolski, Przemysł II. Wyprawa koalicji jednak nie powiodła się. Wprawdzie Rogatka zbiegł z pola bitwy pod Stolcem, ale pomimo tego jego syn Henryk V starcie to, z pozoru przegrane, potrafił wygrać. Wziął też sprzymierzonych wodzów do niewoli. Spór został zakończony ugodą – Henryk IV odzyskał wolność w zamian za 1/3 księstwa ze Środą Śląską.
Śmierć i następstwo (1278).
Był to ostatni sukces księcia. Bolesław II Rogatka zmarł 26 grudnia 1278 roku i został pochowany w kościele dominikanów w Legnicy. Z małżeństwa z Jadwigą Anhalcką doczekał się trzech synów (Henryk V Brzuchaty, Bolko I Surowy i Bernard Zwinny i czterech córek (Agnieszka żona hrabiego Wirtembergii Ulryka I, Jadwiga żona Konrada II czerskiego, Anna ksieni w Trzebnicy i Elżbieta, od 1268 r. żona Ludwiga von Hackeborn). Jadwiga zmarła w 1259 roku i wtedy Bolesław zdecydował się na powtórny ożenek. Wybór księcia legnickiego padł na córkę władcy Tczewa Sambora, Eufemię. Małżeństwo to nie było udane. Eufemia miała według jednego z kronikarzy z powodu nieprawości męża i jawnego współżycia z kochanką Zofią von Dyhrn (od 1277 jego trzeciej żony) pieszo w jednej sukni wrócić na Pomorze Gdańskie. Eufemia pojawiła się na Śląsku po śmierci męża, najprawdopodobniej więc wróciła. Z drugiego małżeństwa Bolesław miał jedną córkę, Katarzynę.
Bolesław i jego sława rycerska.
Książę lubował się w rycerskim życiu, był organizatorem pierwszego turnieju rycerskiego na ziemiach polskich.
Turniej zorganizowano w Lwówku w roku 1243. Podobno od tamtej pory turnieje odbywały się w księstwie regularnie, często na legnickim rynku. Bolesław sam chętnie wykazywał się zręcznością rycerską stając w szranki z konkurentami.
Dwór księcia był także oazą średniowiecznej kultury, gdyż owe turnieje były znane w szerokim świecie i ściągały na zamek legnicki wiele barwnych postaci owych czasów.
Książę jako prawdziwy przedstawiciel dworskiej i rycerskiej kultury spędzał czas wolny na podróżach konnych po księstwie w towarzystwie swojego ulubionego pieśniarza Suriana.
Pomniki.
Bolesława Rogatkę upamiętnia renesansowa płaskorzeźba umieszczona w portalu bramy wjazdowej Zamku Piastów Śląskich w Brzegu.

</doc>
<doc id="77875" url="https://pl.wikipedia.org/wiki?curid=77875" title="Diana (księżna Walii)">
Diana (księżna Walii)

Diana Frances Spencer (ur. 1 lipca 1961 w Sandringham, zm. 31 sierpnia 1997 w Paryżu) – członkini brytyjskiej rodziny królewskiej, pierwsza żona Karola III, króla Wielkiej Brytanii, syna królowej Wielkiej Brytanii Elżbiety II i Filipa, księcia Edynburga. Matka Wilhelma, księcia Walii oraz Henryka, księcia Sussexu, odpowiednio 1. i 5. osoby w sukcesji do tronu brytyjskiego. Po ślubie z Karolem III, wówczas księciem Walii znana jako Diana, księżna Walii ().
Diana stała się osobą publiczną w 1980, będąc wymienianą jako potencjalna kandydatka na żonę dla Karola, następcy tronu Wielkiej Brytanii. Ich ślub, mający miejsce 29 lipca 1981 w katedrze św. Pawła w Londynie, stał się międzynarodowym wydarzeniem społecznym, często określanym jako „bajkowy ślub” lub „ślub stulecia”. W pierwszej połowie lat 90. XX w. prasa ujawniła kulisy małżeństwa księstwa Walii, publikując materiały kompromitujące zarówno Karola, jak i Dianę. W 1992 para ogłosiła separację, co było jednym z powodów ogłoszenia przez Elżbietę II tego roku jako "annus horribilis". Rozwód pary orzeczono w 1996.
Zarówno w trakcie związku z Karolem, jak i po rozwodzie księżnej Dianie towarzyszyło duże zainteresowanie mediów, które w 1997 doprowadziło pośrednio do wypadku samochodowego, w którym to na miejscu zginęli kierowca Henri Paul i towarzysz księżnej, Dodi Al-Fayed, a ona sama zmarła w wyniku obrażeń odniesionych w wypadku.
Pozostawała jednym z najpopularniejszych członków brytyjskiej rodziny królewskiej. W przeprowadzonym przez BBC plebiscycie „100 Najwybitniejszych Brytyjczyków” księżna Walii zajęła 3. miejsce. Zasłynęła działalnością dobroczynną i charytatywną oraz zamiłowaniem do mody, które przyniosły jej przydomki "Księżnej ludu" oraz "Ikony mody", a także "Królowej serc" i "Ludowej księżniczki". Uważa się, że księżna swoim działaniem i nagłośnieniem problemu przyczyniła się do podpisania 3 grudnia 1997 traktatu w Ottawie, zabraniającego produkcji, gromadzenia, eksportu oraz używania min przeciwpiechotnych.
Młodość.
Narodziny i chrzest.
Urodziła się 1 lipca 1961 o godz. 19:45 (czasu letniego) w Park House, domu graniczącym z terenami należącymi do królewskiej posiadłości Sandringham House w hrabstwie Norfolk w Wielkiej Brytanii. W chwili narodzin ważyła 3,5 kg. Jej ojcem był ówczesny wicehrabia Althorp Edward John Spencer (1924–1992; jedyny syn Alberta Spencera i Cynthii Spencer), a matką – ówczesna hrabina Althorp Frances (1936–2004), córka 4. barona Fermoy i Ruth, baronowej Fermoy. Narodziny Diany wywołały w rodzinie Spencerów rozczarowanie, oczekiwano bowiem narodzin męskiego potomka, który mógłby w przyszłości odziedziczyć godności hrabiowskie. Wicehrabia i wicehrabina Althorp mieli już dwie córki: (Elizabeth) Sarah (ur. 19 marca 1955) i (Cynthię) Jane (ur. 11 lutego 1957). Trzecia ciąża zakończyła się urodzeniem 12 stycznia 1960 syna Johna, jednak obarczony poważnym niedorozwojem chłopiec zmarł po 10 godzinach po porodzie. W chwili narodzin Diany jej rodzice mieli przygotowane dla noworodka tylko męskie imiona.
Chrzest Diany odbył się 30 sierpnia 1961 w kościele św. Marii Magdaleny w Sandringham w hrabstwie Norfolk. Lady otrzymała dwa imiona Diana Frances – pierwsze w rodzinie Spencerów występowało często (znana "Lady Diana Spencer" była niedoszłą żoną Fryderyka, księcia Walii), a drugie nadano na cześć jej matki. Chrztu udzielił biskup Norwich Percy Herbert, przyjaciel rodziny Spencerów. Rodzicami chrzestnymi zostali: John Floyd (przyjaciel ojca), Alexander Gilmour (kuzyn ojca), Lady Mary Colman (bratanica Królowej Matki), Sarah Pratt (przyjaciółka i sąsiadka rodziców Diany) i Carol Fox (przyjaciółka i sąsiadka rodziców Diany). Chrzest Diany nie miał oprawy królewskiej w przeciwieństwie do chrztu jej brata Charlesa (ur. 20 maja 1964), który odbył się w Opactwie Westminsterskim w Londynie z królową Elżbietą II jako matką chrzestną.
Dzieciństwo i edukacja.
Wychowywała się wraz z rodzeństwem w niewielkiej posiadłości Park House, którą zajmowali wicehrabia i wicehrabina Althorp. Szczególnie związana była z młodszym bratem Charlesem. W tym czasie w domu Spencerów zaczęło dochodzić do coraz częstszych kłótni między rodzicami Diany – Frances czuła się upokorzona badaniami, na które przed narodzinami Charlesa skierował ją mąż, a które miały odpowiedzieć na pytanie o zdolność do urodzenia syna; John dystansował się natomiast od problemów rodzinnych, a opiekę nad dziećmi ograniczył do zapewnienia domu oraz opłacenia opiekunek i nauki w prywatnych szkołach. Po odejściu od męża Frances przeprowadziła się do apartamentu nowego partnera, Petera Shand Kydda, w londyńskiej dzielnicy Belgravia. Rozwód Spencerów orzeczono w 1969, poprzedziła go paroletnia batalia o dzieci, w której trakcie opiekę nad dziećmi przejął John Spencer.
Po rozwodzie rodziców Dianą i Charlesem zajęły się nianie, jednak ich częsta rotacja ujemnie wpłynęła na kilkuletnie dzieci. Nieprzepadająca za większością guwernantek 9-letnia Diana zamknęła jedną z nich w łazience na klucz i wyrzuciła jej bieliznę z okna. John Spencer w końcu zatrudnił na stanowisko opiekunki Mary Clarke, która zyskała przyjaźń obojga dzieci i nakłoniła gospodarza domu do częstszego spędzania czasu z nimi, m.in. wspólnego jadania lunchu. 
Uczęszczała do szkoły dziennej w Sielfield, stanowiącej wstęp do edukacji właściwej, którą to rozpoczęła w "Riddlesworth Hall Preparatory School" w hrabstwie Norfolk. W przeciwieństwie do doskonale uczących się sióstr miała problemy z opanowaniem wiedzy przedmiotowej, jednak słabe oceny nie powodowały niepokoju rodziców, gdyż w przypadku Diany perspektywa dołączenia do brytyjskiego grona arystokratów stawiała przed nią za główny cel dobre zamążpójście, a nie staranne wykształcenie.
W 1975 zmarł dziadek Diany, Albert Spencer, po którym John Spencer odziedziczył tytuł hrabiego Spencera oraz wszystkie przywileje hrabiowskie. W związku z tym Diana uzyskała tytuł należny córce hrabiego, tj. Lady Diana Spencer (jako wnuczka hrabiego tytułowana była dawniej jako „Czcigodna Diana Spencer”, ang. "The Honourable" Diana Spencer). Rodzina Spencerów przeprowadziła się do rodowej posiadłości Althorp w Northamptonshire.
Po ukończeniu nauki w szkole podstawowej przystąpiła do prywatnej szkoły dla dziewcząt "West Heath School" w Sevenoaks w hrabstwie Kent. W tym okresie angażowała się w liczne zajęcia pozalekcyjne: trenowała balet i stepowanie, grała w hokeja, tenis i koszykówkę (ze względu na wysoki wzrost była kapitanką drużyny) oraz ćwiczyła grę na pianinie, a także działała wolontaryjnie w szpitalach psychiatrycznych i domu starców. Na zakończenie roku szkolnego 1976/1977 zdobyła nagrodę „Miss Clark Lawrance” przyznawaną osobom zasłużonym w pracy na rzecz szkoły. Jednak egzaminy na poziomie O (odpowiednik polskich egzaminów gimnazjalnych) okazały się dla niej kompromitujące – spośród sześciu wybranych przez siebie przedmiotów Diana nie zdała pięciu, co po raz kolejny udowodniło jej trudność do przyswojenia wiedzy. Niezdolna do kontynuowania nauki, wskutek niezaliczenia odpowiedniej liczby testów (wymagano zaliczenia co najmniej trzech egzaminów), opuściła "West Heath School" i rozpoczęła naukę w "Institut Alpin Videmanette" niedaleko Gstaad w Szwajcarii. Szkoły nie ukończyła, gdyż po trzech miesiącach pobytu w placówce ojciec zezwolił na powrót do Wielkiej Brytanii.
Dorosłe życie.
Po zakończeniu edukacji w Szwajcarii powróciła do rodzinnej posiadłości. Nie potrafiła jednak odnaleźć się w miejscu, gdzie od 1976 zarządzała druga żona jej ojca, Raine Spencer, do której żywiła nienawiść za rozbicie jej rodziny i trwonienie majątku Spencera. John Spencer nie zgodził się, by Diana zamieszkała w Londynie z matką i jej drugim mężem, tłumacząc to małoletnością córki i opinią otoczenia. W zamian zaproponował Dianie w celach szkoleniowych posadę opiekunki w posiadłości przyjaciół w hrabstwie Hampshire. Nastolatka pracowała dla rodziny Whitakerów przez trzy miesiące, po czym przeprowadziła się do apartamentu matki. W tym okresie za namową rodziców ukończyła kurs gotowania.
Przebywała w odwiedzinach w Althorp pod koniec 1978, gdy jej ojciec doznał rozległego udaru mózgu. Hrabia został przewieziony do kliniki, gdzie spędził kilka miesięcy, a zarówno Diana, jak i jej pozostałe rodzeństwo, oddanie zajmowali się sparaliżowanym ojcem. W 1979 odziedziczyła majątek po zmarłej w Stanach Zjednoczonych prababce ze strony matki i kupiła luksusowy apartament w Coleherne Court w okolicy Earl’s Court. Tam sprowadziła trzy przyjaciółki: Carolyn Pride (koleżankę z "West Heath School"), Virginię Pitman i Annę Bolton, z którymi przez kolejne dwa lata spędzała czas na spotkaniach towarzyskich, zakupach, gotowaniu i podróżach po Londynie. W tym okresie otrzymała również pierwsze oferty pracy: najpierw opiekowała się Amerykaninem Patrickiem Robinsonem, którego rodzice przebywali w Londynie, a następnie prowadziła zajęcia dla dzieci w przedszkolu "Young England Kindergarten" w dzielnicy Pimlico.
Związek z Karolem, księciem Walii.
Znajomość.
Pod koniec 1977 została przedstawiona Karolowi, księciu Walii, który przybył do rodowej posiadłości Spencerów na zaproszenie Sary Spencer, swojej przyjaciółki, a zarazem siostry Diany. Diana natomiast przyjechała do Althorp na święta Bożego Narodzenia. Mimo fascynacji księciem, ustąpiła najstarszej siostrze, uznając jej większe prawa do kontaktów z następcą tronu Wielkiej Brytanii. Bliska znajomość Sary Spencer i księcia Karola uległa ochłodzeniu po publikacji wywiadu prasowego, którego Sarah udzieliła w lutym 1978 Jamesowi Whittakerowi i Nigelowi Nelsonowi; w rozmowie opisała swoje relacje z Karolem i jasno powiedziała, że go nie kocha. Odtąd Karol, jeśli zapraszał Sarę, to tylko w towarzystwie Diany. Sarah rok później poślubiła Neila McCorquodale’a.
W listopadzie 1978 Diana została zaproszona do Buckingham Palace na przyjęcie wyprawione z okazji 30. urodzin Karola, a dwa miesiące później, tj. w styczniu 1979, uczestniczyła w przyjęciu w Sandringham House, na który przybyła z siostrami Sarą i Jane (która od czasu poślubienia Roberta Fellowesa w kwietniu 1978 przestała liczyć się jako potencjalna żona dla przyszłego króla). Wówczas kontakty między Karolem a Dianą ograniczały się do flirtu, zwłaszcza że książę Walii miał rozpocząć wtedy romans z Anną Wallace, który to zakończył się latem 1980. Wtedy też Karol i Diana ponownie się spotkali, a kilka tygodni później tańczyli na "Goodwood Ball". Obserwatorzy królewscy uznają ten okres za czas, kiedy książę Walii zaczął myśleć o Dianie jako o potencjalnej żonie.
16 listopada 1980 w tygodniku „Sunday Mirror” ukazał się artykuł pt. „Królewski pociąg miłości” opisujący historię, w której tajemnicza blondynka dwa razy odwiedza księcia Walii w pociągu podczas postoju w Wiltshire. Prasa sugerowała, że chodzi o Dianę, czym zgorszona poczuła się zarówno rodzina królewska, jak i Spencerowie; publikacja kwestionowała bowiem reputację Diany jako osoby bez zarzutu oraz podważała kompetencje służb specjalnych, które miały dopuścić do kontaktu następcy tronu z osobą spoza rodziny królewskiej. Oburzona matka Diany, Frances Shand Kydd, wysłała w tej sprawie list do „The Times”.
Na przełomie lat 1980/1981 książę Karol znalazł się pod presją pałacu Buckingham, mediów i opinii publicznej, ponieważ – mimo 32 lat – nadal nie posiadał ani żony ani potomka męskiego, który w przyszłości mógłby odziedziczyć tron. Po śmierci jego wuja i mentora, Ludwika Mountbattena, książę rozpoczął intensywne poszukiwanie żony, jednak potencjalne kandydatki zostały wyeliminowane ze względu na brak królewskiego pochodzenia (Lucia Santa Cruz, modelka Fiona Watson, aktorka Susan George), nieodpowiednią religię (katoliczka Maria Astrid Luksemburska, serbsko-prawosławna Margarita z Karadźordźewiczów), brak zainteresowania ze strony Karola (Patricia Nixon, Anna Wallace) bądź rodzinne dramaty (śmierć dziadka Amandy Knatchull), a niektóre z kandydatek na księżną Walii poślubiły innych mężczyzn (Lady Sarah Spencer, Penelopa Eastwood). Wobec deficytu spełniających kryteria panien Buckingham Palace uznał Dianę Spencer (anglikankę, dziewicę, wysoko urodzoną, a dodatkowo ładną, zdrową i uległą) za idealną kandydatkę na księżną Walii.
Zaręczyny i ślub.
6 lutego 1981 Karol oświadczył się Dianie, zgodnie z królewską tradycją, na zamku Windsor. Oświadczyny zostały przyjęte i zaakceptowane przez królową Elżbietę II, jednak ich ogłoszenie przełożono m.in. ze względu na urodziny księcia Andrzeja (19 lutego). 24 lutego 1981 o godz. 11:00 biuro prasowe pałacu Buckingham oficjalnie ogłosiło zaręczyny Karola i Diany. Gdy w wywiadzie zaręczynowym udzielonym telewizji BBC dziennikarz zadał pytanie: – „Czy jesteście w sobie zakochani?”, to Diana odpowiedziała bez zastanowienia: – „Oczywiście!”, tymczasem Karol: – „Cokolwiek to znaczy...”, powodując szereg spekulacji na temat szczerości jego uczuć do narzeczonej. Pierwsze oficjalne wystąpienie publiczne pary od zaręczyn miało miejsce 9 marca 1981 w Royal Albert Hall, gdzie Diana spotkała się m.in. z Grace, księżną Monako.
27 lipca 1981 w Katedrze Św. Pawła w Londynie miała miejsce próba generalna przed ślubem Diany i Karola. Tego samego dnia królowa Elżbieta II wydała bal na cześć młodej pary w pałacu Buckingham. Dwa dni później Diana poślubiła Karola. W uroczystości, ogłoszonej „świętem narodowym” (ang. "A bank holiday"), uczestniczyło 3,5 tys. osób, poza tym 600 tys. ludzi pojawiło się na ulicach Londynu, a kolejne 750 mln ludzi obejrzało ceremonię w telewizji. Diana była pierwszą od 300 lat Angielką, która poślubiła następcę brytyjskiego tronu. W trakcie składania przysięgi pomyliła kolejność imion narzeczonego, poza tym nie przysięgła mu posłuszeństwa. Uroczystość poprowadził arcybiskup Canterbury, dr Robert Runcie, a druhnami panny młodej zostały: 17-letnia Lady Sarah Armstrong-Jones (córka księżniczki Małgorzaty), 13-letnia India Hicks (wnuczka Louisa Mountbattena), 11-letnia Sarah-Jane Gaselee (córka przyjaciół rodziny królewskiej), 6-letnia Catherine Cameron (córka przyjaciół księcia Karola) i 5-letnia Clementine Hambro (ulubiona uczennica Diany z Young England Kindergarten).
Po ślubie w pałacu Buckingham wyprawione zostało „śniadanie weselne” dla 120 osób, a o godz. 13:10 rodzina królewska wspólnie ze Spencerami pojawiła się na balkonie królewskim. W związku ze ślubem Diana uzyskała tytuł Jej Królewskiej Wysokości Księżnej Walii. Młoda para otrzymała 10 tys. prezentów i 47 tys. listów gratulacyjnych.
Pierwsze lata małżeństwa i obowiązki królewskie.
Miesiąc miodowy nowożeńcy rozpoczęli od trzydniowego pobytu w Broadlands, dawnej posiadłości Louisa Mountbattena w hrabstwie Hampshire. Następnie wyruszyli w rejs po Morzu Śródziemnym statkiem „HMY Britannia”, na którym odbywały się przyjęcia i kolacje z udziałem wyższych oficerów na cześć młodej pary. Pod koniec sierpnia 1981 wrócili do Wielkiej Brytanii, by dołączyć do pozostałych członków rodziny królewskiej w szkockiej rezydencji Balmoral. Tam Karol zauważył objawy poważnych zaburzeń odżywiania u żony i skierował ją na konsultację do kliniki w Londynie. Szczegółowe badania medyczne mające na celu wyleczenie księżnej z bulimii zostały jednak przerwane, gdy okazało się, że Diana jest w ciąży. W dniach 27–29 października małżonkowie odbyli swoją pierwszą oficjalną wizytę w Walii, podczas której odwiedzili Cardiff oraz zwiedzili zamek w Caernarfon, a Diana wygłosiła publicznie przemówienie po części w języku walijskim.
5 listopada 1981 pałac Buckingham ogłosił, że Diana spodziewa się dziecka, a poród przewidziany jest na połowę następnego roku. W trakcie ciąży księżna zajęła się urządzeniem dwóch przyszłych domów. Zgodnie z wcześniejszymi ustaleniami wprowadziła się do Highgrove, prywatnej posiadłości Karola w hrabstwie Gloucestershire, którą książę zakupił w lipcu 1980. Para uzyskała również dostęp do apartamentów nr 8 i 9 w pałacu Kensington w Londynie. Będąc w czwartym miesiącu ciąży, Diana rzuciła się ze schodów, by desperacko zwrócić na siebie uwagę męża, jednak on to zignorował i uznał za „podnoszenie fałszywego alarmu”. 21 czerwca 1982 w Szpitalu Św. Marii w dzielnicy Paddington w Londynie po ponad 16-godzinnym porodzie urodziła syna, Wilhelma. Za pośrednictwem królewskiego biuletynu ogłoszono, że nowonarodzone dziecko waży 7Ib 1 1/2oz (3,2 kg). Po urodzeniu syna Diana popadła w depresję poporodową. W październiku 1982 Karol ponownie wysłał żonę z Balmoral do Londynu na badania lekarskie, jednak Diana je przerwała, tym razem ze względu na brak efektów. Po jakimś czasie podjęła terapię u psychiatry Maurice’a Lipsedge’a.
Pomimo problemów zdrowotnych (depresji i bulimii), kilkukrotnych prób samobójczych, rozpadającego się małżeństwa (ze względu na zdrady Karola) i specyficznych relacji z mediami, wykonywała swoje obowiązki jako księżnej Walii. W 1982 reprezentowała królową Elżbietę II na uroczystościach pogrzebowych Grace Grimaldi w Monako. W 1983 wraz z mężem i kilkumiesięcznym synem odbyła oficjalne wizyty do Australii i Nowej Zelandii, odmówiła jednak pozostawienia dziecka na brytyjskim dworze pod opieką niań, a złamanie tradycji królewskiej (nie skonsultowała decyzji z królową) umotywowała długim okresem podróży – 45 dni. Kolejną wspólną podróż odbyli w czerwcu 1983 do Kanady. W lutym 1984 wyruszyła w pierwszą samodzielną podróż oficjalną do Norwegii.
15 września 1984 po trwającym dziewięć godzin porodzie urodziła drugiego syna, Henryka Karola Alberta Dawida, którego ojcem chrzestnym został m.in. książę Andrzej. Dbała o to, by jej synowie mieli dobre relacje z pałacowym personelem i zaznawali życia miejscowych dzieci, dlatego też czasem – pod przebraniem – zabierała ich do kina lub restauracji. 9 listopada 1985 rozpoczęła z mężem oficjalną wizytę państwową w Stanach Zjednoczonych, gdzie zostali powitani przez prezydenta USA Ronalda Reagana i pierwszą damę Nancy Reagan. 23 lipca 1986 uczestniczyła z mężem w ślubie księcia Andrzeja i Sary Ferguson, których spotkanie zaaranżowała rok wcześniej, mając przy tym nadzieję na zyskanie na dworze królewskim przyjaciółki i towarzyszki przy okazji oficjalnych obowiązków. Ich ciepłe relacje zakończyły się w 1992, gdy obie pary ogłosiły separację. Kontakty między paniami znacznie się pogorszyły w 1996 po wydaniu przez Ferguson książki autobiograficznej "My Story", w której ujawniła szczegóły przyjaźni z Dianą.
Była czynnie zaangażowana w pomoc osobom zakażonym HIV i chorym na AIDS. W 1987 otworzyła pierwszy w Wielkiej Brytanii oddział szpitalny dla pacjentów zmagających się z tą chorobą, a zdjęcia, na których widać ją ściskającą dłonie pacjentów bez uprzednio założonych rękawiczek, wywołały sensację w międzynarodowej prasie.
W latach 1982–1992 wspólnie z Karolem odbyła oficjalne wizyty do Australii, USA, Brazylii, Indii (zrobione tam w lutym 1992 zdjęcia Diany samotnie pozującej fotoreporterom na tle Tadź Mahal obiegły światowe media i stały się dowodem na prawdziwość plotek o kryzysie w jej małżeństwie z Karolem), Kamerunu, Kanady, Nigerii, Indonezji, Hiszpanii, Włoch, Francji, Portugalii i Japonii, a ostatnią wspólną wizytę zagraniczną odbyli w Korei Południowej. Poza tym Diana samodzielnie wizyty złożyła w Niemczech, USA, Szwajcarii, Węgrzech, Egipcie, Belgii, Francji, RRA, Zimbabwe i Nepalu, ponadto w 1995 samodzielnie odwiedziła, m.in. Argentynę, USA, Hongkong i Włochy.
Problemy w małżeństwie.
Diana od początku zdawała sobie sprawę z obecności Camilli w życiu Karola. Wiedziała, że łączył ich romans, który zakończył się w 1973 po ślubie Camilli z brygadierem Andrew Parkerem-Bowlesem. O ile niedziwne wydawały się Dianie częste wizyty męża w domu Parker-Bowlesów, którzy wspólnie z Penelopą i Nortonem Knatchbullami tworzyli blisko związaną grupę – tzw. "Highgrove Team" (pol. Paczka z Highgrove) – oraz których syn Tom był synem chrzestnym Karola, o tyle podejrzliwość jej wzbudziło m.in. odkrycie na ulubionych spinkach Karola do mankietów inicjałów C&amp;C ("Charles &amp; Camilla") oraz fotografii Parker-Bowles, które wypadły z notatnika Karola podczas miesiąca miodowego na HMY Britannia w 1981. Diana rozmawiałą z Karolem i Camillą (tę nękała głuchymi, nocnymi telefonami), jednak para zarzekała się, że łączą ją wyłącznie przyjacielskie relacje. Pewnego dnia Diana podsłuchała rozmowę telefoniczną męża, podczas której ten wyznał miłość Parker-Bowles.
W 1985 książę zwierzył się przyjaciołom, że „jego małżeństwo jest skończone”. Mimo tego w październiku 1985 wystąpił z Dianą w programie telewizyjnym "In Public – In Private: The Prince and Princess of Wales", w którym opowiedzieli o swoim szczęśliwym życiu rodzinnym; program zgromadził przed telewizorami 20 mln ludzi. W 1986 Karol odnowił romans z Camillą Parker-Bowles, a następnie wyjechał wraz z nią do Balmoral na 37 dni, pozostawiając Dianę i synów w Anglii. Odtąd para odnosiła się do siebie z jawną wrogością, a spędzała wspólnie czas wyłącznie, gdy wymagał tego protokół. Diana odbyła także szczerą rozmowę z Parker-Bowles o jej romansie z Karolem. Zwróciła się także do Elżbiety II z prośbą o interwencję w sprawie jej niewiernego syna, jednak królowa odmówiła pomocy, twierdząc: "Nie można nic z tym zrobić. Karol jest beznadziejny". Latem 1986 na jednym z przyjęć poznała oficera Jamesa Hewitta, który udzielił jej kilku lekcji jazdy konnej. Wkrótce para nawiązała romans. W lutym 1987 Diana przestała sypiać z mężem. W 1991 rozstała się z Hewittem, ale pozwoliła mu zachować, m.in. listy i prezenty, które ten wykorzystał później w swojej książce, opowiadającej o jego romansie z Dianie. W 1990 odwiedziła Karola w szpitalu, dokąd trafił po złamaniu ręki podczas gry w polo; małżonkowie nie potrafili nawiązać kontaktu, więc księżna udała się do innych pacjentów w klinice, a księciem zaopiekowała się Camilla Parker-Bowles.
16 czerwca 1992 na rynku pojawiła się – napisana przy cichym współudziale księżnej – książka biograficzna pt. "Diana: prawdziwa historia" Andrew Mortona, w której autor ujawnił wiele nieznanych wcześniej aspektów z życia księżnej i brytyjskiej rodziny królewskiej, m.in. romans Karola z Camillą. Biografia była zapisem przemyśleń Diany, które ta zarejestrowała na magnetofon latem i jesienią 1991 w Kensington Palace, a następnie przekazała Mortonowi za pośrednictwem zaufanych sobie pracowników pałacu. Wielu czytelników uznało, że autor przedstawił sprawę w sposób nieobiektywny, obwiniając o rozpad małżeństwa wyłącznie Karola, a Dianę ukazując jako ofiarę i pomijając jej romans z Jamesem Hewittem. W sierpniu 1992 „The Sun” opublikował zapis rozmów telefonicznych między księżną Walii a jej kochankiem Jamesem Gilbeyem, nagranych 31 grudnia 1989, w których Diana nazwała swoje życie „torturami”, a Windsorów – „pieprzoną rodziną”. Skandal ten został określony jako "Dianagate" lub "Squidgygate" (od „Squidgy”, pol. Pączusiu, bo tak Dianę nazywał jej rozmówca). W tym samym miesiącu „The Sun” ujawnił romans księżnej z Jamesem Hewittem, kwestionując tym samym wiarygodność książki Andrew Mortona.
Separacja i rozwód.
9 grudnia 1992 premier John Major wygłosił oświadczenie, powiadamiające Izbę Gmin o separacji księcia i księżnej Walii:
12 stycznia 1993 ujawniona została nieprzyzwoita rozmowa telefoniczna Karola i Camilli; wywołany przeciekiem skandal nazwano "Camillagate". 29 czerwca 1994 Karol udzielił wywiadu telewizji BBC, w którym przyznał się do cudzołóstwa i romansu z Parker-Bowles. W następnym miesiącu premierę miała książka biograficzna księcia, w której ten ujawnił, że nigdy nie kochał Diany, a do poślubienia jej zmusił go ojciec.
W grudniu 1993 podczas imprezy charytatywnej stowarzyszenia Headway wygłosiła przemówienie, w którym zapowiedziała wycofanie się z życia publicznego.
W 1996 zdjęcie ślubne Diany i Karola znalazło się na plakacie akcji społecznej organizowanej przez British Safety Council, której celem było promowanie bezpiecznych stosunków seksualnych z użyciem prezerwatywy. Po interwencji pałacu reklamę usunięto. Po czteroletniej, przewidzianej prawem, separacji rozwód pary książęcej orzeczono 28 sierpnia 1996. W wyniku pertraktacji uzyskano porozumienie, zgodnie z którym Diana:
Po rozwodzie.
Po rozwodzie poświęciła się głównie działalności dobroczynnej. Spotkała się w USA z pierwszą damą Hillary Clinton w celu zebrania pieniędzy na badania diagnozujące raka piersi. Regularnie odwiedzała również szpitale, organizacje i towarzystwa charytatywne, m.in. „London Lighthouse AIDS Centre” (centrum zajmujące się ludźmi zakażonymi HIV i chorymi na AIDS) w Notting Hill, w którym gościła w październiku 1996. Pod koniec roku zainteresowała się problemem min przeciwpiechotnych, masowo stosowanych przez armie na całym świecie, których to ofiarami padały m.in. osoby cywilne, w tym dzieci. W styczniu 1997 dołączyła do kampanii Brytyjskiego Czerwonego Krzyża przeciwko minom, po czym udała się do Angoli, gdzie wzięła udział w projekcie organizacji „The HALO Trust”, przechodząc po zaminowanym polu (w rzeczywistości trasa jej „spaceru” została wyznaczona przez ekspertów). Zwróciło to uwagę światowych mediów na problem min lądowych, których w ponad 50 krajach zakopanych było 110 mln. Akcję potępił jednak zarówno rząd Johna Majora (zgodnie z polityką wojskową Wielka Brytania miny uznała za „pożyteczne”), jak i premier Benazir Bhutto, która oskarżyła Dianę o działanie na rzecz opozycji.
W czerwcu 1997, za namową księcia Wilhelma, wystawiła na aukcję 79 (ponumerowanych od 1 do 80 z pominięciem numeru 13) wybranych przez siebie i syna sukien balowych, wizytowych i koktajlowych. Kreacje, pochodzące z lat 1981–1996, zostały założone przez księżną Walii przy okazji wizyt zagranicznych, wystąpień oficjalnych, gali, uroczystych kolacji oraz premier filmowych. Najwyższą cenę – 222,5 tys. dol. – osiągnęła suknia założona przez Dianę 9 listopada 1985 podczas kolacji inauguracyjnej w Białym Domu, na której zatańczyła z aktorem Johnem Travoltą. Zysk z aukcji został przekazany na rzecz organizacji charytatywnych wspieranych przez Dianę. 18 czerwca 1997 w dzielnicy Bronx w Nowym Jorku spotkała się z Matką Teresą z Kalkuty. 21 lipca po raz ostatni pojawiła się publicznie w Wielkiej Brytanii. Następnie wyjechała do Bośni, gdzie w ramach programu „The Landmine Survivors Network” spotkała się z ofiarami min lądowych; spotkanie było zamknięte dla prasy. Wizyta w Bośni była jej ostatnią wizytą zagraniczną.
Równocześnie z działalnością charytatywną powszechne zainteresowanie wzbudzało życie osobiste Diany. Do partnerów księżnej byli zaliczani: historyk sztuki Oliver Hoare (nawiązali bliższe kontakty ok. 1992), trener Will Carling (ponoć mieli romans w latach 1994–1996), spadkobierca James Gilbey (ich związek miał trwać na przełomie lat 80. i 90.) oraz chiński milioner David Tang (widywano ich razem przy okazji wizyt publicznych księżnej w 1994). W listopadzie 1997 telewizja BBC wyemitowała w programie "Panorama" wywiad z Dianą, w którym księżna przed kamerami opowiedziała o swoich romansach, kryzysie w małżeństwie (w tym związku męża z kochanką), zaburzeniach odżywiania, samookaleczaniu się i chłodnych relacjach z teściami. Latem 1996 związała się z kardiochirurgiem Hasnatem Khanem, z którym pozostawała w związku przez kilka miesięcy. W lipcu 1997 jej adoratorem został producent filmowy Dodi Al-Fayed Al-Fayeda, którego ojciec, egipski miliarder Mohamed Al-Fayed, pozostawał w przyjacielskich stosunkach z rodziną królewską. W lipcu 1997 na zaproszenie Mohameda udała się z synami na wakacje do Saint-Tropez. Wspólne wakacje z Dodim wzbudziły zainteresowanie paparazzich, a prasa brukowa zaczęła sugerować romans księżnej z producentem filmowym, publikując zdjęcia pary w prywatnych sytuacjach. 20 sierpnia para wyjechała do Londynu, po czym spotkała się w Nicei, skąd wyruszyli na rejs „Jonikalem”. Diana w tym czasie zrezygnowała z oferty oficjalnej ochrony Scotland Yardu. W prasie spekulowano o rzekomej ciąży księżnej i zaręczynach Diany z Dodim. 30 sierpnia ruszyli z powrotem do Londynu, po drodze zatrzymując się w Paryżu. W godzinach popołudniowych odbyła krótką rozmowę telefoniczną z synami, którzy przebywali z ojcem w Balmoral.
Śmierć.
31 sierpnia 1997 o godz. 0:24 w Paryżu, W140, Mercedes-Benz S 280 uderzył w 13. filar tunelu Alma. Samochód, wiozący księżną, uciekał przed paparazzi w trakcie drogi z hotelu Ritz (własności Mohameda Al-Fayeda) do apartamentu przy ulicy Arsène Houssaye. Siedzący po lewej stronie pojazdu kierowca Henri Paul (który był pod wpływem alkoholu i leków psychotropowych) i Dodi Al-Fayed zginęli na miejscu, Diana i Trevor Rees-Jones (ochroniarz Dodiego) zostali ranni. Księżna była przytomna i do ośmiu otaczających ją paparazzich (niektórzy robili zdjęcia) powtarzała: „O mój Boże” i „Zostawcie mnie w spokoju”. Pasażerowie nie mieli zapiętych pasów bezpieczeństwa. Pierwszej pomocy udzielił księżnej lekarz Frédéric Mailliez, który 31 sierpnia o godz. 0:26 przejeżdżał pod tunelem Alma. Następnie zeznał policji, że na tylnym siedzeniu rozbitego Mercedesa znalazł kobietę, która była osłabiona i jęczała, ale była przytomna i nie miała kłopotów z oddychaniem, a wobec braku zewnętrznie widocznych krwotoków ocenił, że odniesione obrażenia nie stanowiły natychmiastowego zagrożenia dla życia rannej. Po udzieleniu pierwszej pomocy i telefonie na pogotowie ratunkowe lekarz odjechał z miejsca wypadku, nie zdając sobie sprawy, kim była ranna (z jej słów domyślił się jedynie, że jest anglojęzyczna). O godz. 1:00 w nocy księżna została przewieziona do szpitala La Pitié-Salpêtriére, gdzie ratowano jej życie i zdrowie. Obrażenia wewnętrzne okazały się jednak zbyt rozległe, wskutek czego księżna zmarła w niedzielę, 31 sierpnia 1997 tuż po godz. 4:00.
Śmierć księżnej Walii spotkała się z emocjonalnym odbiorem, zarówno ze strony Brytyjczyków, jak i tabloidów. Ludzie w hołdzie zmarłej składali kwiaty, laurki, baloniki, wiersze, świeczki, maskotki oraz listy kierowane do niektórych członków rodziny królewskiej. Miejsca upamiętniające Lady Di utworzyły się nie tylko pod pałacami: Buckingham (oficjalną rezydencją monarchini) i Kensington (londyńskim mieszkaniem Diany), lecz także w miejscach, gdzie często była widywana i fotografowana; kwiaty składano m.in. pod restauracjami, w których jadała kolacje, czy przed siłownią, w której ćwiczyła. W Pałacu św. Jakuba wystawiona została księga kondolencyjna. Do Pałacu Kensington przysłano 175 tys. listów i 150 tys. pocztówek, a do Pałacu Św. Jakuba – 200 tys. listów.
W niedzielę książę Karol wspólnie z siostrami Diany, Lady Sarą McCorquodale i Lady Jane Fellowes, odebrał trumnę z ciałem księżnej i przywiózł do Wielkiej Brytanii. Na wojskowym lotnisku Northolt powitał ją m.in. premier, Tony Blair.
Telewizje relacjonowały wydarzenia poprzedzające pogrzeb. Równocześnie z memoriałami ku księżnej, prasa krytykowała brak reakcji Windsorów. Postępując zgodnie z protokołem, przebywająca w Balmoral rodzina królewska w niedzielę 31 sierpnia udała się na poranne nabożeństwo, a następnie powróciła do zamku i nie wydawała żadnych komunikatów do piątku. Szczególne kontrowersje wzbudziła sprawa flagi na maszcie Pałacu Buckingham. Opinia publiczna oczekiwała bowiem, że sztandar królewski zostanie na znak żałoby opuszczony do połowy, czemu jednak przeczył protokół, zgodnie z którym flaga powinna być wywieszona wyłącznie w okresie, gdy monarcha przebywa w pałacu. Królowa wyraziła zgodę na odstąpienie od tradycji i zezwoliła na wywieszenie flagi państwowej opuszczonej do połowy, honorując w ten sposób zmarłą księżną, matkę wnuków Jej Królewskiej Mości, a 5 września wydała komunikat telewizyjny, w którym wspomniała matkę książąt Wilhelma i Henryka.
Pogrzeb.
6 września 1997 w Opactwie Westminsterskim odbył się pogrzeb Diany. Uroczystości rozpoczęły się o godz. 11:00 czasu brytyjskiego, a mowę pogrzebową wygłosił brat zmarłej, Charles Spencer. Przemawiały również siostry Diany: Lady Sarah McCorquodale i Lady Jane Fellowes. Matka, Frances Shand Kydd była obecna, ale nie zabrała głosu. Elton John, przyjaciel Diany, wykonał w hołdzie księżnej przekształconą wersję piosenki „Candle in the Wind” (pol. "Świeca na wietrze"), której tekst został dostosowany do Lady Di, np. słowa „Goodbye Norma Jean” (pol. "Żegnaj Normo Jean") zastąpiono „Goodbye England’s Rose” (pol. "Żegnaj Różo Anglii"). W trakcie uroczystości pogrzebowych wykonano również ulubiony hymn księżnej „I Vow to Thee My Country”.
Za trumną szli: książę Karol, Charles Spencer, 9. hrabia Spencer (brat), książę Wilhelm (starszy syn), Filip, książę Edynburga (były teść), a także książę Henryk (młodszy syn), który w kwiatach na trumnie ułożył kartkę podpisaną „Mommy” (pol. Mamusia). W pogrzebie uczestniczyło wiele znanych osobistości, m.in.: Margaret Thatcher, Richard Attenborough, John Major, Tom Cruise, Nicole Kidman, Tom Hanks, Steven Spielberg, Diana Ross, Sting, Mohamed Al-Fayed, George Michael, Luciano Pavarotti, Bruce Oldfield, Noor, królowa Jordanii, Bernadette Chirac, Cindy Crawford, Chris de Burgh, Iman, Mario Testino, Hillary Rodham Clinton, Valentino, Karl Lagerfeld oraz Donatella Versace (siostra Gianniego Versace, w którego pogrzebie Diana uczestniczyła kilka tygodni wcześniej). Obecni byli także przyjaciele księżnej, m.in. Sarah, księżna Yorku czy Rosa Monckton (spędziła z Dianą wakacje w ostatnim miesiącu jej życia), a także przedstawiciele 106 organizacji charytatywnych, z którymi współpracowała księżna. Na pogrzeb została zaproszona też Matka Teresa z Kalkuty, jednak zmarła na dzień przed pogrzebem.
Ponad milion ludzi pojawiło się na trasie przejazdu trumny z Opactwa Westminsterskiego do rodzinnej posiadłości Spencerów w Northamptonshire. Szacuje się również, że pogrzeb w telewizji oglądało 2,5 mld osób na świecie.
Początkowo miejscem pochówku księżnej Walii miała być rodowa Kaplica Spencerów niedaleko Great Brington. Plany zmienił jednak jej brat Charles Spencer, tłumacząc decyzję chęcią zapewnienia zmarłej siostrze prywatności i umożliwienia jej synom odwiedzania grobu bez obecności turystów czy dziennikarzy. Pozostają jednak kontrowersje dotyczące wyboru Althorp jako miejsca spoczynku, ponieważ gdy Diana po rozstaniu z Karolem utraciła dostęp do posiadłości wiejskiej (wspólne dotąd Highgrove zostało zajęte przez księcia Walii), poprosiła brata o udostępnienie jej domku Garden House, leżącego na terenach należących do Althorp, lecz ten odmówił, tłumacząc się obawą o utratę prywatności poprzez ciągłą obecność paparazzich wokół siostry. Od tego czasu kontakty między rodzeństwem się ochłodziły.
W prywatnej uroczystości pochówku Diany udział wzięły wyłącznie najbliższe osoby z otoczenia księżnej: były mąż, synowie, matka, rodzeństwo, bliski przyjaciel i ksiądz. Księżna została pochowana w czarnej sukni z długimi rękawami, zaprojektowanej przez jej ulubioną projektantkę, Catherine Walker. W jej dłoniach umieszczono różaniec, prezent od Matki Teresy z Kalkuty. Na wyspie Althorp posadzono 36 drzew symbolizujące każdy rok życia księżnej.
Pamięć o Dianie.
Niedługo po śmierci księżnej utworzono fundację "Diana, Princess of Wales Memorial Fund". Z ramienia fundacji wręczane są "Diana Awards", nagrody honorujące osiągnięcia młodych ludzi na całym świecie.
24 lipca 2017 telewizja ITV nadała film dokumentalny "Diana, nasza matka: jej życie i spuścizna" (ang. "Diana, Our Mother: Her Life and Legacy"), w którym wystąpili synowie księżnej. W tym samym roku ukazał się również dokument "Diana – 7 dni" wyprodukowany przez BBC.
Miejsce wypadku.
Tunel Alma, w którym zginęli Diana, Dodi Al-Fayed i Henri Paul, stał się miejscem upamiętnienia zmarłej księżnej. Podobnie, jak w przypadku pałaców Buckingham oraz Kensington, również w tunelu, w którym doszło do wypadku, ludzie składali kwiaty, kartki, zabawki i inne wyrazy uznania. Ze względów bezpieczeństwa wprowadzono jednak zakaz pozostawiania jakichkolwiek rzeczy, ponieważ mogłoby to zagrozić przejeżdżającym przez tunel.
Nieoficjalnym pomnikiem pamięci Diany stał się pomnik „Płomień Wolności” (fr. "Flamme de la Liberté"), będący pełnowymiarową repliką płomienia usadowionego w dłoni Statuy Wolności i znajdujący się nad tunelem Alma. Rzeźba od 1997 jest mocno utożsamiana ze zmarłą księżną Walii. Guy Lesoeurs, antropolog i autor książki "Diana of the Alma Bridge – The Pilgrims of the Flame" (wyd. 2005), stwierdził, że „większość ludzi, którzy tu przychodzą, uważa, że [pomnik] został zbudowany dla niej”. Teren, na którym znajduje się „Płomień Wolności”, został nazwany Place Diana na cześć księżnej.
Pomniki.
Dwa londyńskie pomniki, niemające zastosowania ani rekreacyjnego, ani praktycznego, postawione zostały w Harrodsie, centrum handlowym należącym do ojca Dodiego Al-Fayeda. Oba zostały zaprojektowane przez Billa Mitchella, bliskiego przyjaciela Mohameda Al-Fayeda. Pierwszy z nich powstał w 1998, natomiast otwarcie drugiego zainaugurowano 1 sierpnia 2005. Oba odnoszą się do uczucia, które – według Mohameda Al-Fayeda – miało łączyć Dianę i Dodiego: w przypadku pierwszego są to relikwie (kielich używany w ostatniej kolacji pary oraz pierścionek „zaręczynowy”), natomiast drugi zawiera w sobie napis „Innocent Victims” (pl. "Niewinnym Ofiarom").
Koncert dla Diany.
1 lipca 2007 na Stadionie Wembley odbył się „Koncert dla Diany”, upamiętniającą księżną w 10. rocznicę jej śmierci. Koncert prowadzili synowie Diany, książęta Wilhelm i Henryk (organizatorzy wydarzenia), występujących zapowiedzieli David Beckham, Sienna Miller i Dennis Hopper, a przemowy wygłosili Nelson Mandela, Ben Stiller, Bill Clinton i Tony Blair. Na koncercie wystąpiło wielu artystów, m.in. Duran Duran (ulubiony zespół Diany), Lily Allen, Fergie, Nelly Furtado, English National Ballet, Joss Stone, Natasha Bedingfield, Anastacia, Andrea Bocelli, Josh Groban, Sarah Brightman, Rod Stewart, Kanye West i Take That. Koncert otworzył i zamknął sir Elton John, przyjaciel zmarłej księżnej.
W koncercie udział wzięli: niektórzy członkowie brytyjskiej rodziny królewskiej (w tym księżniczki Beatrycze i Eugenia, Zara Phillips i Peter Phillips), rodzina Spencerów (m.in. brat księżnej, Charles Spencer), a także przyjaciółki wnuków monarchini: Chelsy Davy, Autumn Kelly i Kate Middleton wraz z rodziną. Resztę publiczności stanowiły osoby prywatne, łącznie w koncercie uczestniczyło 63 tys. osób. Wśród oglądających zabrakło Karola, księcia Walii oraz Kamili, księżnej Kornwalii.
Zysk z biletów – 1 mln funtów – został przekazany na fundacje wspierane przez księżną oraz jej synów, m.in. "Diana’s Memorial Fund, Centrepoint" i "Sentebale".
Pochodzenie.
Diana pochodziła ze starego, arystokratycznego rodu z królewskimi koneksjami. Wywodzący swe pochodzenie od Despencera, który przybył na wyspę wraz z Wilhelmem I Zdobywcą w XI wieku, Spencerowie należeli do ścisłego otoczenia rodziny królewskiej. Diana spokrewniona była z takimi królami, jak: Henryk VII Tudor, Elżbieta I Tudor i Jakub I Stuart. Jednak najbliższe pokrewieństwo wiąże ją z królem Anglii i Szkocji, Karolem II Stuartem przez jego 4 synów, pochodzących ze związków z kochankami:
Z linii Charlesa Lennoxa, 1. księcia Richmond wywodzą się również Kamila, księżna Kornwalii (dawniej Camilla Parker Bowles) i Sarah, księżna Yorku.
Słynne osoby, z którymi Diana należała do jednej rodziny to: sir Winston Churchill (z rodu Spencer-Churchill) oraz Georgiana Cavendish, księżna Devonshire (z domu Spencer), arystokratka i skandalistka. Na podstawie historii tej ostatniej w 2008 roku powstał film pt. „Księżna” (ang. "The Duchess") z Keirą Knightley w roli głównej.
Inne osobistości spokrewnione z księżną Walii to m.in. prezydenci USA: George Washington i Franklin Delano Roosevelt, oraz aktorzy: Humphrey Bogart i Rudolph Valentino.
Ze strony matki, Diana miała irlandzkie i szkockie korzenie. Jej prababką była Frances Work (1857–1947) – amerykańska dziedziczka i skandalistka.
Związki z Windsorami.
Obydwie babki Diany, zarówno Cynthia Spencer, jak i Ruth Gill, baronowa Fermoy, były damami dworu Elżbiety Bowes-Lyon, późniejszej Królowej Matki. Ojciec Diany, Edward Spencer, 8. hrabia Spencer był synem chrzestnym Edwarda VIII, a w dorosłości koniuszym Jerzego VI w latach 1950–1952 oraz Elżbiety II w latach 1952–1954. Dziadek księżnej ze strony ojca, Albert Spencer, 7. hrabia Spencer był synem chrzestnym Edwarda VII.
Najstarsza siostra Diany, Sarah Spencer romansowała z Karolem, księciem Walii i była wymieniana jako potencjalna kandydatka na żonę dla niego w latach 1977–1978. Druga siostra księżnej, Jane wyszła za mąż za Roberta Fellowesa, prywatnego sekretarza królowej Elżbiety II w latach 1990–1999, ogłoszonego "Baronem Fellowes z Shotesham" (hrabstwo Norfolk) w październiku 1999 roku.
Tytulatura.
Przydomki.
Szczególnie przed rokiem 1981 Diana była zwana tytułem, który nosiła przed poślubieniem księcia Karola – Lady Diana, a także kombinacją ze skróconą formą imienia: Lady Di lub z samym inicjałem: Lady D. W okresie znajomości i narzeczeństwa z księciem była również zwana Shy Di (z ang. "nieśmiała Di"), w odniesieniu do jej widocznego zmieszania spowodowanego zainteresowaniem mediów.
Po ślubie z Karolem media przy oficjalnych okazjach opisywały Dianę jako księżna Walii lub, wykorzystując formę nieoficjalną i jednocześnie niepoprawną, księżna Diana. Z uwagi na względy objętościowe prasa używała imienia Diana lub jego skróconej formy Di. W przypadku tego ostatniego co najmniej raz wykorzystano grę słów. Magazyn "People" umieścił na okładce wydania z 11 marca 1996 zdjęcie księżnej z napisem skomponowanym ze słów "Di" i "divorce" (z ang. rozwód).
W wywiadzie udzielonym Martinowi Bashirowi dla BBC Panorama, księżna wyznała, że chciałaby być królową [ludzkich] serc bądź królową serc [ludu].
Po rozwodzie zwykle określana była swoim oficjalnym tytułem Diana, księżna Walii.
31 sierpnia 1997 premier Wielkiej Brytanii Tony Blair wygłosił przemówienie, w którym nazwał zmarłą Dianę księżną ludu.

</doc>
<doc id="77878" url="https://pl.wikipedia.org/wiki?curid=77878" title="Kotwica">
Kotwica

Kotwica – element wyposażenia jednostki pływającej służący do unieruchomienia jej na wodzie przez zaczepienie o dno, niekiedy do hamowania oraz wykonywania manewrów.
Kotwice wytwarzane są najczęściej ze stali kutej bądź walcowanej, rzadziej odlewane ze staliwa. Głównymi elementami konstrukcyjnymi kotwicy są trzon oraz łapy niekiedy zakończone pazurami. Istnieje kilka podstawowych typów kotwic, różniących się budową i kształtem, wszystkie jednak działają na tej samej zasadzie: statek rzuca kotwicę, a następnie, dryfując, zaczyna ją wlec. Zmniejszenie kąta pomiędzy liną kotwiczną a dnem zbiornika, spowodowane oddalaniem się statku, prowadzi do ułożenia kotwicy w taki sposób, że łapa lub łapy zagłębiają się w dnie. Kotwica stawia duży opór, utrzymujący statek w miejscu. Konstrukcja kotwicy sprawia, że jej podniesienie jest możliwe tylko wtedy, gdy lina kotwiczna patrzy pion tj. kotwica znajduje się pionowo pod kadłubem jednostki.
Skuteczność kotwicy determinuje stosunek siły trzymającej do jej ciężaru. Siła trzymająca jest najważniejszą cechą kotwicy. Jest to siła, jaką kotwica może przenieść, nie przemieszczając się. Zależy ona głównie od rodzaju kotwicy, jej ciężaru oraz rodzaju dna w miejscu zakotwiczenia. Stąd projektant dobierający kotwicę bierze pod uwagę przede wszystkim masę jednostki, kapitan zaś, wybierając miejsce kotwiczenia, zważa na rodzaj dna.
Istotny wpływ na siłę trzymania kotwicy ma także kąt pomiędzy łańcuchem bądź liną kotwiczną i dnem. Im ten kąt jest mniejszy, tym kotwica lepiej trzyma. Przyjmuje się w praktyce, że dla dobrej pracy kotwicy na łańcuchu, długość łańcucha powinna zawierać się w przedziale 3–5 razy głębokość w miejscu kotwiczenia. Przy stosowaniu lekkiej liny kotwicznej mnożnik wynosi co najmniej 5. W pewnych okolicznościach jednak, przy ograniczonym obszarze bezpiecznego myszkowania (bliskość przeszkód nawigacyjnych, np. płycizn lub innych statków) nie można zastosować tak długiej liny. Wówczas odcinek najbliższy kotwicy zastępuje się łańcuchem albo też na linie umieszcza się dodatkowy ciężar zwany prosiakiem. Ciężar prosiaka lub końcowego odcinka łańcucha zmniejsza kąt pracy kotwicy, zwiększając tym samym siłę kotwiczenia. Względną siłę trzymania kotwicy w zależności od długości użytego łańcucha (lub liny) obrazuje krzywa Smitha.
Wymogi wyposażenia jachtu w kotwice oraz odpowiedniej długości łańcuch bądź linę są regulowane przez krajowe przepisy. W Polsce ustalenie zakresu wyposażenia ustala się na podstawie tzw. wskaźnika W, który jest funkcją wymiarów klasyfikacyjnych jednostki oraz wymiarów części kadłuba oddziałującej z wiatrem podczas postoju.
Budowa i typy kotwic.
We wszystkich typach kotwic wyróżnia się część główną – trzon oraz chwytające dno łapy. Łapy zazwyczaj zakończone są pazurami – wyjątkami od tej reguły są kotwice pługowa i patentowa Danfortha, które mają szczególnego kształtu jednolite łapy-pazury. Pazury ułatwiają zagłębianie się łap w dnie i zwiększają siłę trzymania kotwicy.
Urządzenia kotwiczne.
Na małych jachtach śródlądowych, a nawet zatokowych, kotwicę zazwyczaj podnosi się ręcznie. Siły jednego lub dwóch żeglarzy zazwyczaj wystarczają, by kotwicę wyrwać z niezbyt spoistego dna i podnieść ją na pokład.
Na dużych jednostkach taki sposób nie wchodzi w grę. Zarówno ze względu na większy ciężar kotwicy, jak i na stosowanie łańcucha kotwicznego niezbędne jest dodatkowe wsparcie techniczne. Według Polskiego Rejestru Statków jachty wyposażone w kotwice o masie przekraczającej 30 kg muszą być wyposażone w windę kotwiczną lub kabestan kotwiczny o odpowiednich parametrach technicznych.
Winda kotwiczna zwana również wciągarką składa się z koła orzechowego (inaczej łańcuchowego), handszpaka do jej ręcznej obsługi oraz niekiedy bębna służącego do nawijania lin miękkich np. cum. Wyciągarkę ręczną nazywano dawniej braszpilem.
Tradycyjnym urządzeniem do podnoszenia kotwicy, stosowanym na żaglowcach, był ręczny kabestan kotwiczny (szpil). Stanowił on duży walec o pionowo zorientowanej osi. Poziomo mocowano w nim od 4 do 16 handszpaków, które następnie były popychane przez załogę. Na statkach z napędem mechanicznym kabestan wyparty został przez kabestan mechaniczny, a następnie mechaniczną windę kotwiczną.
Do urządzeń kotwicznych zaliczamy także łoże kotwicy i kluzę kotwiczną.
Kotwica martwa.
Kotwicą martwą nazywa się urządzenie do trwałego kotwiczenia obiektów pływających – np. beczek cumowniczych, pław nawigacyjnych, statków latarniowych.
Kotwica martwa różni się od tradycyjnej tym, że w normalnej eksploatacji nie przewiduje się jej podnoszenia. Jest to najczęściej blok żelbetowy. Dużą siłę kotwiczenia, zapewnianą przez jego ciężar, nierzadko dodatkowo zwiększa się nadając mu specjalny kształt (grzyba lub śruby wkopanej w dno).

</doc>
<doc id="77880" url="https://pl.wikipedia.org/wiki?curid=77880" title="Trójkąt letni">
Trójkąt letni

Trójkąt letni – asteryzm złożony z trzech jasnych gwiazd, charakterystyczny dla nieba letniego, który na półkuli północnej można obserwować aż do późnej jesieni.
Trójkąt letni tworzą gwiazdy:

</doc>
<doc id="77883" url="https://pl.wikipedia.org/wiki?curid=77883" title="Vega">
Vega

Osoby o nazwisku Vega:
Miejscowości w USA:
Gminy w USA:
Inne:

</doc>
<doc id="77886" url="https://pl.wikipedia.org/wiki?curid=77886" title="Marines">
Marines



</doc>
<doc id="77889" url="https://pl.wikipedia.org/wiki?curid=77889" title="Nicolas Flamel">
Nicolas Flamel

Nicolas Flamel także Nicholas Flamel (ur. 1330 w Pontoise, zm. 1418 w Paryżu) – francuski alchemik, prawnik i pisarz przysięgły.
, interesował się praktykami alchemicznymi Egipcjan, Greków i w mniejszym stopniu Arabów. Legenda oparta na pismach samego Flamela głosi, że jako pierwszy stworzył kamień filozoficzny – substancję zmieniającą m.in. metal w czyste złoto oraz główny składnik eliksiru długowieczności. Jego żona, Perenelle, przez 20 lat pomagała Flamelowi w odczytaniu manuskryptu alchemicznego, jednak wysiłki te nie zostały zwieńczone sukcesem. Antoine Lavoisier, osiemnastowieczny chemik francuski, obalił metodami naukowymi trwające kilkaset lat przekonanie, że można metodami chemicznymi przemienić jeden pierwiastek w inny (obecnie wiemy, że taki proces jest możliwy w przemianach jądrowych).
Dzięki pochodzącemu z 1416 roku testamentowi mieszczanina możliwe jest oszacowanie wielkości i źródła jego majątku. Przypuszcza się, że zaczątek swojej fortuny zdobył on po 1394 roku dzięki udziałowi w podejrzanych aferach finansowych związanych z wygnaniem Żydów z Paryża. Głównym zajęciem Flamela była jednak spekulacja mieszkaniowa – budował on na świeżo włączonych w obręb murów miejskich przedmieściach domy czynszowe, wynajmując znajdujące się w nich mieszkania poszukującym dachu nad głową, ubogim paryżanom. Podobnie postępował z przejętymi, istniejącymi już, lecz opuszczonymi bądź zrujnowanymi budynkami. Postępowanie to, które XV-wieczny kronikarz Guillebert de Metz nazwał działalnością charytatywną, było w istocie skutecznym sposobem na pomnażanie majątku. We wspomnianym już testamencie Nicolas Flamel zapisał każdemu z trzydziestu swoich lokatorów pewną sumę jałmużny, którą ci mieli potrącić sobie z czynszu.
Nicolas jest bohaterem książki pod tytułem "Sekrety Nieśmiertelnego Nicholasa Flamela".
Nicolas Flamel w kulturze.
Postać Nicolasa Flamela pojawiła się między innymi w:

</doc>
<doc id="77890" url="https://pl.wikipedia.org/wiki?curid=77890" title="Sukces (stan)">
Sukces (stan)

Sukces - działanie na najwyższym poziomie możliwości jednostki, w kierunku spełnienia jej marzeń i pragnień przy jednoczesnym zachowaniu równowagi pomiędzy wszystkimi płaszczyznami życia.
Innymi słowy sukces jest to stan zamierzony, zrealizowany w przeciągu pewnego czasu. Do zdefiniowania sukcesu określa się wartości, które są jego wyznacznikiem. W odniesieniu do każdego człowieka sukces może być postrzegany w inny sposób. Ważną rolę odgrywa tutaj hierarchia wartości i doświadczenia poszczególnych osób. Miarą sukcesu mogą być: zrealizowane plany, szczęście, zdrowie, własność materialna itp.
Człowiek osiąga sukces wtedy, gdy spełniają się wszystkie jego oczekiwania.

</doc>
<doc id="77891" url="https://pl.wikipedia.org/wiki?curid=77891" title="US Marines">
US Marines



</doc>
<doc id="77894" url="https://pl.wikipedia.org/wiki?curid=77894" title="Video Home System">
Video Home System



</doc>
<doc id="77895" url="https://pl.wikipedia.org/wiki?curid=77895" title="Andrzej Trepka">
Andrzej Trepka

Andrzej Trepka (ur. 16 marca 1923 w Warszawie, zm. 25 marca 2009 w Rychłocicach) – polski pisarz science fiction, dziennikarz i popularyzator nauki. Współzałożyciel Polskiego Towarzystwa Astronautycznego, członek Polskiego Towarzystwa Miłośników Astronomii. Obok Stanisława Lema i Krzysztofa Borunia był jednym z pionierów powojennej fantastyki naukowej w Polsce.
Życiorys.
Jako autor fantastyki debiutował napisaną wspólnie z Krzysztofem Boruniem trylogią: "Zagubiona przyszłość", "Proxima", "Kosmiczni bracia". Jego utwory należą do technicznego, optymistycznego nurtu science fiction i wykorzystują tradycyjne motywy tego gatunku – Trepka rzadko operuje aluzją i parabolą. Przesłanie jego książek podobne jest do założeń Juliusza Verne'a, głosi triumf racjonalizmu i panowanie człowieka nad światem.
Trepka zamieszczał swoje teksty w „Argumentach”, „Faktach i Myślach”, „Problemach”, „Zdarzeniach”, „Przyjaźni”, „Skrzydlatej Polsce”, „Perspektywach”. W latach pięćdziesiątych autor cyklu artykułów o niezidentyfikowanych obiektach latających w „Wieczorze Wybrzeża” i „Gazecie Białostockiej”. W latach osiemdziesiątych był stałym pracownikiem „Astronautyki”, „Panoramy”, „Trybuny Robotniczej”, „Kroniki”.
Od 1969 r. mieszkał w Wiśle, początkowo w trzech różnych miejscach w Malince, od początku lat 90. ub. wieku we własnym domu w Nowej Osadzie. Twierdził, że w Wiśle pisze mu się „"lepiej niż gdziekolwiek na świecie"” (wg dedykacji na karcie tytułowej jednej z jego książek w zbiorach Miejskiej Biblioteki Publicznej w Wiśle). W tym czasie charakteryzował go nietypowy wygląd i styl bycia: m.in. przez większość roku nosił krótkie spodenki i sandały, a kiedy robiło się chłodno na tak skompletowaną garderobę zwykł narzucać tylko prochowiec. Gdy pojawiła się możliwość odzyskania rodowego majątku w Rychłocicach koło Wielunia, zdecydował się tam właśnie przenieść.
W wyborach parlamentarnych w 1993 bez powodzenia kandydował do Sejmu z listy Partii X (otrzymał 1190 głosów).
W 2002 r. opublikował obszerne i bogato ilustrowane „Wspominki z Rychłocic” ().

</doc>
<doc id="77900" url="https://pl.wikipedia.org/wiki?curid=77900" title="Semafor (informatyka)">
Semafor (informatyka)

Semafor – chroniona zmienna lub abstrakcyjny typ danych, który stanowi klasyczną metodę kontroli dostępu przez wiele procesów do wspólnego zasobu w środowisku programowania równoległego. Semafory zostały po raz pierwszy opisane przez Edsgera Dijkstrę jako istotne rozwinięcie algorytmu Dekkera.
Typowy semafor implementowany jest jako zmienna typu całkowitego. Semafory dzieli się na binarne i zliczające. Semafor binarny może przyjmować wartości całkowite ze zbioru {0, 1}, zliczający – również większe niż 1. Semafor zliczający jest licznikiem zestawu dostępnych zasobów. Każdy z nich może być zastosowany, by zapobiec wystąpieniu zjawiska hazardu lub zakleszczenia (chociaż nie w każdej sytuacji są w stanie wyeliminować te problemy, co ilustruje problem ucztujących filozofów).
Implementacja.
Semafory zliczające są dostępne poprzez stosowanie operacji analogicznych do poniższych przykładów napisanych w Pascalu. Procedura V inkrementuje semafor S, natomiast procedura P dekrementuje go:
 procedure V (S : Semaphore);
 begin
 (* Operacja atomowa: inkrementacja semafora *)
 S := S + 1;
 end;
 (* Operacja atomowa: dekrementacja semafora *)
 procedure P (S : Semaphore);
 begin
 (* Cała operacja jest atomowa *)
 repeat
 Wait();
 until S &gt; 0;
 S := S - 1;
 end;
Wartość semafora S to liczba jednostek zasobu, na które nie zgłoszono żądania. Jeżeli istnieje tylko jeden taki zasób, semafor binarny jest używany jako zwykła flaga true/false. Operacja P oczekuje i zasypia, dopóki zasób kontrolowany przez semafor nie stanie się dostępny, gdy natychmiast zgłaszane jest żądanie oczekującego zasobu. Operacja V jest odwrotna: zwalnia ponownie zasób po tym, jak proces przestał go używać.
Koncepcja semafora liczącego może zostać rozszerzona poprzez możliwość zażądania lub zwrócenia więcej niż jednej jednostki od semafora – technika implementowana w Uniksie. Zmodyfikowane operacje V i P będą wyglądały następująco:
 procedure V (S : Semaphore; I : Integer);
 begin
 S := S + I (* operacja atomowa *)
 end;
 procedure P (S : Semaphore; I : Integer);
 begin
 (* cała operacja jest atomowa *)
 repeat
 Wait();
 until S &gt;= I;
 S := S - I;
 end;
Żeby uniknąć zagłodzenia, semafor może mieć połączoną kolejkę procesów (zwykle typu FIFO). Jeżeli proces wykonuje operację P na semaforze, który ma wartość 0, proces jest dodawany do kolejki semafora. Kiedy inny proces inkrementuje semafor przez wykonanie operacji V i w kolejce znajdują się inne procesy, jeden z nich jest usuwany z kolejki i wznawia działanie. Kiedy procesy mają inne priorytety, kolejka może być uporządkowana według priorytetów, tak że proces o najwyższym priorytecie jest zabierany z kolejki jako pierwszy.
Aby zagwarantować, że dwa lub więcej procesów nie zmodyfikuje jednocześnie tego samego semafora, operacje, które faktycznie inkrementują lub dekrementują semafor, są określane jako atomowe, co oznacza, że nie powinny zostać przerwane, tak jak poprzez wywłaszczenie. To wymaganie może zostać spełnione poprzez używanie instrukcji maszynowej, która jest w stanie czytać, modyfikować i zapisywać semafor w pojedynczej operacji. Pod nieobecność takiej instrukcji sprzętowej operacja atomowa może zostać zrealizowana poprzez czasowe zawieszenie wywłaszczeń lub, co jest mniej pożądane, czasowe uniemożliwienie przerwań systemowych.
Etymologia nazw funkcji.
Operację codice_1 oznacza się również literą P, a codice_2 literą V, które zwykle są kojarzone z niderlandzkimi słowami: "passeren" (przejść), "proberen" (próbować), "vrijgeven" (zwolnić), "verhoog" (zwiększać). Jednakże sam Dijkstra użycie liter P i V wyjaśniał nieco inaczej. W Algolu 68, jądrze Linux P od "Prolaag" czyli "probeer verlaag" (spróbuj zmniejszyć) oraz V od "verhoog" (zwiększać). i w niektórych anglojęzycznych książkach operacje P i V są nazwane, odpowiednio, down i up. W praktyce inżynierii oprogramowania są często nazywane wait i signal, acquire i release (używane w standardowej bibliotece Java), lub pend i post. Czasami bywają też nazywane procure i vacate, aby były zgodne z oryginalnymi holenderskimi inicjałami.
Analogia semafora zliczającego.
Załóżmy, że "zasoby" to stoliki w restauracji a "procesy" to jej klienci. "Semafor" jest reprezentowany przez kelnera, który jako jedyna osoba decyduje o udostępnianiu stolików. Kelner liczy w pamięci wolne stoliki (utables) i zawsze wie kogo umieścić jako pierwszego przy zwolnionym stoliku. Jest on bardzo zajęty i skoncentrowany i nikt nie może mu przeszkadzać w trakcie wykonywania obowiązków.
Kiedy restauracja rozpoczyna działalność będzie początkowo pusta. Innymi słowy "wartość" "semafora" będzie równa liczbie stolików (tables) w restauracji (czyli utables=tables). Kiedy ktoś przybywa, kelner umieści go (lub ją) przy stoliku i zmniejszy w pamięci liczbę wolnych stolików (utables=utables-1). Teraz "wartość" "semafora" jest równa liczbie stolików w restauracji minus 1.
Jeżeli wielu klientów przybędzie jednocześnie, kelner ulokuje ich przy stolikach w kolejności przybycia zakładając, że na sali znajduje się wystarczająca liczba stolików, aby zmieścić wszystkich (utables&gt;0). Przybywający goście z rezerwacjami mogą zostać ulokowani przy stolikach przed innymi, którzy nie mają rezerwacji, gdyż mają przed nimi pierwszeństwo. Po zajęciu któregoś ze stolików kelner ponownie wyliczy wartość utables=utables-1. Jeżeli wszystkie stoliki są zajęte (czyli utables=0), nowo przybywający goście muszą poczekać w kolejce na zwolnienie stolika.
Jeżeli klient zwolni stolik, kelner wyliczy w pamięci nową wartość utables=utables+1. Jeżeli kolejny gość czeka na stolik i przynajmniej jeden stolik jest dostępny, kelner ulokuje jego/ją przy tym stoliku i ponownie wyliczy nową wartość utables=utables-1. Ostatecznie wszyscy goście opuszczą lokal i kolejne obliczenia wartości utables dadzą wartość utables=tables – restauracja jest znowu pusta.
Zastosowania.
Najczęstszym zastosowaniem jest synchronizacja dostępu do zasobów systemowych współdzielonych przez kilka zadań, aby zapobiec problemom wynikającym z prób jednoczesnego dostępu i modyfikacji danego zasobu.
Semafory są zwykle implementowane w obszarze jądra systemu operacyjnego. Pozwala to na zaawansowaną obsługę zadań chcących uzyskać dostęp do zasobu:
Semafory pozostają w powszechnym użyciu przez języki programowania, które nie wspierają wewnętrznie innych form synchronizacji. Są one prymitywną formą synchronizacji w wielu systemach operacyjnych. W rozwoju języków programowania istnieje jednak trend zmierzania do bardziej ustrukturyzowanych form synchronizacji, takich jak monitory (choć te zaawansowane struktury zwykle korzystają także z semaforów). Poza nieskutecznym radzeniem sobie z problemem zakleszczenia, semafory także nie chronią programisty przed popełnianiem prostych błędów takich jak pobieranie semafora, który już jest trzymany przez ten sam proces i zapominanie o zwolnieniu semafora, który został pobrany.

</doc>
<doc id="77901" url="https://pl.wikipedia.org/wiki?curid=77901" title="Semafor">
Semafor



</doc>
<doc id="77908" url="https://pl.wikipedia.org/wiki?curid=77908" title="Ernst Kaltenbrunner">
Ernst Kaltenbrunner

Ernst Kaltenbrunner (ur. 4 października 1903 w Ried im Innkreis w Austrii, zm. 16 października 1946 w Norymberdze) – SS-Obergruppenführer, szef Głównego Urzędu Bezpieczeństwa Rzeszy (RSHA) w latach 1943–1945, zbrodniarz wojenny.
Życiorys.
Uczył się w gimnazjum w Linzu oraz na uniwersytecie w Grazu. W 1926 uzyskał wykształcenie prawnicze i do 1928 pracował jako adwokat w Linzu i Salzburgu. Od 1930 był członkiem austriackiej partii nazistowskiej.
Od 1935 był szefem SS w Austrii. Tuż przed przyłączeniem Austrii do III Rzeszy (12 marca 1938) pełnił funkcję sekretarza stanu ds. bezpieczeństwa w gabinecie Arthura Seyss-Inquarta.
Po Anschlussie pełnił wysokie funkcje kierownicze w SS na terenie byłej Austrii (Ostmark). Za aktywny udział w nim otrzymał stopień SS-Brigadeführera z nominacji Adolfa Hitlera. 11 września 1938 został SS-Gruppenführerem oraz członkiem Reichstagu, a od kwietnia 1941 SS-Obergruppenführerem. 30 stycznia 1943 powołany na szefa Głównego Urzędu Bezpieczeństwa Rzeszy (RSHA).
Z jego inicjatywy Adolf Eichmann w kwietniu 1932 r. wstąpił do austriackiej Narodowosocjalistycznej Niemieckiej Partii Robotników oraz do SS.
Odpowiedzialny m.in. za Holocaust (w tym działalność Einsatzgruppen) i zbrodnie w obozach koncentracyjnych.
Po wydaleniu Arthura Nebego z NSDAP i SS został jego następcą na stanowisku prezydenta Interpolu.
1 października 1946 został skazany przez Międzynarodowy Trybunał Wojskowy w Norymberdze na karę śmierci i stracony. Podczas procesu Rudolf Höß, komendant Auschwitz, złożył zeznania, które dowiodły, że Kaltenbrunner doskonale wiedział o tym co dokładnie działo się w obozach koncentracyjnych. W trakcie procesu Kaltenbrunner zeznał m.in.:
Pod szubienicą powiedział: 

</doc>
<doc id="77912" url="https://pl.wikipedia.org/wiki?curid=77912" title="Laura Branigan">
Laura Branigan

Laura Ann Branigan (ur. 3 lipca 1952 w Brewster, zm. 26 sierpnia 2004 w East Quogue) – amerykańska piosenkarka popowa oraz aktorka 
z włoskimi i irlandzkimi korzeniami. W Stanach Zjednoczonych jest najbardziej znana z platynowego hitu „Gloria”, a w Europie z zajmującego pierwsze miejsca list przebojów singla „Self Control”. Branigan jest również znana z albumu „Solitaire”, a także z hitu „How Am I Supposed to Live Without You”. Była nominowana do Nagrody Grammy.
Przyczyniła się również do nagrania kilku utworów i telewizyjnych soundtracków, włączając nagrodę Grammy dla soundtracku z filmu „Flashdance” (1983), soundtrack filmu „Ghostbusters” (1984), soundtrack ze „Słonecznego patrolu” (1994). Kilka jej utworów zostało również wykorzystanych w ścieżce dźwiękowej serii gier komputerowych „Grand Theft Auto”.
Jej utwór „Gloria” pozostawał na Billboard Hot 100 przez 36 tygodni, czasie rekordowym dla artystki. Piosenka zajmowała miejsca w pierwszej 100 singli w 1982 i 1983 roku.
Życiorys.
Wczesna kariera.
W początku lat 70. Branigan była członkiem zespołu „Meadow”, który wydał jedyny album, „The Friend Ship” w 1973 roku. Album nie został nigdy wznowiony. Branigan wolała nie dyskutować o swoim związku z „Meadow” publicznie. Przez lata po upadku zespołu, Branigan wykonywała różne zajęcia, między innymi należała do chórku Leonarda Cohena podczas jego europejskiej trasy koncertowej. 
W 1979 Branigan została zauważona przez Ahmeta Ertegüna z Atlantic Records. Moc jej dramatycznego, altowego głosu raczej przeszkadzała niż pomagała jej w początkowej karierze, czyniąc jej styl śpiewania trudnym do jednoznacznego przyporządkowania. Ostatecznie została sklasyfikowana jako piosenkarka popowa i wydała singiel „Looking Out for Number One”, który zrobił ogromne wrażenie na liście U.S. Dance Chart. Jej pierwszy solowy album „Branigan” został wydany w 1982; pierwsza piosenka z tego albumu „All Night With Me” zajęła 69. miejsce na liście Billboardu w początku 1982 roku. Krytycy porównywali jej głos do takich gwiazd, jak Donna Summer czy Barbra Streisand.
Debiutancki album „Branigan” zawierał 9 piosenek: cztery niezwykle szybkie i energiczne oraz pięć ballad, wliczając jedną z kilku piosenek napisanych przez samą artystkę, „I Wish We Could Be Alone”. „Gloria”, w oryginale włoska piosenka o miłości stworzona przez Umberto Tozzi w 1979 (zdobyła sukces w kilku europejskich krajach), została na albumie umieszczona jako druga. Wersja Branigan była tworzona wraz z aranżerem Tozziego, Gregiem Mathiesonem oraz Jackiem White'em. Piosenkę grano w klubach muzycznych, zwłaszcza klubach dla gejów, w końcu zdobyła amerykańskie stacje radiowe i stała się jednym z największych hitów lat 80. Płyta została uznana Złotą, a singiel Platynowym (w USA sprzedano powyżej dwóch milionów kopii). Jej umiejętności wokalne zostały nominowane do Best Pop Vocal Performance, nagrody Grammy (obok Lindy Ronstadt, Olivii Newton-John, Juice Newton i zwyciężczyni Melissy Manchester); „Gloria” była pierwszą z czterech nominacji Laury Branigan.
Wiosną 1983 roku Laura Branigan wydała swój drugi album „Branigan 2”. W tym czasie w Europie rosła popularność synth-popu. Branigan wydała angielskojęzyczną wersję francuskiej piosenki „Solitaire”: zajęła wysokie miejsce na amerykańskiej liście przebojów. W oryginale „Solitaire” została stworzona w 1981 roku przez francuską piosenkarkę Martine Clémenceau. W ten sposób zapewniła sobie trwałe miejsce w historii popu. Jej drugi album był również początkiem kariery wcześniej nieznanych osób, które stały się potem legendami przemysłu muzycznego. Angielskie tłumaczenie „Solitaire” było wielkim sukcesem pisarki lirycznej Diane Warren, a drugi singel z płyty, ballada „How Am I Supposed To Live Without You” była pierwszym wielkim sukcesem jej współtwórcy Michaela Boltona. Przebój „How Am I Supposed To Live Without You” zajął 12. miejsce na liście przebojów Billboard Hot 100, ponadto przez trzy tygodnie zajmowała pierwsze miejsce na liście Billboard Adult Contemporary.
W filmie „Flashdance” (1983) wykorzystano dwie piosenki Laury Branigan: „Gloria” oraz zupełnie nowy przebój „Imagination”. Ten właśnie utwór pomógł zdobyć Grammy dla ścieżki dźwiękowej Flashdance. W Stanach Zjednoczonych zajęła ona pierwsze miejsce i sprzedała się w ponad sześciu milionach egzemplarzy.
Szczyt kariery.
Rok 1984 był w Europie okresem największej popularności synth-popu. „Self Control”, tytułowy hit trzeciego albumu Laury Branigan stał się jej największym przebojem aż do dnia dzisiejszego. Singel stał się najpopularniejszym międzynarodowym hitem, zajmując wysokie miejsca na listach przebojów w wielu krajach, zwłaszcza w RFN, gdzie na pierwszym miejscu znajdował się przez siedem tygodni. Oryginalna wersja „Self Control” nagrana kilka miesięcy wcześniej przez piosenkarza Raffaele Riefoli (bardziej znanego pod pseudonimem Raf), w Niemczech była na drugim miejscu w tym okresie; wszędzie poza Włochami będącymi ojczyzną Rafa, wykonanie Laury Branigan spotkało się z większym uznaniem.
Inne utwory pop i dancefloor z albumu „Self Control” to „The Lucky One” (który zdobył nagrodę Tokyo Music Festival), kontynentalna ballada „Ti Amo” (inny hit Umberto Tozzi, zajął drugie miejsce na listach przebojów w Australii), a także przebój dance „Satisfaction”. Na albumie znalazło się również inne wykonanie piosenki Carole King „Will You Still Love Me Tomorrow"; jako kontrapunkt do wszystkich produkcji disco, to wersja gry na fortepianie (na koncertach i występach telewizyjnych w całej swojej karierze, Branigan towarzyszył podkład pianina do utworu). W tym roku dwukrotnie nagrano koncerty piosenkarki na żywo: pierwszy to cykl koncertów przeznaczonych dla konsorcjum stacji radiowych oraz drugi koncert, który wydano na kasetach wideo. Branigan została ponadto nominowana do American Music Awards 1985 w kategorii Najlepsza Żeńska Artystka Pop/Rock (obok Cyndi Lauper, która wygrała). Również w 1985 roku Laura wykonała piosenkę do wysoko ocenianego mini-serialu „Hollywood Wives”, wyprodukowanego na podstawie powieści Jackie Collins.
Jednym z największych przebojów Laury była piosenka "I Believe", śpiewana w duecie z aktorem Davidem Hasselhoffem, która była elementem ścieżki dźwiękowej filmu telewizyjnego Słoneczny patrol ("Baywatch"). Innymi znanymi przebojami piosenkarki były "Solitaire, How Am I Supposed to Live Without You, Imagination, Shattered Glass, Gloria, The Lucky One, I Found, Someone, Spanish Eddie, The Power of Love, Self Control" i wiele innych. W początku lat dziewięćdziesiątych Laura Branigan wycofała się z czynnego życia muzycznego, by w 2001 powrócić na estrady w roli aktorki scenicznej. Wystąpiła wtedy w musicalu "Love, Janis", w którym zagrała tytułową rolę Janis Joplin.
Śmierć.
Laura Branigan zmarła podczas snu w swoim domu na Long Island w stanie Nowy Jork 26 sierpnia 2004 roku. Przyczyną śmierci był tętniak mózgu. Media relacjonowały później, że Branigan miewała kilka tygodni przed śmiercią bóle głowy, jednak nie chciała pomocy lekarzy. Pogrzeb odbył się 30 sierpnia. Jej prochy zostały rozsypane wokół Long Island Sound.

</doc>
<doc id="77914" url="https://pl.wikipedia.org/wiki?curid=77914" title="Sergiej Jesienin">
Sergiej Jesienin



</doc>
<doc id="77915" url="https://pl.wikipedia.org/wiki?curid=77915" title="Szarańczyn strąkowy">
Szarańczyn strąkowy

Szarańczyn strąkowy, drzewo karobowe, karob, ceratonia ("Ceratonia siliqua" L.) – gatunek zimozielonego drzewa należący do rodziny bobowatych. Występuje dziko i w uprawie w regionie śródziemnomorskim. W polskiej florze wymieniony jako gatunek przejściowo dziczejący (efemerofit). Strąki nazywane są chlebem świętojańskim. 

</doc>
<doc id="77919" url="https://pl.wikipedia.org/wiki?curid=77919" title="Guma karobowa">
Guma karobowa

Guma karobowa, mączka chleba świętojańskiego (w artykułach spożywczych oznaczony E410) – naturalny polisacharyd otrzymywany z nasion szarańczyna strąkowego nazywanego też drzewem świętojańskim. Wykorzystywana głównie w przemyśle spożywczym jako dodatek do żywności zagęszczający oraz stabilizujący produkty. Występuje jako biały lub żółtobiały proszek. 
Z owoców (strąków) chleba świętojańskiego powstaje również karob w proszku (proszek z chleba świętojańskiego mylony z mączką chleba świętojańskiego) oraz melasa z chleba świętojańskiego. W odróżnieniu od mączki proszek ma kolor brązowy i powstaje z samych owocni strąków (po odseparowaniu nasion). Proszek ma charakterystyczny słodkawy smak i zapach podobny do czekolady. Jest zamiennikiem kakao dla osób uczulonych, może być używany do wypieków. Pod postacią melasy może służyć jako zdrowszy zamiennik cukru. 
Uprawiana jest głównie w rejonie Morza Śródziemnego, również w Australii i USA.

</doc>
<doc id="77921" url="https://pl.wikipedia.org/wiki?curid=77921" title="Mączka chleba świętojańskiego">
Mączka chleba świętojańskiego



</doc>
<doc id="77923" url="https://pl.wikipedia.org/wiki?curid=77923" title="Guernsey">
Guernsey

 (wym. , Baliwat Guernsey, fr. "Guernesey") – terytorium przy francuskim wybrzeżu na kanale La Manche, na wyspie Guernsey i pozostałych Wyspach Normandzkich, z wyłączeniem wyspy Jersey.
Posiada specyficzny status dependencji korony brytyjskiej – nie stanowi formalnie części Zjednoczonego Królestwa Wielkiej Brytanii i Irlandii Północnej (nie był również częścią Unii Europejskiej).
Guernsey, podobnie jak Jersey, są "de facto" terytoriami zależnymi Wielkiej Brytanii (zależność ta wynika z tradycji, a nie jest zależnością "de iure"). Kwestiami obrony oraz spraw zagranicznych zajmuje się Wielka Brytania, zaś sprawami administracyjnymi, sądownictwem, gospodarką oraz finansami – władze lokalne.
Geografia.
Zachodnie wybrzeże wyspy to długie piaszczyste plaże, południowy brzeg zdominowany jest przez sięgające 100 metrów klify, zaś na wschodnim brzegu rozciąga się miasto St. Peter Port. Najwyższy punkt na wyspie – Hautnez – wznosi się 110,6 m n.p.m. Na wyspie bywają łagodne zimy oraz stosunkowo chłodne lata.
Historia.
Pierwsze ślady człowieka na wyspie pochodzą z prehistorii, z neolitu, kiedy Wyspy Normandzkie miały połączenie lądowe z kontynentalną Europą. Około roku 6000 p.n.e., w wyniku podniesienia się poziomu oceanów, terytoria te zostały odcięte od lądu, a wraz z nimi – ich mieszkańcy.
Wykopaliska archeologiczne w St. Peter Port potwierdziły, że w bliższym współczesności horyzoncie czasowym, od lat 50. n.e. Rzymianie wykorzystywali wyspę jako bazę handlową. W roku 1982 odkryto na dnie aktualnego portu morskiego przy wyspie rzymski statek, który obecnie pod nazwą „Asterix” jest atrakcja w „Castle Cornet”. Na przełomie III i IV w., po upadku Cesarstwa Rzymskiego św. Samson założył pierwszy kościół katolicki na wyspie. W 933 roku wyspę podbili wikingowie – dając tym początek Księstwu Normandii. W 1294 duża część miejscowej populacji zginęła w wyniku starć z wojskami francuskimi. Przez kolejnych kilka wieków wyspa przejmowana była sześciokrotnie to przez Francuzów, to przez Anglików.
Na początku II wojny światowej, w czerwcu 1940 roku, blisko połowa mieszkańców (17 tys.) została przeniesiona do Anglii (dalszą ewakuację uniemożliwiło zbombardowanie portu). 30 czerwca wyspa zajęta została przez wojska niemieckie. Dowództwo nad niemieckim garnizonem objął Siegfried Heine. Wyspę uwolniono spod niemieckiej okupacji 9 maja 1945 – dzień ten stał się świętem narodowym na Guernsey. Następnie nastąpiło gwałtowne ożywienie w turystyce (ok. 250 tys. turystów rocznie). Lata 80. i 90. XX wieku to uprzemysłowienie wyspy.
W ostatnich latach obserwuje się gwałtowny przyrost sektora bankowego, co jest główną siłą napędową ekonomii wyspy.
Ustrój polityczny.
Wyspy Guernsey, Alderney i Sark tworzą dependencję korony brytyjskiej. Głową państwa jest król brytyjski Karol III, reprezentowany przez gubernatora porucznika, który jest również naczelnym dowódcą wojsk. Władza ustawodawcza należy do parlamentu (Stany), zaś sądownicza do sądu królewskiego ("Royal Court") i – na szczeblu lokalnym – sądów pokoju ("Magistrates’ Court"). Terytorium dzieli się na 10 okręgów.
Święto państwowe: 9 maja Dzień Wyzwolenia (Liberation Day).
Sark.
Specyficzny status w ramach Guernsey posiada wyspa Sark, dependencja Guernsey, która stanowi "de facto" monarchię dziedziczną podległą królowi Anglii i baliwowi Guernsey.
Paszporty.
Obywatele państw Unii Europejskiej, Szwajcarii, Monako oraz Liechtensteinu nie muszą posiadać paszportów, aby móc wjechać na wyspę. Wystarczy polski dowód osobisty albo jego odpowiednik w przypadku innych państw UE. Wyjątkiem są obywatele Wielkiej Brytanii, którzy muszą posiadać paszport, aby dostać się na wyspy. Obowiązek ten wynika jedynie z tego faktu, że w Wielkiej Brytanii nie istnieją dowody osobiste lub inne ich odpowiedniki.
Od obywateli pozostałych państw wymagany jest ważny paszport.
Ludność.
Wyspy zamieszkują głównie Guernejczycy (65%) i Brytyjczycy (25%), a także Francuzi, Portugalczycy, Irlandczycy. Wśród religii najważniejszymi są anglikanizm (65%) i katolicyzm.

</doc>
<doc id="77934" url="https://pl.wikipedia.org/wiki?curid=77934" title="Uniwersytet Jana Kochanowskiego w Kielcach">
Uniwersytet Jana Kochanowskiego w Kielcach

Uniwersytet Jana Kochanowskiego w Kielcach (UJK) – polska uczelnia publiczna, powstała w 2011 w Kielcach. Pierwotnie, od 1969 jako Wyższa Szkoła Nauczycielska. W kolejnych latach ulegała licznym przekształceniom, zyskując w 2008 rangę uniwersytetu przymiotnikowego, a w 2011 uniwersytetu klasycznego. Od 1979 patronem uczelni jest Jan Kochanowski.
W latach 1969–1973 funkcjonowała w Kielcach Wyższa Szkoła Nauczycielska, przekształcona następnie w Wyższą Szkołę Pedagogiczną. W 1979 otrzymała ona imię Jana Kochanowskiego, zaś dwa lata później utworzono wydział zamiejscowy w Piotrkowie Trybunalskim, który stał się później filią uczelni. W 2000 powołano Akademię Świętokrzyską, którą w 2008 przekształcono w Uniwersytet Humanistyczno-Przyrodniczy Jana Kochanowskiego w Kielcach. 1 października 2011 uczelnia została przekształcona w Uniwersytet Jana Kochanowskiego. Z końcem 2016, na bazie zniesionej Państwowej Wyższej Szkoły Zawodowej w Sandomierzu, utworzono wydział zamiejscowy UJK w tym mieście.
Uczelnię tworzy osiem wydziałów, w tym sześć z siedzibą w Kielcach. Rady wydziałów uczelni posiadają uprawnienia do nadawania stopnia naukowego doktora w ośmiu dziedzinach, a 10 dyscyplinach. Posiadają również uprawnienia do nadawania stopni doktora habilitowanego: nauk biologicznych w zakresie biologii, nauk fizycznych w zakresie fizyki, nauk humanistycznych w zakresie historii oraz nauk o zdrowiu.
W rankingu szkół wyższych „Perspektyw” w 2017 roku uniwersytet został sklasyfikowany na 47. miejscu. W latach 2010–2011 plasował się jeszcze pod koniec siódmej dziesiątki tego rankingu, a w 2007 zajął w nim 78. pozycję. W webometrycznym rankingu uniwersytetów świata ze stycznia 2017, pokazującym zaangażowanie instytucji akademickich w Internecie, uczelnia zajęła 2109. miejsce pośród wszystkich typów uczelni.
Według stanu z 1 października 2019 na uniwersytecie zatrudnionych było 901 nauczycieli akademickich, w tym 76 z tytułem naukowym profesora. W roku akademickim 2018/2019 na UJK studiowało 11 339 osób, w tym 8749 na studiach stacjonarnych pierwszego i drugiego stopnia. Na koniec 2015 Biblioteka Uniwersytecka w Kielcach posiadała w swoich zbiorach ponad 481 tys. wydawnictw zwartych, ponad 69 tys. roczników wydawnictw ciągłych oraz około 10,5 tys. jednostek inwentarzowych zbiorów specjalnych.
Historia.
Wyższa Szkoła Nauczycielska i Wyższa Szkoła Pedagogiczna (1969–2000).
19 czerwca 1969 roku Rada Ministrów swoim rozporządzeniem powołała Wyższą Szkołę Nauczycielską w Kielcach. Zgodnie z aktem normatywnym jej zadaniem miało być kształcenie nauczycieli dla potrzeb szkół podstawowych i zasadniczych szkół zawodowych. 1 lipca pierwszym rektorem WSN wybrany został doc. dr Tadeusz Malinowski. Inauguracja roku akademickiego, w której uczestniczyli przedstawiciele władz partyjnych i państwowych, odbyła się w kinie Romantica, gdzie doc. dr Michał Jaworski wygłosił wykład inauguracyjny pt. "Praca nad kulturą języka w ćwierćwieczu Polski Ludowej". Studia rozpoczęło 249 studentów na sześciu kierunkach, a rektor zapowiedział wówczas utworzenie w przyszłości dziewięciu dodatkowych. W grudniu 1969 utworzono trzy wydziały (Wydział Humanistyczny, Wydział Przyrodniczy i Wydział Pedagogiczny) oraz dwa zakłady dydaktyczne (Międzywydziałowy Zakład Nauk Filozoficzno-Społecznych i Międzywydziałowy Zakład Praktyk Pedagogicznych). W listopadzie 1970 powstało pierwsze koło naukowe – na Wydziale Humanistycznym utworzono Studenckie Koło Historyków.
We wrześniu 1973 roku przekształcono Wyższą Szkołę Nauczycielską w Wyższą Szkołę Pedagogiczną, której celem miało być kształcenie nie tylko nauczycieli dla potrzeb szkół podstawowych i zasadniczych szkół zawodowych, ale również szkół średnich ogólnokształcących oraz zasadniczych. W roku akademickim 1973/1974 uruchomiono jednolite czteroletnie studia magisterskie na dziewięciu kierunkach. Kielecka uczelnia wprowadziła wówczas, jako jedna z pierwszych w Polsce, obowiązkowe zajęcia z wychowania fizycznego dla wszystkich lat studiów. Pracownicy Instytutu Geografii w 1973 wyjechali w celach naukowych do Afganistanu. W 1974 uczelnia rozpoczęła przechodzenie od struktury zakładów do instytutów (pierwszym był Instytut Pedagogiki i Psychologii), natomiast naukowcy z Instytutu Geografii ponownie zorganizowali wyprawę naukową, tym razem do Pakistanu i Indii.
W kwietniu 1976 roku na uczelni obradowała grupa PAMIR, składająca się z radzieckich fizyków jądrowych, którzy wraz z polskimi naukowcami zastanawiali się nad oddziaływaniami jądrowymi bardzo wysokich energii. W czerwcu Ministerstwo Nauki, Szkolnictwa Wyższego i Techniki sporządziło ocenę wynalazczości w szkołach wyższych. WSP w Kielcach zajęła drugie miejsce w kategorii szkół pedagogicznych. W maju 1977 roku kielecka uczelnia podpisała umowę z Uniwersytetem Jagiellońskim, zgodnie z którą obie instytucje przewidywały współpracę m.in. w dziedzinie badań naukowych, organizacji sesji naukowych, kształcenia kadr naukowych i zdobywania stopni doktora i doktora habilitowanego. W lipcu podobne porozumienie WSP zawarła z Uniwersytetem Warszawskim. W październiku 1978 roku rozpoczęto budowę gmachu Wydziału Matematyczno-Przyrodniczego przy ul. Świętokrzyskiej. 7 września 1979 roku Rada Ministrów nadała uczelni imię Jana Kochanowskiego. W 1980 roku wprowadzono pięcioletni cykl studiów.
W listopadzie 1981 roku w Piotrkowie Trybunalskim powstał wydział zamiejscowy, utworzono również Instytut Wychowania Muzycznego. Po wprowadzeniu stanu wojennego na kierownictwo wszystkich struktur organizacyjnych uczelni został nałożony obowiązek uspokojenia wrzenia społeczno-politycznego w środowisku pracowniczym i studenckim. Ponadto zaplombowano pomieszczenia wydawnictwa i drukarni, zaś kilka osób zostało internowanych, m.in. jeden z założycieli NSZZ „Solidarność” w Wyższej Szkole Pedagogicznej Stanisław Żak. W 1982 roku wraz z Politechniką Świętokrzyską powołano Międzyuczelniane Centrum Informatyki oraz podpisano umowę o współpracy naukowej ze Świętokrzyskim Parkiem Narodowym. W 1983 roku uchwalono pierwszy statut uczelni, a dwa lata później powstał w Kielcach Uniwersytet III Wieku. W 1986 roku Senat uczelni zatwierdził hymn, którego autorem jest prof. dr hab. Adam Zych, a muzykę skomponował prof. Mirosław Niziurski.
W 1989 roku uczelnia uzyskała prawo do nadawania stopnia naukowego doktora nauk humanistycznych w zakresie historii. Rok później powstał Zakład Wychowania Estetycznego przy ul. Krakowskiej 11. W listopadzie 1991 uczelnia przejęła gmach przy ul. Żeromskiego 5, który w okresie PRL należał do Polskiej Zjednoczonej Partii Robotniczej, a po zmianach ustrojowych stał się własnością Skarbu Państwa i miejscowe władze chciały umieścić w nim jedną z instytucji publicznych lub gospodarczych (sąd lub bank). Mediacje w tej sprawie prowadził minister Henryk Samsonowicz, bowiem studenci historii prowadzili w budynku strajk okupacyjny. W 1992 roku na bazie Instytutu Nauk Społecznych powołano Wydział Zarządzania i Administracji, którego faktycznym twórcą i pierwszym dziekanem był dr hab. Ryszard Czarny. Dla nowego wydziału pozyskano na własność budynek przy ul. Mielczarskiego. W 1993 roku podjęto działania związane z komputeryzacją (m.in. Biblioteki Głównej) oraz podłączeniem WSP do Internetu w ramach naukowej akademickiej sieci komputerowej NASK. Pod koniec tego roku uczelnia posiadała 140 komputerów.
W marcu 1997 roku prezes Polskiej Akademii Nauk prof. dr hab. Leszek Kuźnicki odwiedził kielecką uczelnię i podczas wystąpienia w auli głównej poparł ideę utworzenia w Kielcach uniwersytetu, deklarując wsparcie PAN w tej sprawie. W czerwcu przy uczelni rozpoczęło działać Międzynarodowe Stowarzyszenie Studentów Nauk Ekonomicznych i Handlowych, które zapoczątkowało nauczanie niepedagogicznego kierunku – ekonomii. W styczniu 1998 roku, podczas wizyty Jerzego Zdrady, wiceministra edukacji narodowej, po raz kolejny pojawił się pomysł utworzenia w Kielcach uniwersytetu. Również w 1998 wprowadzono ceremoniał akademicki, a w grudniu tego roku ostatecznie zasiedlono gmach Wydziału Matematyczno-Przyrodniczego przy ul. Świętokrzyskiej. W styczniu 1999 roku Senat uczelni przekształcił Wydział Zamiejscowy w Filię w Piotrkowie Trybunalskim (uchwała w tej sprawie formalnie weszła w życie 8 marca 2000 roku).
Akademia Świętokrzyska i Uniwersytet Humanistyczno-Przyrodniczy (2000–2011).
W 2000 roku Wyższą Szkołę Pedagogiczną przekształcono w Akademię Świętokrzyską im. Jana Kochanowskiego w Kielcach. W październiku tego roku utworzono Instytut Kształcenia Medycznego. W kwietniu 2002 roku oficjalnie otwarto jego nową siedzibę przy al. IX Wieków Kielc oraz zawarto porozumienie ze Szpitalem Miejskim w sprawie kształcenia pielęgniarek. W czerwcu Centralna Komisja do Spraw Stopni i Tytułów przyznała Radzie Wydziału Humanistycznego uprawnienia do nadawania stopnia doktora habilitowanego nauk humanistycznych w dyscyplinie historia oraz występowania z wnioskiem o nadanie tytułu profesora. W 2003 roku rektor uczelni prof dr. hab. Adam Massalski uzyskał zgodę od minister edukacji i szkolnictwa wyższego Krystyny Łybackiej na kupno biurowca Exbudu. Uczelnia chciała bowiem opuścić budynek przy ul. Żeromskiego 5. Do transakcji ostatecznie nie doszło. Na ul. Świętokrzyską przeniesiono za to Wydział Zarządzania i Administracji, a w maju 2003 roku oddano do użytku obserwatorium astronomiczne na Wydziale Matematyczno-Przyrodniczym.
W 2004 roku uczelnia włączyła się w międzynarodowy program Socrates-Erasmus oraz Europejski System Transferu Punktów ECTS. W 2004 odbyło się pierwsze w historii uczelni kolokwium habilitacyjne – dr Marek Przeniosło przedstawił dysertację pt. "Chłopi Królestwa Polskiego w latach 1914–1918". W 2005 roku na bazie Instytutu Kształcenia Medycznego, który pozostawał w strukturze Wydziału Pedagogicznego i Nauk o Zdrowiu, utworzono Wydział Nauk o Zdrowiu, natomiast dotychczasowy WPiNoZ przekształcono w Wydział Pedagogiczny i Artystyczny. Do użytku oddano również planetarium. W lutym 2006 roku, pod przewodnictwem posła Przemysława Gosiewskiego, zawiązano Komitet Honorowy na Rzecz Przekształcenia Akademii Świętokrzyskiej w Uniwersytet Jana Kochanowskiego, natomiast przebywający w październiku tego roku na spotkaniu w auli przy ul. Żeromskiego prezydent Lech Kaczyński stwierdził, że do 1 września 2008 musi powstać w Kielcach uniwersytet. W 2007 uczelnia uzyskała kolejne cztery uprawnienia do nadawania stopnia doktora i tym samym spełniła wymagania, jakie stawiane są w tym zakresie uniwersytetom przymiotnikowym. W październiku utworzono na AŚ pierwszy w województwie Akademicki Inkubator Przedsiębiorczości.
23 stycznia 2008 roku Sejm Rzeczypospolitej Polskiej przyjął ustawę o powołaniu Uniwersytetu Humanistyczno-Przyrodniczego Jana Kochanowskiego w Kielcach, która weszła w życie po upływie 14 dni od dnia ogłoszenia. 13 marca uczelnia podpisała porozumienie o współpracy środowiskowej z Politechniką Świętokrzyską, Staropolską Izbą Przemysłowo-Handlową i Świętokrzyskim Centrum Innowacji i Transferu, dzięki któremu organizowano konferencje naukowe na temat innowacyjności i konkurencyjności gospodarki. 25 marca rektor uczelni prof. dr hab. Regina Renz dokonała symbolicznego odsłonięcia tablicy informacyjnej (z nową nazwą) na budynku rektoratu. Niecałe dwa tygodnie później otworzono nowy budynek dydaktyczny Wydziału Matematyczno-Przyrodniczego, który poświęcił ks. bp Kazimierz Gurda. W nowej auli uczelni odbyło się pierwsze posiedzenie Senatu Uniwersytetu Humanistyczno-Przyrodniczego Jana Kochanowskiego. Inauguracja roku akademickiego 2008/2009 na uniwersytecie odbyła się w obecności prezydenta RP Lecha Kaczyńskiego, natomiast prezydent Kielc Wojciech Lubawski i Rada Miasta ufundowali nowy sztandar, który został przekazany uczelni.
W styczniu 2010 roku rektor uczelni prof. dr hab. Regina Renz podpisała umowę o dofinansowanie projektu rozbudowy infrastruktury uniwersytetu, którego budżet oszacowano na 160 mln zł. Dzięki niemu rozpoczęto remont i rozbudowę bazy laboratoryjnej Wydziału Matematyczno-Przyrodniczego oraz budowę Biblioteki Głównej, Uniwersyteckiego Centrum Danych i Centrum Języków Obcych.
Uniwersytet Jana Kochanowskiego w Kielcach (od 2011).
Na mocy ustawy z dnia 29 lipca 2011 roku uczelnia z dniem 1 października 2011 roku przekształciła się w Uniwersytet Jana Kochanowskiego w Kielcach. W październiku 2011 roku uczelnia sprzedała działkę przy ul. Chęcińskiej, na której znajdował się budynek Instytutu Chemii. Zajęcia prowadzone w nim były od 1969 do 2008 roku. Wiosną 2012 roku budynek został rozebrany przez nowego właściciela.
Na początku stycznia 2012 roku przy ul. Krakowskiej 11 otworzono warte 10,2 mln zł Centrum Edukacji Artystycznej. Aula główna, na której mogą odbywać się zarówno wykłady, jak i koncerty, może pomieścić 320 widzów. Ponadto w budynku znalazły się dwie sale wykładowe dla stu osób oraz nowoczesne foyer ze studiem audiowizualnym. 30 marca 2012 roku na Wydziale Nauk o Zdrowiu odbyło się pierwsze kolokwium habilitacyjne, na które zgodę wyraziła Centralna Komisja do Spraw Stopni i Tytułów. Dysertację dotyczącą zróżnicowania rozwoju fizycznego oraz sposobu żywienia dzieci i młodzieży na Kielecczyźnie w latach 2002–2005 przedstawiła dr n. biol. Edyta Suliga.
W kwietniu 2012 uczelnia otrzymała uprawnienia do nadawania stopnia doktora habilitowanego w dziedzinie nauk fizycznych w dyscyplinie fizyka. We wrześniu 2012 uczelnię wizytował prof. Frank Wilczek, laureat Nagrody Nobla w dziedzinie fizyki, który wygłosił wykład pt. "Kwantowe piękno", stanowiący część odbywającego się w Kielcach 42. Międzynarodowego Sympozjum Dynamiki Wielocząsteczkowej.
W 2013 uniwersytet opuścił budynek przy ul. Leśnej, w którym zajęcia odbywały się od momentu powstania Wyższej Szkoły Nauczycielskiej. Do końca stycznia 2014 uczelnia trzykrotnie wystawiła gmach na sprzedaż (początkowo wyceniono go na 17 mln zł, ale po dwóch próbach cenę zmniejszono o milion), jednak nikt nie złożył oferty. Również w 2013 roku otwarto Centrum Języków Obcych i Bibliotekę Główną. W październiku oddano do użytku Centrum Przedsiębiorczości i Biznesu, gdzie na najwyższej kondygnacji umieszczono Akademickie Biuro Karier i Akademicki Preinkubator Przedsiębiorczości, w którym studenci mogą realizować swoje pierwsze pomysły biznesowe.
Jeszcze w 2010 roku rektor uczelni prof. dr hab. Regina Renz zapowiedziała powstanie kierunku lekarskiego. W październiku 2012 roku popisano preumowę na dofinansowanie budowy nowej siedziby Wydziału Nauk o Zdrowiu, którego najważniejszą część stanowić będzie budynek Zakładu Anatomii Prawidłowej. We wrześniu 2013 rozpoczęto wartą ponad 35 mln zł inwestycję. Trzy miesiące wcześniej – w czerwcu – zakończono kosztującą 6,6 mln zł realizację projektu MEDIC, dzięki któremu zmodernizowano funkcjonujący budynek, zakupując najnowocześniejszy sprzęt. Jesienią 2014 roku Ministerstwo Nauki i Szkolnictwa Wyższego wyraziło zgodę na otwarcie od roku akademickiego 2015/2016 kierunku lekarskiego. W tym samym roku akademickim ruszył kierunek prawo, rok później psychologia. 
Władze uczelni.
W kadencji 2020–2024:
Dziekani wydziałów.
W kadencji 2020–2024:
Działalność naukowa.
Publikacje naukowe.
Pierwsze publikacje naukowe pojawiły się w 1971 pod szyldem Wyższej Szkoły Nauczycielskiej, a ich przyrost w kolejnych miesiącach doprowadził do utworzenia w 1972 własnego wydawnictwa.
W latach 2008–2011 pracownicy uniwersytetu opublikowali 527 monografii i 5066 artykułów naukowych. W latach 2012–2013 naukowcy opublikowali 211 monografii. Na czele w tym zakresie pozostawał Wydział Humanistyczny, którego pracownicy sporządzili 63 monografie (29,9%). Jeśli chodzi zaś o artykuły naukowe w czasopismach z listy ministerialnej, najbardziej płodnymi wydziałami okazały się: Wydział Matematyczno-Przyrodniczy (465) i Wydział Nauk o Zdrowiu (370). W latach 2012–2013 na Uniwersytecie Jana Kochanowskiego w Kielcach wypromowano 96 doktorów. Najwięcej, bo aż 34 (35,4%), na Wydziale Humanistycznym.
Poniższy wykres prezentuje liczbę opublikowanych monografii przez pracowników uczelni w latach 2008–2013.
Badania i osiągnięcia.
Według stanu z 1 stycznia 2021 roku Uniwersytet Jana Kochanowskiego w Kielcach zatrudniał 961 nauczycieli akademickich, w tym 83 profesorów tytularnych, 243 doktorów habilitowanych i 433 doktorów.
W latach 2008–2012 przeznaczono 11 378 632 zł ze środków budżetowych na finansowanie działalności statutowej Uniwersytetu Jana Kochanowskiego w Kielcach. Najwięcej, bo ponad 5,1 mln zł, otrzymał Wydział Matematyczno-Przyrodniczy. Drugie miejsce pod tym względem zajął Wydział Humanistyczny (ok. 1,8 mln zł), a trzecie – Wydział Nauk o Zdrowiu (ok. 1,1 mln zł). W 2012 naukowcy UJK pozyskali 5 775 431 zł na realizację grantów oraz 3 031 380 zł na realizację badań statutowych.
UJK zawarł umowy o współpracy z 38 instytucjami zagranicznymi (stan na 2014). Większość z nich znajduje się na Ukrainie (13) i w Rosji (11). Pozostałe kraje to: Bułgaria (1), Czechy (2), Gruzja (1), Litwa (1), Niemcy (1), Słowacja (4), USA (2), Węgry (1), Włochy (1).
Naukowcy z Instytutu Dziennikarstwa i Informacji wyniki swoich badań publikują m.in. w wydawanym przez instytut „Roczniku Bibliologiczno-Prasoznawczym”. Czasopismo to, ukazujące się pod takim tytułem od 2009, kontynuuje tradycje „Kieleckich Studiów Bibliologicznych” (1993–2001) i „Studiów Bibliologicznych Akademii Świętokrzyskiej” (2003–2008). W październiku 2011 Instytut Bibliotekoznawstwa i dziennikarstwa, przekształcony w 2014 w Instytut Dziennikarstwa i Informacji, zorganizował pierwszą ogólnopolską konferencję z cyklu „Współczesny system medialny”. Z utworzonym w 1969 Instytutem Filologii Polskiej, wydającym „Studia Filologiczne UJK”, na przestrzeni lat związani byli tacy językoznawcy i literaturoznawcy jak: prof. dr hab. Michał Jaworski (autor podręczników do języka polskiego), prof. dr hab. Jan Pacławski, prof. dr hab. Zdzisław Jerzy Adamczyk (specjalista w zakresie twórczości Stefana Żeromskiego), prof. dr hab. Czesław Bartula, prof. dr hab. Ireneusz Bobrowski, prof. dr hab. Barbara Greszczuk i prof. dr hab. Marek Ruszkowski. Ten ostatni w 2012 opublikował pierwszy na gruncie polskim słownik dotyczący pleonazmów i tautologii.
Pracownicy Instytutu Historii Uniwersytetu Jana Kochanowskiego w Kielcach otrzymywali nagrody za swe prace. W 2003 Nagrodę KLIO oraz Nagrodę im. prof. Jerzego Skowronka otrzymał dr hab. Stanisław Wiech za książkę pt. "Społeczeństwo Królestwa Polskiego w oczach carskiej policji politycznej (1866-1896)". Rok później Nagrodą prof. Skowronka wyróżniono dr Lidię Michalską-Brachę za pracę "Powstanie styczniowe w pamięci zbiorowej społeczeństwa polskiego w okresie zaborów". W 2008 Nagrodę KLIO otrzymał z kolei dr hab. Grzegorz Miernik, który opublikował monografię naukową pt. "„My” i „Oni”. Społeczeństwo Kielecczyzny i stalinowski system władzy", natomiast w 2010 wyróżniona nią została dr hab. Beata Wojciechowska za książkę "Ekskomunika w Polsce średniowiecznej. Normy i funkcjonowanie". W Instytucie Historii powstają dwa czasopisma naukowe: „Almanach Historyczny” i „Między Wisłą a Pilicą”. Ten pierwszy zastąpił ukazujące się w latach 1976–1999 „Kieleckie Studia Historyczne”.
Pracownicy Zakład Biologii Komórki i Mikroskopii Elektronowej podjęli się prowadzenia monitoringu alergenów w Kielcach i okolicach (do 30 km). Naukowcy z Zakładu Mikrobiologii dokonali dwóch zgłoszeń międzynarodowych patentów ("Peptides mimicking urease, methods of manufacturing, application in diagnostic tests and the way of performance the test" w 2010 oraz "Degenerated oligonucleotides and a method for molecular identification of ureolytic bacteria" w 2011). Ponadto otrzymali cztery patenty krajowe (dwa w 1998, po jednym w 2006 i 2008) oraz dokonali dwóch zgłoszeń krajowych (2006, 2010). We wszystkich tych pracach naukowych udział brał prof. dr hab. Wiesław Kaca. Z kolei pracownicy Zakładu Chemii Organicznej do 2014 uzyskali 19 patentów (głównie dr Robert Obara), a naukowcy z Zakładu Fizyki Chemicznej w latach 1999–2011 – 16. Pracownicy tego ostatniego, dr hab. Piotr Słomkiewicz i dr hab. Anna Świercz, otrzymali w 2013 nagrodę główną w konkursie Świętokrzyski Racjonalizator za badania nad sposobem absorpcji amoniaku w procesie higienizacji osadów ściekowych.
Naukowcy z Zakładu Astrofizyki rozpoczęli badania własności struktur wielkoskalowych we Wszechświecie, dynamiki planetoid bliskich Ziemi (NEA), dynamiki Mars Crosserów, obserwacje małych ciał Układu Słonecznego oraz zajęli się historią fizyki i astronomii. Zakład ten posiada zlokalizowane na ostatniej kondygnacji budynku Wydziału Matematyczno-Przyrodniczego obserwatorium astronomiczne (otwarte w 2003), w którym głównym instrumentem obserwacyjnym jest teleskop o średnicy obiektywu 356 mm i ogniskowej 3910 mm. Obserwatorium uzupełnia planetarium służące do pokazów sztucznego nieba. Nazwiskiem zatrudnionego w Zakładzie Astrofizyki dra hab. Piotra Flina, prof. UJK nazwano odkrytą w 2010 planetoidę (296987) Piotrflin.
Pracownicy Zakładu Fizyki Molekularnej w ramach współpracy międzynarodowej z Laboratorium Manne Siegbahna na Uniwersytecie w Sztokholmie rozpoczęli badania nad procesami dysocjacji jonów molekularnych na skutek oddziaływań z elektronami swobodnymi, które zachodzą w warunkach niskotemperaturowej plazmy. Z kolei naukowcy z Zakładu Fizyki Jądrowej włączyli się w eksperymenty realizowane w Europejskim Laboratorium Badań Jądrowych (CERN) w Genewie. W ramach eksperymentów NA49 i NA61 naukowcy z UJK zaangażowali się w budowę i rozwój aparatury oraz oprogramowania, zbieranie i analizę danych doświadczalnych oraz teoretyczny opis plazmy kwarkowo-gluonowej.
Zatrudniony w Zakładzie Fizyki Teoretycznej prof. dr hab. Wojciech Florkowski opublikował w wydawnictwie World Scientific monografię pt. "Phenomenology of Ultra-Relativistic Heavy-Ion Collisions" (2010), za którą w 2011 otrzymał nagrodę ministra nauki i szkolnictwa wyższego, a w 2013 uzyskał grant NCN Maestro w kwocie 1,7 mln zł na realizację projektu: „Geneza procesów termalizacji w materii oddziałującej silnie”. Instytut Fizyki był w tym czasie organizatorem licznych imprez naukowych. We wrześniu 2012 odbyło się w instytucie International Symposium on Multiparticle Dynamics, w którym uczestniczył noblista Frank Wilczek. W 2015 Instytut Fizyki zorganizował 43. Zjazd Fizyków Polskich.
W 1993 utworzono Stację Monitoringu, której głównym celem stał się pomiar i gromadzenie danych oraz analiza krótko i długookresowych zmian zachodzących w wybranych systemach ekologicznych, pod wpływem cyklicznie zmieniających się działań czynników naturalnych środowiska przyrodniczego i gospodarczej działalności człowieka. Obszar badań stanowią ekosystemy o skrajnie rozbieżnych procesach przemian – Stacja Geoekologiczna Malik (okresowo silna alkaliczna imisja) oraz Stacja Bazowa ZMŚP Święty Krzyż (długotrwała kwaśna imisja). Naukowcy z Wydziału Matematyczno-Przyrodniczego zrealizowali trzy wyprawy na lodowce na Spitsbergenie (2003 i 2007) i Islandii (2005). Ponadto we wrześniu 2005 Zakład Ochrony i Kształtowania Środowiska Instytutu Geografii oraz uczelniana Stacja Monitoringu współorganizowały w Kielcach 31. Sympozjum Polarne.
W lipcu 2010 prezydent Kielc Wojciech Lubawski podpisał z rektor Uniwersytetu Humanistyczno-Przyrodniczego prof. dr hab. Reginą Renz umowę, na mocy której miasto zobowiązało się do sfinansowania budowy Ogrodu Botanicznego, utrzymania go oraz pozyskania roślin, a uczelnia do zatrudnienia pracownika do nadzoru merytorycznego, badań naukowych i działalności dydaktycznej. Jesienią 2010 dokonano pierwszych nasadzeń w ogrodzie. Do 2014 posadzono ok. 11 tys. sztuk jednostek roślinnych.
Uprawnienia do nadawania stopni naukowych.
Uniwersytet Jana Kochanowskiego w Kielcach posiada uprawnienia do nadawania stopnia naukowego doktora w ośmiu dziedzinach, a 11 dyscyplinach:
Ponadto uczelnia uprawniona jest do nadawania stopnia naukowego doktora habilitowanego w czterech dziedzinach:
Studenci.
Według stanu z 30 listopada 2015 na Uniwersytecie Jana Kochanowskiego w Kielcach studiowało 11 610 osób, w tym 8945 na studiach stacjonarnych I i II stopnia, 2665 na studiach niestacjonarnych I i II stopnia oraz 306 na studiach stacjonarnych III stopnia. Na studiach podyplomowych zapisanych było 473 słuchaczy. W latach 2010–2015 nastąpił spadek liczby studentów o 41,5% (z 19 831 w 2010). W 2014 studenci UJK stanowili 38,2% osób studiujących na terenie województwa świętokrzyskiego, będąc największą uczelnią w regionie. Dochody uczelni z opłat za studia niestacjonarne zmniejszyły się w latach 2009–2012 o 13,5 mln zł.
W roku akademickim 2014/2015 3316 osób pobierało stypendium socjalne, 958 – stypendium rektora dla najlepszych studentów, a 347 – stypendium specjalne z tytułu niepełnosprawności. W roku akademickim 2004/2005 uczelnia przystąpiła do programu Erasmus. W jego ramach studenci mogą wyjeżdżać na studia oraz na praktyki w przedsiębiorstwach, organizacjach albo instytucjach działających w innych krajach. Wedle informacji z 2012, co roku w ramach wymiany przyjeżdża na kielecki uniwersytet ok. 100 osób.
Podczas rekrutacji w roku akademickim 2014/2015 najpopularniejszym kierunkiem była fizjoterapia – na jedno miejsce aplikowały trzy osoby. Następne w kolejności były: pielęgniarstwo i filologia angielska (2,4 kandydata na jedno miejsce) oraz nowy kierunek – bezpieczeństwo narodowe (2). W 2015 na nowo otwarty kierunek lekarski zarejestrowało się 3944 osób, tj. 52 osoby na jedno miejsce. W roku akademickim 2016/2017 na 4. tys. miejsc na 43 kierunkach zarejestrowało się 7134 osób. Najchętniej wybieranym kierunkiem był kierunek lekarski (42,3 osoby na jedno miejsce), następnie kosmetologia (6,4), fizjoterapia (6,3), kryminologia stosowana (6,2), finanse i rachunkowość (3,8), położnictwo (3,6), pielęgniarstwo (3,6), psychologia (3,4), filologia angielska (3,4) oraz biotechnologia (3,2).
W roku akademickim 2010/2011 uczelnia przyjęła na pierwszy rok 7688 osób. 4,9 tys. z nich pochodziło z województwa świętokrzyskiego, a 1525 z łódzkiego, 585 z mazowieckiego, 213 z podkarpackiego, 194 z małopolskiego, 114 ze śląskiego, 105 z lubelskiego, a z pozostałych województw – od 4 do 11.
Jednym z wyzwań uczelni stało się pozyskanie obcokrajowców. W tym celu powołano do życia Biuro Współpracy Zagranicznej, mające za zadanie wspomóc międzynarodową wymianę kadry, studentów i doktorantów. W lutym 2014 Rada Wydziału Humanistycznego UJK zaakceptowała pomysł utworzenia Centrum Kultury i Języka Polskiego, którego celem jest organizowanie kursów języka polskiego dla obcokrajowców oraz umiędzynarodowienie studiów. Rada Miasta Kielce utworzyła fundusz stypendialny dla studentów z ukraińskiej Winnicy, przeznaczając na niego 25 tys. zł. W lutym 2018 roku na UJK studiowało 420 cudzoziemców.
Jednym z kilku zadań uczelni jest „wychowywanie studentów w poczuciu odpowiedzialności za państwo polskie, za umacnianie zasad demokracji i poszanowanie praw człowieka”. Zgodnie ze swoją misją, uniwersytet „kształci w duchu samodzielnego myślenia i swobodnej wymiany poglądów”. Jego działalność edukacyjna uwzględnia zasady humanizmu, demokracji i tolerancji, kształtuje patriotyzm i przywiązanie do uniwersalnych wartości etycznych. Umacnia również więzi międzynarodowe i szerzy ideę dialogu międzykulturowego.
Studenci UJK działają w kilkudziesięciu kołach naukowych. Ponadto od 1995 prowadzą Studenckie Studio Radiowe Decybel II, które działa przez cały tydzień w godzinach wieczornych. W październiku 2015 uruchomiono studenckie radio internetowe Fraszka o charakterze muzyczno-informacyjnym, którego zespół redakcyjny stworzyli przede wszystkim studenci dziennikarstwa. W marcu 2006 ukazał się z kolei pierwszy numer studenckiego magazynu „Presik”. Na uniwersytecie działa również Ośrodek Nauki i Kultury Studenckiej, którego zadaniem jest wspieranie aktywności naukowej studentów oraz animacja życia kulturalnego. Z ONiKS związany jest również Studencki Klub WSPAK, który stanowi miejsce obcowania z kulturą i rozwijania działań twórczych w wielu dziedzinach sztuki.
Od 1969 na uczelni działa chór. W latach 1993–1998 koncertował on na terenie całego kraju, wykonując "Nieszpory ludźmierskie" Jana Kantego Pawluśkiewicza. Chór uczestniczył w trzech oratoriach ("Tryptyk Świętokrzyski") z muzyką Piotra Rubika do słów Zbigniewa Książka, które zostały później wydane na CD, uzyskując status platynowych i diamentowych płyt.
Co roku studenci uniwersytetu oddają krew w ramach ogólnopolskiej akcji „Wampiriada”. Po raz pierwszy odbyła się ona na Akademii Świętokrzyskiej w 2007. Ponadto kieleccy żacy podczas organizowanych akcji (np. w maju 2013 na Wydziale Nauk o Zdrowiu) rejestrują się w banku dawców szpiku. 
Uczelnia jest koordynatorem Świętokrzyskiej Matury Próbnej, która od 2010 odbywa się na początku marca. Biorą w niej udział prawie wszyscy świętokrzyscy maturzyści i liczna grupa maturzystów z sąsiednich województw. W trakcie juwenaliów organizowane jest w miasteczku akademickim UJK wspólne grillowanie, zaś na terenie kampusu odbywa się bieg.
Sport.
Kielecka uczelnia jako jedna z pierwszych w kraju wprowadziła w latach 70. obowiązkowe zajęcia z wychowania fizycznego. W 1973 senat uczelni uchwalił, że od 1976 obowiązkowe będą obozy narciarskie w Bukowinie Tatrzańskiej dla studentów II roku wszystkich kierunków. Studium Wychowania Fizycznego i Sportu za organizację akcji „Bukowina” otrzymało nagrodę III stopnia ministra szkolnictwa wyższego i techniki. W najlepszych latach szkolenia narciarskie przechodziło ok. 1 tys. studentów. Przez 40 lat istnienia uczelni wzięło w nich udział ok. 14 tys. osób. Uczelnia zajęła się nadto organizacją masowych imprez rekreacyjnych i turystycznych, m.in. rajdu po Górach Świętokrzyskich. W 1974 zaczęto organizować rejsy żeglarskie dla kadry pracowniczej, a w roku następnym dla studentów. Początkowo odbywały się one na łodziach wypożyczonych, a od 1982, kiedy uczelnia kupiła pierwsze kabinowe łodzie żaglowe, na własnych. W najlepszych latach uczelnia posiadała osiem łodzi, którymi pływano po Wielkich Jeziorach Mazurskich. W 2009 uniwersytet wystawił na sprzedaż cztery jachty, ze względu na ich wiek (trzy z nich wyprodukowano w połowie lat 80.).
AZS UJK Kielce prowadzi kilka sekcji sportowych. Dzięki wybudowanemu w latach 2014–2015 na terenie kampusu UJK przy ul. Świętokrzyskiej Centrum Rehabilitacji i Sportu, w którym znalazła się hala sportowa z trybunami (otwarcie nastąpiło w kwietniu 2015, a inwestycja kosztowała ponad 11 mln zł), rozwinięto działalność sekcji ligowych. Szczypiorniści AZS UJK przystąpili w 2015 do rozgrywek II ligi. W debiutanckim sezonie 2015/2016 zajęli w niej 5. miejsce, wygrywając 11 z 20 meczów. W 2016, po przejęciu licencji od klubu Calipers Kielce, do rozgrywek II ligi zgłosili się koszykarze AZS UJK. W sezonie 2016/2017 zajęli w niej 8. miejsce.
Budynki.
Rektorat Uniwersytetu Jana Kochanowskiego w Kielcach mieści się w wybudowanym w latach 50. socrealistycznym budynku przy ul. Żeromskiego 5. Latem 2011 odbyła się renowacja gmachu, oczyszczono elewację i przywrócono oryginalne kolory, jakie budynek posiadał w okresie PRL, kiedy stanowił siedzibę Komitetu Wojewódzkiego PZPR. W kwietniu 2017 uczelnia podpisała wartą 4,32 mln zł umowę dotyczącą termomodernizacji rektoratu. Instytut Historii, który do tego czasu znajdował się w budynku rektoratu, został przeniesiony do budynków należących do Wydziału Matematyczno-Przyrodniczego. W ścisłym centrum Kielc swoją siedzibę ma również Instytut Edukacji Muzycznej (kamienica przy ul. Mickiewicza 3, pozyskana dla potrzeb Zakładu Metodyki Wychowania Muzycznego w 1971). Pozostałe instytuty Wydziału Pedagogicznego i Artystycznego mieszczą się przy ul. Krakowskiej 11 i Podklasztornej 117. W kwietniu 2017 uczelnia podpisała wartą 3,1 mln zł umowę dotyczącą termomodernizacji budynku przy ul. Krakowskiej.
Wydział Lekarski i Nauk o Zdrowiu znajduje się przy al. IX Wieków Kielc 19, gdzie przeniósł się w 2002. W listopadzie 2014 oddano do użytku nowy budynek tego wydziału przy ul. Radiowej, w którym znalazły się m.in. Zakład Anatomii Prawidłowej i Laboratorium Badań Genetycznych.
W kampusie przy ul. Świętokrzyskiej znajdują się budynki Wydziału Matematyczno-Przyrodniczego (teren „A”) oraz Wydziału Prawa, Administracji i Zarządzania (teren „B”). Ponadto na Wydziale Matematyczno-Przyrodniczym swoją siedzibę ma Instytut Filologii Polskiej, natomiast Instytut Dziennikarstwa i Informacji korzysta z pomieszczeń w Centrum Języków Obcych. W kampusie zlokalizowana jest również Biblioteka Uniwersytecka (teren „B”), Centrum Przedsiębiorczości i Biznesu (teren „B”) oraz Centrum Rehabilitacji i Sportu (teren „B”). W 2016 na terenie kampusu wyburzono budynek gospodarczy, tworząc w jego miejscu parking samochodowy.
Po rozbudowie kampusu powstał problem z dojazdem. Zarząd Transportu Miejskiego w Kielcach prowadził rozmowy z uczelnią, dotyczące budowy na terenach uniwersyteckich pętli autobusowej, ale zakończyły się one fiaskiem, bowiem nie znaleziono odpowiedniego miejsca. W październiku 2013 wydłużono linię nr 114, która kursując do Domaszowic, przejeżdża obok UJK. Następnie wydłużono również linię nr 13. W 2015 uruchomiono dojeżdżającą do kampusu linię nr 55.
Uniwersytet posiada cztery domy studenckie zlokalizowane przy ul. Śląskiej w Kielcach (łącznie 814 miejsc). Są to: Odyseja (280 miejsc), Fama (192), Łącznik (150) i Melodia (192). W akademikach dostępne jest bezpłatne połączenie z internetem, możliwy jest również odbiór cyfrowych programów telewizji naziemnej. Ponadto telefony cyfrowe w akademikach umożliwiają bezpłatne rozmowy telefoniczne między mieszkańcami w ramach wszystkich domów studenta oraz całej uczelni.
Doktorzy honoris causa.
Akademia Świętokrzyska, Uniwersytet Humanistyczno-Przyrodniczy Jana Kochanowskiego i Uniwersytet Jana Kochanowskiego w Kielcach przyznały tytuł honorowy doktora honoris causa 15 osobom:

</doc>
<doc id="77936" url="https://pl.wikipedia.org/wiki?curid=77936" title="Eminem">
Eminem

Eminem, właśc. Marshall Bruce Mathers III (ur. 17 października 1972 w St. Joseph) – amerykański raper, producent oraz aktor. Członek amerykańskiej grupy hiphopowej D12 oraz część duetu hiphopowego z Detroit – Bad Meets Evil, który tworzy wraz z Royce da 5'9". Piętnastokrotny zdobywca Nagrody Grammy oraz laureat Oscara. W 2022 wprowadzony do Rock and Roll Hall of Fame.
Eminem jest jednym z najlepiej sprzedających się artystów na świecie oraz najlepiej sprzedającym się artystą pierwszej dekady XXI wieku. Dwutygodnik „Rolling Stone” sklasyfikował go na 83. miejscu na liście 100 najlepszych artystów wszech czasów. Ten sam magazyn nazwał Eminema „Królem Hip Hopu”. Wliczając twórczość z D12 oraz Bad Meets Evil, Eminem osiągnął 10 albumów nr 1 na listach Billboard 200. Raper sprzedał ponad 240 milionów płyt na całym świecie. Jest jednocześnie dzięki temu na szczycie listy najlepiej sprzedających się raperów.
W 1996, jako undergroundowy raper, Eminem wydał swój debiutancki solowy album "Infinite". Album został źle przyjęty przez krytyków i bardzo źle się sprzedawał. Marshall Mathers zyskał światową sławę w 1999 za sprawą swego debiutanckiego albumu dla dużej wytwórni – "The Slim Shady LP", za ten album otrzymał również swoją pierwszą Nagrodę Grammy za Najlepszy album Rap. Następne dwie płyty, "The Marshall Mathers LP" z 2000 oraz "The Eminem Show" z 2002 przyniosły mu dwie kolejne Grammy za Najlepsze albumy Rap, czyniąc go pierwszym artystą który otrzymał 3 Grammy za 3 kolejne albumy. Eminem otrzymał jeszcze czwartą statuetkę Grammy za swój czwarty z rzędu album "Encore" wydany w 2004. Po trasie koncertowej w 2005 Eminem przerwał swoją karierę. Powrócił po 4-letniej przerwie, wydając w maju 2009 album "Relapse". W 2010 wydał siódmy studyjny album zatytułowany "Recovery". "Recovery" okazał się światowym sukcesem, i został najlepiej sprzedającym się albumem 2010,
dołączając tym samym do "The Eminem Show", który sprzedał się najlepiej w 2002. Eminem również otrzymał Nagrodę Grammy za "Relapse" i "Recovery", łącznie w karierze ma ich już 13. Eminem wydał swój ósmy studyjny album, "The Marshall Mathers LP 2" 5 listopada 2013. W 2017 cztery lata po poprzednim albumie światło dzienne ujrzał dziewiąty longplay rapera pt. "Revival". Wśród gości na nim można wymienić Beyoncé, Eda Sheerana czy Skylar Grey i jest to pierwsza płyta Marshalla bez udziału innego rapera. Za produkcję albumu odpowiadał Rick Rubin, Illa da Producer czy Alex da Kid. 
W 2018, jako pierwszy album Eminema wydany bez żadnej zapowiedzi ukazał się "Kamikaze". Za jeden z singli nagrany z Joynerem Lucasem pt. "Lucky You" otrzymał nominację do nagrody Grammy. 
W 2020, tak jak poprzedni album bez zapowiedzi wyszedł longplay pt. "Music to Be Murdered By" zainspirowany albumem, który o tym samym tytule nagrał znany reżyser filmowy Alfred Hitchcock.
Raper zajął się też innymi przedsięwzięciami, m.in. założył własną wytwórnię Shady Records wraz ze swoim menedżerem Paulem Rosenbergiem. Slim posiada również własną stację radiową "Shade45". Eminem rozpoczął karierę aktorską w 2002, grając główną rolę w hiphopowym dramacie 8. Mila. Za utwór przewodni do filmu, pt. „Lose Yourself” otrzymał Oscara, stając się pierwszym raperem w historii, który zdobył tę nagrodę. Eminem ma na swoim koncie również kilka ról epizodycznych w "", "Funny People" oraz w telewizyjnym serialu "Ekipa".
Wczesne życie.
Marshall Mathers III urodził się 17 października 1972 w Saint Joseph. Jego matką jest Deborah Nelson Mathers-Briggs, a ojcem Marshall
Mathers Jr.. Eminem ma szkockie, angielskie, niemieckie, szwajcarskie i polskie korzenie. Jego ojciec zostawił rodzinę i odrzucił wszystkie próby nawiązania kontaktu z nim. Gdy Marshall miał półtora roku, dorastał wyłącznie z matką w skrajnym ubóstwie. Gdy miał 12 lat wraz z matką przeprowadzili się na przedmieścia Detroit, w okolice 8 Mili.
Marshall Mathers zaczął interesować się hip-hopem mając 14 lat za sprawą albumu "Licensed to Ill" zespołu Beastie Boys oraz ścieżki dźwiękowej filmu "Reckless" skomponowanej przez Ice-T, którą dostał od swojego wujka Ronniego. Rapował amatorsko pod pseudonimem „M&amp;M”. W szkole średniej Lincoln High School jak i Osborn High School brał udział w bitwach na słowa, tj. freestyle'u. Pomimo iż w tej branży przeważali głównie Afroamerykanie, Marshall Mathers zdobył uznanie podziemnych odbiorców hip-hopu. Po dwukrotnym powtórzeniu dziewiątej klasy ze względu na wagary i negatywne oceny, w wieku 17 lat został wyrzucony ze szkoły.
W 1991 wujek Eminema, Ronald Dean Polkinghorn popełnił samobójstwo. Ku jego pamięci Eminem wytatuował sobie na lewym ramieniu napis „Ronnie R.I.P.”. O zmarłym wujku Eminem wspomina w utworach „Stan”, „Cleanin’ Out My Closet”, „My Dad's Gone Crazy”, „How Come”.
Kariera muzyczna.
1988–1996: Początki kariery, "Infinite".
W 1988 Mathers początkowo należał do wytwórni FBT Productions, kierowanej przez braci Jeffa i Marka Bassów. Przez pewien czas posiadał również słabo płatną pracę, jaką było gotowanie i zmywanie w restauracji Gilbert's Lodge w St. Clair Shores. W 1995 nagrał demo "Soul Intent". W 1996 jego debiutancki album "Infinite", który nagrany został w Bassmint Studio, należącym do Bass Brothers, został wydany przez ich wytwórnię Web Entertainment. Tematy jakie w nim poruszył to głównie jego walka o utrzymanie swojej nowo narodzonej córeczki Haillie Jade Scott, podczas gdy posiadał niewielkie fundusze ledwo wystarczające na utrzymanie samego siebie, oraz jego silne pragnienie by stać się bogatszym. Na początku swojej kariery Eminem współpracował z innym MC z Detroit Royce da 5'9", pod pseudonimem Bad Meets Evil. Problemy osobiste po wydaniu "Infinite", nadużywanie alkoholu i narkotyków, a także śmierć wujka, doprowadziły do nieudanej próby samobójczej.
Wraz z wydaniem minialbumu "The Slim Shady EP" Mathers został oskarżony o naśladowanie stylu i tematyki podziemnego rapera Cage’a.
Jimmy Iovine, prezes Interscope Records, poprosił o demo Eminema po tym, jak zajął on drugie miejsce na olimpiadzie freestyle'owej Rap Olympics w Los Angeles. Eminem wygrał także Wake Up Show's Freestyle Performer Of The Year co pomogło mu zdobyć kontrakt. Iovine puścił taśmę demo Eminema producentowi muzycznemu Dr. Dre, założycielowi Aftermath Entertainment. Pewnego dnia Dre skontaktował się z Marshallem i umówili się na spotkanie. Eminem wymyślił swoje alter ego i wybrał pseudonim Slim Shady. Przychodząc na spotkanie do wytwórni ubrany był w żółtą bluzę. Miał również blond włosy, „Wyglądał wtedy jak ptaszek Tweety” – śmieje się Dr. Dre. „Nigdy nie pracowało mi się z nikim tak dobrze” – powiedział Dre, dodając „Chyba że ze Snoop Doggiem”. Obaj zaczęli nagrywanie utworów na nadchodzący debiutancki album Eminema z wytwórnią Aftermath, "The Slim Shady LP". Eminem pojawił się również gościnnie na albumie "Devil Without a Cause" Kid Rocka.
1997–1999: "The Slim Shady LP".
Według magazynu Billboard, w tym momencie życia Eminema „realizowanie swoich muzycznych ambicji było jedynym sposobem, żeby uciec od szarego, nieszczęśliwego dotychczas życia”. Po podpisaniu kontraktu z wytwórnią Aftermath Entertainment/Interscope Records w 1998, Eminem wydał swój pierwszy studyjny album pt. "The Slim Shady LP "dla dużej wytwórni. W dużym stopniu oparty na produkcji Dr. Dre album wydany został 23 lutego 1999. Billboard pochwalił album, napisał o nim, że jest „lata świetlne przed materiałem, który Eminem napisał wcześniej”. Płyta została jednym z najbardziej popularnych albumów 1999 roku, pod koniec którego stała się potrójną platyną. Z płyty tej pochodzi pierwszy wielki hit artysty „My Name Is”. Wraz z popularnością przyszło wiele kontrowersji wokół tekstów utworów. W utworze „'97 Bonnie &amp; Clyde” opisuje drogę jaką przebywa ze swoją córką z ciała swojej żony, natomiast „Guilty Conscience” kończy się zamordowaniem żony i jej kochanka. Utwór „Guilty Conscience” był początkiem przyjaźni i muzycznej więzi pomiędzy Eminemem a Dr. Dre. Obaj będą później współpracować przy tworzeniu takich utworów jak „Forgot About Dre” i „What's The Difference” z albumu Dre "2001", „Bitch Please II” z "The Marshall Mathers LP", „Say What You Say” z "The Eminem Show", „Encore/Curtains Down” z krążka "Encore" oraz „Old Time's Sake” i „Crack a Bottle” z albumu "Relapse". Obecnie "The Slim Shady LP" pokryty jest pięciokrotną platyną RIAA.
2000–2001: "The Marshall Mathers LP".
Drugi album "The Marshall Mathers LP" został wydany 23 maja 2000. Płyta sprzedała się w 1 760 000 egzemplarzy w pierwszym tygodniu, bijąc rekord ustanowiony przez "Doggystyle" Snoop Dogga jako najszybciej sprzedający się album hip-hopowy, oraz "…Baby One More Time" Britney Spears, jako najszybciej sprzedający się album solowy w historii Stanów Zjednoczonych. Pierwszy singiel „The Real Slim Shady” odniósł sukces i stworzył wiele kontrowersji, poprzez obrażanie gwiazd i tworzenie wątpliwych twierdzeń na ich temat; raper stwierdził m.in., że Christina Aguilera uprawiała seks oralny z Fredem Durstem i Carsonem Daly. W swoim drugim singlu „The Way I Am” artysta ukazuje fanom presję, jaką wywiera na niego wytwórnia, by przebić utwór „My Name Is” i sprzedać więcej płyt. Mimo że Eminem parodiował Marilyna Mansona w teledysku do „My Name Is”, artyści są w dobrych relacjach. Wykonali remiks utworu „The Way I Am” razem na koncercie. W trzecim singlu „Stan” Eminem próbuje poradzić sobie ze swoją nową sławą, w teledysku ukazuje obłąkanego fana, który zabija siebie i swoją ciężarną dziewczynę. W wideoklipie pokazane jest również jak Eminem pisze lewą ręką, czym ucina debatę o tym która ręka jest jego dominującą. Album był również krytykowany za rzekome propagowanie homofobii i mizoginii. W lipcu 2000, Eminem jako pierwszy biały człowiek znalazł się na okładce magazynu "The Source". Album "The Marshall Mathers LP" pokrył się dziesięciokrotną platyną RIAA, oficjalnie uzyskując status diamentowej płyty.
Eminem wystąpił z Eltonem Johnem na 43. ceremonii rozdania Nagród Grammy w 2001 roku, wykonując utwór „Stan”.
2002–2003: "The Eminem Show".
Trzeci studyjny album Eminema "The Eminem Show" wydany został 4 czerwca 2002 i okazał się kolejnym hitem rapera, pierwsze miejsca na listach przebojów i sprzedaży, ponad 1 mln sprzedanych egzemplarzy w pierwszym tygodniu po premierze. Album promowany był singlem „Without Me”, w którym raper obraźliwie wyraża się m.in. o boys bandach, Limp Bizkit, Moby, czy Lynne Cheney. Album, podobnie jak jego poprzednik zdobył status diamentowej płyty. "The Eminem Show" tematycznie było rozliczeniem rapera z jego drogą do sławy, relacji z żoną, córką i matką, a także jego wagi w społeczności hip-hopu oraz kontrowersji jakie wzbudzał w amerykańskim życiu publicznym. Odnosi się również do oskarżeń o napaść na bramkarza, którego przyłapał na całowaniu jego żony w 2000. Stephen Thomas Erlewine z Allmusic czuł, że choć w kilku utworach obecny jest gniew, album ten był znacznie mniej podburzający niż "The Marshall Mathers LP". "The Eminem Show" był najlepiej sprzedającym się albumem 2002 roku.
2004–2005: "Encore".
W 2004 Eminem wydał swój czwarty album "Encore", który szybko stał się kolejnym numerem jeden na listach. Promowany był singlem „Just Lose It” w którym Eminem naśmiewa się m.in. z Michaela Jacksona, który tydzień po wydaniu wyraził swoje niezadowolenie z wideo które parodiuje jego, jego operacje plastyczne oraz incydent, w którym włosy Jacksona zapaliły się podczas kręcenia reklamy Pepsi w 1984. W teledysku Eminem parodiuje też MC Hammera i Madonnę.
Mimo komediowej tematyki pierwszego singla, "Encore" podejmuje wiele ważnych przedmiotów m.in. antywojenny utwór „Mosh”. 25 października 2004, na tydzień przed wyborami prezydenckimi w Stanach Zjednoczonych, Eminem wydał klip do „Mosh”. Utwór opisuje bardzo silne przesłanie antybushowskie, nazywa Busha „bronią masowego rażenia, którą nazywamy naszym prezydentem”. W teledysku Eminem zbiera armię ludzi w tym Lloyda Banksa, i prowadzi ich do Białego Domu. Później okazuje się, że są tam tylko po to, by wziąć udział w głosowaniu, a teledysk kończy napis „Głosuj. Wtorek 2 listopada”. W wyborach prezydenckich wygrał George Bush, a końcowy napis klipu zmieniono na „Eminem i protestujący tłum podczas przemówienia George’a Busha”.
2005–2008: Przerwa w karierze.
W 2005 roku niektórzy ludzie z branży spekulowali, że Eminem rozważa zakończenie kariery rapera po sześciu latach i kilku multi-platynowych albumach. W tym samym roku krążyły spekulacje jakoby Eminem pod koniec roku miał wydać dwupłytowy album "The Funeral". Album pojawił się jako największe przeboje Eminema pod nazwą "". "Detroit Free Press" podała wiadomość o potencjalnym finale kariery Eminema jako artysty solowego, powołując się na ludzi z jego otoczenia, którzy powiedzieli, że zacznie on pełnić rolę producenta muzycznego. W dniu premiery albumu Eminem zaprzeczył jakoby udawał się na emeryturę, ale zasugerował, że może zrobić sobie przerwę jako artysta mówiąc: „Jestem w takim momencie mojego życia, w którym czuję, jakbym nie wiedział dokąd zmierza moja kariera. To jest powód, dla którego nazwaliśmy płytę "Curtain Call", ponieważ może być ona ostatnim projektem. Nie wiemy”.
W roku 2005 Eminem był jednym z podmiotów w książce Bernarda Goldberga "100 People Who Are Screwing Up America", znalazł się w niej na 58. miejscu. Goldberg zacytował słowa Boba Herberta z artykułu w "New York Times" z 2001 roku: „W świecie Eminema wszystkie kobiety to «kobiety lekkich obyczajów», a on jest chętny do gwałtu i zabicia ich”. Goldberg przytoczył również utwór Eminema „No One's Iller” z "The Slim Shady EP" jako przykład mizoginii w jego muzyce. Latem 2005 roku Eminem rozpoczął swoją pierwszą trzyletnią trasę koncertową po USA, Anger Management 3 Tour, wraz z 50 Centem, G-Unit, Lil’ Jonem, D12, Obie Trice’em oraz The Alchemist. W sierpniu 2005 roku Eminem anulował europejską część trasy, a następnie ogłosił, że rozpoczął leczenie odwykowe, ponieważ uzależniony jest od leków nasennych.
" wydany został 6 grudnia 2005 roku przez Aftermath Entertainment. W pierwszym tygodniu sprzedał się w liczbie 441 000 egzemplarzy w USA i był 4. z rzędu albumem Eminema, który znalazł się na Bilboard 200.
W 2006 roku Eminem wydał składankę ", na której znaleźli się wszyscy członkowie Shady Records m.in. Obie Trice, Stat Quo, Ca$his, Bobby Creekwater.
2008–2009: "Relapse" i "Relapse": "Refill".
We wrześniu 2007 roku Eminem wraz z 50 Centem wziął udział w wywiadzie dla nowojorskiej stacji radiowej "Hot 97". Mówił, że był w „próżni” i „debatował” o tym kiedy i czy wyda jeszcze jakiś album. Powiedział: „Cały czas pracuję, cały czas jestem w studio. Teraz czuję się dobrze. Przez jakiś czas nie chciałem wracać do studia... Przechodziłem wtedy przez sprawy osobiste. Teraz z nich wychodzę, [i] jest dobrze”.
Eminem pojawił się na swoim radiowym kanale Shade 45 we wrześniu 2008 roku, w którym powiedział: „W tej chwili koncentruję się na własnych sprawach, po prostu tworzę nowe utwory i produkuję więcej materiału. Wiecie, im więcej produkuję, tym lepiej wydaje się, że mogę, bo zaczynam rozumieć rzeczy”.
Mniej więcej w tym czasie Interscope ostatecznie potwierdziła istnienie nowego albumu Eminema, który zapowiedziany został na wiosnę 2009 roku. W grudniu 2008 roku Eminem podał więcej szczegółów na temat albumu, który miał być zatytułowany "Relapse". Powiedział: „Ja i Dre znowu jesteśmy w studio jak za starych dobrych czasów. Dre zajmuje się produkcją większości utworów na "Relapse". Powróciliśmy na nasze stare, łobuzerskie drogi... Zostawmy to tak”.
5 marca 2009 Eminem oznajmił w komunikacie prasowym, że w tymże roku ma zamiar wydać dwa nowe albumy. "Relapse", pierwszy album, ukazał się 19 maja, podczas gdy pierwszy singiel „We Made You” i teledysk do niego zostały wydane 7 kwietnia. Początkowo "Relapse" nie sprzedawało się tak dobrze jak poprzednie płyty rapera, jednak wciąż było komercyjnym sukcesem otrzymując uznanie krytyków, a także przywracając obecność Eminema w świecie hip-hopu. Album uznany został jednym z najlepszych albumów 2009 roku. "Relapse" sprzedało się w nakładzie ponad 5 mln kopii na całym świecie.
30 października Eminem wystąpił na "Voodoo Experience Music" w Nowym Orleanie jako gwóźdź programu w swoim pierwszym pełnym występie w 2009 roku. Występ zawierał kilka piosenek z "Relapse", a także wiele starszych hitów Eminema oraz występ D12. 19 listopada Eminem napisał na swojej stronie, że "Relapse: Refill" zostanie wydany 21 grudnia. Album będzie reedycją "Relapse" z siedmioma bonusowymi utworami, takimi jak „Forever”, „Music Box” czy „Taking My Ball”.
2010–2011: "Recovery" oraz powrót Bad Meets Evil.
13 kwietnia 2010, Eminem napisał do swoich fanów na Twitterze „Nie będzie Relapse 2”. Gdy zamieścił tę informację, fani zaczęli przypuszczać, że nie będzie albumu w ogóle, choć oznaczało to jedynie, iż jego tytuł zostanie zmieniony na "Recovery". Raper potwierdził to pisząc na Twitterze „RECOVERY” i podając link do swojej strony. Na swojej stronie Eminem napisał: „Miałem w planach wydanie "Relapse 2" jeszcze w zeszłym roku. Jednak gdy nagrywałem i pracowałem z nowymi producentami, idea sequelu "Relapse" zaczęła mieć coraz mniej sensu i postanowiłem zrobić kompletnie nowy album. Muzyka na "Recovery" znacznie różniła się od tej na "Relapse" i uważam, że zasługuje na swój własny tytuł”. Jego siódmy album studyjny "Recovery" wydany został 21 czerwca. W Stanach Zjednoczonych sprzedał się w nakładzie 741 000 kopii w pierwszym tygodniu i wylądował na szczycie listy Billboard 200. Pierwszy singiel, „Not Afraid”, ukazał się 29 kwietnia i zadebiutował jako numer jeden na liście Billboard Hot 100, drugi singiel „Love The Way You Lie” zadebiutował na pozycji 2. Pomimo krytyki wobec jego spójności, "Recovery" otrzymał pozytywne recenzje od większości krytyków muzycznych. W stanie na dzień 21 listopada 2010 album sprzedał się w liczbie trzech milionów egzemplarzy w Stanach Zjednoczonych.
Eminem pojawił się 27 czerwca 2010 roku na" BET Awards", wykonując utwór „Airplanes Part II” z B.o.B i Hayley Williams oraz „Not Afraid”. Wystąpił też na "E3 Activision Concert". W czerwcu 2010 roku, Eminem i Jay-Z ogłosili, że razem wyruszą w trasę koncertową do Detroit i Nowego Jorku. Trasa nazwana została "The Home &amp; Home Tour". BET nazwała Eminema raperem numer 1. XXI wieku.
12 września 2010 r. Eminem otworzył "2010 MTV Video Music Awards", wykonując utwór „Not Afraid” oraz „Love The Way You Lie” razem z Rihanną. Eminem został mianowany "Hottest MC in the game" ("Najgorętszym MC w grze") przez MTV, oraz "Emcee of the Year" przez hip-hopową stronę HipHopDX.
Eminem i Rihanna współpracowali ponownie, tworząc „Love The Way You Lie, Part II”, sequel hitu „Love The Way You Lie”. Tym razem Rihanna jest główną wokalistką, tak jak Eminem w oryginale „Love the Way You Lie”. Ta piosenka to sytuacja widziana z „kobiecej perspektywy”. Nicki Minaj powiedziała, że współpracowała z Eminemem w utworze „Roman's Revenge”, który pojawił się na jej albumie "Pink Friday". Utwór odnosi się do alter ego Minaj, Romana Zolanskiego i będzie zawierać alter ego Eminema, Slima Shady’ego. Nowe dzieło współpracy Alexa da Kida i Eminema zostało wydane przed Bożym Narodzeniem.
Eminem pojawia się gościnnie w utworze „That’s All She Wrote” z albumu T.I., "No Mercy". Do sieci wyciekł też utwór „I Need A Doctor” produkcji Alexa da Kida, w którym usłyszeć można Dr. Dre oraz Eminema. Mówiło się, że utwór miał znaleźć się na nadchodzącej płycie Dr. Dre, "Detox", lub na nowym tworze Eminema, jednak „I Need A Doctor” zostało „wolnym trackiem”.
Nowy singiel Eminema „Syllables”, w którym pojawili się Jay-Z, Dr. Dre, Ca$his, 50 Cent i Stat Quo, ukazał się na miejskich stacjach radiowych w USA 11 stycznia 2011 roku. W grudniu 2010, w „Top 25 music Moments of 2010” magazynu Billboard, "Recovery" Eminema uznane zostało za moment numer jeden w muzyce w 2010 roku.
W lutym 2011 r. ogłoszono, że „Space Bound” zostanie wydany jako czwarty singiel z "Recovery" wraz z teledyskiem do piosenki, w którym wystąpi była aktorka pornograficzna Sasha Grey.
W marcu 2011 r. na przestrzeni kilku dni, dwa albumy Eminema "The Eminem Show" oraz "The Marshall Mathers LP" otrzymały certyfikat diamentowych płyt przez RIAA. To sprawiło, że Eminem stał się pierwszym i jedynym jak na razie raperem posiadającym dwie diamentowe płyty.
Na przełomie 2010 i 2011 roku Eminem i Royce da 5'9" rozpoczęli prace nad pierwszym minialbumem jako duet Bad Meets Evil. Duet ten powstał w 1999 roku i ponownie się zjednoczył. Minialbum zatytułowany "" został wydany 14 czerwca 2011. Promują go dwa single – „Fast Lane” oraz „Lighters” z gościnnym udziałem Bruno Marsa.
18 grudnia 2011 roku Studio Leaks pod nadzorem Shady Records (wytwórnia płytowa, której założycielem jest Eminem) wydało minialbum o tytule "The Straight from the Vault EP". Na płycie znajdują się nigdy wcześniej niepublikowane utwory Eminema, które napisane zostały prawdopodobnie w latach 2006–2011. W Internecie krążą plotki, jakoby w tym roku lub następnym raper miał wydać większy album o tytule "The Straight From The Vault LP", który ma rzekomo zawierać nie tylko stare, nieopublikowane materiały, ale także nowe utwory, nad którymi muzyk pracuje w chwili obecnej.
2012–2013: "The Marshall Mathers LP 2".
W 2012 roku Eminem gościnnie pojawił w utworach: Rihanny – „Numb”, Slaughterhouse – „Juggernauts”, „Our House”, „Throw That”, „Asylum”, Pink – „Here Comes the Weekend” oraz Skylar Grey – „C’mon Let Me Ride”.
24 maja 2012 roku Eminem ogłosił, że pracuje nad swoim ósmym albumem studyjnym. Album został zapowiedziany na rok 2013. Mimo braku tytułu i oficjalnej daty premiery album znalazł się na listach „Najbardziej wyczekiwanych albumów 2013 roku” stacji MTV, Complex Magazine, oraz XXL Magazine.
30 czerwca 2012 Eminem rozmawiał o nowym albumie z DJ Whoo Kid na antenie swojej stacji radiowej Shade45. Raper stwierdził, że materiał nabiera kształtu oraz że Dr. Dre jest zaangażowany w prace nad albumem. 30 sierpnia 2012 Royce da 5'9", członek supergrupy Slaughterhouse oraz przyjaciel Eminema wyraził swoje odczucia odnośnie do albumu: „Nie jestem pewien jak świat zareaguje na pewne rzeczy jakie słyszałem od niego”. Inny bliski przyjaciel Eminema, raper 50 Cent również pojawi się na albumie. Za produkcję odpowiedzialny będzie producent No I.D.. W wywiadzie udzielonym internetowej stronie magazynu 'Billboard', współzałożyciel Shady Records Paul Rosenberg powiedział, że Eminem planuje wydać album po święcie Memorial Day i słuchacze powinni spodziewać się go właśnie w tym okresie.
W grudniu 2012 ogłoszono, że Eminem będzie główną postacią festiwali w miastach Reading oraz Leeds, które odbyły się 23-25 sierpnia 2013 w Anglii.
14 sierpnia 2013 utwór zatytułowany „Survival”, z gościnnym występem Liz Rodrigues oraz produkcją DJ Khalila, miał swoją premierę w trailerze multiplayera gry . Późniejsze informacje doniosły, iż jest to pierwszy utwór z nowego albumu Eminema, jednak nie jest on singlem. Pierwszy singiel spodziewany jest wkrótce. Podczas MTV Video Music Awards 2013, Beats By Dr. Dre pokazało nową reklamę promującą nadchodzącą płytę Eminema. Okazało się, że nowy album będzie nosić tytuł "The Marshall Mathers LP 2" (będzie sequelem albumu "The Marshall Mathers LP" z 2000 roku) i zostanie wydany 5 listopada 2013 roku.
Nowy singiel zatytułowany „Berzerk” ukazał się w sieci 27 sierpnia 2013, a 9 września 2013 w serwisie VEVO pojawił się teledysk do utworu. 8 października 2013 utwór „Survival” został udostępniony w wersji cyfrowej wraz z teledyskiem jako drugi singiel z nowego albumu. 14 października 2013 na kanale YouTube Eminema pojawił się utwór „Rap God”. Został on wydany 15 października na iTunes jako trzeci singiel z "The Marshall Mathers LP 2".
24 października 2013 pojawiła się informacja, że utwór „The Monster” z gościnnym udziałem Rihanny będzie czwartym singlem z albumu. Utwór miał swoją premierę 28 października 2013, a następnego dnia został oficjalnie wydany jako czwarty singiel.
The Marshall Mathers LP 2 został wydany tak jak zaplanowano 5 listopada 2013 roku, poprzez Aftermath Entertainment, Interscope Records oraz Shady Records. Standardowa wersja albumu składa się z 16. utworów, podczas gdy edycja Deluxe zawiera drugą płytę CD z pięcioma dodatkowymi utworami.
2014–2016: "Shady XV", "Do utraty sił".
15 września 2014 magazyn Billboard ogłosił, że Eminem planuje wydać album kompilacyjny pt. "Shady XV" 28 listopada 2014 roku, w 15 rocznicę założenia wytwórni Shady Records. Album składa z dwóch płyt: na jednej znajdą się najlepsze utwory artystów z Shady Records, a na drugim nowe nagrania Eminema i artystów z jego wytwórni – D12, Slaughterhouse, Bad Meets Evil i Yelawolfa z gościnnym udziałem innych wykonawców. Tego samego dnia w sieci pojawił się singiel promujący album pt. „Guts Over Fear”, w którym gościnnie pojawia się wokalistka Sia. Data premiery została jednak zmieniona na 24 listopada 2014 roku. Album w pierwszym tygodniu sprzedał się w liczbie 148 000 kopii, zajmując 3. miejsce na amerykańskiej liście notowań Billboard 200. W drugim tygodniu spadł na 23. pozycję, sprzedając się w liczbie 28 000 egzemplarzy.
Latem 2015 roku ukazał się soundtrack do filmu "Southpaw" nakładem wytwórni Shady Records. Album promowały single: „Phenomenal”, „Kings Never Die” i „R.N.S.”. Soundtrack zadebiutował na 5 miejscu Billboard 200 i sprzedał 32 000 egzemplarzy w pierwszym tygodniu.
2017–2019: "Revival", "Kamikaze".
We wrześniu 2016 Skylar Grey wraz z Eminemem nagrała utwór „Kill For You”, który znalazł się na jej albumie zatytułowanym "Natural Causes". 19 października tegoż roku raper wydał singel „Campaign Speech” o tematyce politycznej oraz ujawnił, że pracuje nad nową płytą. Z okazji 20. rocznicy od wydania debiutanckiego albumu Eminema, w listopadzie opublikowany został krótki, niespełna 10-minutowy film dokumentalny ukazujący jego powstawanie, zatytułowany "Partners in Rhyme: The True Story of Infinite".
W lutym 2017 Eminem pojawił się w utworze Big Seana „No Favors”, w którym ubliża on Donaldowi Trumpowi oraz jego zwolenniczce Ann Coulter. Raper skrytykował prezydenta oraz jego administrację po raz kolejny w trakcie BET Hip Hop Awards, kiedy to pod koniec swojego rapu obelżywie dał do zrozumienia, iż nie chce on zwolenników Donalda Trumpa wśród swoich fanów.
5 grudnia 2017 za pomocą portali społecznościowych raper udostępnił zdjęcie z tracklistą nowego albumu wraz z tytułem "Revival". Wśród gości na tejże płycie można było wymienić: Beyoncé, Skylar Grey, Pink, Eda Sheerana, Alicie Keys, Kehlani, Phreshera oraz X Ambassadors. 8 grudnia upubliczniono oficjalną okładkę "Revival", przedstawiającą Eminema na tle amerykańskiej flagi, który wygląda na zmartwionego sytuacją w Ameryce o czym podkreślał w cypherach czy piosenkach u innych artystów. 
10 grudnia 2017 ukazał się pierwszy singiel pt. "Walk on Water" z gościnnym udziałem Beyonce. Utwór zadebiutował na 22 miejscu listy Canadian Hot 100 oraz 16 na liście US Billboard Hot 100. 
14 lutego 2018 na kanale YouTube rapera ukazał się drugi singiel pt. "River" wraz z klipem i gościnnym występem Eda Sheerana. Ten utwór zadebiutował na 3 miejscu listy Canadian Hot 100 oraz 5 miejscu na US Billboard Hot 100. Oprócz tego doszedł do 4 miejsca polskiej listy przebojów Airplay. 
Ogólny odbiór płyty był bardzo krytyczny. Recenzenci bez ogródek krytykowali album za przejedzone ich zdaniem teksty o Donaldzie Trumpie, zbyt dużą liczbę gwiazd pop na gościnnych występach, słabe, plastikowe i płaskie bity, zbyt dużo elementów popu i rocka w tychże produkcjach. Oliwę do ognia dolał sam Eminem ogłaszając że nie chcę wśród swoich fanów sympatyków Donalda Trumpa stawiając jednocześnie ultimatum: albo on albo prezydent. Mimo to sprzedaż albumu wcale nie wypadła źle gdyż sprzedał on w samym pierwszym tygodniu po premierze 296 tys. sztuk swojego longplaya. W sumie sprzedaż wynosi około 1,5 miliona egzemplarzy. 
26 lipca 2018 z powodu głównie złej krytyki swojego albumu "Revival" wypuścił remix piosenki pt. "Chloraseptic" z gościnnym udziałem 2 Chainza.
31 sierpnia z zaskoczenia na serwisach streamingowych udostępniony został dziesiąty album Eminema pt. "Kamikaze". Ukazał się on po raz pierwszy w dyskografii rapera bez wcześniejszej zapowiedzi. Okładką nawiązuje on do okładki innej płyty, konkretniej "Licensed to Ill" grupy Beastie Boys. Mathers porusza na nim tematy głównie związane z krytyką i słabym przyjęciem jego ostatniej płyty, krytyką nowego pokolenia w rapie, którzy zdaniem Slima zaprzeczają ideałom prawdziwego MC, ale też potrafi docenić kilku raperów choćby Kendricka Lamara, Royce da 5'9 czy Kon Artisa.
Sprzedaż albumu w pierwszym tygodniu po premierze wynosi 434000 sztuk co jest dużo lepszym wynikiem niż poprzedni album. Łączny sprzedany nakład to ponad 1,5 miliona sztuk egzemplarzy. 
4 września ukazał się pierwszy klip pt. "Fall". W następnej kolejności ukazywały się 21 września "Venom" (piosenka nagrana na potrzeby filmu o tym samym tytule), 30 października "Lucky You" z gościnnym udziałem Joynera Lucasa oraz 7 grudnia "Good Guy" nagrane z Jessie Reyez.
Pokłosiem dissów w stronę młodego pokolenia był beef z raperem Machine Gun Kellym, który wypuścił na Eminema diss pt. "Rap Devil" udostępniony w sieci 3 września 2018 roku, zaś Eminem 14 września odpowiedział dissem "Killshot". Fani hip-hopu w większości opowiedzieli się po stronie legendy z Detroit sugerując że to właśnie Shady wygrał w tym beefie.
1 grudnia na kanale YouTube Eminema ukazał się ponad 11-minutowy freestyle a cappella pt. "Kick Off" nagrany w klubie "The Shelter" w Detroit gdzie zaczęła się przygoda z muzyką Marshalla.
W 2019 udzielił się w gościnnie w piosenkach innych artystów takich jak: Ed Sheeran ("Remember The Name"), Boogie ("Rainy Days"), Conway The Machine ("BANG"), Logic ("Homicide") czy Fat Joe ("Lord Above").
Od 2020: "Music to be Murdered by".
Pierwszy przeciek do mediów dotyczący nowego albumu Eminema miał miejsce za sprawą 50 Centa dokładnie 18 września 2019. 
17 stycznia 2020 znów z zaskoczenia światło dzienne ujrzał już jedenasty album studyjny Eminema pt. "Music to Be Murdered By". Jest on zainspirowany albumem który nagrał znany reżyser filmowy Alfred Hitchcock, co potwierdza również sesja zdjęciowa do płyty oraz skity w których słychać głos wielkiego reżysera. W dniu premiery albumu ukazał się również singiel "Darkness" wraz z klipem który przedstawia sytuację, że strzelaniny podczas koncertu w Las Vegas i końcówka klipu zachęca ludzi do zmiany prawa posiadania broni w USA na bardziej restrykcyjne. Nie obyło się również bez kontrowersji gdyż w piosence "Unaccommodating" nawiązał do tragedii w Manchesterze po koncercie Ariany Grande co spotkało się z dezaprobatą władz Manchesteru, mas mediów oraz rodzin ofiar ataku terrorystycznego.
Sprzedaż albumu w pierwszym tygodniu po premierze wynosi 279 tysięcy sztuk. Aktualnie liczba sprzedanych egzemplarzy przekroczyła 1 mln sztuk co dało Eminemowi certyfikat platynowej płyty w Stanach Zjednoczonych.
Inna działalność.
Kariera aktorska.
Chociaż Eminem miał krótki epizod w 2001 roku w filmie "", oficjalnie zadebiutował w Hollywood z pół autobiograficznym filmem "8. Mila", wydanym w listopadzie 2002 roku, w którym zagrał główną rolę. Eminem powiedział, że film nie jest częścią jego życia, tylko przedstawieniem trudów dorastania w Detroit. Nagrał kilka piosenek na ścieżkę dźwiękową, w tym „Lose Yourself” za który zdobył Oscara za najlepszą piosenkę w 2003 roku, jako pierwszy w historii utwór rap. Utwór jednak nie został wykonany podczas uroczystości, ze względu na brak obecności Eminema podczas ceremonii. Jego współpracownik, Luis Resto, który jest współautorem piosenki, odebrał nagrodę.
Eminem ma na koncie liczne role głosowe. Niektóre z nich to gra wideo "50 Cent:. Bulletproof", gdzie podaje głos starzejącemu się, skorumpowanemu policjantowi który przemawia w Ebonics, gościnnie w serialu Comedy Central "Crank Yankers" oraz kreskówka internetowa o nazwie "The Slim Shady Show", która została zdjęta z sieci i jest sprzedawana na DVD. Często był zaangażowany w tworzenie soundtracków. Eminem ma też na koncie epizodyczną rolę w filmie z 2009 roku, "Funny People", w którym zaangażowany jest w spór z Rayem Romano.
8 listopada 2009 r. ogłoszono, że Eminem zagra w nadchodzącym horrorze 3D, "Shady Talez", w reżyserii Johna Davisa. Czteroczęściowy komiks oparty na filmie ma również zostać wydany w 2010 roku.
Eminem pojawił się wraz z Christiną Aguilerą na finale "Entourage" sezon 7, zatytułowany "Lose Yourself," jako on sam. W grudniu 2010 r. "Deadline Hollywood" ogłosił, że Eminem zagra w dramacie, "Southpaw" napisanym przez Kurta Suttera.
W 2014 roku wystąpił w komedii "Wywiad ze Słońcem Narodu", w której zagrał samego siebie, lecz jako osobę homoseksualną.
Życiorys.
21 października 2008, Eminem wydał swoją autobiografię zatytułowaną "The Way I Am", która szczegółowo opisuje jego zmagania z ubóstwem, narkotykami, sławą, zawód miłosny i depresje, a także opowieści o jego drodze do sławy i komentarze na temat ostatnich kontrowersji. Książka zawiera również niektóre oryginalne teksty jego utworów takich jak „Stan” czy „The Real Slim Shady”.
Reklamy.
Eminem pojawił się w dwóch filmikach reklamowych, wyemitowanych podczas Super Bowl. Pierwsza to reklama napoju Lipton Brisk Ice Tea, z kukłą Eminema oraz jego podłożonym głosem, w której przedstawia przebieg swojego dnia codziennego. Druga reklama, którą wcześniej zapowiadał na swym Twitterze Paul Rosenberg, to reklama samochodu Chrysler 200, trwająca ponad 2 minuty. Jest to jedna z najdroższych reklam w historii Super Bowl.
Sztuka.
Technika rapowania.
Eminem wymienił kilku MC, którzy mieli i mają wpływ na jego styl rapowania. Oprócz swojego mentora, Dr. Dre, który wykonuje ten sam rodzaj muzyki są to m.in. Esham, Kool G Rap, Masta Ace, Big Daddy Kane, Newcleus, Ice-T, Mantronix, Melle Mel (szczególnie utwór „The Message”), LL Cool J, Beastie Boys, Run-DMC, Rakim i Boogie Down Productions.
W książce Guerilla Blacka "How To Rap", autor mówi, że Eminem badał techniki różnych MC by stworzyć swoją własną technikę – „Eminem słuchał wszystkiego i właśnie dlatego stał się jednym z wielkich”. W tej samej książce, Eminem jest chwalony za różne aspekty jego techniki przez wielu MC – te metody to: jego różnorodne i humorystyczne podmioty, połączenia z publicznością, realizacja danej koncepcji w serii albumów, złożony system rymów, jego zdolności do „zginania” słowa, jego wykorzystanie wielosylabicznych rymów, złożone rytmy, jasna wymowa, wykorzystanie melodii i synkopy. Eminem jest również znany z tego, że większość swoich utworów wymyśla i zapisuje bezpośrednio na papierze, jest to opisane w książce „The Way I Am”, oraz z zamykania się na kilka dni lub nawet tygodni, niczym pracoholik, układając kolejne teksty i tworząc nowe wokale.
Alter ego.
Eminem używa różnych tożsamości w swoich piosenkach, by korzystać z różnych stylów rapowania i różnych podmiotów. Jego najbardziej znane i popularne alter ego, „Slim Shady”, pochodzi z "The Slim Shady EP". Pod tą osobowością, Eminem tworzy kontrowersyjne i odważne piosenki z komicznym akcentem. Chociaż Slim Shady często staje się częścią dzieł Eminema, nie ma go dużo na albumie "Recovery", ponieważ Eminem czuł, że nie pasuje on za bardzo do głównego tematu płyty. Eminem jest uważany za alter ego swojego prawdziwego „ja” tj. Marshalla Mathersa. Innym wcieleniem Eminema jest Ken Kaniff, pierwotnie postać grana przez przyjaciela Eminema w albumie "The Slim Shady LP", ale już na "The Marshall Mathers LP" i później rolę Kena Kaniffa odegrał sam Eminem. Ken Kaniff jest raperem homoseksualistą, który wyśmiewa się z piosenek Eminema.
Występy gościnne i produkcje.
Choć Eminem zazwyczaj współpracuje z różnymi raperami z Aftermath Entertainment i Shady Records, takimi jak Dr. Dre, 50 Cent, D12 czy Obie Trice, współpracował również z wieloma innymi artystami m.in. Redman, Kid Rock, DMX, Missy Elliott, Jay-Z, Method Man, Jadakiss, Fat Joe, Sticky Fingaz, TI i wielu innych. Eminem w wystąpieniu na żywo wykonał wers remixu piosenki „Touch It” Busta Rhymesa na BET Music Awards 2006 w dniu 27 czerwca 2006 roku. Eminem wystąpił w utworze Akona „Smack That”, który ukazał się na jego albumie "Konvicted". Eminem pojawił się również u Lila Wayne’a w utworze „Drop The World”.
W 2000 roku Eminem wystąpił gościnnie w teledysku „Break Stuff” zespołu Limp Bizkit, razem z Dr. Dre i Snoop Doggiem.
Eminem jest również aktywnym producentem. Jest producentem wykonawczym pierwszych dwóch albumów D12 "Devil's Night" i "D12 World", "Cheers" i "Second Round's on Me" Obiego TRice’a oraz "Get Rich or Die Tryin" 'i "The Massacre" 50 Centa. Ponadto Eminem wyprodukował utwory innych znanych raperów, takich jak Jadakiss „Welcome To D-Block”, Jay-Z „Renegade” i „Moment of Clarity”, Lloyd Banks „On Fire”, „Warrior Part 2” oraz „Hands Up”, Tony Yayo „Drama Setter”, Trick-Trick „Welcome 2 Detroit” i Xzibit „My Name” i „Don't Approach Me”. Większość utworów z "The Eminem Show" zostało wyprodukowanych przez Eminema, przy współpracy z długoletnim współpracownikiem Jeffem Bassem. Eminem podzielił produkcję z Dr. Dre na albumie "Encore". W 2004 roku, Eminem był producentem wykonawczym pośmiertnego albumu 2Paca "Loyal To The Game" wraz z matką 2Paca Afeni Shakur. Stworzył singiel nr 1 w Wielkiej Brytanii „Ghetto Gospel”, wraz z Eltonem Johnem. Eminem wyprodukował utwór „The Cross” z albumu Nasa "God’s Son". Eminem wyprodukował kilka utworów na nowym albumie Trick-Tricka, "The Villain". Jest on również gościem w utworze „Who Want It”.
Z szacunkiem do produkcji Eminema, jego styl jest postrzegany jako niezwykły. Zamiast pisać teksty do beatu Eminem zaczyna od pomysłu, jak chciałby by dany utwór wyglądał od podstaw od strony lirycznej, dopiero potem tworzy do tego muzykę. Wyjątkiem jest utwór „Stan”, który pochodzi z innego utworu, wymyślonego i wyprodukowanego przez Mark the 45 King.
Życie prywatne.
Rodzina.
Marshall Mathers był dwukrotnie żonaty z Kimberly Anne Scott, którą poznał w szkole średniej. Zaczęli swój związek w 1989 roku i wzięli ślub w 1999 roku. W roku 2000, Scott próbowała popełnić samobójstwo i pozwała Eminema za zniesławienie po tym, jak przedstawił jej śmierć w piosence „Kim”. Para po raz pierwszy rozwiodła się w 2001 roku, ale pobrała się ponownie w styczniu 2006. Do ich drugiego rozwodu doszło w grudniu tego samego roku, oboje zgodzili się na dzielenie się opieką nad swoją córką Hailie Jade Scott (ur. 25 grudnia 1995 r.). Hailie często wspominana jest w różnych piosenkach Eminema, takich jak „'97 Bonnie &amp; Clyde”, „Hailie's Song”, „My Dad's Gone Crazy”, „Like Toy Soldiers”, „Mockingbird”, „Forgot About Dre”, „Cleanin’ Out My Closet”, „When I’m Gone”, „Déjà vu”, „Beautiful”, „Sing For The Moment”, „Airplanes, Part II” i „Going Through Changes”.
Eminem ma również dwie inne, adoptowane córki: Alaina „Lainey” Scott, dziecko siostry Kimberley Scott, o której mówi w utworach takich jak „Mockingbird”, „Airplanes, Part II” i „Going Through Changes”, oraz Whitney Scott, dziecko z poprzedniego związku Kimberley. Whitney obecna jest w utworze „Going Through Changes”. Eminem był także opiekunem prawnym swojego młodszego, przyrodniego brata Nathana.
Uzależnienie.
Eminem mówił otwarcie o swoim uzależnieniu od leków na receptę takich jak Vicodin, Ambien, Valium i Metadon. Jego kolega z grupy D12, Proof, stwierdził, że Mathers „wytrzeźwiał” w 2002 roku, zerwał z uzależnieniem od narkotyków i alkoholu. Jednakże później, zaczął zażywać Ambien, środki nasenne. To spowodowało, że Eminem anulował europejską część trasy Anger Management Tour w sierpniu 2005 r. i ostatecznie udał się na odwyk, by pozbyć się uzależnienia od leków nasennych. W 2009 w wywiadzie dla brytyjskiego talk-show Jonathana Rossa, Mathers przyznał, że w pewnym momencie uzależnienia myślał o samobójstwie, mówiąc: „Po prostu nie dbałem o siebie, czasami chciałem po prostu się poddać”. Potwierdził również, że jest on teraz „trzeźwy”, komentując „Rap był dla mnie jak narkotyk... potem musiałem uciekać się do innych rzeczy (narkotyków), by poczuć coś takiego. Teraz rap znowu sprawia, że czuje się jak na haju”.
Śmierć Proofa.
11 kwietnia 2006 r. najlepszy przyjaciel Eminema – Proof został śmiertelnie postrzelony w klatkę piersiową przez ochroniarza Mario Etheridge'a przed CCC Club na 8 Mile Road w Detroit po strzelaninie z Keithem Benderem. Eminem nagrał dwie piosenki poświęcone śmierci Proofa na jego albumie "Recovery" pod tytułem „Going Through Changes” i „You're Never Over”, oraz wspomina o nim na "Relapse" w utworach „Deja Vu” i „Beautiful”. W 2011 r. osobisty utwór Eminema będący hołdem dla Proofa „Difficult” wyciekł do internetu, ku niezadowoleniu Eminema.
Działalność charytatywna.
Eminem założył własną fundację charytatywną The Marshall Mathers Foundation. Fundacja pomaga młodzieży znajdującej się w jego rodzinnym stanie Michigan. Instytucja przekazuje darowizny na rzecz banków żywności i młodzieży oraz bierze udział w zbieraniu funduszy wraz z organizacjami takimi jak Eight Mile Boulevard Association.

</doc>
<doc id="77937" url="https://pl.wikipedia.org/wiki?curid=77937" title="Ran (film)">
Ran (film)

 – japoński dramat kostiumowy z 1985 roku w reżyserii Akiry Kurosawy, oparty na fabule "Króla Leara" Williama Szekspira. Akcja toczy się w Japonii okresu Sengoku.
Fabuła.
Odpowiednikiem króla Leara jest w filmie Hidetora Ichimonji, starzejący się arystokrata, pan feudalny. Zamiast córek ma on trzech synów: Tarō, Jirō i Saburō (który jest odpowiednikiem szekspirowskiej Cordelii). Hidetora postanawia oddać władzę w swojej domenie w ręce Tarō, najstarszego syna, podczas gdy Jirō i Saburō otrzymają we władanie Drugi i Trzeci Zamek. Jirō i Saburō mają wspierać Tarō. Saburō jednak krytykuje plan Hidetory, twierdząc iż jest on głupcem myśląc, że bracia będą żyli ze sobą w pokoju. Tango, jeden ze sług Hidetory, staje w obronie Saburō. Obaj zostają skazani na wygnanie.
Niedługo potem Hidetora zostaje odtrącony przez swoich synów i jest zmuszony tułać się wraz z Tango i błaznem Kyoami. Jirō pokonuje Tarō, a potem sam zostaje pokonany przez innego władcę, który sprzymierzył się z Saburō. W końcu Saburō odnajduje Hidetorę, ale w chwilę później zostaje zabity przez zbłąkaną kulę, a Hidetora umiera z rozpaczy.
Film zawiera wiele misternych wątków pobocznych dotyczących zdrady i zabójstw wewnątrz rodzin, obnażających próżność i fałsz dworskiego życia.
Nagrody i nominacje.
"Ran" uważany jest za jeden z najlepszych filmów Kurosawy. Obraz zdobył Oscara za najlepsze kostiumy (Emi Wada) oraz nominacje za najlepszą reżyserię, zdjęcia i scenografię. Ścieżka dźwiękowa do filmu jest autorstwa Tōru Takemitsu.

</doc>
<doc id="77938" url="https://pl.wikipedia.org/wiki?curid=77938" title="Balast">
Balast

Balast – dodatkowy element lub ładunek, którego podstawową cechą jest znaczny ciężar, wykorzystywany na różnego rodzaju statkach wodnych (zarówno nawodnych, jak i podwodnych), pojazdach lądowych specjalnego przeznaczenia, oraz statkach powietrznych. Wykorzystywany także we wszystkich rodzajach modeli statków i pojazdów.

</doc>
<doc id="77940" url="https://pl.wikipedia.org/wiki?curid=77940" title="Wszystkich świętych">
Wszystkich świętych



</doc>
<doc id="77941" url="https://pl.wikipedia.org/wiki?curid=77941" title="Dworzec Centralny im. Stanisława Moniuszki">
Dworzec Centralny im. Stanisława Moniuszki

Dworzec Centralny im. Stanisława Moniuszki – główny dworzec kolejowy w Warszawie i największy dworzec w Polsce. Znajduje się w Śródmieściu, przy Alejach Jerozolimskich 54, pomiędzy al. Jana Pawła II i ul. Emilii Plater, nad tunelem średnicowym łączącym stację Warszawa Centralna ze stacjami Warszawa Wschodnia i Warszawa Zachodnia.
Według kategoryzacji PKP dworzec ma najwyższą kategorię, Premium.
Charakterystyka.
Dworzec stanowi centralny punkt warszawskiej linii średnicowej. Połączony jest przejściami podziemnymi z dwiema stacjami o znaczeniu lokalnym: Warszawa Śródmieście, obsługującą pociągi regionalne i aglomeracyjne przewoźników Koleje Mazowieckie i Szybka Kolej Miejska oraz końcową stacją Warszawskiej Kolei Dojazdowej – Warszawa Śródmieście WKD.
Kubatura dworca wynosi 600 tys. m³, a powierzchnia ok. 90 tys. m². Dziennie korzysta z niego ok. 60 tys. osób, a rocznie ponad 24 mln.
Budynek hali głównej nie obejmuje całości podziemnych peronów, które m.in. rozciągają się jeszcze za al. Jana Pawła II.
Dworzec Centralny jest największym dworcem w Polsce, zarówno pod względem powierzchni obsługi pasażerskiej, jak i powierzchni komercyjnej. z powierzchnią komercyjną ponad 8,5 tys. GLA.
W związku z budową dworca, pod skrzyżowaniem Alej Jerozolimskich z al. Jana Pawła II i ul. Tytusa Chałubińskiego (obecne rondo Czterdziestolatka) zbudowano w latach 1972–1976 system przejść podziemnych ze sklepami.
Najbardziej charakterystyczny element dworca to część naziemna – ma formę ogromnej wiaty na dwóch szeregach smukłych, żelbetowych słupów, kryjącej dwustronnie przeszklony pawilon stanowiący konstrukcyjnie i kompozycyjnie jednoprzestrzenną halę z nieznacznie nadwieszonymi segmentami bocznymi o elewacjach zaopatrzonych w okna wstęgowe. 28 betonowych słupów wychodzących z poziomu torowisk wyposażono w charakterystyczne głowice niosące dźwigary zadaszenia. Formę dachu oparto na trzech krzywiznach tworzących łukowaty segment środkowy ujęty wydatnie uniesionymi skrzydlatymi okapami. Całość posadowiono na wyniesionej na wysokość 2 metrów nad poziom ulic części cokołowej licowanej rustyką.
Tuż obok Dworca Centralnego w 2007 r. powstał kompleks Złote Tarasy, który został połączony z dworcem przejściem podziemnym. Poprzez system przejść podziemnych dworzec połączony jest również z Galerią LIM pod wieżowcem Centrum LIM.
Historia.
Do 1944 r. centralnym dworcem Warszawy był Dworzec Główny, który został zniszczony przez Niemców po powstaniu warszawskim. Lokalizacja nowego centralnego dworca kolejowego dla stolicy w obecnym miejscu została wyznaczona przez Biuro Odbudowy Stolicy w 1946 r. Przez kolejne ćwierćwiecze powstało kilka koncepcji układu i budynku dworca – wszystkie autorstwa architekta Arseniusza Romanowicza – jednak na przeszkodzie ich realizacji stawały względy finansowe, zaś funkcję tymczasowego dworca pełniła Warszawa Główna Osobowa. Na wyznaczonym miejscu wybudowano w latach 1952–1954 tymczasowy dworzec dla pociągów podmiejskich, usytuowany w wykopie i obsługiwany przez drewniane pawilony zaadaptowane z dawnych kas wyścigów konnych. Funkcjonował on do czasu otwarcia dworca Warszawa Śródmieście w 1963 r., a następnie miał zostać wyburzony. Z braku alternatywy ponownie otwarto go jednak po wybudowaniu drugiej pary torów na linii średnicowej, tym razem w celu obsługi pociągów dalekobieżnych przejeżdżających przez centrum miasta.
W 1972 r. podjęto decyzję o budowie nowoczesnego dworca dalekobieżnego. Ukończono go 5 grudnia 1975 i wkrótce potem przejął on obsługę większości pociągów dalekobieżnych w Warszawskim Węźle Kolejowym. Powstał według projektu Arseniusza Romanowicza przy współpracy Piotra Szymaniaka, przy czym w trakcie budowy projekt był wielokrotnie zmieniany, co odbiło się nie tylko na jakości robót, ale także na funkcjonalności dworca. Zrezygnowano m.in. z betonowych estakad dla pieszych planowanych na poziomie antresoli i prowadzących do pobliskich wieżowców Centrum LIM i Intraco II. Budowę prowadzono błyskawicznie w związku z planowaną wizytą Leonida Breżniewa. Dla przyspieszenia prac na budowie pracowali także żołnierze Ludowego Wojska Polskiego. Teoretycznie przy budowie nie nakładano na projektujących żadnych ograniczeń finansowych a jedynie ścisłe ograniczenia czasowe dotyczące zakończenia budowy. W efekcie wiele elementów zaprojektowano i wybudowano w szkodliwym pośpiechu na przykład dach i niektóre instalacje wodnokanalizacyjne co naprawiono. Budowę dworca sfinansowano m.in. dzięki kredytom od państw zachodnich. Kredyty zaciągnięto dzięki staraniom przywódcy PRL Edwarda Gierka. W czasie budowy dworca znaleziono tylko bunkier pod Alejami Jerozolimskimi, o czym informowały media w tym PAP.
Pierwszy pociąg (ekspresowy z Gliwic) wjechał na peron budowanego dworca wieczorem 24 marca 1974.
W uroczystym otwarciu, które miało miejsce 5 grudnia 1975, uczestniczyli przedstawiciele władz partyjnych i rządowych, na czele z Edwardem Gierkiem, Piotrem Jaroszewiczem i Henrykiem Jabłońskim.
W skład kompleksu dworca weszły m.in. hala główna, podziemne perony, przejścia oraz galerie.
Jak na swoje czasy i dotychczasową formę polskich dworców, budynek miał duże walory funkcjonalne i estetyczne oraz był nowatorski, choć nadawane mu przez ówczesną propagandę miano „najnowocześniejszego dworca w Europie” było według niektórych mocno na wyrost a według innych zdecydowanie było to słuszne miano.
Dworzec ma cztery perony znajdujące się pod ziemią, o długości 400 metrów każdy. Wszystkie perony są wyposażone w windy. Główna hala dworcowa wykonana jest ze stali i szkła, a jej nowatorska konstrukcja zyskała sobie uznanie w oczach ówczesnych architektów. Podczas budowy stropy, drzwi automatyczne i elewacje z blachy sprowadzono ze Szwajcarii, amerykańskie schody ruchome z Paryża i Brukseli zaś elektroniczne zegary z Włoch. Budynek krytykowany jest ze względu na oddzielenie budynku dworca od infrastruktury miejskiej oraz sztuczne podwyższenie konstrukcji względem wysokości Alej Jerozolimskich i związane z tym wszelkie niedogodności komunikacyjne. Zwolennicy dworca w tym architekci i dziennikarze podkreślają jednak, iż specyficzna konstrukcja dworca kolejowego ukrytego pod ziemią tak jak metro jest jego zaletą i wielką oszczędnością miejsca w zatłoczonym mieście.
Architektura dworca powoduje jednak także pewne utrudnienia komunikacyjne dla pasażerów. Różnica kondygnacji z hali głównej na perony wynosi dwa piętra. Schody ruchome oraz ruchome chodniki, pomimo iż łączą wszystkie poziomy budynku, jednakże ze względu na wiek urządzeń i zaniedbania administracji często ulegały awariom. Urządzenia wymieniono na nowe w 2014 r. Nie jest prawdą, że dworzec nie został przystosowany dla niepełnosprawnych. Arseniusz Romanowicz, w swojej książce pod tytułem „Warszawski Dworzec Centralny” (wyd. DOKP Warszawa 1975) napisał, że windy zainstalowane na każdym peronie oraz w hali głównej są przeznaczone m.in. dla osób na wózkach inwalidzkich oraz dla osób z ciężkimi bagażami. Windy działały kilka lat po otwarciu dworca, później uległy awarii, a następnie zostały naprawione dopiero po wielu latach w maju 2012 roku i wyposażone w przyciski dostępne dla każdego zamiast dotychczasowych (krytykowanych od lat przez niepełnosprawnych oraz media) zamków na klucz. Perony, przed remontem przeprowadzonym w 2011 roku, były nierównomiernie oświetlone, a wieloletnie zanieczyszczenia pokrywające ściany i posadzki znacznie utrudniały odbijanie światła. Na każdym peronie, w jego zachodnim końcu znajduje się WC. Na dworcu znajduje się komisariat Policji wraz z centrum monitoringu.
Około 2009 roku PKP planowało, że w latach 2014–2018 powstanie nowy dworzec centralny, a stary zostanie wyburzony. Zakładano wówczas, że nowy dworzec zostanie wybudowany przez inwestora prywatnego. Dworzec miał liczyć 30 pięter, z którego 2 dolne kondygnacje miały pełnić funkcje dworcowe. Planowano również dobudowę 3 peronów (jeden dla linii dalekobieżnych i dwa dla pociągów podmiejskich). W 2015 roku ostatecznie zdecydowano, że nowy dworzec nie będzie budowany.
Dworzec, podobnie jak inne dworce kolejowe w Polsce, przechodził renowację w ramach ogólnopolskiego programu modernizacji stacji kolejowych ‘Robi Się’, zainicjowanego przez PKP SA. Umowę na remont dworca podpisano ze spółką PORR Polska 5 lipca 2010. Koszt remontu wyniósł 47 mln zł. Remont generalny rozpoczął się w sierpniu 2010, obejmując gruntowne czyszczenie elementów dachu, elewacji i wnętrz, usunięcie oraz wymianę najbardziej zużytych elementów wystroju, wymianę niektórych instalacji technicznych, a także uporządkowanie ładu przestrzennego na terenie i wokół dworca. Między innymi umyto i wypolerowano granitową posadzkę w hali głównej, a także gruntownie wyczyszczono aluminiowy sufit. Naprawiono neony na zewnątrz budynku oraz uruchomiono zewnętrzną iluminację dworca w szczycie dachu. Prace remontowe rozpoczęły się w połowie 2010 i zostały zakończone na przełomie 2011 i 2012. Podczas prac remontowych zostały wymienione sufity podwieszane w galeriach na poziomie -1, usunięto punkty gastronomiczne, uporządkowano i zainstalowano nowy system informacji dla pasażerów, zainstalowano nowoczesne oświetlenie, biletomaty oraz udogodnienia dla osób niepełnosprawnych.
W latach 2013–2016 wymieniono schody ruchome i pochylnie, zakończono przebudowę systemu izolacji termicznej i ogrzewania oraz stropu dworca.
Na początku kwietnia 2015 rozpoczął się kolejny remont hali głównej, w ramach którego m.in. została wybudowana tam antresola, która 23 marca 2016 została udostępniona podróżnym.
Od 5 stycznia 2019 na wniosek Towarzystwa Miłośników Muzyki Moniuszki dworzec nosi imię Stanisława Moniuszki, co jest jednym z elementów obchodów roku imienia kompozytora.
Od 24 lipca 2019 decyzją wojewódzkiego konserwatora zabytków jest wpisany do rejestru zabytków.
Połączenia międzynarodowe.
Z dworca istnieją bezpośrednie połączenia do wielu miast Europy: Berlina, Bratysławy, Budapesztu, Kijowa, Mińska, Moskwy, Ostrawy, Pragi, Wiednia.
Węzeł przesiadkowy.
Dworzec Centralny stanowi największy w Warszawie węzeł przesiadkowy. W pobliżu dworca znajduje się stacja metra Centrum i dworzec podmiejski Warszawa Śródmieście. W okolicy dworca zatrzymuje się też kilkadziesiąt linii tramwajowych i autobusowych. Stacje Warszawa Centralna i Warszawa Śródmieście WKD połączone są systemem przejść podziemnych z przystankami tramwajowymi i autobusowymi w alei Jana Pawła II i Alejach Jerozolimskich oraz z pętlą autobusową pomiędzy budynkiem Dworca Centralnego i centrum handlowym „Złote Tarasy” (i przystankami autobusowymi krańcowymi i przelotowymi na ulicy Emilii Plater). Z tej pętli odjeżdża większość autobusów nocnych. Przejścia między przystankami są w większości realizowane pod ziemią.
Węzeł „Warszawa Centralna – Warszawa Śródmieście – Metro Centrum” jest najbardziej wykorzystywanym węzłem przesiadkowym w Polsce.
Inne informacje.
Dworzec miał stać się jednym z symboli ambitnej polityki modernizacji kraju prowadzonej przez PZPR w latach 70. XX wieku. W związku z tym m.in.:
„Architektura Murator” uznał warszawski Dworzec Centralny w lutym 2012 roku za „Ikonę polskiej architektury XX wieku” oraz „za przykład architektury modernistycznej o szczególnych walorach”. Oceny dokonano przy okazji ukończonego remontu budynku.
W październiku 2008 Najwyższa Izba Kontroli po kontroli przeprowadzonej na 223 dworcach kolejowych w Polsce stwierdziła, że Dworzec Centralny był jednym z najgorszych pod względem stanu technicznego. Działania zarządcy dworca nie zapewniały pasażerom wystarczającego bezpieczeństwa oraz czystości i porządku, zwrócono uwagę m.in. na obecność bezdomnych.

</doc>
<doc id="77942" url="https://pl.wikipedia.org/wiki?curid=77942" title="Bączek (żeglarstwo)">
Bączek (żeglarstwo)

Bączek, bąk lub bajbot – niewielka łódź wiosłowa, niegdyś drewniana, obecnie najczęściej plastikowa, obsługiwana przez jedną osobę, płytka, za to szeroka, przewożona na pokładzie jednostki pływającej, np. jachtu lub podwieszana na żurawikach. Służy do komunikacji z lądem dla przewozu osób lub towarów, także do prac pomocniczych takich jak np. mycie, malowanie burt, zawożenie cumy, holu, wywożenia kotwicy itp. Tradycyjne bączki wyposażone były w dulkę także na rufie, co pozwalało napędzać łódkę, wiosłując jednym wiosłem metodą zwaną "na śrubkę" lub "śrubkowaniem". Dziś rolę bączka zwykle spełniają pontony pneumatyczne nierzadko wyposażone w niewielki zaburtowy silnik spalinowy lub elektryczny.

</doc>
<doc id="77944" url="https://pl.wikipedia.org/wiki?curid=77944" title="Dychtunek">
Dychtunek

Dychtunek – szczeliwo stosowane w tradycyjnym żeglarstwie do zatykania szpar pomiędzy klepkami poszycia. Na dychtunek wykorzystywano pakuły lniane bądź bawełniane, czasem dodatkowo smolone.
Czynność uszczelniania tego rodzaju szczeliwem nazywano "dychtowaniem".

</doc>
<doc id="77947" url="https://pl.wikipedia.org/wiki?curid=77947" title="Siemion Arałow">
Siemion Arałow

Siemion Iwanowicz Arałow (; ur. w Moskwie, zm. 22 maja 1969 tamże) − pułkownik, starszy oficer wywiadu wojskowego. Pierwszy szef (1918–1919) Registrupru – wywiadu Armii Czerwonej.
Życiorys.
Ukończył Moskiewską szkołę Handlową im. K. Mazinga. W latach 1902–1903 służył w rosyjskiej armii. Od 1903 członek SDPRR. Od 1904 do 1905 ponownie w armii, otrzymał stopień chorążego. Od 1906 studiował wieczorowo w Moskiewskim Instytucie Handlowym i od lipca 1914 do stycznia 1918 po raz kolejny w armii rosyjskiej, awansował na sztabs-kapitana.
W 1918 roku wstąpił do RKP(b).
Od 28 lutego 1918 kierował Wydziałem Operacyjnym Sztabu Moskiewskiego Okręgu Wojskowego, od 11 maja do września 1918 był szefem Wydziału Operacyjnego Ludowego Komisariatu Spraw Wojskowych i Morskich RFSRR. W maju 1918 został członkiem Kolegium Ludowego Komisariatu Spraw Wojskowych RFSRR. Od 30 września 1918 do 8 lipca 1919 był członkiem Rewolucyjnej Rady Wojskowej Republiki, od 24 października 1918 do 15 czerwca 1919 był komisarzem Sztabu Polowego tej rady.
Od 5 listopada 1918 do czerwca 1919 był szefem Zarządu Rejestracyjnego Robotniczo-Chłopskiej Armii Czerwonej (Registrupr) – pierwszej zorganizowanej komórki wywiadu Armii Czerwonej.
Od 13 czerwca 1919 do 1 grudnia 1920 członkiem Rewolucyjnej Rady Wojskowej 12 Armii Frontów Zachodniego, Południowego i Południowo-Zachodniego. Od 18 do 29 lipca 1919 był członkiem Rewolucyjnej Rady Wojskowej 14 Armii. W grudniu 1920 był członkiem Rewolucyjnej Rady Wojskowej Frontu Południowo-Zachodniego.
Od stycznia do marca 1921 był członkiem Rewolucyjnej Rady Wojskowej Ukraińskiego Okręgu Wojskowego, jednocześnie zastępcą dowódcy tego okręgu.
Od maja 1921 do 1922 był posłem ("polpred") RFSRR na Litwie, od 5 stycznia 1922 do 27 kwietnia 1923 posłem RFSRR/ZSRR w Turcji (listy uwierzytelniające wręczył 31 stycznia 1922). Od 28 maja 1923 do 21 marca 1925 był posłem ZSRR na Łotwie.
Od kwietnia 1925 do 1927 był pełnomocnikiem przy Radzie Komisarzy Ludowych RFSRR i członkiem Kolegium Ludowego Komisariatu Spraw Zagranicznych ZSRR.
Od 30 grudnia 1926 do 1927 był przedstawicielem Rady Komisarzy Ludowych przy Rządzie Chin, następnie do 5 stycznia 1932 członkiem Prezydium Najwyższej Rady Gospodarki Narodowej ZSRR i przewodniczącym spółki akcyjnej „Eksportles”. W latach 1932–1937 był członkiem Kolegium Ludowego Komisariatu Finansów ZSRR, następnie do 1938 szefem Głównego Zarządu Ubezpieczeń Państwowych, od 1938 do lipca 1941 zastępcą dyrektora i dyrektorem Państwowego Muzeum Literatury.
W lipcu 1941, po ataku III Rzeszy na ZSRR, został zastępcą szefa Wydziału Operacyjnego Sztabu 21 Dywizji Milicji Ludowej – 173 Dywizji Strzeleckiej. Od grudnia 1941 do września 1945 był szefem Wydziału Zdobyczy Zarządu Tyłów 33 Armii w stopniu pułkownika.
Od września 1945 do końca tego roku był dowódcą 23 Samodzielnej Brygady do spraw zdobycznego sprzętu, dowódcą brygady myśliwsko-przeciwczołgowej.
W latach 1946–1957 był pracownikiem partyjnym w Moskwie, od 1957 na emeryturze.
Odznaczenia.
oraz medale.

</doc>
<doc id="77948" url="https://pl.wikipedia.org/wiki?curid=77948" title="Siemion Aralow">
Siemion Aralow



</doc>
<doc id="77949" url="https://pl.wikipedia.org/wiki?curid=77949" title="Glenn Gould">
Glenn Gould

Glenn Herbert Gould (ur. 25 września 1932 w Toronto, zm. 4 października 1982 tamże) – kanadyjski pianista i kompozytor znany zwłaszcza ze swoich interpretacji utworów Jana Sebastiana Bacha. Szczególną sławę przyniosły mu dwie odmienne interpretacje "Wariacji Goldbergowskich" (z roku 1955 i 1981), a także wykonanie "Die Kunst der Fuge" i "Das Wohltemperierte Klavier" oraz wiele innych.
Jeden z pierwszych zachodnich pianistów koncertujących za żelazną kurtyną – w ZSRR. Współpracował m.in. z Herbertem von Karajanem i Leonardem Bernsteinem, a także Leopoldem Stokowskim. Mistrz interpretacji muzyki barokowej. Sławne są również jego beethovenowskie nagrania – koncertów fortepianowych i sonat. Grał także muzykę dodekafonistów. W 1964 roku porzucił występy przed publicznością, oddając się wyłącznie nagraniom płytowym. Prowadził programy telewizyjne i audycje radiowe.
Życiorys.
Pierwszą płytę Glenn Gould nagrał w 1955 roku. Były to "Wariacje Goldbergowskie" Bacha. Później stało się ono dla niego emblematyczne. Jednym z jego ostatnich nagrań również były "Wariacje Goldbergowskie" – jako jedno z niewielu dzieł, które nagrał dwa razy w studio. Obie interpretacje są cenione przez krytyków i bardzo się różnią od siebie. Pierwsza – utrzymana w bardzo szybkich tempach, druga – wolniejsza i bardziej introspekcyjna.
Gould nagrał wiele dzieł muzyki klawiszowej Bacha, m.in. oba pełne tomy "Das Wohltemperierte Klavier", a także koncerty fortepianowe (klawesynowe). Nagrał też część "Kunst der Fuge" – jedyny raz nagrywając wówczas na organach. Interpretował również dzieła, często mniej znane, innych kompozytorów, m.in. Arnolda Schönberga, Jeana Sibeliusa, Paula Hindemitha, Orlanda Gibbonsa. Często wykonywał również swoje własne transkrypcje. Niektórych kompozytorów w swym repertuarze pomijał, m.in. Fryderyka Chopina.
W 1964 roku porzucił występy przed publicznością, koncentrując się wyłącznie na nagraniach płytowych. Prowadził programy telewizyjne i audycje radiowe.
Glenn Gould znany był z ekscentryczności. Często podśpiewywał, grając na fortepianie i inżynierowie dźwięku nie zawsze potem potrafili usunąć jego głos z nagrania. Twierdził, że śpiewa podświadomie, a nasilało się to szczególnie, gdy fortepian odmawiał mu posłuszeństwa. Nietypowo poruszał się podczas gry. Na fortepianie grał siedząc od wczesnej młodości na krześle zrobionym mu przez ojca (nawet, kiedy już było prawie kompletnie zniszczone). Obawiał się zaziębienia, nosił więc ciepłe ubrania oraz rękawiczki nawet w ciepłe dni. Był uzależniony od wielu leków. Dbał przesadnie o swoje ciśnienie i ręce. Niektórzy lekarze twierdzą, że mogło to być związane z tzw. syndromem Aspergera, chorobą powiązaną ze spektrum autyzmu, ale inni twierdzą, że mogły być inne psychologiczne i emocjonalne wytłumaczenia jego ekscentryczności. Nie lubił być dotykany, a później odmawiał także bezpośredniej rozmowy właściwie ze wszystkimi, zdając się na telefon i listy jako formę komunikacji. Potrafił prowadzić wielogodzinne rozmowy telefoniczne, w czasie których czasami nucił np. całe utwory muzyczne, posiadał bowiem wyjątkową pamięć muzyczną.
Zmarł kilka miesięcy po premierze drugiego nagrania Wariacji Goldbergowskich i 9 dni po swoich 50. urodzinach na udar mózgu.
Styl gry.
Glenn Gould obdarzony był niezwykłą wyobraźnią muzyczną; słuchacze doceniali jego genialnie pomysłowe, czasem bardzo ekscentryczne wykonania. Zdarzało mu się nagrywać zupełnie różne interpretacje tych samych utworów. Gra jego była niezwykle przejrzysta i precyzyjna, szczególnie w przypadku kontrapunktu. Wypracował technikę pianistyczną, która pozwalała mu na bardzo szybkie tempa bez utraty klarowności gry i selektywności artykulacji. Technice tej towarzyszyło siedzenie bardzo nisko w czasie gry na fortepianie.
Filmy.
Jego poglądy na muzykę, estetykę, upodobania muzyczne można poznać bezpośrednio z zachowanych filmów o charakterze dokumentalnym "Chemins de la musique", na których przedstawia je w rozmowach z Brunonem Monsaingeonem.
W 2009 powstał pełnometrażowy film dokumentalny "Życie wewnętrzne Glenna Goulda", w reżyserii Michèle'a Hozera i Petera Raymonta, poświęcony jego pracy twórczej i życiu osobistemu. Porusza m.in. głośną sprawę wieloletniego romansu Goulda z Cornelią Foss, żoną znanego amerykańskiego kompozytora i dyrygenta, Lukasa Fossa.

</doc>
<doc id="77950" url="https://pl.wikipedia.org/wiki?curid=77950" title="Somewhere in Time">
Somewhere in Time

Somewhere in Time – szósty studyjny album grupy heavymetalowej Iron Maiden wydany w 1986 roku. Jest przełomowym albumem grupy, gdyż po raz pierwszy w jej historii zastosowano syntezatory gitarowe oraz efekty elektroniczne przy jej produkcji. 
Większość utworów na płycie w warstwie tekstowej nawiązuje do czasu, muzycznie zaś jest to płyta o melodyjnym brzmieniu i szybkiej sekcji rytmicznej w takich utworach jak „Caught Somewhere in Time” czy „The Loneliness of the Long Distance Runner”. Większość utworów napisanych zostało przez Steve'a Harrisa i Adriana Smitha, wyjątek stanowi jedynie utwór "Déjà Vu", którego współautorem jest Dave Murray. Kompozycje Bruce'a Dickinsona, które w znaczącym stopniu wypełniały dwa wcześniejsze albumy zostały odrzucone przez resztę zespołu, ponieważ nie pasowałyby do wizji jego lidera Steve'a Harrisa. Wokalista pragnął aby nowy album zawierał również lekkie akustyczne kompozycje. Sam wokalista wspominał w późniejszych wywiadach, że zamierzał w tamtym roku odejść z zespołu ze względu na zmęczenie muzyką heavymetalową. Album promowały dwa single: „Wasted Years”, który okazał się jednym z popularniejszych utworów zespołu oraz „Stranger in a Strange Land” z solo gitarowym Adriana Smitha. Wydaniu albumu towarzyszyła także trasa koncertowa "Somewhere on Tour". Album w epoce sprzedał się w ponad 2 mln kopii tylko w USA, zaś na całym świecie w około 4,5 mln egzemplarzy.

</doc>
<doc id="77957" url="https://pl.wikipedia.org/wiki?curid=77957" title="Czapla nadobna">
Czapla nadobna

Czapla nadobna ("Egretta garzetta") – gatunek dużego ptaka z rodziny czaplowatych (Ardeidae), zamieszkujący Eurazję, Australazję i Afrykę. Nie jest zagrożony.
Podgatunki i zasięg występowania.
Czapla nadobna zamieszkuje w zależności od podgatunku:
Status i ochrona.
IUCN uznaje czaplę nadobną za gatunek najmniejszej troski (LC – "Least Concern"). Liczebność światowej populacji (wraz z "E. g. dimorpha"), według szacunków organizacji Wetlands International z 2015 roku, mieści się w przedziale 0,66–3,15 milionów osobników. Trend liczebności populacji uznawany jest za wzrostowy.
W Polsce jest objęta ścisłą ochroną gatunkową.

</doc>
<doc id="77961" url="https://pl.wikipedia.org/wiki?curid=77961" title="Czapla modronosa">
Czapla modronosa

Czapla modronosa ("Ardeola ralloides") – gatunek średniej wielkości ptaka brodzącego z rodziny czaplowatych (Ardeidae).
Systematyka.
Jest to gatunek monotypowy. Proponowany podgatunek "paludivaga" nie jest uznawany.
Zasięg występowania.
Zamieszkuje południową Europę, południową część Europy środkowej i wschodniej, rejon Kaukazu, Bliski Wschód po Iran na wschodzie, tereny wokół Jeziora Aralskiego i jego dopływów aż po Afganistan, oraz Afrykę (poza Saharą) wraz z Madagaskarem. Populacje z Palearktyki są wędrowne; populacje afrykańskie są koczownicze lub osiadłe, ale przemieszczające się lokalnie na tereny tymczasowo podmokłe po sezonowych deszczach.
Do Polski zalatuje sporadycznie (do końca 2021 roku stwierdzono ją 101 razy, w sumie zaobserwowano 106 osobników).
Status i ochrona.
IUCN uznaje czaplę modronosą za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2015 roku, mieści się w przedziale 370–780 tysięcy osobników. Ogólny trend liczebności nie jest znany, choć populacja europejska wydaje się stabilna. Największym zagrożeniem dla tego gatunku jest utrata i degradacja naturalnych lub stworzonych przez człowieka siedlisk słodkowodnych oraz podmokłych terenów zadrzewionych.
W Polsce podlega ścisłej ochronie gatunkowej.

</doc>
<doc id="77965" url="https://pl.wikipedia.org/wiki?curid=77965" title="Ląd">
Ląd

Ląd – obszar skorupy ziemskiej niepokryty wodami mórz i oceanów. Lądy na Ziemi zajmują łącznie około 149 milionów km², co stanowi 29% jej powierzchni. Ich średnie wzniesienie ponad poziom morza wynosi 875 metrów.
Dla większych, zwartych obszarów lądu przyjęto nazwę kontynent, mniejsze obszary lądu to wyspy. W odniesieniu do kontynentów zamiennie używa się nazwy „stały ląd”, w odróżnieniu od wysp, których nie zalicza się do powierzchni lądu.

</doc>
<doc id="77966" url="https://pl.wikipedia.org/wiki?curid=77966" title="Gimnastyka na Letnich Igrzyskach Olimpijskich 2004">
Gimnastyka na Letnich Igrzyskach Olimpijskich 2004

Gimnastyka na XXVIII Letnich Igrzysk Olimpijskich w Atenach reprezentowana była przez trzy poddyscypliny: gimnastykę sportową, gimnastykę artystyczną i skoki na trampolinie. Zawody z gimnastyki sportowej rozgrywane były w dniach 14-23 sierpnia, z gimnastyki artystycznej – 26-29 sierpnia, a skoki na trampolinie – 20 i 21 sierpnia. Gimnastyka sportowa i skoki na trampolinie rozgyrwane były w O.A.K.A. Olympic Indoor Hall, a gminastyka artystyczna w Galatsi Olympic Hall.
Gimnastyka sportowa.
mężczyźni.
ćwiczenia na drążku.
 
kobiety.
ćwiczenia na poręczach.
Rosjanka Swietłana Chorkina – mistrzyni olimpijska z Atlanty i Sydney oraz mistrzyni świata na tym przyrządzie – uważana w Atenach za faworytkę upadła w czasie wykonywania ćwiczenia.
ćwiczenia wolne.
 

</doc>
<doc id="77967" url="https://pl.wikipedia.org/wiki?curid=77967" title="Janowiec">
Janowiec

8 miejscowości w Polsce: 

</doc>
<doc id="77971" url="https://pl.wikipedia.org/wiki?curid=77971" title="Koniunktura">
Koniunktura

Koniunktura (łac. "coniunctura") – splot okoliczności wywierający znaczny, głównie pozytywny, wpływ na warunki ekonomiczne. 
Pojęcie oznacza stan aktywności gospodarczej charakteryzowany poprzez zmienne w czasie wskaźniki gospodarcze, takie jak: 
Może dotyczyć stanu gospodarki kraju lub konkretnego rynku towarowego. W przypadku giełdy dobra koniunktura polega na ogólnym wzroście wartości akcji.
Koniunktura gospodarcza dotyczy zjawisk mających znaczący wpływ na położenie, sytuację oraz ogólny stan gospodarki regionu, kraju bądź świata. Do zjawisk tych należą np.: ruch cen, sprzedaży, produkcji, zatrudnienia itp. Dobra koniunktura oznacza zmiany strukturalne, rozwój gospodarczy oraz równowagę ekonomiczną, natomiast zła koniunktura – spadek bądź zastój produkcji, cen, dochodu narodowego czy wymiany towarowej oraz zachwianą równowagę ogólną.

</doc>
<doc id="77972" url="https://pl.wikipedia.org/wiki?curid=77972" title="Wielki Pies">
Wielki Pies

Wielki Pies (łac. "Canis Major", dop. "Canis Majoris", skrót "CMa") – gwiazdozbiór nieba zimowego półkuli południowej, znany już w starożytności. Zajmuje 43. miejsce pod względem rozmiaru i należy do rodziny gwiazdozbiorów Oriona. W Polsce widoczny zimą. Liczba gwiazd dostrzegalnych nieuzbrojonym okiem: około 80.
Mity i legendy.
Najjaśniejsza gwiazda (Syriusz, Alfa Canis Majoris, α CMa) miała ogromne znaczenie dla starożytnych Egipcjan, którzy nazywali ją Sotis i oparli na jej widoczności kalendarz. Syriusz uważany był za boską gwiazdę i czczony. Heliakalny wschód gwiazdy (15 czerwca) zwiastował doroczne wezbranie wód Nilu. Dla ludności zamieszkującej Egipt była to informacja niezwykle ważna, regularne wylewy zapewniały żyzność ziem doliny Nilu. Znaczenie Syriusza w dziejach Egiptu było związane z boginią Izydą, siostrą i małżonką Ozyrysa. Symbol psa pochodzi z wcześniejszego okresu, kiedy gwiazdę tę identyfikowano z bogiem o głowie szakala – Anubisem.
Grecy przyswoili wcześniejsze opowieści o Syriuszu, a sam gwiazdozbiór utożsamiali z myśliwskim psem mitologicznego beockiego olbrzyma Oriona, towarzyszącego mu wraz z Małym Psem w polowaniu. Zgodnie z legendą psy myśliwskie Oriona, jeden duży, drugi mały, ścigają przez wieczność po niebie Zająca. Starożytni pisarze Eratostenes i Hyginus uważali, że Wielki Pies reprezentował Laelapsa, psa tak szybkiego, że nie umknęła mu żadna ofiara, oprócz lisa z góry Teumessos, którego przeznaczeniem było nigdy nie zostać złapanym. Laelapsos został wysłany w niekończącą się pogoń za lisem, zesłanym przez Apolla na zgubę mieszkańców miasta Teb, na północ od Aten. Zeus zakończył pościg zamieniając te zwierzęta w kamienie i umieścił psa na niebie jako Wielkiego Psa, daleko od Lisa.
Arabowie przejęli od Greków wyobrażenie wiernych psów myśliwskich Oriona. Odzwierciedla się to w arabskiej nazwie tego gwiazdozbioru "Al Kalb al Jabbar " (Pies Olbrzyma).
Jak odnaleźć konstelację.
Najjaśniejsza gwiazda konstelacji, a jednocześnie najjaśniejsza z gwiazd na nocnym niebie – Syriusz – sprawia, że łatwo odnaleźć gwiazdozbiór. Można go odszukać również w inny prosty sposób, wykorzystując trzy gwiazdy w pasie Oriona (Alnitak — Zeta Orionis, Alnilam — Epsilon Orionis, Mintaka — Delta Orionis). Przedłużenie łączącej je linii wskazuje Syriusza.
Gwiazdy Wielkiego Psa.
Potrzeba dość małej wyobraźni, by zobaczyć psa w jasnych gwiazdach Wielkiego Psa. Syriusz jest jego okiem, a beta (β), gwiazda drugiej wielkości, jest pazurem przedniej łapy. Trójkąt utworzony przez omikron2, deltę i epsilon jest zadem, a linie do ety i zety stanowią ogon i tylną nogę psa.
Inne gwiazdy tego gwiazdozbioru to:
Planety pozasłoneczne.
HD 47536 to gwiazda typu olbrzym o typie widmowym K1 i masie 0,94 masy Słońca oraz promieniu 23,47 promieni Słońca. W latach 2003 i 2007 odkryto krążące wokół niej dwie planety. Planeta b o masie 5 mas Jowisza obiega gwiazdę z okresem 430 dni. Planeta c o masie 7 mas Jowisza dokonuje pełnego obiegu w 2500 dni.

</doc>
<doc id="77973" url="https://pl.wikipedia.org/wiki?curid=77973" title="Akademia Wychowania Fizycznego i Sportu im. Jędrzeja Śniadeckiego w Gdańsku">
Akademia Wychowania Fizycznego i Sportu im. Jędrzeja Śniadeckiego w Gdańsku

Akademia Wychowania Fizycznego i Sportu im. Jędrzeja Śniadeckiego w Gdańsku (w skrócie AWFiS) – publiczna szkoła wyższa, założona w 1969 roku w Gdańsku-Oliwie.
Historia.
Początków Akademii Wychowania Fizycznego i Sportu należy upatrywać w 1952 roku, kiedy powołano do życia Technikum Wychowania Fizycznego, a niedługo później – w 1957 roku towarzyszące mu Studium Nauczycielskie Wychowania Fizycznego. Jednak dopiero uzyskanie w 1969 roku statusu Wyższej Szkoły Wychowania Fizycznego otworzyło nowe możliwości działania placówki jako jednostki nie tylko dydaktycznej, ale i naukowej. W roku 1973 WSWF przyjęła imię lekarza i chemika Jędrzeja Śniadeckiego, który jest patronem uczelni do dnia dzisiejszego. W 1981 roku WSWF została przemianowana na Akademię Wychowania Fizycznego, zaś w 2001 roku na Akademię Wychowania Fizycznego i Sportu.
Od 1992 roku Akademia Wychowania Fizycznego i Sportu posiada uprawnienia do nadawania tytułu naukowego doktora nauk o kulturze fizycznej, zaś od 1999 roku – doktora habilitowanego nauk o kulturze fizycznej.
W 2015 utworzono Wydział Rehabilitacji i Kinezjologii, który rozpoczął działalność 1 października tegoż roku.
Opis.
Akademia zajmuje zwarty kompleks o powierzchni ok. 20 ha z budynkami i obiektami sportowymi o łącznej powierzchni użytkowej 29 560 m². Wśród obiektów sportowych (7575 m² pow. użytk.) na szczególne wymienienie zasługuje wielofunkcyjna hala o powierzchni 4563 m² (kubatura 38 173 m³), przeznaczona do organizacji imprez sportowych i innych, mogąca pomieścić 2000 widzów.
W 2009 roku na AWFiS kształciło się około trzy tysiące sześciuset studentów, którzy mieli do wyboru 4 kierunki studiów (Wychowania Fizycznego, Sportu, Turystyki i Rekreacji oraz Fizjoterapii) w specjalnościach: nauczycielskiej, trenerskiej, odnowy biologicznej, instruktorskiej, turystyki wodnej, gospodarowania w turystyce, hotelarstwa i gastronomii. Uczelnia zatrudnia 183 nauczycieli akademickich (w tym 41 profesorów oraz 80 doktorów).
Przy uczelni działa klub sportowy AZS-AWFiS Gdańsk, z którego wywodzi się wielu polskich olimpijczyków.
W posiadaniu gdańskiej AWFiS znajdują się także m.in.:
W 2009 uczelnia została zawieszona na dwa lata w prawach do nadawania stopni naukowych doktora oraz doktora habilitowanego nauk o kulturze fizycznej.
Rada Akademii Wychowania Fizycznego i Sportu im. Jędrzeja Śniadeckiego w Gdańsku.
Kadencja 2021–2024
Kadencja 2019–2020
Wydział i kierunki kształcenia.
Obecnie uczelnia daje możliwość podjęcia nauki na kierunkach I i II stopnia prowadzonych w ramach Wydziału Kultury Fizycznej .
W Akademii Wychowania Fizycznego i Sportu funkcjonuje Uczelniane Centrum Edukacji Ustawicznej, oferujące wiele studiów podyplomowych, kursów i szkoleń.
W ofercie studiów podyplomowych znajdują się między innymi: chiropraktyka, komunikacja i dziennikarstwo sportowe, zarządzanie klubem piłkarskim, zarządzanie w sporcie, wychowanie fizyczne dla nauczycieli, gimnastyka korekcyjno-kompensacyjna, żywienie i suplementacja w sporcie, edukacja i rehabilitacja osób w niepełnosprawnością intelektualną, odnowa biologiczna, kinezygerontoprofilaktyka, kosmetologia, psychologia sportu i inne.
Doktorzy honoris causa.
Lista osób uhonorowanych tytułem doktora honoris causa AWFiS w Gdańsku

</doc>
<doc id="77976" url="https://pl.wikipedia.org/wiki?curid=77976" title="UPS">
UPS



</doc>
<doc id="77977" url="https://pl.wikipedia.org/wiki?curid=77977" title="Martin Frobisher">
Martin Frobisher

Martin Frobisher (ur. ok. 1535 w Doncaster, zm. 22 listopada 1594 w Portsmouth) – angielski żeglarz, odkrywca i korsarz.
Frobisher wsławił się jako pierwszy kontynuator Johna Cabota w poszukiwaniu Przejścia Północno-Zachodniego. Frobisher w 1576 roku poprowadził wyprawę odkrywczą na wody subarktyczne Ameryki Północnej, finansowaną przez konsorcjum kupców angielskich. W pierwszej fazie swej wyprawy dotarł do południowych brzegów Grenlandii, o której wiedza zgromadzona przez wikingów już dawno poszła w zapomnienie. Następnie opływając wyspę z zachodu odkrył, nazwaną jego imieniem, Zatokę Frobishera. W czasie swej wyprawy wszedł w kontakty z Eskimosami, od których zyskał wiele cennych informacji o geografii regionu. Umiarkowane sukcesy pierwszej wyprawy skłoniły kupców do sfinansowania następnej. W 1578 roku flotylla piętnastu statków pod komendą Frobishera udała się na zachód. Jej celem była "meta incognita" (pol. nieznany cel), którą potem okazała się olbrzymia wyspa, nazwana później Ziemią Baffina. W czasie swej drugiej wyprawy Frobisher zapuścił się także na wody Cieśniny Hudsona, z powodu jednak niekorzystnych warunków atmosferycznych, które doprowadziły do utraty jednego ze statków, zmuszony został do zawrócenia. Frobisher sądził, iż wyprawa skończyła się sukcesem, gdy na Ziemi Baffina znaleziono "złote kamienie", które po zbadaniu w Anglii okazały się bezwartościowym pirytem.
W 1585 roku Frobisher został wiceadmirałem floty w Indiach Zachodnich i wziął udział w walkach z Wielką Armadą.

</doc>
<doc id="77978" url="https://pl.wikipedia.org/wiki?curid=77978" title="Smok wawelski">
Smok wawelski

Smok wawelski – legendarny smok, którego kryjówką miała być jaskinia zwana Smoczą Jamą u podnóża wzgórza wawelskiego w Krakowie.
Legenda.
Wincenty Kadłubek.
Najstarszy zapis legendy o smoku wawelskim pochodzi z przełomu XII i XIII wieku. Jego autorem był Wincenty Kadłubek. Na kartach Kroniki polskiej, w uczonym wywodzie, mistrz Wincenty powiązał dzieje Polski z historią starożytnego Rzymu i uczynił jednym z władców kraju Grakcha, utożsamianego przez późniejszych kronikarzy z Krakiem.
Grakch rządził Polską sprawiedliwie a wdzięczni poddani zamierzali przekazać tron jego męskiemu potomstwu. Tak się jednak nie stało, gdyż jeden z jego synów zabił drugiego. Aby wyjaśnić, w jakich okolicznościach do tego doszło, kronikarz wprowadził postać smoka: "był bowiem w załomach pewnej skały okrutnie srogi potwór, którego niektórzy zwać zwykli całożercą. Żarłoczności jego każdego tygodnia według wyliczenia dni należała się określona liczba bydła. Jeśliby go mieszkańcy nie dostarczyli, niby jakichś ofiar, to byliby przez potwora pokarani utratą tyluż głów ludzkich. Grakch, nie mogąc znieść tej klęski, jako że był względem ojczyzny tkliwszym synem niż ojcem względem synów, skrycie synów wezwawszy, przedstawił [im swój] zamiar, radę przedłożył".
Grakch polecił synom wykazać się odwagą i zabić smoka. "Gdy więc doświadczyli po wielekroć otwartej męskiej walki i daremnej najczęściej próby sił, zmuszeni zostali wreszcie uciec się do podstępu. Bowiem zamiast bydląt podłożyli w zwykłym miejscu skóry bydlęce, wypchane zapaloną siarką. I skoro połknął je z wielką łapczywością całożerca, zadusił się od buchających wewnątrz płomieni".
Tymczasem walka ze smokiem została wykorzystana przez jednego z braci. Zrzucił on winę za śmierć brata na potwora i pozbył się konkurenta do tronu: "i zaraz potem młodszy napadł i zgładził brata, wspólnika zwycięstwa i królestwa, nie jako towarzysza, lecz jako rywala. Za zwłokami jego z krokodylowymi postępuje łzami. Łże, jakoby zabił go potwór, ojciec jednak radośnie przyjmuje go jako zwycięzcę. Często bowiem żałoba przezwyciężona zostaje radością ze zwycięstw"a. Zbrodnię wykryto dopiero po pewnym czasie, a jej sprawca został skazany na wieczne wygnanie. Stąd po Grakchu na tron nie wstąpił żaden z jego synów, lecz córka Wanda.
U Kadłubka siedziba smoka została tylko ogólnie zlokalizowana, a nazwa "Wawel" nie pada. Pogromcami smoka byli synowie Grakcha-Kraka, a nie on sam – ich pomysłem był podstęp z wypchaniem skór bydlęcych siarką. Zabicie smoka nie wiązało się z założeniem Krakowa. Według Kadłubka miasto założono „na skale smoka” ("in scopulo olophagi") i od imienia zmarłego wcześniej Grakcha nazwano „Krakowem” ("a nomine Gracci dicta Craccouia").
Kronikarze z XIII i XIV wieku.
Opowiadanie Kadłubka podjęli kronikarze z przełomu XIII i XIV wieku – na Śląsku autor tzw. Kroniki polsko-śląskiej oraz tworzący w Krakowie bezimienny franciszkanin, zwany zazwyczaj autorem Kroniki Mierzwy. Ten ostatni zauważył podobieństwo tekstu mistrza Wincentego do deuterokanonicznych dodatków do Księgi Daniela i opatrzył go uwagą: "tak jak Daniel, który zabił smoka babilońskiego". W Wulgacie bowiem, którą znał autor Kroniki Mierzwy, wąż z 14 rozdziału Księgi Daniela nazwany został smokiem: "wziął tedy Daniel smoły, łoju i sierści, ugotował to razem, zrobił ciasto i dał w paszczę smoka. Smok zjadłszy rozpękł się. Tedy rzekł: Zobaczcie przedmiot waszej czci".
Jako pierwszy zabicie smoka przypisał Krakowi, piszący u schyłku XIV wieku na Śląsku autor Kroniki książąt polskich. Według jego wersji bratobójstwo między synami Kraka wydarzyło się już po zabiciu smoka. Natomiast spisana w końcu XIII lub pierwszej połowie XIV wieku w Poznaniu Kronika wielkopolska, mimo że zawiera najstarszy zapis nazwy "Wawel", pomija zupełnie opowiadanie o smoku, wspominając jedynie o bratobójstwie wśród synów Kraka.
Jan Długosz.
Związany z Krakowem Jan Długosz, w spisanych w drugiej połowie XV wieku Rocznikach polskich, nadał opowiadaniu o smoku dużą rangę. W pierwszej części długiego tekstu oparł się na Kadłubku, ale z pewnymi zmianami. Według Długosza Kraków został założony jeszcze przez samego "Graka" (tak po łacinie nazywał Kraka, którego uważał za potomka Tyberiusza Grakcha). Kilka lat później miasto zostało zaatakowane przez smoka. Długosz jako pierwszy zlokalizował kryjówkę smoka w jaskini wzgórza wawelskiego: "wśród takich jednak pomyślnych i sprzyjających wróżb dręczyło Kraków wielkie nieszczęście. Pod wzgórzem wawelskim, na którym Krak wzniósł zamek, w pieczarze zamieszkał potwór olbrzymiej wielkości, mający wygląd smoka lub gada, a dla zaspokojenia swej żarłoczności porywał bydło i trzodę, które mu rzucane, a nie przepuszczał nawet ludziom. Gdy zaś długim zmorzony głodem nie znajdował przygodnej lub podrzuconej sobie ofiary, wtedy z dziką wściekłością wypadał ze swej kryjówki w dzień biały i rycząc przeraźliwie rzucał się na najroślejsze bydlęta, konie czy woły zaprzężone do wozu lub pługa, mordował je i zabijał, a srożąc się także i wobec ludzi, jeśli nie uszli w bezpieczne [miejsce], brzuch swój napelnial ich poszarpanym ciałem. Ta żarłoczność do tego stopnia zatrwożyła mieszkańców Krakowa, że z powodu tak niebezpiecznego niszczyciela raczej myśleli o opuszczeniu miasta, niż o dalszym tu zamieszkaniu".
W dalszej części opowiadania Długosz oparł się na wersji zapisanej w "Kronice książąt polskich". Smok został więc zabity przez samego Kraka, któremu wdzięczni mieszkańcy nadali tytuł „oswobodziciela ojczyzny”: "lecz, gdy to stało się bardziej uciążliwe dla księcia niż dla mieszkańców, który obawiając się, by po jego śmierci całkiem nie opustoszało miasto, rozkazał ścierwa rzucane smokowi wypełniać siarką, próchnem, woskiem, żywicą i smołą, zażec ogniem i tak rzucić bestii, która ze zwykłą jej żarłocznością pochłonąwszy je, od żaru i płomieni trawiących jej wnętrze od razu padła i zginęła. Po zabiciu potwora i okropnego zwierza, który u pewnych pisarzy występuje pod mianem smoka, miasto Kraków, wybawione wbrew nadziei od ogromnego niebezpieczeństwa, zaczęło coraz bardziej rozwijać się i łatwo osiągnęło pierwszeństwo. Sam zaś książę Krak, który swą sztuką zgładził olbrzymiego potwora, nazwany ojcem i oswobodzicielem ojczyzny".
Długosz oraz Maciej z Miechowa byli pierwszymi autorami, którzy krakowskiego potwora nazwali smokiem. Wcześniej, między innymi w tekstach Kadłubka jest on nazywany całożercą ("holophagus").
Kronikarze z XVI wieku.
Wersję Długosza powtórzyli Maciej Miechowita w "Kronice polskiej" z roku 1521 oraz Bernard Wapowski w swojej zaginionej "Kronice" (jak wynika z zachowanych fragmentów tego dzieła). Najstarszy tekst w języku polskim o smoku wawelskim znalazł się na kartach "Kroniki świata" Marcina Bielskiego z 1551 roku. Najprawdopodobniej była to krótka parafraza wersji Wapowskiego. Bielski wprowadził najpopularniejszy wariant śmierci smoka, który miał pęknąć z przepicia wodą wiślaną: "Grakus książę rozkazał w wywnątrzonym cielcu siarki, smoły a saletry z ogniem przyprawionym zadać zaprawiwszy, a przeciw jamie jego położyć. Który gdy uźrzał, mnimając, by cielę, pożarł. A gdy w nim tlało, pił wodę, aż się rozpukł". U Bielskiego (być może za Wapowskim) po raz pierwszy padła też data śmierci smoka – rok 700 po Chrystusie.
W połowie XVI wieku krakowska legenda była znana w Europie. W ogromnym dziele "Cosmographia" („Opis świata”), w rozdziale "De Polonia", Sebastian Münster przytoczył opowiadanie o smoku wawelskim, prawdopodobnie za Miechowitą. W wydaniu dzieła Münstera z 1550 roku (Bazylea) zamieszczono najstarsze przedstawienie plastyczne smoka na tle wiernie oddanego krajobrazu Krakowa.
W 1555 roku Marcin Kromer, w dziele "O pochodzeniu i czynach Polaków", pierwszy podważył wiarygodność legendy. Jako pierwszy podał też nazwę kryjówki smoka: "w każdym razie głęboka jaskinia wydrążona w skałach istnieje do dziś dnia: zwą ją Smoczą Jamą (specum draconis vocant)".
W roku 1597 Joachim Bielski, syn Marcina, wydając w Krakowie własne opracowanie ojcowskiego dzieła, wprowadził postać szewca Skuba (nie Skuby) jako tego, który miał być twórcą pomysłu zgładzenia smoka: "piszą nasi starzy kronikarze, iż pod tą górą Wawel był smok wielki, który troje dobytku razem zjadał, także i ludzi kradł i jadł, przeto musieli mu dawać obrok każdy dzień troje cieląt abo baranów. Kazał tedy Krak nadziać skórę cielca siarką, a przeciw jamie położyć rano; co uczynił za radą Skuba, szewca niejakiego, którego po tym dobrze udarował i opatrzył. On wyszedłszy z jamy, mnimał, by ciele, pożarł razem; gdy to w nim tlało, tak długo pił wodę, aż zdechł. Jest jeszcze jego jama pod zamkiem: zowią Smocza Jama".
Geneza legendy.
W XII wieku smok stał się jednym z ulubionych motywów sztuki i literatury. Wiązało się to z wyprawami krzyżowymi. Powracający z Bliskiego Wschodu rycerze przywozili różne "curiosa", wśród nich bardzo w owym czasie poszukiwane skóry krokodyli. W "Kronice" Kadłubka znalazła się najstarsza w polskiej literaturze wzmianka o "krokodylich łzach", podobna do informacji we francuskim bestiariuszu z 1210 roku, zgodnie z którą krokodyl płakał po zjedzeniu człowieka. Smoki występowały w XII i XIII wieku często na znakach bojowych rycerstwa a skóry krokodyli, przywożone jako trofea ze Wschodu, uważano niekiedy za skóry smoków pokonanych przez krzyżowców.
Wśród badaczy występują dwa stanowiska w sprawie wyjaśnienia genezy legendy o smoku wawelskim. Część z nich uważa, że zapisana przez Wincentego Kadłubka legenda oparta została na żywej w końcu XII wieku ustnej tradycji krakowskiej. Inni natomiast są zdania, że twórcą legendy był sam mistrz Wincenty, a fragment w jego kronice był uczonym zastosowaniem do dziejów Polski popularnych w literaturze średniowiecznej opowieści o smokach.
Hipoteza legendy ludowej.
Zwolennikiem ludowej genezy legendy był Aleksander Brückner, który sądził, że "krążyło najpospolitsze podanie o smoku, co ludzi i bydło pożerał, aż go szewczyk Skuba sztuką szewską zgładził. To podanie znane w formie pierwotnej jeszcze Bielskiemu z XVI w., Wincenty oszlachcił".
Tezę Brücknera podtrzymywali Karol Potkański i Brygida Kürbis. Karol Potkański był zdania, że podanie o Kraku i związana z nim opowieść o smoku, były bardzo starymi legendami związanymi z Krakowem. Brygida Kürbis uważała, że Kadłubek skojarzył lokalną tradycję z którymś ze znanych mu wątków literackich. Za taką tezą przemawia, jej zdaniem, brak w zapisanej legendzie najmniejszego nalotu chrześcijańskiego – potwór został pokonany w walce nie siłą nadprzyrodzoną, ale sprytem i podstępem – oraz niewątpliwy związek z jaskinią u stóp Wawelu, w której zapewne odkrywano kości (być może ludzkie) – pozostałości po prastarych warstwach osadniczych. Niektórzy zwolennicy ludowej genezy legendy dopatrywali się w niej także echa wydarzeń historycznych – smok był, według tej koncepcji, symbolem obecności Awarów na wzgórzu wawelskim w drugiej połowie VI wieku, a pożerane przez bestię ofiary symbolizowały ściągane przez najeźdźców daniny. Pojawiła się też hipoteza, że legenda to wspomnienie walk z rozbójnikami.
Hipoteza legendy uczonej.
Twórcą tezy o tzw. "legendzie uczonej" zapisanej w "Kronice Kadłubka" był Oswald Balzer. Analizując środowisko krakowskie z okresu sprzed powstania uniwersytetu, doszedł on do wniosku, że w kręgu miejscowych intelektualistów wypracowano kształt uczonej, historycznej koncepcji początków narodu, dynastii i miasta. Koncepcja ta została ostatecznie sformułowana przez mistrza Wincentego. Z bardzo ostrą krytyką historyków, którzy bronili poglądu o ludowej genezie podania o smoku wystąpił niemiecki uczony Alfred von Gutschmid w pracy "Kritik der polnischen Urgeschichte des Vincentius Kadlubek". Stanisław Zakrzewski dowodził, że legenda była trawestacją opowieści o świętym Jerzym, powstałą na krakowskim dworze Piastów. Jego tezę poparła, analizując ją z punktu widzenia etnologii i rozszerzając o nowe wątki literackie Cezaria Baudouin de Courtenay Ehrenkreutz Jędrzejewiczowa.
Twierdzenia powyższych uczonych rozwijał Marian Plezia, który uważał, że zwolennicy ludowej genezy legendy o smoku ignorują jednoznaczną wymowę przekazów historycznych, interpretując je dowolnie, bez merytorycznych podstaw. "Jakim sposobem pierwotne podanie miałoby się ostać niezmienione do schyłku XVI stulecia obok i w kontakcie ze zmieniającym się jego kształtem literackim, tego wyjaśnić niepodobna. Szewc Skub jako sprawca zgładzenia smoka pojawił się dopiero w XVI w. u Bielskiego młodszego, aby od tego czasu zająć stałe, a nawet poczesne miejsce w legendzie. Nie było też potrzeby „nobilitowania”, owej rzekomo „szewskiej sztuki”, skoro w identyczny sposób poradził sobie ze smokiem sam wzór i zwierciadło średniowiecznego rycerstwa król Aleksander Wielki" – twierdził Plezia.
Plezia odrzucał jednak próbę powiązania krakowskiej legendy z Biblią lub opowieściami o świętym Jerzym. Według niego legenda o smoku wawelskim była w tej postaci, w jakiej jest współcześnie znana z zabytków literackich, skrzyżowaniem prastarego wątku, występującego w literaturze antycznej i średniowiecznej, o zabiciu smoka przez założyciela miasta z zaczerpniętym przez mistrza Wincentego z Romansu o Aleksandrze Wielkim motywem zgładzenia potwora przez podsunięcie mu palącego pokarmu. Marek Parchem zwraca jednak uwagę, że na biblijne podłoże legendy o smoku wawelskim u Kadłubka może wskazywać specyficzna terminologia użyta w odniesieniu do zwierząt podrzucanych potworowi na pożarcie. Parchem zauważa też, że w badaniach nad genezą legendy o smoku wawelskim zbytni nacisk kładzie się na znalezienie jednego jej źródła, pomijając możliwość, że Kadłubek mógł połączyć miejscowe podania, legendy dotyczące Aleksandra i św. Jerzego i tradycję biblijną.
Recepcja.
Legendę o smoku wawelskim spopularyzowały podręczniki szkolne oraz zbiory legend i baśni polskich wydawane od XIX wieku. Niemałą rolę odegrała literatura piękna – w XIX wieku powieści Józefa Kraszewskiego, w wieku XX Stanisława Pagaczewskiego. Postać smoka inspirowała także malarzy i rzeźbiarzy, m.in. Mariana Walentynowicza, Witolda Pruszkowskiego, Konstantego Górskiego, Franciszka Kalfasa i Bronisława Chromego, autora rzeźby spod krakowskiej jaskini. Rzeźba Chromego umieszczona została w 1972 roku przed „materialnym zabytkiem”, Smoczą Jamą, odwiedzaną przez tysiące wycieczek i turystów. Jedna z ulic dobiegających do Wawelu nazywa się Smoczą.
Film.
Smok wawelski pojawił się:
Komiks.
Smok wawelski stał się również inspiracją dla autorów komiksów. Pojawił się m.in. w:
Upamiętnienie.
Nazwy inspirowane smokiem wawelskim nadano:

</doc>
<doc id="77979" url="https://pl.wikipedia.org/wiki?curid=77979" title="Zduńska Wola">
Zduńska Wola

Zduńska Wola – miasto w Polsce, w województwie łódzkim, w powiecie zduńskowolskim, jest siedzibą tego powiatu, tworzy gminę miejską i jest siedzibą gminy wiejskiej Zduńska Wola. Położone jest na Wysoczyźnie Łaskiej, na obszarze prawie równinnym, nad rzeką Pichną, prawym dopływem Warty. Jest członkiem Związku Miast Polskich.
Prawa miejskie otrzymała w 1825, jednak historia osadnictwa na terenach Zduńskiej Woli sięga XIV wieku. Od XIX wieku miasto rozwijało się jako ośrodek przemysłu włókienniczego, a w dwudziestoleciu międzywojennym – jako węzeł kolejowy będący częścią magistrali węglowej.
Według danych GUS z 31 grudnia 2021 r. miasto miało 40 730 mieszkańców i 24,6 km² powierzchni.
Nazwa miasta.
Nazwa miasta, początkowo nazywanego "Wolą Zduńską" jest nazwą dwuczłonową. Jest to połączenie dwóch słów: "Zduńska" - nazwa zaczerpnięta od nieistniejącej już wsi "Zduny" znajdującej się niegdyś nieopodal współczesnego miasta. "Wola" - słowo oznaczające wolność, ziemię pustą. Połączenie tych dwóch słów znaczy nową ziemię dla nowych osadników, sugerując ich wolność od danin. Nazwa "Wola Zduńska" istniała już w XV w.
Położenie.
Zduńska Wola leży w centralnej części województwa łódzkiego, jak również w centrum Polski w odległości 45 km (ok. godziny drogi) na zachód od Łodzi.
Miasto leży na Wysoczyźnie Łaskiej, na obszarze prawie równinnym, łagodnie opadającym ku dolinie Warty. Centrum miasta znajduje się na niewielkim wzniesieniu nad Pichną, prawym dopływem Warty. Graniczy od południa z gminą Zapolice, od zachodu, północy i północnego wschodu z gminą Zduńska Wola, od wschodu z gminą Sędziejowice w powiecie łaskim.
Zduńska Wola położona jest na obszarze, który w średniowieczu stanowił część ziemi sieradzkiej. W XI i XII w. tereny, na których powstała Zduńska Wola, wchodziły w skład kasztelanii sieradzkiej, w późniejszym okresie województwa sieradzkiego. W 1795 obszar ten znalazł się w departamencie kaliskim Królestwa Prus, od 1807 w departamencie kaliskim Księstwa Warszawskiego, a od 1816 w województwie kaliskim Królestwa Polskiego. W 1844 miasto znalazło się w nowo utworzonej guberni warszawskiej, a od 1867 w ponownie utworzonej guberni kaliskiej. Już wówczas Zduńska Wola była znaczącym ośrodkiem gminnym w powiecie sieradzkim. W okresie międzywojennym miasto wchodziło w skład powiatu sieradzkiego w województwie łódzkim. W 1939 Niemcy włączyli je do Rzeszy Niemieckiej jako część prowincji Kraj Warty, zmieniając jednocześnie nazwę na "Freihaus".
W latach pięćdziesiątych XX w. powiększono znacznie obszar Zduńskiej Woli, przyłączając do niej następujące miejscowości: Stęszyce, Rozomyśl, Osmolin Wieś, Osmolin Kolonie i Zduny (od 1 stycznia 1955). 1 lipca 1956 utworzono powiat miejski Zduńska Wola. Kolejne znaczne zmiany granic miasta nastąpiły w styczniu 1973 – wówczas do Zduńskiej Woli włączono część miejscowości Karsznice, sołectwo Krobanówek oraz część wsi Henryków, Krobanów (z powiatu sieradzkiego), Marzenin i Bilew (z powiatu łaskiego). Po wprowadzeniu reformy administracji państwowej w 1975 Zduńska Wola weszła w skład województwa sieradzkiego, jednocześnie powiększano jej obszar, przyłączając Nowe Miasto i Swędzieniejewice. Wskutek reformy administracyjnej w 1999 Zduńska Wola stała się miastem powiatowym w województwie łódzkim.
Odległości od największych miast Polski:
Osiedla.
Zduńska Wola nie jest podzielona na osiedla w sensie administracyjnym (jednostki pomocnicze gminy). Poniższy spis zawiera osiedla, których nazwy są powszechnie używane przez mieszkańców oraz władze miasta. Umieszczone są na planie dostępnym na oficjalnej stronie miasta. Mimo to, często można spotkać w użyciu inne nazwy, gdyż wymienione poniżej nie stanowią oficjalnego podziału administracyjnego.
Środowisko naturalne.
Zduńska Wola leży w obszarze Wysoczyzny Łaskiej w makroregionie Niziny Południowowielkopolskiej. Rzeźba terenu jest mało urozmaicona – średnia wysokość terenu waha się między 170 a 180 m n.p.m., osiągając maksymalnie 192 m n.p.m. Przez miasto przepływają dwie niewielkie rzeczki – Pichna (prawdziwa nazwa – Brodnia) i Tymianka, w większości nieuregulowane. Wśród zbiorników wodnych znajdują się dwa stawy położone w parku miejskim, zbiornik retencyjny Kępina o powierzchni 7,4 ha oraz niewielki zbiornik przeciwpożarowy położony w przemysłowej części miasta. Nie występują żadne surowce mineralne. Dawniej wydobywany był piasek i żwir na potrzeby lokalne. Obecnie trwają prace nad wykorzystaniem energii geotermalnej.
Miasto leży w strefie klimatycznej umiarkowano-przejściowej. Roczne opady wahają się pomiędzy 500 a 600 mm. Średnia temperatura stycznia wynosi –2,5 °C, a lipca 18 °C. Okres wegetacyjny trwa od początku kwietnia do początku października i trwa 215 dni.
Według raportu Światowej Organizacji Zdrowia w 2016 Zduńska Wola została sklasyfikowana jako dwudzieste dziewiąte miasto Unii Europejskiej z najbardziej zanieczyszczonym powietrzem.
Demografia.
Zduńska Wola liczy ok. 42,1 tys. mieszkańców, plasując się przy tym na 102. miejscu w Polsce i 11. miejscu w województwie łódzkim, przed nią jest Sieradz. Powierzchnia miasta wynosi 24,58 km², co daje gęstość zaludnienia równą 1788 os./km².
Ludność miasta.
 "Osobny artykuł: Ludność Zduńskiej Woli"
Historia.
Najstarsza zachowana informacja o miejscowości pochodzi z 1394, kiedy to posłużono się zamiennie nazwami „Zduny” i „Wola”. Sądząc po dacie pierwszych zapisków i nazwie osady, można przypuszczać, że powstała ona w wyniku kolonizacji na prawie polskim.
W końcu XIV lub na początku XV w. Zduńska Wola była już centrum dóbr noszących taką samą nazwę, do których zaliczano ponadto pobliskie wsie: Paprotnie, Pstrokonie, Wozniki i Zduny. W ciągu kolejnych stuleci obszar dóbr zmieniał się wielokrotnie. W drugiej połowie XVIII w. Zduńska Wola spełniała funkcje lokalnego centrum gospodarczego. Ówczesny jej właściciel Feliks Złotnicki, łowczy szadkowski, w 1773 lub 1774 uzyskał od króla Stanisława Augusta Poniatowskiego przywilej na odbywanie w ciągu roku 12 targów w miejscu zwanym Czekaj ("Czekay"). Prawdopodobnie znajdowało się ono na osi rynek-kościół parafialny, lub na skrzyżowaniu dróg łączących Sieradz z Łaskiem oraz Szadek z Widawą. Można zatem przypuszczać, iż najstarsza część miasta znajdowała się w rejonie pl. Wolności i ul. Kościelnej. Przez wiele lat na oznaczenie tej miejscowości używano zamiennie nazw: Zduńska Wola i Czekaj.
Nie zachowały się do naszych czasów żadne dowody na to, że XVIII-wieczny Czekaj otrzymał prawa miejskie. Mimo braku formalnych praw miejskich, ośrodek już wtedy spełniał funkcje miejskie dzięki swojemu położeniu na szlaku handlowym kalisko-piotrkowskim. Mieszkały w nim 33 rodziny polskie i żydowskie oraz 6 komornic. Znajdował się tu ratusz, kościół katolicki, bożnica i szkoła, w pobliżu były 2 młyny, wiatrak, browar i dwór. Aczkolwiek wśród mieszkańców przeważali rolnicy, nie brakowało jednak garbarza, szewca, kucharza, stolarza, strycharza, kowala, 2 krawców, piekarza, cyrulika, kupca, rymarza i 2 kuśnierzy.
Dalszy rozwój osady jest związany z działalnością dziedzica rodu – Stefana Prawdzic Złotnickiego. Już u progu XIX w. najliczniejszą grupę wśród pozarolniczych zawodów w osadzie stanowili tkacze, którzy od 1816 posiadali własny cech. Jednak dopiero dwa lata później, dzięki staraniom Złotnickiego, rozpoczął się masowy napływ tkaczy ze Śląska, Saksonii i Czech. Działalności osadniczej Złotnickiego sprzyjała ówczesna polityka rządu Królestwa Polskiego, który wspierał uprzemysłowienie wielu ośrodków w kraju. Zawierając umowę z rządem, Złotnicki zobowiązał się do wybudowania i uruchomienia w terminie do 1825 fabryki płótna zatrudniającej 60 majstrów tkaczy. Zadanie to nie było łatwe, bowiem w tym czasie już w kilku miastach rodził się na podobnych zasadach nowoczesny przemysł włókienniczy i dziedzic Zduńskiej Woli korzystał z usług agentów werbujących tkaczy. Przybywający do miasta osadnicy zawierali z dziedzicem umowy indywidualne, na mocy których otrzymywali 2 morgi gruntu, ogród, 9 klocków sosnowych, 2000 sztuk cegieł oraz 27 talarów na budowę domu. W zamian zobowiązani byli do świadczenia różnego rodzaju usług na rzecz dworu, płacenia czynszu i uruchomienia warsztatów tkackich. W późniejszym czasie dla osiedlających się „fabrykantów” wystawiał Złotnicki domy mieszkalne. Do 1823 wzniesiono ich 130.
Dynamiczny rozwój osady spowodował, że w połowie lat dwudziestych XIX w. jej mieszkańcy wystąpili z wnioskiem o nadanie Zduńskiej Woli praw miejskich. 29 grudnia 1824 na pełnomocników specjalnych do starań o uzyskanie praw miejskich wybrano Wojciecha Krugiera, Mikołaja Olszewskiego, Michała Kanta, Samuela Georga, Augusta Francke i Jakuba Hiller-Warszawskiego. W marcu 1825 wystąpił Złotnicki do Komisji Województwa Kaliskiego z prośbą o nadanie Zduńskiej Woli praw miejskich. Prośba ta została rozpatrzona pozytywnie na mocy uchwały Rady Administracyjnej z 25 października. Wydany z tej okazji akt erekcyjny określił wzajemne stosunki między Złotnickim i mieszkańcami oraz ustalił przemysłowy charakter miasta.
Osadnicy – w dużym stopniu niemieckojęzyczni i ewangeliccy – zmienili krajobraz kulturowy miejscowości. Urbanizacja Zduńskiej Woli spowodowała również rozwój w mieście społeczności żydowskiej. Po 1918 w mieście były dwie szkoły hebrajskie, trzy spółdzielcze banki żydowskie i okazały dom kahalny. Z czasem miasto stało się też poważnym ośrodkiem polskiego chasydyzmu, związanego z rodziną cadyków z Góry Kalwarii, tzw. „gerowie” (od żydowskiej nazwy tej miejscowości - Ger). W 1939 na 25 tys. mieszkańców 10 tys. było Żydami.
W 1930 na obszarze ówczesnej wsi Karsznice powstała osada kolejarska dla obsługi nowej linii towarowej ze Śląska do Gdyni. Osada szybko stała się jednym z największych węzłów towarowych w kraju. Od stycznia 1973 jej część włączono do Zduńskiej Woli jako osiedle Karsznice.
Wiosną 1940 Niemcy utworzyli w Zduńskiej Woli getto dla ludności żydowskiej. W grudniu 1940 mieszkało tam 8300 osób (w tym ok. 1000 Żydów z Sieradza i 160 z Majaczewic). W sierpniu 1942 getto zostało zlikwidowane. Większość osób wywieziono do obozu zagłady w Chełmnie nad Nerem, wykwalifikowanych rzemieślników do getta łódzkiego, a 150 zastrzelono na miejscu, na tutejszym cmentarzu żydowskim. W ten sposób społeczność żydowska w mieście praktycznie przestała istnieć.
Na podstawie dekretu PKWN z 31 sierpnia 1944 zostały utworzone miejsca odosobnienia, więzienia i ośrodki pracy przymusowej dla „hitlerowskich zbrodniarzy oraz zdrajców narodu polskiego”. Obóz pracy nr 200 Ministerstwo Bezpieczeństwa Publicznego utworzyło w Zduńskiej Woli.
Po II wojnie światowej w mieście znacznie rozwinął się przemysł, powstały wówczas m.in. Zakłady Przemysłu Bawełnianego „Zwoltex”, Zakłady Przemysłu Wełnianego „Wolana”, Zakłady Przemysłu Wełnianego „Wola”, Fabryka Krosien Bawełnianych „Polmatex-Wolma”, Fabryka Domów „Fadom” i inne.
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:
Transport.
Transport kolejowy.
W Zduńskiej Woli krzyżują się dwa ważne szlaki kolejowe:
W mieście znajdują się 3 stacje kolejowe:
29 czerwca 2010 w Urzędzie Marszałkowskim w Łodzi podpisane zostało porozumienie z marszałkiem województwa łódzkiego Włodzimierzem Fisiakiem, wicemarszałkiem Witoldem Stępieniem oraz prezydentami i burmistrzami 10 innych miast dotyczące podjęcia współpracy dla uruchomienia Łódzkiej Kolei Aglomeracyjnej, która swoim zasięgiem obejmuje również Zduńską Wolę. Pociągi ŁKA na trasie Łódź Kaliska – Zduńska Wola – Sieradz kursują od 2014, zaś w 2015 ŁKA obsługiwała kursy ze stacji Zduńska Wola do Karsznic.
Przemysł.
Zduńska Wola była największym miastem dawnego województwa sieradzkiego. Tu rozwija się prężnie przemysł odzieżowy i włókienniczy.
Istnieje tutaj kilka znanych nie tylko w kraju, ważnych dla regionu firm:
W dzielnicy Karsznice znajduje się węzeł kolejowy, dawniej jeden z najważniejszych w kraju z ekspozycją zabytkowego taboru kolejowego.
Architektura.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Pomniki i tablice.
W Zduńskiej Woli znajdują się liczne tablice pamiątkowe i pomniki:
Zieleń miejska.
Tereny zielone Zduńskiej Woli zajmują obszar około 475 hektarów, co stanowi prawie 20% powierzchni miasta, w tym lasy, parki, skwery, pastwiska czy łąki itp.
Największym kompleksem leśnym w granicach miasta jest Las Paprocki (68 ha), położony przy południowej granicy miasta. Dominującymi gatunkami drzew są olcha, brzoza, jesion, świerk i sosna. Pozostałe, skromniejsze i mniej zwarte kompleksy leśne zajmują łącznie około 40 ha.
W centrum miasta, przy Dworku Złotnickich, znajduje się Park Miejski o przeważającym drzewostanie liściastym. Niektóre z drzew zostały uznane za pomniki przyrody, m.in. najstarsze drzewo w mieście – wiąz polny o obwodzie 590cm, jeden z najokazalszych w kraju.
Ponadto po obszarze całego miasta porozrzucane jest 57 sztuk drzew objętych ochroną prawną, w tym szpaler klonów srebrzystych przy ul. Dolnej.
Kultura.
Życie kulturalne miasta.
W Zduńskiej Woli działa Miejska Biblioteka Publiczna im. Jerzego Szaniawskiego, powstała w 1946. Oprócz popularyzacji czytelnictwa, prowadzi również inne formy działalności, takie jak: wystawy, pogadanki, lekcje biblioteczne, kiermasze, spotkania autorskie, wieczory bajek czy wieczory literackie. Od 4 kwietnia 2000 pełni funkcję biblioteki powiatowej. Wraz z przyjęciem tej roli, do placówek podległych MBP dołączono biblioteki miejskie i gminne z okolicznych miejscowości. Obecnie sieć ta liczy 15 bibliotek.
W tym samym budynku co MBP, swoją działalność kulturalną prowadzi Miejski Dom Kultury, powołany do życia Uchwałą Nr 32/160/61 Prezydium Miejskiej Rady Narodowej w Zduńskiej Woli z dniem 1 września 1961 Prowadzi zajęcia dla dzieci i młodzieży w grupach tanecznych, muzycznych, wokalnych, teatralnych, plastycznych i literackich. W czerwcu 2008 MDK uruchomił swoją filię na osiedlu Karsznice.
Ponadto na terenie Zduńskiej Woli działają:
W drugiej połowie XX w. funkcjonowały w mieście kina „Hel” i „Tkacz”. Pierwsze zamknięto w latach 80., drugie – po tymczasowej przerwie w działalności, a następnie przemianowaniu na „Hollywood” – zakończyło swoją aktywność na początku XXI wieku.
Lokalne media.
W Zduńskiej Woli wydawane jest kilka gazet o zasięgu regionalnym, m.in.: Dziennik Łódzki, bezpłatny tygodnik Extra. Ponadto działa sieradzka rozgłośnia regionalna Nasze Radio 104,7 fm, Nasze Radio 92,1 fm nostalgicznie, zduńskowolska telewizja kablowa ZW Media oraz internetowa Telewizja Centrum. Oprócz tego funkcjonują portale internetowe lokalnych gazet oraz portale samodzielne: ezdunska.pl oraz www.zdunskawola24.pl.
Sport i rekreacja.
Na terenie miasta funkcjonuje kilka klubów i stowarzyszeń, które kształcą kulturę fizyczną dzieci, młodzieży i dorosłych.
Infrastrukturą sportową zarządza wraz z klubami MOSiR „Relaks” – Miejski Ośrodek Sportu „Relaks”.
Na terenie miasta odbywają się również amatorskie rozgrywki, które są istotnym elementem w popularyzacji sportu:
Edukacja.
Lista placówek oświatowych.
Przedszkola:
Szkoły podstawowe:
Szkoły średnie:
Szkoły artystyczne:
Szkoły policealne i wyższe:
Współpraca międzynarodowa.
Miasta i gminy partnerskie:

</doc>
<doc id="77981" url="https://pl.wikipedia.org/wiki?curid=77981" title="Bączek">
Bączek

Osoby:

</doc>
<doc id="77984" url="https://pl.wikipedia.org/wiki?curid=77984" title="Lekkoatletyka na Letnich Igrzyskach Olimpijskich 2004">
Lekkoatletyka na Letnich Igrzyskach Olimpijskich 2004

Lekkoatletyka na XXVIII Letnich Igrzysk Olimpijskich w Atenach rozgrywana była na Stadionie Olimpijskim. Jedynie pchnięcie kulą rozegrano na antycznym stadionie w Olimpii. Bieg maratoński rozegrano na historycznej trasie z Maratonu do Aten z metą na stadionie Panathinaikos, na którym rozegrano pierwsze nowożytne igrzyska w 1896.
Mężczyźni.
maraton.
Na trasie maratonu miało miejsce nieprzewidziane zdarzenie. Brazylijczyk Lima, który prowadził w tym biegu, na 8 km przed metą został zaatakowany przez niezrównoważonego kibica. Zawodnikowi pomogli uwolnić się widzowie biegu, ale Brazylijczyk, poobijany i wybity z rytmu, stracił prowadzenie i ostatecznie zajął 3. miejsce. Napastnikiem okazał się były irlandzki ksiądz, któremu już wcześniej zdarzyło się zakłócić przebieg ważnej imprezy sportowej – rok wcześniej wbiegł na tor wyścigu Formuły 1. Irlandczyk został ukarany karą roku więzienia w zawieszeniu i grzywną. Brazylijski Komitet Olimpijski złożył skargę wobec organizatorów, którzy nie zadbali o bezpieczeństwo biegu i zażądali przyznania drugiego złotego medalu. MKOl odmówił, przyznając jedynie specjalny medal im. Pierre’a de Coubertina.
chód 50 km.
Był to czwarty złoty medal olimpijski Roberta Korzeniowskiego.
110 m przez płotki.
Liu Xiang wyrównał rekord świata Brytyjczyka Colina Jacksona.
sztafeta 4 × 100 m.
Faworyzowana sztafeta Stanów Zjednoczonych miała problemy przy przekazywaniu pałeczki i zajęła dopiero drugie miejsce.
rzut dyskiem.
Początkowo zwycięzcą rzutu dyskiem uznano Węgra Róberta Fazekasa, który wynikiem 70,93 m pobił rekord olimpijski. Jednak podczas kontroli antydopingowej próbował podmienić próbkę moczu. Fazekas został wykluczony z igrzysk i odebrano mu złoty medal. Mistrzem olimpijskim został Litwin Alekna, który tym samym obronił swój tytuł sprzed 4 lat. Utytułowany niemiecki dyskobol Lars Riedel zajął dopiero 7. miejsce.
pchnięcie kulą.
O zwycięstwie Biłonoha zadecydował jego drugi wynik w konkursie – 21,15 m. Adam Nelson, który tak jak Ukrainiec uzyskał 21,16 w najlepszym pchnięciu miał mierzoną tylko 1 próbę, pozostałe 5 zepsuł.
5 grudnia 2012 odebrano złoty medal Ukraińcowi Jurijowi Biłonohowi za stosowanie niedozowolonych substancji dopingujących.
rzut młotem.
Węgier Adrián Annus, który oddał w konkursie najdalszy rzut został zdyskwalifikowany za oszustwa podczas kontroli dopingowej. Okazało się, że dwie przedstawione przez niego próbki należały do dwóch różnych osób. Nakazano mu poddanie się jeszcze jednej kontroli, ale zawodnik nie stawił się na nią, tym samym odebrano mu złoty medal.
5 grudnia 2012 odebrano srebrny medal Białorusinowi Iwanowi Cichanowi (wynik 79,81 m) za stosowanie niedozowolonych substancji dopingujących.
kobiety.
1500 m.
Polki Lidia Chojecka i Anna Jakubczak zajęły w finale odpowiednio 6. i 7. miejsce. Trzecia z Polek Wioletta Janowska nie zdołała zakwalifikować się do finału.
400 m przez płotki.
Greczynka Fani Chalkia pobiła w półfinale rekord olimpijski czasem 52,77 s.
sztafeta 4 × 400 m.
Amerykańskie lekkoatletki (DeeDee Trotter, Monique Henderson, Sanya Richards-Ross oraz Monique Hennagan) straciły złote medale z powodu dyskwalifikacji Crystal Cox (startowała w eliminacjach)
skok o tyczce.
Druga z Polek Monika Pyrek zajęła 4. miejsce.
rzut dyskiem.
5 grudnia 2012 odebrano brązowy medal Białorusince Irynie Jatczance (wynik 66,17 m) za stosowanie niedozowolonych substancji dopingujących.
pchnięcie kulą.
Początkowej zwyciężczyni pchnięcia kulą, Rosjance Irinie Korżanienko odebrano medal za stosowanie niedozowolonych substancji dopingujących.
Polka Krystyna Zabawska zajęła 6. miejsce.
5 grudnia 2012 odebrano brązowy medal Rosjance Swietłanie Kriwielowej (wynik 19,49 m) za stosowanie niedozowolonych substancji dopingujących.
rzut młotem.
Polka Kamila Skolimowska, która broniła tytułu mistrzyni olimpijskiej z Sydney, zajęła 5. miejsce.

</doc>
<doc id="77986" url="https://pl.wikipedia.org/wiki?curid=77986" title="Czapla złotawa">
Czapla złotawa

Czapla złotawa, czapelka złotawa ("Bubulcus ibis") – gatunek dużego ptaka brodzącego z rodziny czaplowatych (Ardeidae).
Podgatunki i zasięg występowania.
Czapla złotawa zamieszkuje w zależności od podgatunku:
Gatunek inwazyjny.
Status i ochrona.
Międzynarodowa Unia Ochrony Przyrody (IUCN) uznaje czaplę złotawą za gatunek najmniejszej troski (LC – "least concern") nieprzerwanie od 1988 roku. Liczebność światowej populacji szacuje się na 4 000 000 – 9 850 000 osobników. Globalny trend liczebności populacji uznawany jest za wzrostowy.
W Polsce podlega ścisłej ochronie gatunkowej.

</doc>
<doc id="77990" url="https://pl.wikipedia.org/wiki?curid=77990" title="Andrzej Bratkowski">
Andrzej Bratkowski

Andrzej Wojciech Bratkowski (ur. 10 listopada 1936 w Warszawie) – polski polityk, doktor nauk technicznych, publicysta, poseł na Sejm X kadencji, minister gospodarki przestrzennej i budownictwa w latach 1992–1993.
Życiorys.
Syn polskiego dyplomaty Stefana Janusza Bartkowskiego. Po II wojnie światowej wychowywał się w Domu Młodzieży w Krzeszowicach. Ukończył w 1959 studia inżynierskie i magisterskie na Wydziale Budownictwa Lądowego Politechniki Krakowskiej, w 1977 uzyskał stopień doktora nauk technicznych.
W latach 1959–1966 był zatrudniony w wykonawstwie budowlanym na stanowiskach inżynierskich, od majstra do kierownika i naczelnego inżyniera budowy przedsięwzięć budownictwa przemysłowego (Turów-Puławy-Police). Następnie był głównym projektantem organizacji budowy w różnych zakładach przemysłowych (m.in. w Zakładach Azotowych Włocławek) i użyteczności publicznej (m.in. Instytut „Pomnik – Centrum Zdrowia Dziecka” w Warszawie). Pracował także jako adiunkt i kierownik zakładu w instytucie badawczym ORGBUD (1977–1986) oraz dyrektor biur projektowo-badawczych budownictwa przemysłowego SYSTEM (1972–1976) i BISTYP (1986–1990). W drugiej połowie lat 80. pełnił funkcję sekretarza generalnego i wiceprzewodniczącego Polskiego Związku Inżynierów i Techników Budownictwa. W 1994 został członkiem Akademii Inżynierskiej w Polsce.
W 1989 został wybrany posłem X kadencji z listy Polskiej Zjednoczonej Partii Robotniczej. Do partii należał od 1956 do rozwiązania, w 1990 wstąpił do Poselskiego Klubu Pracy. Po skróceniu kadencji Sejmu bez powodzenia kandydował w wyborach w 1991 do Sejmu z listy Solidarności Pracy. Później związany z Unią Pracy, był jej kandydatem do parlamentu w wyborach w 1997.
W rządzie Hanny Suchockiej od lipca 1992 do października 1993 sprawował urząd ministra gospodarki przestrzennej i budownictwa. Doradzał i działał społecznie w radach programowych kilku fundacji (m.in. Banku Żywności SOS Jacka Kuronia).
Był członkiem rad nadzorczych organizacji gospodarczych (m.in. Wojskowej Agencji Mieszkaniowej), działał w samorządzie zawodowym inżynierów budownictwa (wiceprezes Polskiej Izby Inżynierów Budownictwa); był też członkiem Rady Naukowej Instytutu Techniki Budowlanej i Rady Zamówień Publicznych. W drugim rządzie Marka Belki zajmował stanowisko wiceministra infrastruktury (od 9 sierpnia 2004 do 15 listopada 2005).
Wspólnie z bratem Stefanem Bratkowskim jest autorem książki "Gra o jutro" (wydanej w 1970 przez PIW; wydanie poprawione i uzupełnione pt. "Gra o jutro 2. Co warto zrobić teraz i z myślą o wnukach" ukazało się w 2011 nakładem Studia Emka). Współtworzył raport "O nowy ład budowlany '81", opublikował wiele artykułów i prac naukowych z zakresu organizacji, ekonomiki i zarządzania w budownictwie i mieszkalnictwie (w tym rozprawę "Zasady zachowania struktury organizacyjnej budownictwa" wydaną w 1990 przez Politechnikę Krakowską). W 2006 ukazała się w PIW jego książka "Bezbronne braterstwo: Kraków-Budapeszt 1956".

</doc>
<doc id="77991" url="https://pl.wikipedia.org/wiki?curid=77991" title="Litworowy Staw Gąsienicowy">
Litworowy Staw Gąsienicowy

Litworowy Staw Gąsienicowy lub po prostu Litworowy Staw, dawniej nazywany także Sobkowym Stawem – jeziorko tatrzańskie z grupy Gąsienicowych Stawów. Położone jest w zachodniej części Doliny Gąsienicowej na wysokości 1618 m.
Według pomiarów WIG z 1935 r. powierzchnia jeziora wynosi 0,48 ha (długość 116 m, szerokość 66 m), głębokość 1,1 m. Na zdjęciu satelitarnym z 2004 r. powierzchnia jest nieco mniejsza i wynosi 0,407 ha. Związane jest to z tym, że staw o bagnistym dnie coraz bardziej zarasta turzycą dzióbkowatą "Carex rostrata". W stawie odbywa gody żaba trawna i nielicznie występuje traszka górska. Nazwa stawu związana jest z rosnącym w jego pobliżu arcydzięglem litworem. Wypływa z niego jeden z dopływów potoku Sucha Woda. W pobliżu stawu znajdują się dwa ponory, do których wpływają wody potoku (jeden z nich ma połączenie z oddalonym o 2,5 km Goryczkowym Wywierzyskiem w Dolinie Bystrej).
Staw został sztucznie zarybiony pstrągami. Nad jego brzegami rośnie rzadki gatunek rośliny – turzyca Lachenala, w Polsce występująca tylko w Tatrach i to w nielicznych miejscach, a także bardzo rzadka w polskich Karpatach wełnianeczka alpejska.

</doc>
<doc id="77992" url="https://pl.wikipedia.org/wiki?curid=77992" title="Czapelka">
Czapelka

2 cieki w Polsce:

</doc>
<doc id="77993" url="https://pl.wikipedia.org/wiki?curid=77993" title="Dwoisty Staw Gąsienicowy">
Dwoisty Staw Gąsienicowy

Dwoisty Staw Gąsienicowy lub Dwoisty Staw – należące do Gąsienicowych Stawów oligotroficzne jezioro tatrzańskie, położone w zachodniej części Doliny Gąsienicowej (Dolinie Zielonej Gąsienicowej) w Roztoce Stawiańskiej, na wysokości nieco ponad 1657 m.
Opis stawu.
Dwoisty Staw to dwa sąsiadujące ze sobą niewielkie zbiorniki wodne:
Dane dotyczące powierzchni stawów pochodzą z przewodnika "Tatry Wysokie" Witolda Henryka Paryskiego. Aktualne zdjęcia satelitarne z 2004 r. pokazują, że powierzchnia stawów jest nieco mniejsza – Dwoisty Staw Wschodni ma 1,355 ha, Zachodni zaś 0,88 ha. W okresach średnio suchych Zachodni Staw Dwoisty rozpada się na dwa kolejne mniejsze zbiorniki i Dwoisty Staw staje się „Troistym”. Przy dużej suszy także Wschodni Staw rozdziela się na trzy mniejsze, a nawet dochodzi do całkowitego wyschnięcia. Na mapach obecnie Dwoisty Staw jest najczęściej przedstawiany jako trzy stawy.
Wahania poziomu wody w Dwoistym Stawie przekraczają 8 metrów, dlatego podawana głębokość może być jedynie orientacyjna. W zimie obydwa stawy tracą pod lodem wodę. Dzieje się tak dlatego, że dopływ wody zasilającej staw znajduje się u góry, płytko. Warstwa lodu odcina dopływ wody, a woda znajdująca się w stawie spływa odpływami w dół. Dno tych stawów nie jest pokryte mułem i piaskiem, lecz głazami.
Z Dwoistego Stawu Zachodniego wypływa Potok z Dwoistego Stawu uchodzący do Suchej Wody.
Bezpośrednio przy Dwoistym Stawie nie przebiega żaden znakowany szlak turystyczny. Teren ten jest ścisłym rezerwatem przyrody. Stawy są widoczne poniżej zachodnich zboczy Małego Kościelca podczas podchodzenia na Kościelec albo na Świnicę przez Świnicką Przełęcz.
Fauna.
Osobliwością stawu jest odkrycie w nim w 1882 r. bardzo rzadkiego skorupiaka – skrzelopływki bagiennej ("Branchinecta paludosa"). Ten arktyczny skrzelonóg występuje tylko w strefie podbiegunowej (w płytkich, zamarzających do dna jeziorach) i w dwóch jeziorach tatrzańskich (Dwoistym Stawie i Wyżnim Małym Furkotnym Stawku w Dolinie Furkotnej). Ostatnie badania pracowników TPN (1995–1996) wykazały jednak, że skorupiak ten w Dwoistym Stawie wyginął. Prawdopodobną przyczyną było nieprzemyślane zarybianie Stawów Gąsienicowych, przeprowadzane w latach 50. i 60. Wpuszczone do Dwoistego Stawu pstrągi wyjadły całą populację tego skorupiaka, a następnie w zimie same wyginęły, gdy staw zamarzł do dna. Populacja skrzelopływki bagiennej już nie odrodziła się, ale skorupiak ten licznie jeszcze występuje w Wyżnim Małym Stawku Furkotnym. TPN nie wyklucza w przyszłości restytucji skrzelopływki przy pomocy osobników z Wyżniego Małego Stawku Furkotnego.

</doc>
<doc id="77994" url="https://pl.wikipedia.org/wiki?curid=77994" title="Czapelka złotawa">
Czapelka złotawa



</doc>
<doc id="77999" url="https://pl.wikipedia.org/wiki?curid=77999" title="Justin Gatlin">
Justin Gatlin

Justin Gatlin (ur. 10 lutego 1982 w Nowym Jorku) – amerykański lekkoatleta, sprinter.
Szkic kariery.
Zawodnik klubu w Raleigh, w Karolinie Północnej. Jesienią 2000 rozpoczął treningi na uniwersytecie Tennessee, początkowo jako obiecujący płotkarz na dystansie 110 m. Po dwóch latach należał już do czołówki sprinterów USA w biegu płaskim, a w 2004 na letnich igrzyskach olimpijskich w Atenach zdobył złoty medal w biegu na 100 m, w czasie 9,85 sekundy, pokonując Francisa Obikwelu z Portugalii i obrońcę tytułu, swojego rodaka Maurice’a Greene’a. Zdobył także brązowy medal w biegu na 200 m i srebrny w sztafecie 4 x 100 m.
Na mistrzostwach świata w Helsinkach w 2005 zdobył dwa złote medale w biegu na 100 m i 200 m, powtarzając wyczyn Maurice’a Greene’a z mistrzostw świata w Sewilli przed sześcioma laty, z kolei powtórzonego przez Tysona Gaya na następnych mistrzostwach świata w Osace w 2007.
Podczas mityngu Super Grand Prix w Dosze 12 maja 2006 w Katarze wynikiem 9,77 wyrównał rekord świata w biegu na 100 m, osiągnięty przez Jamajczyka Asafy Powella w Atenach w dniu 14 czerwca 2005 roku. Początkowo myślano, że Gatlin pobił rekord (9.76), ale ku wielkiemu zdziwieniu lekkoatlety po pięciu dniach IAAF anulowało rekord.
Zwycięzca łącznej punktacji Diamentowej Ligi 2013 w biegu na 100 metrów.
Doping i 4-letnie zawieszenie.
22 kwietnia 2006 roku Gatlin został przyłapany na dopingu (wysoki poziom testosteronu). Groziła mu dożywotnia dyskwalifikacja, jako że jest to jego drugi przypadek dopingu, ale ostatecznie Amerykańska Agencja Antydopingowa (USADA) ogłosiła 22 sierpnia 2006, że został zdyskwalifikowany na 8 lat. Lżejsza kara była mitygowana jego współpracą z agencją, jak i czynnikami mitygującymi przy pierwszym przypadku dopingu, kiedy to wykryto w nim zabronioną substancję, którą podobno zażył w lekarstwie na ADHD (zespół nadpobudliwości psychoruchowej).
Jego rekord świata w biegu na 100 m został unieważniony. IAAF rozważało też anulowanie jego tytułów z sezonów 2004-2005.
Ostatecznie dostał 4 lata dyskwalifikacji. Powrócił w sezonie 2010.

</doc>
<doc id="78001" url="https://pl.wikipedia.org/wiki?curid=78001" title="Ślepowron zwyczajny">
Ślepowron zwyczajny

Ślepowron zwyczajny, ślepowron ("Nycticorax nycticorax") – gatunek dużego ptaka brodzącego z rodziny czaplowatych (Ardeidae), zamieszkującego wszystkie kontynenty prócz Australii i Antarktydy.
Podgatunki i zasięg występowania.
Ślepowron zwyczajny występuje w zależności od podgatunku:
Północne populacje wędrowne.
W Polsce to ptak bardzo nielicznie i lokalnie lęgowy. Gniazduje głównie w dolinie górnej Wisły (z tego powodu jest symbolem Ziemi Oświęcimskiej), w innych rejonach kraju sporadycznie, np. w dolinie Nidy, dolinie Narwi, w Parku Narodowym „Ujście Warty” czy nad zbiornikiem Jeziorsko. Na przelotach obserwowany na terenie całego kraju, choć dużo częściej na południu. Polska populacja odlatuje do Afryki równikowej we wrześniu i październiku, a wraca pod koniec marca i w kwietniu.
Status i ochrona.
IUCN uznaje ślepowrona za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2015 roku, mieści się w przedziale 0,57–3,73 milionów osobników. Globalny trend liczebności populacji uznawany jest za spadkowy.
W Polsce jest objęty ścisłą ochroną gatunkową oraz wymaga ochrony czynnej. Na "Czerwonej liście ptaków Polski" został sklasyfikowany jako gatunek najmniejszej troski (LC). Według szacunków programu Monitoring Ślepowrona (MSL), w latach 2013–2018 populacja tego ptaka na terenie kraju liczyła 763–1225 par lęgowych. Szacuje się, że pomiędzy 1980 a 2018 rokiem liczebność ślepowrona w Polsce wzrosła o 1500–2300%.

</doc>
<doc id="78003" url="https://pl.wikipedia.org/wiki?curid=78003" title="Kotwica (ujednoznacznienie)">
Kotwica (ujednoznacznienie)

Zobacz też:

</doc>
<doc id="78004" url="https://pl.wikipedia.org/wiki?curid=78004" title="Michał Potocki (1660–1749)">
Michał Potocki (1660–1749)

Michał Potocki herbu Pilawa (ur. ok. 1660 roku, zm. 2 grudnia 1749 roku) – najstarszy syn Feliksa Kazimierza Potockiego i Krystyny Lubomirskiej; pisarz polny koronny od 1686 roku, marszałek Trybunału Głównego Koronnego w roku 1696 i 1722, wojewoda wołyński od 1726 roku, starosta krasnostawski w latach 1686–1720, starosta sokalski w 1710 roku, starosta błoński.
Życiorys.
Wziął udział w kampanii mołdawskiej w 1691 roku. Poseł sejmiku bełskiego na sejm 1690 roku, poseł sejmiku chełmskiego na sejm zwyczajny 1692/1693 roku, poseł na sejm 1695 roku. Poseł sejmiku chełmskiego na sejm konwokacyjny 1696 roku. Był elektorem Augusta II Mocnego w 1697 roku z ziemi chełmskiej. Brał udział w kampanii podhajeckiej 1698 roku.
Był przeciwnikiem dysydentów. W 1705 roku potwierdził "pacta conventa" Stanisława Leszczyńskiego. Wziął udział w bitwie pod Kaliszem w 1706 roku. Był konsyliarzem województwa sandomierskiego w konfederacji tarnogrodzkiej 1715 roku.
W imieniu Leszczyńskiego posłował do Szwecji i Turcji. Następnie spędził kilka lat na wygnaniu, po czym stanął wraz z Józefem Potockim na czele swego domu, nadając jego polityce charakter wrogi Czartoryskim. W 1696 i 1723 był marszałkiem Trybunału Koronnego w Lublinie. Poseł na sejm grodzieński 1718 roku z ziemi chełmskiej. Poseł na sejm z limity 1719/1720 roku z ziemi chełmskiej. Poseł chełmski na sejm 1720 roku. Poseł na sejm 1729 roku.
Był członkiem konfederacji generalnej zawiązanej 27 kwietnia 1733 roku na sejmie konwokacyjnym. Był elektorem Stanisława Leszczyńskiego w 1733 roku z województwa wołyńskiego, dowodził jego wojskiem przeciwko konfederacji sandomierskiej, marszałek województwa wołyńskiego w konfederacji dzikowskiej w 1734 roku. W 1735 roku podpisał uchwałę Rady Generalnej konfederacji warszawskiej.
W 1742 roku był komisarzem z Senatu Trybunału Skarbowego Koronnego
Po śmierci w 1749 roku, Michał Potocki został pochowany w klasztorze OO. Kapucynów w Sędziszowie Małopolskim.

</doc>
<doc id="78009" url="https://pl.wikipedia.org/wiki?curid=78009" title="Tomáš Dvořák">
Tomáš Dvořák

Tomáš Dvořák (ur. 11 maja 1972 w Gottwaldovie) – czeski lekkoatleta, wieloboista. Trzykrotny mistrz świata w dziesięcioboju. 
W 1999 wybrany najlepszym lekkoatletą Czech i Europejskim Lekkoatletą Roku, wielokrotnie zajmował także wysokie miejsca w rankingach na najlepszego lekkoatletę Europy i świata.
Od 1988 trenuje w klubie sportowym ASC Dukla Praha pod okiem trenera Zdenka Váňy.
Największe osiągnięcia w karierze sportowej: 
4 lipca 1999 wynikiem 8994 pkt. pobił rekord świata w dziesięcioboju, który został pobity 2 lata później przez jego rodaka Romana Šebrle. Obecnie jest to piąty rezultat w historii dziesięcioboju. W roku 2000 pobił rekord Europy w siedmioboju – 6424 pkt, poprawiony dopiero w 2004 przez Šebrle, jest obecnie trzeci wynik w historii tej konkurencji.
W 2006 roku wystąpił w czeskiej edycji Tańca z gwiazdami.

</doc>
<doc id="78010" url="https://pl.wikipedia.org/wiki?curid=78010" title="Park podworski Wodzickich w Porębie Wielkiej">
Park podworski Wodzickich w Porębie Wielkiej

Park podworski Wodzickich – zabytkowy zespół parkowy o powierzchni ok. 19 ha w Porębie Wielkiej, administrowany przez Gorczański Park Narodowy (GPN).
Położenie.
Park znajduje się w Porębie Wielkiej na południowych stokach i u podnóży góry Chabówka (północne podnóża Gorców), przy granicy z wsią Niedźwiedź oraz przy wojewódzkiej drodze z Mszany Dolnej do Koninek. Stanowi enklawę Gorczańskiego Parku Narodowego, odległą o ok. 5 km od głównego kompleksu Parku. Przy północno-wschodniej granicy parku znajduje się budynek Dyrekcji GPN.
Historia.
Park powstał w XVI wieku. Był w zarządzaniu przez kolejnych właścicieli dóbr porębiańskich: Pieniążków, Lubomirskich, od 30. XVIII wieku Sanguszków i od 1761 roku Wodzickich. Zasadnicze założenia parku o charakterze krajobrazowym powstały w XX wieku dzięki ostatniemu właścicielowi, hrabiemu Ludwikowi Wodzickiemu. On też w 1934 roku wyraził zgodę na uznanie parku za pomnik przyrody i wpisanie go do rejestru zabytków Ministerstwa Kultury i Sztuki. Do hrabiny do dworu z listami o wsparcie finansowe pisywał mieszkający w Porębie Władysław Orkan.
Stosunki samego hrabiego ze wsią były dobre. Wodzicki, którego żona była Węgierką, zmuszony pod koniec wojny do opuszczenia Poręby, został przez górali przeprowadzony przez „zieloną granicę”, skąd dalej podążył na Węgry.
W latach II wojny światowej zespół dworski wraz z parkiem pozostawały w dyspozycji Friedricha Krugera, dowódcy SS w Generalnym Gubernatorstwie. W 1945 roku zabudowania dworskie zostały spalone. Nie wiadomo dokładnie, czy dokonali tego wycofujący się Niemcy, którzy we dworze podczas wojny mieli swoją siedzibę, czy partyzanci polscy.
W 1967 r. Prezydium Wojewódzkiej Rady Narodowej w Krakowie, Wydział Rolnictwa i Leśnictwa, decyzją z dnia 28.12.1967 roku uznał za pomnik przyrody drzewostan parku. Od 1983 roku park jest w zarządzie Gorczańskiego Parku Narodowego. Wpis o jego ochronie ponowiono w 1992 r. decyzją Wojewódzkiego Konserwatora Przyrody Nr 457/92 z dnia 23.03.1992 r.
Charakterystyka przyrodnicza.
Park, położony na dwóch poziomach, rozgraniczony jest skarpą biegnącą wzdłuż głównej alei prowadzącej od strony bramy z Niedźwiedzia. Przy jego projektowaniu wykorzystano naturalny drzewostan. Obecnie pozostały ślady alei kasztanowców, lip oraz dwie polany widokowe. Ogółem rośnie tu ponad 1000 drzew, w tym głównie liściastych, z czego 14 uznano za pomniki przyrody. Najstarsze okazy liczą 300–400 lat. W parku dolnym rosną głównie wiązy i jesiony, w górnym lipy. Od południa i wschodu park otacza kamienny mur z XIX wieku.
Obiekty architektoniczne.
W granicach parku znajduje się kilka obiektów architektonicznych:
Wiązy.
Do największych atrakcji przyrodniczych parku należą wiązy:

</doc>
<doc id="78012" url="https://pl.wikipedia.org/wiki?curid=78012" title="Mistrzostwa Świata w Piłce Nożnej 2006">
Mistrzostwa Świata w Piłce Nożnej 2006

XVIII Mistrzostwa Świata w Piłce Nożnej odbyły się w dniach 9 czerwca – 9 lipca w Niemczech, którym przyznano organizację imprezy w lipcu 2000. Mistrzem świata zostali Włosi, którzy w finale pokonali Francuzów. Po raz drugi w historii o zwycięstwie decydowały rzuty karne. W turnieju zadebiutowały reprezentacje Ukrainy, Angoli, Ghany, Togo, Wybrzeża Kości Słoniowej i Trynidadu i Tobago. Gospodarze turnieju zajęli trzecie miejsce po zwycięstwie nad Portugalią. Mecze Mistrzostw Świata transmitowano do niemal wszystkich 207 krajów członkowskich FIFA (jedynym wyjątkiem był Turkmenistan). Prawo do telewizyjnego przekazu zakupiło ponad 500 stacji, dzięki czemu 25 mundialowych dni obejrzało 3,25 miliarda widzów, a sam mecz finałowy ponad miliard.
Oficjalnym hymnem mistrzostw była piosenka „Celebrate the Day” Herberta Gronemeyera.
Maskotka turnieju.
Maskotką turnieju był Goleo VI (lub krócej Goleo) – lew.
Jego imię pochodzi od słów go leo (w wolnym tłumaczeniu „Naprzód, lwie”). Towarzyszy mu uśmiechnięta, gadająca piłka o imieniu Pille. Maskotki są wyprodukowane przez firmę Nici.
Posiada koszulkę w różnych barwach narodowych z numerem „06”. Powstały różne piosenki o Goleo VI oraz teledyski.
Hasło mistrzostw.
"Świat gości się u przyjaciół (niem. Die Welt zu Gast bei Freunden)."
Kwalifikacje.
Drużyny biorące udział w eliminacjach reprezentowały 198. narodowych związków piłkarskich. Kwalifikacje do mundialu rozpoczęły się w grudniu 2003 i wyłoniły 31. finalistów. Po raz pierwszy w historii mistrzostw świata zwycięzca poprzednich finałów – Brazylia – nie otrzymał automatycznie miejsca w kolejnych finałach. Reprezentacja Niemiec, jako gospodarz, nie musiała uczestniczyć w eliminacjach. 13. miejsc w mistrzostwach przypadło członkom UEFA, 5. – CAF, a po 4. – CONMEBOL i AFC i 3. CONCACAF. O pozostałych dwóch miejscach decydowały baraże pomiędzy drużynami ze strefy AFC i CONCACAF oraz CONMEBOL i OFC.
Sześć drużyn po raz pierwszy w historii awansowało do mundialu: Angola, Wybrzeże Kości Słoniowej, Ghana, Togo, Trynidad i Tobago i Ukraina. Reprezentacja Czech po raz pierwszy wystąpiła jako niezależne państwo, jednak FIFA uznaje ją za kontynuatora tradycji Czechosłowacji.
Uczestnicy mistrzostw.
Najmłodszym uczestnikiem tych mistrzostw, urodzonym 16 marca 1989 roku, był pochodzący z Barbadosu napastnik Theo Walcott, grający w reprezentacji Anglii. Najstarszym zaś bramkarz Ali Boumnijel z Tunezji, urodzony 13 kwietnia 1966 roku.
W turnieju wzięła udział reprezentacja Serbii i Czarnogóry, dla której była to pożegnalna seniorska impreza międzynarodowa, gdyż państwo to rozpadło się kilka dni przed rozpoczęciem mundialu.
Faza grupowa.
Legenda do tabelek:
Dwie pierwsze drużyny z każdej grupy awansowały do dalszych gier.
Faza pucharowa.
UWAGA: W nawiasach podane są wyniki po rzutach karnych.
Finał.
MISTRZ ŚWIATA 2006
WŁOCHY CZWARTY TYTUŁ
Czerwone kartki.
Na MŚ 2006 arbitrzy pokazali 28. czerwonych kartek. Oto ich „zdobywcy” (w kolejności od piłkarza, który dostał czerwoną kartkę najwcześniej):
Nagrody.
Drużyna Gwiazd Mistrzostw.
Drużyna Gwiazd według FIFA:

</doc>
<doc id="78018" url="https://pl.wikipedia.org/wiki?curid=78018" title="Sten">
Sten



</doc>
<doc id="78020" url="https://pl.wikipedia.org/wiki?curid=78020" title="Rak (pistolet maszynowy)">
Rak (pistolet maszynowy)



</doc>
<doc id="78023" url="https://pl.wikipedia.org/wiki?curid=78023" title="Bitwa morska pod Dunbar">
Bitwa morska pod Dunbar

Bitwa morska pod Dunbar – niewielkie starcie pomiędzy flotami szkocką i angielską w 1489.
Henryk VII, król Anglii, starał się ograniczać kontakty Szkocji z Europą, aby łatwiej ją sobie podporządkować. W ramach tej polityki w roku 1489 wysłał w kierunku szkockich wybrzeży flotę kaperską, złożoną z 5 okrętów. Dość szybko i skutecznie osłabiła ona wymianę handlową na Morzu Północnym. Szkocki król Jakub IV zdecydował się więc na zbrojną konfrontację i wysłał z portu w Leith (obecnie dzielnica Edynburga) swoje dwa njalepsze okręty "Yellow Caravel" i "Flower" pod dowództwem Andrew Wooda.
Szkockie jednostki zaskoczyły Anglików w okolicy Dunbar. Mimo że kaprzy posiadali przewagę liczebną, to nie byli tak dobrze uzbrojeni jak flota Wooda i już po pierwszej salwie armatniej okręty angielskie poddały się.
Po tym zwycięstwie Szkoci odprowadzili przejęte jednostki do Leith a Wood stał się bohaterem narodowym i został awansowany na admirała.

</doc>
<doc id="78025" url="https://pl.wikipedia.org/wiki?curid=78025" title="Ksiądz Robak">
Ksiądz Robak



</doc>
<doc id="78027" url="https://pl.wikipedia.org/wiki?curid=78027" title="Bączek zwyczajny">
Bączek zwyczajny

Bączek zwyczajny, bączek ("Ixobrychus minutus") – gatunek średniej wielkości ptaka brodzącego z rodziny czaplowatych (Ardeidae), zamieszkujący Eurazję, Afrykę i Australię; od początku XXI wieku lęgi stwierdzane także na Nowej Kaledonii. Nie jest zagrożony.
Podgatunki i zasięg występowania.
Bączek zamieszkuje w zależności od podgatunku:
Charakterystyka.
Lata stosunkowo rzadko - najczęściej wieczorami można go ujrzeć przelatującego cicho nad taflą wody z jednego pasa trzcin na drugi. Skrzydła szerokie i z jasnymi piórami pokrywowymi, kontrastują z czarnymi lotkami i grzbietem. Równie cicho przemyka przez gęste trzciny. Z kolei podczas polowania przemieszcza się między trzcinami bardzo powoli, jakby w zwolnionym tempie przechodząc z łodygi na łodygę. Nie brodzi w płytkiej wodzie, jak większość czapli, a zawisa nad nią trzymając się długimi palcami pojedynczej trzciny. Z wyciągniętą szyją potrafi tkwić w zasadzce przez wiele minut.
Podobnie jak bąk, również i on w razie zagrożenia przyjmuje pionową postawę ochronną, wyciągając w górę szyję i głowę. Potrafią to robić już nawet pisklęta w gnieździe. W czasie toków rankami, wieczorami, a nawet w nocy, samiec wydaje z siebie przypominające szczekanie psa „huw” lub „wru, wru”. Uważa się, że takie odgłosy słyszane w dzień zapowiadają nadchodzący deszcz.
Status i ochrona.
Międzynarodowa Unia Ochrony Przyrody (IUCN) uznaje bączka zwyczajnego za gatunek najmniejszej troski (LC – "Least Concern"). Liczebność światowej populacji, obliczona w oparciu o szacunki organizacji BirdLife International dla Europy z 2015 roku, mieści się w przedziale 600 000 – 1 199 999 dorosłych osobników. Globalny trend liczebności populacji uznawany jest za spadkowy. IUCN od 2014 roku uznaje bączka czarnogrzbietego ("I. minutus dubius") za odrębny gatunek; również zalicza go do kategorii najmniejszej troski, a trend jego liczebności uznaje za spadkowy.
W Polsce jest objęty ochroną gatunkową ścisłą oraz wymagający ochrony czynnej. Na "Czerwonej liście ptaków Polski" został sklasyfikowany jako gatunek niedostatecznie rozpoznany (DD – "Data Deficient"). W latach 2013–2018 krajowa populacja lęgowa liczyła 1100–1500 par.

</doc>
<doc id="78032" url="https://pl.wikipedia.org/wiki?curid=78032" title="Maskotka igrzysk olimpijskich">
Maskotka igrzysk olimpijskich

Maskotka igrzysk olimpijskich – oficjalna maskotka letnich lub zimowych igrzysk olimpijskich.
Po raz pierwszy maskotka olimpijska pojawiła się w 1968 na Zimowych Igrzyskach Olimpijskich w Grenoble (Francja). Od tej pory na każde igrzyska projektowana jest jedna lub kilka maskotek. Zwykle są to zwierzęta charakterystyczne dla danego obszaru. Po raz pierwszy maskotka była wykorzystywana na szerszą skalę w promocji igrzysk podczas Letnich Igrzysk Olimpijskich 1980 w Moskwie. Niedźwiadek "Misza" pojawił się nie tylko podczas ceremonii otwarcia i zamknięcia igrzysk, ale i w filmie animowanym oraz na oficjalnych produktach handlowych.

</doc>
<doc id="78036" url="https://pl.wikipedia.org/wiki?curid=78036" title="Kałamarnice">
Kałamarnice

Kałamarnice, kalmary, kalmarokształtne (Teuthida) – grupa około 300 gatunków głowonogów zaliczanych do dziesięciornic, tradycyjnie klasyfikowana w randze rzędu lub podrzędu, znacznie zróżnicowana morfologicznie i ekologicznie. Są zaliczane do owoców morza ("frutti di mare"). Część taksonomów nie uznaje tej grupy za klad, a nazwę Teuthida traktuje jako "nomen dubium" i proponuje w jej miejsce wprowadzenie rzędów Myopsida i Oegopsida.
Występowanie.
Zwierzęta z tej grupy zamieszkują pelagial oceanów. Część żyje na szelfie, a część w głębinach. 
Budowa.
Charakteryzują się następującymi cechami:
Klasyfikacja.
Tradycyjnie kalmary grupowane są w podrzędach:
Proponowane jest podniesienie obydwu do rangi rzędu, odpowiednio: Myopsida i Oegopsida.
Wybrane gatunki.
Przykładowymi przedstawicielami tej grupy zwierząt są:

</doc>
<doc id="78043" url="https://pl.wikipedia.org/wiki?curid=78043" title="PZL SW-4">
PZL SW-4

PZL SW-4 „Puszczyk” – polski lekki śmigłowiec produkcji PZL Świdnik.
PZL SW-4 powstał w latach 90. XX wieku w PZL Świdnik jako następca przestarzałego i paliwożernego Mi-2, produkowanego na radzieckiej licencji przez wiele lat w świdnickich zakładach. Jest to lekki śmigłowiec wielozadaniowy napędzany jednym silnikiem Rolls-Royce 250-C20R/2 o mocy 457 KM. Został zaprojektowany w zgodności z europejskimi przepisami lotniczymi JAR-27 i amerykańskimi FAR-27, a ponadto uzyskał certyfikaty MAK i EASA. Produkcja SW-4 odbywa się w zakładach PZL Świdnik od 2004 roku. Według niepotwierdzonych informacji SW-4 montowany jest także w Chinach. Wojskowym użytkownikiem SW-4 są jedynie polskie Siły Powietrzne, które używają 24 maszyn w wariancie szkolnym.
Historia.
Prace nad pierwszym polskim, lekkim, trzyosobowym śmigłowcem rozpoczęto w WSK Świdnik na początku lat 60. XX wieku. W wyniku tych prac powstał prototyp oznaczony SM-4 Łątka. Jednakże w roku 1964 przerwano pracę, co było spowodowane zakupieniem licencji na śmigłowiec Mi-2.
W latach 80. XX wieku stało się jasne, że śmigłowiec Mi-2, produkowany od 1965 roku na licencji w WSK Świdnik jest już przestarzałą konstrukcją. W roku 1980 rozpoczęto więc w WSK Świdnik prace nad nowym lekkim śmigłowcem, mającym zastąpić Mi-2. Pierwszym konstruktorem był Stanisław Trębacz. We wstępnych założeniach śmigłowiec miał spełniać większość wymagań postawionych przez potencjalnych odbiorców tj. wojska, policji oraz lotnictwa sanitarnego, dlatego też te wymogi uwzględniono we wstępnym projekcie. Wydarzenia w kraju, a także zaangażowanie w priorytetowy w tym czasie projekt WSK Świdnik – PZL W-3 Sokół – spowodowały spowolnienie prac i wstępny projekt maszyny zakończono dopiero na przełomie 1986 i 1987 roku.
W roku 1987 powstała pełnowymiarowa makieta, która została oficjalnie zatwierdzona przez komisję. Komisja sformułowała także kilka uwag do konstruktorów. Uznano, że śmigłowiec jest ciasny i za ciężki jak na tę klasę. Ponadto stwierdzono, że zaproponowany przez konstruktorów napęd w postaci silnika GTD-350 o mocy 400 KM stosowany dotąd w śmigłowcach Mi-2 jest mało ekonomiczny i przestarzały, dodatkowo ze względu na swoją konstrukcję uniemożliwiał późniejszą wymianę na inny, nowszy silnik. Ze względu na brak dostępu do odpowiedniego silnika, a także transformację ustrojową oraz problemy finansowe świdnickich zakładów, prace przerwano.
Wznowiono je w roku 1991 pod kierownictwem Krzysztofa Bzówki. Ze względu na zamknięcie się rynków na Wschodzie, przeprowadzono weryfikację projektu tak, aby śmigłowiec dostosować do wymogów rynków zachodnich. Przeprojektowano wiele elementów, m.in. kabinę (powiększając jej objętość) oraz kadłub (nadając mu bardziej aerodynamiczny kształt). Ponadto zmieniono strukturę statecznika pionowego i umiejscowienie statecznika poziomego tak, by zabezpieczyć pasażerów przed przypadkowym kontaktem ze śmigłem ogonowym. Podjęto decyzję o pominięciu budowy makiety i od razu przystąpiono do budowy prototypu maszyny. Zastosowano w nim silnik Allison 250-C20R. Początkowo zamierzano także zrezygnować ze śmigła ogonowego, a zamiast niego zastosować fenestron lub system NOTAR. Ze względu na ograniczone środki finansowe pozostano jednak przy tradycyjnym śmigle ogonowym.
Próbnego rozruchu prototypu SW-4 o numerze seryjnym 600101 dokonano 12 stycznia 1995 roku. Podczas tej próby śmigłowiec badał pilot doświadczalny mgr inż. Zbigniew Dąbski. Następnie w latach 1995–1996 przeprowadzono próby statyczne i dynamiczne dwóch prototypów (nr ser. 600101 i 600102). W kwietniu 1996 roku został zbudowany trzeci prototyp – przeznaczony już do prób w locie (nr ser.: 600103, nr rej.: SP-PZW). Pierwszy oblot maszyny nastąpił 26 października 1996 roku, załogę stanowili: pilot Zbigniew Dąbski, Artur Wasilak i Aleksander Czerwiński. Jednakże oficjalny oblot nastąpił trzy dni później, tj. 29 października 1996 roku w obecności wielu zaproszonych gości z instytucji zaangażowanych w ten projekt.
W roku 1997 prototyp zaprezentowano na paryskim salonie lotniczym Le Bourget. Mimo podanej atrakcyjnej ceny śmigłowiec nie cieszył się popularnością.
Oblot drugiego prototypu przeznaczonego do prób w locie (nr ser.: 600104, nr rej.: SP-PSZ) nastąpił 19 października 1998 roku. Głównie z uwagi na problemy finansowe proces kolejnych badań i prób przebiegał bardzo powoli. W latach 1998–2000 program praktycznie zawieszono.
Początkowo planowano opracowanie dla wojska jedynie szkolnych i łącznikowych wariantów SW-4. Jednakże w latach 90. XX wieku wskazywano, że polskie lotnictwo wojskowe potrzebuje lekkich śmigłowców rozpoznawczych lub przeciwpancernych działających znad własnego ugrupowania. Wobec tego konstruktorzy z PZL Świdnik, mając do dyspozycji 440 kg udźwigu, zaproponowali kilka wariantów dla polskiej armii z wyposażeniem i uzbrojeniem zamontowanym na wysięgnikach po bokach kadłuba: m.in. wariant rozpoznawczo-obserwacyjny, przeciwpancerny oraz patrolowo-interwencyjny. Planowano także w przyszłości opracowanie maszyny dwusilnikowej, o większym udźwigu.
Jednakże ostatecznie Wojsko Polskie zainteresowało się tylko szkolną i łącznikową wersją śmigłowca. W roku 2000 zainicjowano program badawczo-rozwojowy pod kryptonimem "Pogoria", którego celem było opracowanie wojskowej wersji śmigłowca. W roku 2003 założono zakup ok. 30 śmigłowców dla Wojska Polskiego. Planowano zakup śmigłowców w wersji szkolnej (dla 1 Ośrodka Szkolenia Lotniczego WSOSP), a w późniejszym czasie także wersji dla eskadr transportowo-łącznikowych korpusów obrony powietrznej. Ze względów finansowych termin pierwszych dostaw dla Wojska Polskiego nieco opóźnił się.
Ostatecznie 9 listopada 2004 roku w Świdniku oblatano pierwszy seryjny egzemplarz SW-4 przeznaczony dla Wojska Polskiego (nr bocz. 0201, nr ser. 660201), a 15 listopada tego samego roku zaprezentowano go w Dęblinie. Następnie poddano go niezbędnym wojskowym badaniom kwalifikacyjnym, które trwały do początku 2006 roku.
Oficjalnie dwie pierwsze maszyny SW-4 przekazano Siłom Powietrznym 16 listopada 2006 roku. Otrzymały one numery boczne: 0201 i 0203. Uroczystość przekazania odbyła się w Dęblinie, w Wyższej Szkole Oficerskiej Sił Powietrznych. Po uroczystości Dyrektor Departamentu Zaopatrywania Sił Zbrojnych RP gen. bryg. Roman Polak i ówczesny prezes PZL Świdnik Mieczysław Majewski podpisali umowę na dostawę kolejnych 22 maszyn, które miały być dostarczone w ciągu trzech lat (wszystkie w wariancie szkolnym dla 1 Ośrodka Szkolenia Lotniczego WSOSP).
W listopadzie 2010 roku z uwagi na wzrastające zainteresowanie śmigłowcem SW-4 na wschodzie przeprowadzono badania układów maszyny w niskich temperaturach – początkowo w komorze klimatycznej Politechniki Krakowskiej (do –40 °C), następnie w styczniu 2011 roku w rzeczywistych warunkach arktycznych w okolicach Jakucka w Rosji (do –50 °C). Ponadto śmigłowiec poddano testom w wysokich temperaturach, które przeprowadzono w USA.
Po przejęciu w roku 2010 PZL Świdnik przez firmę AgustaWestland rozpoczęto prace nad budową bezzałogowej wersji SW-4. Demonstrator zaprezentowano po raz pierwszy na MSPO 2013. Wariant bezzałogowy został oznaczony jako SW-4 RUAS/OPH i wyposażony w układ zdalnego sterowania, dzięki czemu śmigłowiec może zostać wykorzystany do monitoringu środowiskowego, badania terenu skażonego i oceny skutków klęsk żywiołowych. Ponadto układ automatyczny może zostać całkowicie odłączony od układu sterowania maszyną, nad którą kontrolę przejmuje pilot.
Certyfikaty.
Śmigłowiec został zaprojektowany w zgodności z europejskimi przepisami lotniczymi JAR-27 i amerykańskimi FAR-27. 14 listopada 2002 roku cywilny wariant śmigłowca SW-4 otrzymał świadectwo typu nadane przez polski Urząd Lotnictwa Cywilnego. Natomiast 29 lipca 2005 roku maszyna uzyskała świadectwo rosyjskiego MAK. Ponad dwa lata później, 27 września 2007 roku śmigłowiec PZL SW-4 uzyskał certyfikat EASA.
Ponadto 30 grudnia 2008 roku SW-4 otrzymał świadectwo nadane przez chiński nadzór lotnictwa cywilnego.
W roku 2010 roku śmigłowiec SW-4 otrzymał certyfikat EASA na zastosowanie podwieszenia zewnętrznego. Uzyskany certyfikat umożliwia instalację podwieszenia zewnętrznego oraz np. zastosowanie w wersji przeciwpożarowej zbiornika Bambi model 1012 produkcji firmy SEI.
Niepotwierdzony montaż w Chinach.
W roku 2007 PZL Świdnik podpisało umowę z Chinami dotyczącą montażu śmigłowców w nowo budowanym zakładzie w specjalnej strefie rozwojowej prowincji Jiangxi. Zakładała ona złożenie 150 śmigłowców PZL SW-4, PZL W-3 oraz PZL Kania w okresie 2007-2014.
25 lutego 2010 roku, źródła chińskie podały, że w Nanchang Changbei International Airport nastąpił oblot pierwszego zmontowanego w Chinach SW-4. Według nich montaż odbył się w Zakładach Produkcji Lotniczej "Czerwony Orzeł" w Jiujiang z elementów dostarczonych z Polski.
Zakład PZL Świdnik nie potwierdził informacji, że śmigłowce PZL SW-4 montowane są w Chinach.
Opis konstrukcji.
Śmigłowiec PZL SW-4 jest lekką, jednosilnikową maszyną w układzie klasycznym z trójłopatowym wirnikiem nośnym i dwułopatowym śmigłem ogonowym.
Kadłub o konstrukcji metalowej półskorupowej wykonano ze stopów aluminium. Natomiast kabinę pilotów wykonano z kompozytu szklano-epoksydowego. Długość całej kabiny wynosi 2340 mm, szerokość – 1403 mm, zaś wysokość – 1250 mm. W kabinie zastosowano izolację akustyczną. Oszklenie kabiny wykonano z pleksiglasu, co zapewnia widoczność we wszystkich kierunkach. W tylnej części kadłuba umieszczono bagażnik o pojemności 0,83 m³ przeznaczony na 150 kg ładunku, a także przedział na wyposażenie radiowo-nawigacyjne. Po obu stronach kadłuba w części przedniej znajdują się otwierane na zawiasach drzwi o wymiarach 650x1150 mm, a w części tylnej odsuwane drzwi tylne o wymiarach 820x1150 mm. Pomiędzy drzwiami przednimi i tylnymi nie ma słupka, co ułatwia załadunek. Ponadto pod kadłubem możliwa jest instalacja podwieszenia zewnętrznego ONBOARD SYSTEMS Talon LC o udźwigu 650 kg, wykorzystywanego np. w wersji przeciwpożarowej. Belka ogonowa o konstrukcji metalowej półskorupowej, zakończona jest podstawą przekładni ogonowej. SW-4 wyposażony jest w podwozie elastyczne płozowe ze stopów aluminium ze stalowymi nakładkami.
Napędem SW-4 jest jeden silnik turbinowy Rolls Royce Model 250 C20/R-2(SP) o mocy 336 kW (456 KM). Silnik wyposażony został w instalację przeciwpożarową. Wlot powietrza może być wyposażony w filtr przeciwpyłowy. Wirnik nośny przegubowy, trzyłopatowy cechuje się łopatami wykonanymi z kompozytu szklano-epoksydowego. Z takiego samego materiału wykonano łopaty wirnika ogonowego.
Zbiornik paliwa ma pojemność 478 litrów, co przy zużyciu paliwa na poziomie 98-120 l/h pozwala na maksymalnie 5 godzin lotu. Wykonano go z takich materiałów, by był odporny na zgniecenie w przypadku przymusowego lądowania. Zbiornik umieszczono w centralnej części kadłuba pod komorą przekładni głównej.
Kabina SW-4 w wariancie podstawowym przystosowana jest do przewozu 5 osób (pilot+4 pasażerów). Z przodu umieszczono dwa fotele, z tyłu zaś trzy. Wszystkie z nich przystosowane są do pochłaniania energii w przypadku awaryjnego lądowania i posiadają pasy bezpieczeństwa. Wyposażona jest w system ogrzewania oraz wentylacji, opcjonalnie możliwy jest też montaż klimatyzacji.
Układ sterowania śmigłowcem opiera się na systemie linkowo-popychaczowym ze wspomaganiem hydraulicznym. Zastosowano sterownice klasyczne, które w wariancie szkolnym zostały zdwojone. Wyposażenie pilotażowo-nawigacyjne stanowi zestaw przyrządów pokładowych produkcji Bendix-King, umożliwiających loty z widocznością ziemi VFR (Visual Flight Rules) oraz oświetlenie kabiny przystosowane do użycia przez załogę gogli NVG. Ponadto awionika może być rozszerzona o przyrządy umożliwiające loty bez widoczności ziemi IFR (Instrument Flight Rules), a także specjalistyczne wyposażenie pilotażowo-nawigacyjne i trójosiowego autopilota.
Kontrowersje.
Negatywnie decyzję o zakupie maszyn ocenił generał brygady rezerwy Tomasz Drewniak. Wymienił on następujące wady śmigłowca: trudność w pilotażu i bardzo mała moc silnika, która zmuszała pilotów do wymontowania tylnych kanap w celu odciążenia maszyny, mobilność maszyny oceniana na 30%, występowanie silnych drgań w czasie lotu (drgania źle wpływają na prace pilotów, skarżą się oni na poważne bóle kręgosłupa). Producent deklarował usunięcie awarii, natomiast do tej pory się ze swojej obietnicy nie wywiązał, rozwiązaniem miały być tłumiki drgań pod siedzeniami pilota (system obciążników na stalowych wąsach, które miały wyrównywać drgania indywidualne dla każdej maszyny). Obciążniki odrywały się w czasie lotu, zaczynały latać po całej kabinie wybijając w niej dziury.
SW-4 „Puszczyk” w Wojsku Polskim.
Pierwsze śmigłowce SW-4 trafiły oficjalnie na wyposażenie Sił Powietrznych w roku 2006. Dostawy kolejnych maszyn trwały do 31 marca 2010 roku i ostatecznie do Sił Powietrznych dostarczono 24 śmigłowce.
Siły Powietrzne wykorzystują SW-4 „Puszczyk” w wariancie szkolnym, ze zdublowanymi sterownicami oraz rozbudowanym wyposażeniem pilotażowym dostosowanym do wykonywania lotów NVG/IFR. Początkowo trafiły na wyposażenie 1. Ośrodka Szkolenia Lotniczego, a od roku 2010 wszystkie „Puszczyki” znajdują się na wyposażeniu 41. Bazy Lotnictwa Szkolnego w Dęblinie. Wykorzystywane są m.in. do ćwiczenia lotów w różnych warunkach oraz nauki autorotacji.
W Lotniczej Akademii Wojskowej SW-4 zastąpiły w roli maszyny szkolnej śmigłowce Mi-2. W porównaniu do nich SW-4 jest o wiele mniej paliwożerny, sprawia mniej kłopotów w eksploatacji, a ponadto przygotowanie go do kolejnego lotu zabiera o połowę mniej czasu. Poza tym nie wymaga drabinek, podestów ani specjalnych wózków.
W roku 2012 do WSO SP trafił symulator śmigłowca SW-4 produkcji ETC-PZL Aerospace Industries. Składa się on z kokpitu oraz sferycznego ekranu, na którym prezentowany jest obraz otoczenia wyświetlany z ośmiu projektorów.
Wypadki z udziałem śmigłowca SW-4.
Lista wypadków z udziałem śmigłowca SW-4:

</doc>
<doc id="78049" url="https://pl.wikipedia.org/wiki?curid=78049" title="LSB">
LSB



</doc>
<doc id="78052" url="https://pl.wikipedia.org/wiki?curid=78052" title="Szlachta zaściankowa">
Szlachta zaściankowa

Szlachta zaściankowa, zwana także szlachtą zagrodową – potoczne określenie tzw. szlachty okolicznej, drobnej szlachty.
Historia.
Szlachta zaściankowa występowała głównie na terenach Ukrainy, Litwy, Kresach. Pauperyzacja tej szlachty oraz przejmowanie i odbieranie ziemi szlachcie przez dużych posiadaczy doprowadziło do wykształcenia się m.in. na Wołyniu, Podolu i Kijowszczyźnie tzw. "szlachty czynszowej". Na terenach, gdzie nie występowali wielcy posiadacze można mówić raczej o okolicznej szlachcie, która została utożsamiona ze szlachtą zaściankową. Określenie "szlachta zaściankowa" nabrało w polskiej kulturze dwóch przeciwstawnych znaczeń, z jednej strony zaścianek jest utożsamiany z zacofaniem, ciemnotą, ciemnogrodem, wstecznictwem, i jest to pogląd związany z propagandą komunistyczną, z drugiej natomiast strony, w poglądzie związanym z polską tradycją romantyczną oraz mesjanizmem, jest utożsamiony z patriotyzmem, szacunkiem dla Boga i Ojczyzny, poświęceniem dla ojczyzny, szczególnym przywiązaniem do religii katolickiej, konserwatyzmem, tradycjonalizmem, przywiązaniem do cnót rycerskich, republikańską wspólnotą.
Okres Rzeczypospolitej Obojga Narodów.
Najliczniejsza w XVIII wieku grupa szlachty w Rzeczypospolitej Obojga Narodów, składała się ze zbiedniałych członków stanu szlacheckiego posiadających ziemię na prawie pańskim, lecz nie posiadających poddanych chłopów, która uprawiała ziemię „samodzielnie lub pospołu z czeladzią swoją"”", ani tym bardziej poddanych mieszczan w miastach prywatnych, czy też własnej szlachty służebnej. Szlachta zaściankowa czy zagrodowa wykształciła się wskutek podziału dawnej większej majętności, np. całej wsi, folwarku. Posiadała prawo głosu na sejmach i sejmikach, wyłączne prawo posiadania ziemi na prawie pańskim, dziedziczne prawo sądzenia swoich poddanych - nawet jeśli w danym pokoleniu ich nie miała - prawo obejmowania wyższych godności kościelnych, prawo do starania się o urzędy i tytuły honorowe nadawane przez króla i Sejm, osobistego udziału w obiorze króla, przywileje sądowe i ekonomiczne oraz tradycje rodzinne i herb szlachecki, a także, jak pozostałych przedstawicieli narodu szlacheckiego, obejmował ją przywilej "neminem captivabimus nisi jure victum", czyli nietykalność osobista bez wyroku sądowego.
Dzięki zasadzie równości szlachty osiadłej niezależnie od wielkości posiadanego na prawie pańskim "dominium" – „szlachcic na zagrodzie równy wojewodzie”, szlachta ta stała się z czasem obiektem walki o głosy. Bogata magnateria starała się przeciągnąć biedną szlachtę na swoją stronę kupując sobie jej poparcie, tzw. "kreski", przed każdym sejmem. System klienteli przetrwał do XIX wieku.
Po rozbiorach.
Po rozbiorach Polski zaborcy dążyli do ograniczenia liczebności szlachty polskiej, domagano się dostarczenia dokumentów potwierdzających szlachectwo. Polityka ta dotknęła szczególnie szlachtę zaściankową, która zwykle nie mogła dostarczyć wymaganych dokumentów lub nie było jej stać na kosztowne postępowanie administracyjne. Szlachcice zagrodowi stawali się więc mieszczanami lub nawet chłopami. W ten sposób liczebność szlachty zaściankowej z aktualnymi dokumentami w końcu XIX w.. Inne czynniki w tym upadku polegały na intensywnej kolonizacji niemieckiej, która stwarzała pewnego rodzaju rywalizacje o byt na wsiach, tak w zaborze pruskim, jak i w zaborze rosyjskim gdzie to stanowiło część polityki wobec ziemiaństwa polskiego. Ponadto powstania, w których chłopi rzadko brali udział, niosły za sobą – oprócz szubienicy – konfiskaty, wygnanie w głąb Rosji, oraz emigracje do Europy zachodniej i do Stanów Zjednoczonych. Stąd powstała Diaspora polska w świecie. 
Uwłaszczenie chłopów w roku 1864 w zaborze rosyjskim, a co za tym idzie przeprowadzanie parcelacji przez właścicieli dużych i wielkich posiadłości ziemskich, związanych z brakiem rąk do pracy, otworzyło nowe możliwości dla okolicznej szlachty. Wytworzył się nawet typ szlachcica, którego głównym zajęciem oraz źródłem dochodów był udział w przeprowadzaniu, pośredniczeniu i rozsprzedaży ziemi z parcelacji, która była kupowana w dużych, kilkuwłókowych działach. Skorzystali na tym głównie tzw. dziedzice części wsi, którzy posiadali skumulowany kapitał, a także swoje posiadłości szlacheckie, które mogli łatwo sprzedać w związku z głodem ziemi na wsiach szlacheckich, gdzie tradycyjnie już ziemi przypisywano największą wartość. W związku z brakiem kapitału i niechęcią szlachty, chłopi nie brali udziału w kupowaniu ziemi z majątków i przekształcili się de facto w parobków u nowych szlacheckich posiadaczy. Posiadłości tej szlachty mogły mieć od kilkunastu morgów do aż kilkunastu włók, kiedy to stanowiły już folwarki, np. górną granicę tej własności Rouppertowa ustaliła na 600 morgów. związana z innym pochodzeniem oraz tradycją i dumą szlachecką, w związku z czym chłopów niechętnie dopuszczano do swojego towarzystwa, warstwa ta zachowała także bardzo długo pewne style zachowań oraz manifestowane publicznie konwenanse, odróżniając się tym samym zdecydowanie, pod względem mowy, zachowań, sposobu ubioru od warstwy chłopskiej, a nawiązując do swojego szlachectwa, aspirując tym samym do warstw wyższych, nawet jeżeli nie pozwalała na to sytuacja majątkowa. Silne tradycje drobnoszlacheckie zachowały się m.in. na Poborzu. Wiele elementów świadomości szlacheckiej przetrwało na Kresach (zob. Ziemie zabrane) pomimo fizycznej eksterminacji i ekonomicznej degradacji ludności polskiej w okresie sowieckim (zob. Czajkowice, Smolarnia).
Wśród przedstawicieli tej szlachty współczynnik analfabetyzmu był niższy niż wśród ludności chłopskiej, co wiązało się z wyższym poziomem zamożności, a także kształceniem dzieci w kilkuklasowych szkołach powszechnych. Przedstawiciele tych rodzin pełnili funkcje wójtów i sołtysów w swoich wsiach i okolicach i górowali kulturowo i materialnie nad ludnością chłopską. Najubożsi przedstawiciele tej szlachty posiadali bardzo małe działy ziemi lub nie posiadali jej wcale, na skutek dużych rodzin i podziałów, zgodnie z którymi każdy potomek musiał otrzymać swoją część, w związku z czym byli zmuszeni do pracy u bogatszych sąsiadów i stali się wyrobnikami, jednak nie tracąc przy tym szlachectwa i w aktach, nawet jeżeli byli wyrobnikami zapisywano, że są szlachetnie urodzeni. Istniał także pogląd, zgodnie z którym całkowicie spauperyzowany szlachcic bez ziemi górował intelektualnie nad swym zamożniejszym sąsiadem, ponieważ sytuacja materialna zmuszała go do poszukiwania chleba i w związku z tym nierzadko był to człowiek, który podróżując za chlebem poznawał świat i pracował wykonując różne funkcje, w związku z czym jego horyzont mógł być szerszy niż zasiedziałego, okolicznego szlachcica.
XIX i XX wiek.
Część przedstawicieli tej szlachty kontynuowało edukację na uniwersytetach, jednak ten współczynnik był bardzo niski w związku z elitarnym charakterem wykształcenia uniwersyteckiego w XIX i na początku XX wieku. Wybierano głównie karierę duchowną, która była związana z tradycyjnie silnym przywiązaniem okolicznej szlachty do Kościoła katolickiego oraz studia prawnicze, które utożsamiano z godnym dla szlachcica zajęciem. Pewna grupa zrobiła także karierę w zawodach inżynierskich, na carskiej kolei oraz w armii carskiej, osiągając nieraz bardzo wysokie stopnie. W związku z coraz silniejszą pauperyzacją część tej szlachty przekształciła się jeszcze w XIX wieku w tzw. "szlachtę brukową", . Następnie grupa ta zasiliła szeregi proletariatu miejskiego oraz warstwy inteligenckiej.

</doc>
<doc id="78053" url="https://pl.wikipedia.org/wiki?curid=78053" title="Bitwa morska pod Svold">
Bitwa morska pod Svold

Bitwa pod Svold – bitwa morska stoczona we wrześniu 999 lub 1000 roku na Morzu Bałtyckim pomiędzy siłami króla Norwegów Olafa Tryggvasona a jego przeciwnikami. 
Po stronie przeciwnej stanęli Duńczycy pod wodzą Swena Widłobrodego i Szwedzi (dowodzeni przez Olofa Skötkonunga), wsparci w ostatniej chwili przez posiłki z Jomsborga. Bitwa została stoczona najprawdopodobniej w najwęższym miejscu cieśniny Øresund na północ od wyspy Ven. Jednak wiele przemawia za tym, że miejsce bitwy znajdowało się w Zatoce Greifswaldzkiej, być może w pobliżu wyspy Vilm w cieśninie Strelasund u wybrzeży Rugii. 
Do bitwy doszło w chwili, gdy wracająca z wyprawy łupieżczej na ziemie słowiańskie flota norweskiego króla Olafa Tryggvasona wpadła w zasadzkę sił duńsko-szwedzkich. Posiłkujący Norwegów jarl Jomswikingów Sigwaldi dopuścił się zdrady na samym początku bitwy – wycofał swoich ludzi i wziął udział w walce po stronie koalicji.
Połączona flota szwedzko-duńska była ponad trzykrotnie liczniejsza od norweskiej, ale jej okręty były znacznie mniejsze od drakkarów Tryggvasona, wśród których najokazalszym był królewski "Ormrinn Langi" ("Długi Wąż" – 68 wioślarzy, 200 wojowników). Sprzymierzeni wybrali Cieśniny Duńskie, gdzie falowanie nie jest tak uciążliwe dla małych jednostek typu sneka i gdzie zasadzka była nie do uniknięcia.
Król Norwegów z dala dostrzegł flotę przeciwników blokującą przejście przez Sund. Mógł wprawdzie ustawić swe okręty w klin, uderzyć w dowolny punkt blokady, przerwać ją i podążać dalej ku Norwegii, ale byłoby to jednoznaczne z ucieczką, na co ambitny Tryggvason nie mógł sobie pozwolić. Postanowił więc przyjąć bitwę ze stojącymi nieruchomo w jednej linii okrętami koalicji. Dla zabezpieczenia się przed abordażem kazał powiązać linami dzioby i rufy swoich, ustawionych w jedną linię, okrętów. Popełnił tym samym błąd: jego flota utraciła mobilność, a po opuszczeniu żagli zmieniła się w nieruchomą twierdzę, którą zwrotne i szybkie sneki przeciwników mogły atakować ze wszystkich stron. 
Flota norweska nie była w stanie sprostać przeważającym siłom duńsko–jomsborsko-szwedzkim. Napastnicy przecinali liny wiążące norweskie okręty i po kolei eliminowali przeciwników. Najdłużej bronił się "Ormrinn Langi", ale i on w końcu musiał ulec. 
Chcąc uniknąć niewoli, król norweski rzucił się do wody (nie wiadomo do dziś, czy chciał – szukając ratunku – dopłynąć do innych okrętów norweskich, czy popełnić samobójstwo) i zginął. Ten tak zwany skok królewski zadecydował o klęsce Norwegów. Od tej chwili nie stanowili już liczącej się w rejonie Morza Bałtyckiego siły.
Opis bitwy zachował się w sadze islandzkiego barda Snorriego Sturlusona "Heimskringla".

</doc>
<doc id="78054" url="https://pl.wikipedia.org/wiki?curid=78054" title="Stomatologia dziecięca">
Stomatologia dziecięca

Stomatologia dziecięca, pedodoncja – specjalizacja stomatologiczna wyodrębniona z powodu odrębności budowy zębów i całego układu stomatognatycznego w okresie rozwojowym.
Pedodoncja zajmuje się m.in. takimi zagadnieniami, jak:

</doc>
<doc id="78056" url="https://pl.wikipedia.org/wiki?curid=78056" title="Jacek Soplica">
Jacek Soplica

Jacek Soplica ("Wojewoda, Wąsal, ksiądz Robak, Bernardyn") – postać literacka, jeden z bohaterów poematu epickiego "Pan Tadeusz" (1834) Adama Mickiewicza; szlachcic litewski, głowa rodu Sopliców, zabójca Stolnika Horeszki, ojciec Tadeusza, brat Sędziego, kapłan z zakonu bernardynów. Umiera po swojej spowiedzi Gerwazemu przez gangrenę spowodowaną otworzeniem starych ran.
Życiorys.
Soplica pochodził ze szlachty średnio zamożnej. W młodości słynął z zawadiactwa, awanturnictwa i hulanki. Był nieformalnym przywódcą rodu Sopliców, prawdopodobnie dzięki fantazji, bitności i inteligencji.
Zrezygnowany Soplica później poślubił przypadkową ubogą szlachciankę, która dała mu syna Tadeusza. Niekochana przez męża, zmarła wkrótce po porodzie. Tymczasem Jacek popadł w pijaństwo. Pewnego dnia, gnany gniewem, przybył pod zamek Horeszków, który był wówczas atakowany przez Moskali. Widząc radość Horeszki po odpartym ataku, Soplica sięgnął po karabin zabitego Rosjanina i zastrzelił Stolnika. Został uznany za zdrajcę i stronnika Moskali, którzy chcieli go za ów czyn uhonorować, on się jednak nie zgodził.
By odpokutować za swe czyny, oddał swego syna na wychowanie, wyjechał z kraju i wstąpił do Legionów Polskich generała Dąbrowskiego. Wraz z nimi walczył w kampanii włoskiej, z poświęceniem oddając się sprawie. Niezdolny do walki wskutek odniesionych ran, wstąpił do zakonu bernardynów pod imieniem Robak i został tajnym emisariuszem Napoleona. Z zadaniem wszczęcia powstania na Litwie przedostał się przez granicę i rozpoczął agitację wśród szlachty i chłopów. 
Uratował dwa razy Hrabiego (pierwszy raz, zabijając niedźwiedzia, drugi osłaniając go własnym ciałem przed kulą).
Postać Jacka Soplicy powszechnie uważana jest za wyraz zmiany sposobu myślenia u polskich poetów doby romantyzmu. Soplica jest pierwszym w historii polskiej literatury bohaterem narodowym, który odwołuje się nie tylko do szlachty, ale także do chłopstwa. Wedle badaczy twórczości Mickiewicza postać Jacka Soplicy stała się odzwierciedleniem poglądów autora o upadku powstania listopadowego, które według Mickiewicza zakończyło się klęską, gdyż objęło jedynie możnych, a nie cały naród.
W filmie.
W filmie "Pan Tadeusz" (1999) w reżyserii Andrzeja Wajdy rolę Jacka Soplicy zagrał Bogusław Linda.

</doc>
<doc id="78062" url="https://pl.wikipedia.org/wiki?curid=78062" title="Access-control list">
Access-control list

Access-control list, ACL (ang., lista kontroli dostępu) – lista uprawnień skojarzonych z obiektem komputerowego systemu plików. Określa, którzy użytkownicy lub procesy systemowe mają dostęp do obiektów, a także jakie operacje są dozwolone na danych obiektach. Każdy wpis na typowej liście ACL określa obiekt i operację. Na przykład jeśli obiekt (plik) posiada listę ACL, która zawiera (Alicja: odczyt, zapis; Bob: odczyt), to Alicja będzie miała uprawnienia do odczytu i zapisu obiektu (pliku), a Bob tylko prawo do jego odczytu.
W systemach uniksowych lista ACL umożliwia bardziej rozbudowaną i dokładną kontrolę dostępu do plików, w porównaniu do standardowych uprawnień w systemie. Standardowe uprawnienia w systemie plików systemu Unix obejmują tylko: zapis, odczyt oraz wykonanie. Każde z uprawnień można definiować dla: właściciela pliku (), grupy, do której ten plik należy () oraz pozostałych użytkowników ().
Natomiast za pomocą ACL można ustawić te trzy uprawnienia dla dowolnego użytkownika i grupy. Często ACL definiuje też inne uprawnienia. ACL w Windows 2000 (system plików NTFS) definiuje m.in. prawo do przejęcia własności pliku.
Struktura listy ACL.
Lista kontroli dostępu ACL to struktura danych (zwykle tabela) zawierająca pozycje, określające prawa poszczególnych użytkowników lub grup do określonych obiektów systemowych, takich jak programy, procesy lub pliki.
Pozycje te są znane jako pozycje kontroli dostępu (ACE-Access Control Entry), na przykład w Microsoft Windows NT, OpenVMS, Unix, Linux i MacOS.
Każda pozycja posiada identyfikator na swojej liście ACL.
W niektórych implementacjach pozycja ACE może kontrolować, czy użytkownik lub grupa użytkowników może zmieniać listę ACL danego obiektu. W większości uniksowych i uniksopodobnych systemów operacyjnych, listy ACL są zwykle przechowywane w rozszerzonych atrybutach pliku.
Listy ACL (typu podstawowego i rozszerzonego) wykorzystywane są także do tworzenia reguł filtrujących ruch sieciowy w routerach.

</doc>
<doc id="78065" url="https://pl.wikipedia.org/wiki?curid=78065" title="Skorpion">
Skorpion



</doc>
<doc id="78066" url="https://pl.wikipedia.org/wiki?curid=78066" title="Kałamarnica">
Kałamarnica



</doc>
<doc id="78069" url="https://pl.wikipedia.org/wiki?curid=78069" title="The Order">
The Order

The Order (także Bruders Schweigen lub Silent Brotherhood) – nieaktywna już frakcja kościoła Aryan Nations, działająca w latach 80. na terenie stanu Idaho, nazwana przez FBI najlepiej zorganizowaną grupą terrorystyczną, jaka kiedykolwiek operowała na terenie Stanów Zjednoczonych.
"The Order" był prowadzony przez Roberta Jaya Mathewsa, amerykańskiego neonazistę i białego supremacjonistę. Jego poglądy opierały się głównie na "The Turner Diaries", apokaliptycznej powieści o przyszłej wojnie ras w Ameryce Północnej. Fundamentalnym nakazem grupy była gwałtowna rewolta przeciwko rządowi Stanów Zjednoczonych (nazywanemu przez nich ZOG, od „Zionist Occupation Government”, czyli „Syjonistyczny Rząd Okupacyjny”) i całkowite zniszczenie czarnych i Żydów.
Mathews dokonał ze swoją grupą serii brutalnych przestępstw, łącznie z napadami na banki i zamachami bombowymi w teatrach i synagogach. "The Order" dokonywał też na szeroką skalę fałszerstw i przeprowadził serię napadów na furgonetki z pieniędzmi, rabując m.in. w Ukiah 3,8 mln dolarów.
Po wprowadzeniu informatorów w szeregi "The Order", agenci FBI zdołali osaczyć Mathewsa w grudniu 1984 roku w chacie w Whidbey Island, gdzie po odmowie poddania się spłonął żywcem po wybuchu strzelaniny.
Dziesięciu członków grupy zostało skazanych 18 czerwca 1984 roku za zamordowanie Alana Berga, liberalnego dziennikarza radiowego żydowskiego pochodzenia. Morderstwo to i proces stały się kanwą sztuki Stevena Dietza "God’s Country". Dzieje The Order stały się też inspiracją dla filmu Zdradzeni.
Literatura.
Jarosław Tomasiewicz: "Terroryzm na tle przemocy politycznej (Zarys encyklopedyczny"), Katowice 2000, s. 199.

</doc>
<doc id="78075" url="https://pl.wikipedia.org/wiki?curid=78075" title="Karta telewizyjna">
Karta telewizyjna

Karta telewizyjna (ang. "tuner card") – urządzenie wejścia/wyjścia komputera. Umożliwia rejestrację, przetwarzanie i odtwarzanie obrazu telewizyjnego. Często posiada komplet wejść i wyjść analogowych, umożliwiających podłączenie do komputera magnetowidu, gry wideo czy telewizora. Zdarzają się również karty umożliwiające odbiór radia FM. Takie urządzenia są podłączane zwykle przez port PCI, USB lub nawet bezpośrednio do monitora.
Karta telewizyjna umożliwia odbiór programów telewizji naziemnej, telewizji satelitarnej oraz telewizji cyfrowej. Może służyć także do przechwytywania sekwencji wideo i prostej (liniowej) edycji wideo.
Współcześnie karty telewizyjne już nie są wbudowywane w laptopy. Coraz częściej można nabyć je w formie USB oraz PCI Express, który jest nowszym standardem od PCI.
Budowa i funkcje karty TV.
Karta telewizyjna, w zależności od typu, może się składać z:
Głowica karty jest takim samym urządzeniem, jakie jest stosowane w telewizorach. Dzięki temu możliwe jest odbieranie sygnału telewizyjnego z anteny lub kabla. Następnie, w przypadku, gdy używamy telewizji analogowej, sygnał jest przetwarzany przez konwerter analogowy-cyfrowy na postać zrozumiałą przez komputer. Tak otrzymane dane są przesyłane do oprogramowania, które są zapisywane lub wyświetlane na ekranie monitora. Aby zapisać nagranie w postaci pliku, procesor musi dokonać kodowania obrazu i dźwięku do formatu np. MPEG-1 lub MPEG-2.
Karty posiadające tuner DVB-T lub DVB-S do odbioru cyfrowej telewizji naziemnej lub satelitarnej umożliwiają przechwytywanie video w postaci cyfrowej w formacie MPEG2/4, H.264 i zapis strumienia danych bezpośrednio na dysku. Takie rozwiązanie umożliwia uzyskanie wysokiej jakości nagrania bez konieczności kodowania lub dekodowania sygnału przed zapisem. Jednak, aby odtworzyć materiał należy go zdekodować przed wyświetleniem. Do tego celu może być wykorzystana moc procesora lub sprzętowy dekoder umieszczony na karcie telewizyjnej.

</doc>
<doc id="78076" url="https://pl.wikipedia.org/wiki?curid=78076" title="White Aryan Resistance">
White Aryan Resistance

White Aryan Resistance (WAR) (pol. „Opór Białych Aryjczyków”) – organizacja białych supremacjonistów kierowana przez Toma Metzgera, mająca siedzibę w Kalifornii. Powstała w 1980 roku pod nazwą Stowarzyszenie Polityczne Białych Amerykanów. Późniejsza nazwa organizacji pojawiła się w roku 1983.
W przeciwieństwie do wielu innych organizacji supremacjonistycznych, White Aryan Resistance nie identyfikuje się jako chrześcijańska, potępiając chrześcijaństwo jako formę judaizmu.
Grupa zbankrutowała ekonomicznie wskutek procesu cywilnego wytoczonego w związku z jej udziałem w gwałtownej śmierci Mulugeta Serawa, etiopskiego studenta, który przyjechał do Stanów Zjednoczonych, aby studiować w koledżu, i który został zamordowany przez WAR (sprawcy zostali potem skazani na więzienie). Morris Dees i organizacja Southern Poverty Law Center wytoczyli proces cywilny przeciwko Metzgerowi, argumentując, że WAR wpłynęła swoją ideologią na morderców Serawa (grupę East Side White Pride), zachęcając ich do popełnienia zbrodni. Sąd przysięgłych zasądził najwyższe w historii stanu Oregon odszkodowanie w wysokości 12,5 mln dolarów, które praktycznie zrujnowało to ugrupowanie.
Zobacz też:

</doc>
<doc id="78078" url="https://pl.wikipedia.org/wiki?curid=78078" title="Świstak alpejski">
Świstak alpejski

Świstak alpejski, dawniej także: świstak ("Marmota marmota") – gryzoń z rodziny wiewiórkowatych.
Nazwa zwyczajowa.
W polskiej literaturze zoologicznej dla oznaczenia gatunku używana była także nazwa zwyczajowa „świstak”. Ostatecznie w wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi przypisano oznaczenie świstak alpejski, rezerwując nazwę świstak dla rodzaju "Marmota".
Opis.
Długość ciała: 42 – 54 cm, długość ogona 13 – 16 cm, waga ciała: 2,3 – 5,7 kg; samce są większe od samic. Barwa jest różna – od żółtawobrązowej do czerwonawej lub szarej. Wierzch głowy zawsze czarny, boki ciała i nogi żółtawoszare.
Występowanie.
Zamieszkuje Alpy i niektóre pasma Karpat, sztucznie został wprowadzony w Pirenejach. W Polsce wysokie rejony Tatr zamieszkuje jeden z podgatunków – świstak tatrzański. Populacja liczy około tysiąca osobników.
Tryb życia.
Gatunek wysokogórski. Przebywa w piętrze hal i turni w miejscach trudno dostępnych. Unika okolic ruchliwych szlaków turystycznych. Kopie nory, głębokie na ok. 1m i osiągające długość do 10 m. Służą mu one jako komora lęgowa, do ucieczki w razie zagrożenia, a w zimie spędza w nich sen zimowy. Prowadzi stadny tryb życia. Jest bardzo ostrożny i płochliwy. W czasie żerowania stada zawsze jakiś osobnik stoi na czatach. Zwykle zajmuje wtedy pozycję, z której dobrze widać na wszystkie strony i staje "na słupka". W razie zagrożenia wydaje głośny świst, od którego pochodzi właśnie nazwa gatunku. Tak zaalarmowane stado błyskawicznie kryje się w doskonale sobie znanych wejściach do nor. Głównym wrogiem świstaka jest orzeł. Świstak zaskoczony przez lisa, czy wilka potrafi się jednak bronić. Świstaki żerują wyłącznie w dzień, szczególnie przy pięknej, słonecznej pogodzie. Żywią się wyłącznie roślinami, zarówno nadziemnymi pędami, jak i bulwami i korzeniami. Szczególnie intensywnie żerują jesienią, przed zapadnięciem w sen zimowy, aby zgromadzić zapasy tłuszczu, niezbędne do przetrwania zimy. Na zimę całe stadko świstaków kryje się głęboko w norach, zatykając wylot nory trawą i korzeniami. Sen zimowy trwa długo; od września do kwietnia.
Rozród.
Ciąża trwa 33-34 dni; rodzi się od 1 do 7 młodych. Samica rodzi tylko 1 raz w ciągu roku. Młode są ślepe i niedołężne, otwierają oczy dopiero po ok. 20 dniach. Po ok. 40 dniach zaczynają już wychodzić z nory, ale matka żywi je mlekiem przez 2 miesiące. Młode opuszczają nory w lipcu. Dojrzewają płciowo po 4 latach. Długość życia świstaka wynosi 15 – 18 lat (w niewoli 20).
Życie społeczne.
Świstaki żyją w rodzinnych grupach, liczących do 20 osobników. Przewodzi im najsilniejszy samiec i najsilniejsza samica. Zajmują się oni strzeżeniem terytorium i kopaniem norek. Tylko oni mają prawo się rozmnażać. Dzieci innych par są porzucane poza norami i najczęściej giną (o ile nie zostaną przygarnięte przez inne grupy świstaków). Jeśli któryś świstak chce mieć potomstwo, może albo pokonać aktualnie rządzącego osobnika, albo wywędrować z norki i założyć nową, własną społeczność lub pokonać w walce władcę innej grupy.
Ochrona.
Świstak w Polsce podlega ochronie ścisłej. Jeszcze na początku XX wieku był obiektem zainteresowania kłusowników, którzy sprzedawali "świstacze sadło" jako remedium na wiele dolegliwości. Realne wówczas zagrożenie wyginięcia tatrzańskich świstaków stało się przyczyną uchwalenia przez Sejm galicyjski w 1868 r. ustawy zakazującej polowań na kozice i świstaki, podpisanej w roku następnym przez Franciszka Józefa I.

</doc>
<doc id="78079" url="https://pl.wikipedia.org/wiki?curid=78079" title="Zmarzły Staw Gąsienicowy">
Zmarzły Staw Gąsienicowy

Zmarzły Staw Gąsienicowy lub po prostu Zmarzły Staw, czasami nazywany także Zmarzłym Stawem pod Zawratem – niewielkie jeziorko położone na wysokości 1788 m n.p.m.we wschodniej części Doliny Gąsienicowej, w kotle skalnym pod ścianą Małego Koziego Wierchu, u wylotu Dolinki Koziej w Tatrach Wysokich. Należy do grupy Gąsienicowych Stawów.
Powierzchnia jeziora wynosi 0,28 ha (długość 77 m, szerokość 50 m), głębokość – 3,7 m. Zamarznięte jest przez większą część roku, roztapia się zwykle w czerwcu – lipcu, a zamarza we wrześniu – październiku. W okresie zimowym zamarza do dna. Wody jeziorka spływają niewielkim potokiem do położonego niżej Czarnego Stawu.
O stawku Michał Bałucki pisał w 1865 r.: "„Jest to może najdziksza ustroń w Tatrach – wszelkie życie tu ustało i zamarło”". Jeziorko było tematem obrazów Wojciecha Gersona i Stanisława Witkiewicza, pisali o nim poeci: Franciszek Henryk Nowicki i Felicjan Faleński. Powyżej Zmarzłego Stawu, w pobliżu szlaku na Kozią Przełęcz, znajduje się niewielkie źródełko i kilka koleb. W 1880 r. Towarzystwo Tatrzańskie poszerzyło jedną z nich, tak by mogła pełnić rolę tymczasowego schronu dla turystów.
W okolicy stawu rośnie saussurea wielkogłowa, a na skalnych półkach Koziego Wierchu nad stawem kilka grup turzycy tęgiej – rzadkich roślin, w Polsce występujących na niewielu stanowiskach.

</doc>
<doc id="78081" url="https://pl.wikipedia.org/wiki?curid=78081" title="Polska na Letnich Igrzyskach Olimpijskich 2004">
Polska na Letnich Igrzyskach Olimpijskich 2004

Na XXVIII Letnich Igrzyskach Olimpijskich w Atenach Polska wysłała ekipę narodową liczącą 202 zawodników, z tego 139 mężczyzn i 63 kobiet.
Polscy sportowcy zdobyli 10 medali (3 złote, 2 srebrne, 5 brązowych), co uznano w kraju za nieudany występ. Była to najmniejsza liczba zdobytych medali olimpijskich od Igrzysk w Melbourne. Przed wyjazdem na Igrzyska oczekiwano zdobycia około 15 medali. Jednocześnie polscy zawodnicy zajmowali wielokrotnie miejsca tuż za podium.
Najwięcej medali (3 medale – 1 złoty i 2 srebrne) zdobyła pływaczka Otylia Jędrzejczak. Wyrównała tym samym rekord Ireny Szewińskiej liczby medali zdobytych przez polskiego sportowca podczas jednych Igrzysk. Do historii polskiego sportu przeszedł także Robert Korzeniowski, który zdobył w Atenach swój czwarty złoty medal olimpijski w chodzie. Do tej pory żaden polski sportowiec nie zdobył tylu złotych medali olimpijskich. Pozostali polscy medaliści zdobywali w Atenach swoje kolejne medale olimpijskie, m.in. Tomasz Kucharski i Robert Sycz obronili tytuł mistrza olimpijskiego z Sydney. Jedynie Anna Rogowska (obok Otylii Jędrzejczak) zdobyła w Atenach swój pierwszy medal olimpijski. Warto zwrócić uwagę, że większość polskich medali zdobywały kobiety, chociaż stanowiły mniejszą część polskiej reprezentacji.
Wyniki.
Gimnastyka.
Kobiety – gimnastyka sportowa – wielobój indywidualnie:
Kobiety – gimnastyka artystyczna – wielobój drużynowo:
Jeździectwo.
Skoki indywidualnie:
WKKW indywidualnie:
WKKW drużynowo:
Judo.
Kobiety – kategoria 48kg:
Kobiety – kategoria 70kg:
Mężczyźni – kategoria 70kg:
Mężczyźni – kategoria 81kg:
Mężczyźni – kategoria 90kg:
Mężczyźni – kategoria 100kg:
Kajakarstwo.
Kobiety – K1 500m:
Kobiety – K2 500m:
Kobiety – K4 500m:
Mężczyźni – K1 500m:
Mężczyźni –1000m:
Mężczyźni – K2 500m:
Mężczyźni – C2 500m:
Mężczyźni – C2 1000m:
Mężczyźni – K4 1000m:
Kobiety – kajakarstwo górskie – K1:
Mężczyźni – kajakarstwo górskie – K1:
Mężczyźni – kajakarstwo górskie – C1:
Mężczyźni – kajakarstwo górskie – C2:
Kolarstwo.
Kobiety – wyścig szosowy:
Mężczyźni – wyścig szosowy:
Mężczyźni – jazda indywidualna na czas:
Mężczyźni – kolarstwo torowe – sprint indywidualny:
Mężczyźni – kolarstwo torowe – sprint drużynowy:
Mężczyźni – kolarstwo torowe – 1km na czas:
Mężczyźni – kolarstwo torowe – keirin:
Kobiety – kolarstwo górskie – cross-country:
Mężczyźni – kolarstwo górskie – cross-country:
Lekkoatletyka.
Kobiety – 200m:
Kobiety – 400m:
Kobiety – 1500m:
Kobiety – 100m przez płotki:
Kobiety – 400m przez płotki:
Kobiety – sztafeta 4x400m:
Kobiety – chód na 20km:
Kobiety – maraton:
Kobiety – pchnięcie kulą:
Kobiety – rzut dyskiem:
Kobiety – rzut oszczepem:
Kobiety – rzut młotem:
Kobiety – trójskok:
Kobiety – skok o tyczce:
Kobiety – siedmiobój:
Mężczyźni – 100m:
Mężczyźni – 200m:
Mężczyźni – 400m:
Mężczyźni – 3000m z przeszkodami:
Mężczyźni – 110m przez płotki:
Mężczyźni – 400m przez płotki:
Mężczyźni – sztafeta 4x100m:
Mężczyźni – sztafeta 4x400m:
Mężczyźni – chód na 20km:
Mężczyźni – chód na 50km:
Mężczyźni – maraton:
Mężczyźni – pchnięcie kulą:
Mężczyźni – rzut młotem:
Mężczyźni – skok wzwyż:
Mężczyźni – skok o tyczce
Łucznictwo.
Kobiety – indywidualnie:
Kobiety – drużynowo:
Mężczyźni – indywidualnie:
Pięciobój nowoczesny.
Kobiety – indywidualnie:
Mężczyźni – indywidualnie:
Pływanie.
Kobiety – 100m stylem dowolnym:
Kobiety – 200m stylem dowolnym:
Kobiety – 400m stylem dowolnym:
Kobiety – 100m stylem motylkowym:
Kobiety – 200m stylem motylkowym:
Mężczyźni – 50m stylem dowolnym:
Mężczyźni – 200m stylem dowolnym:
Mężczyźni – 400m stylem dowolnym:
Mężczyźni – 1500m stylem dowolnym:
Mężczyźni – 200m stylem motylkowym:
Mężczyźni – 100m stylem grzbietowym:
Mężczyźni – 200m stylem grzbietowym:
Podnoszenie ciężarów.
Kobiety – kategoria 58kg:
Kobiety – kategoria 75kg:
Mężczyźni – kategoria 77kg:
Mężczyźni – kategoria 94kg:
Mężczyźni – kategoria 105kg:
Mężczyźni – kategoria +105kg:
Siatkówka.
Mężczyźni:
Pierwszy Trener: Stanisław Gościniak
Asystent: Igor Prieložný
Bilans polskiej reprezentacji:
Polska zajęła 5. miejsce wraz z Argentyną, Grecją oraz Serbią i Czarnogórą.
Strzelectwo.
Kobiety – karabin pneumatyczny – 10m:
Kobiety – karabin sportowy – 50m:
Mężczyźni – pistolet pneumatyczny – 10m:
Mężczyźni – pistolet dowolny –50m:
Mężczyźni – skeet:
Szermierka.
Kobiety – floret indywidualnie:
Kobiety – szabla indywidualnie:
Mężczyźni – szabla indywidualnie:
Taekwondo.
Kobiety – kategoria 57kg:
Tenis.
Mężczyźni – debel
Tenis stołowy.
Mężczyźni – singel:
Mężczyźni – debel:
Wioślarstwo.
Kobiety – dwójka podwójna wagi lekkiej:
Mężczyźni – dwójka podwójna wagi lekkiej:
Mężczyźni – dwójka podwójna:
Mężczyźni – czwórka podwójna:
Mężczyźni – czwórka bez sternika:
Mężczyźni – ósemka ze sternikiem:
Zapasy.
Mężczyźni – styl wolny – 74kg:
Mężczyźni – styl wolny – 96kg:
Mężczyźni – styl wolny – 120kg:
Mężczyźni – styl klasyczny – 55kg:
Mężczyźni – styl klasyczny – 60kg:
Mężczyźni – styl klasyczny – 66kg:
Mężczyźni – styl klasyczny – 74kg:
Mężczyźni – styl klasyczny – 96kg:
Mężczyźni – styl klasyczny – 120kg:
Żeglarstwo.
Kobiety – klasa europa:
Kobiety – klasa mistral:
Klasa otwarta – laser:
Mężczyźni – klasa finn:
Mężczyźni – klasa mistral:
Mężczyźni – klasa 470:
Klasa otwarta – 49er:

</doc>
<doc id="78082" url="https://pl.wikipedia.org/wiki?curid=78082" title="Jodła">
Jodła

Jodła ("Abies" Mill.) – rodzaj zimozielonych drzew z rodziny sosnowatych ("Pinaceae" Lindl.). Obejmuje co najmniej 48 gatunków występujących na półkuli północnej – najczęściej we wschodniej Azji oraz Ameryce Północnej. W Polsce naturalnie rośnie jodła pospolita ("A. alba") tworząca bory jodłowe w Górach Świętokrzyskich, Karpatach oraz na Roztoczu.
Jodły dostarczają cenionego drewna oraz uprawiane są jako ozdobne, w tym cenione są ze względu na regularny pokrój jako choinki. 
Rozmieszczenie geograficzne.
Jodły rosną w lasach strefy klimatu umiarkowanego na półkuli północnej, w południowej części zasięgu związane są z obszarami górskimi. Największe zróżnicowanie gatunkowe rodzaju występuje we wschodniej Azji (w sumie 25–27 gatunków, z czego w Chinach rosną 22 gatunki, w tym 14 to endemity) i zachodniej części Ameryki Północnej i Centralnej (17–19 gatunków, z czego 11 na północ od Meksyku). W Europie, na Kaukazie i w basenie Morza Śródziemnego występuje 8–10 gatunków. Na południu jodły sięgają do Ameryki Centralnej (Honduras), północnej Afryki (Algieria) i Himalajów. W południowej części zasięgu występują liczne gatunki endemiczne, o niewielkich zasięgach, np. jodła numidyjska "A. numidica" w górach Babor w Algierii, jodła hiszpańska "A. pinsapo" w Andaluzji, jodła sycylijska "A. nebrodensis" na Sycylii, jodła nadobna "A. bracteata" w górach Santa Lucia w Kalifornii. Liczne gatunki zostały rozprzestrzenione jako uprawne, zarówno ozdobne, jak i na plantacjach w celu produkcji drewna. W Polsce jedynym dziko rosnącym gatunkiem jest jodła pospolita "A. alba", a ok. 30 uprawianych jest głównie w kolekcjach i parkach.
Biologia i ekologia.
Rośliny jednopienne, często szybko rosnące – w dobrych warunkach wiele gatunków osiąga 30 m wysokości już po 30 latach. Zapylenie i rozsiewanie nasion następuje za pomocą wiatru (→ anemogamia). Na ogół są to rośliny rosnące na glebach żyznych.
Systematyka.
Rodzaj jest drugim pod względem zróżnicowania gatunkowego w obrębie rodziny sosnowatych (po sośnie "Pinus"). Uznawanych jest ok. 48–49 gatunków, przy czym jeszcze w końcu XX wieku, a nawet w XXI wieku, wciąż opisywane były nowe gatunki występujące w południowo-zachodnich Chinach i w Meksyku. Jodła nadobna "A. bracteata" w obrębie rodzaju jest siostrzana względem wszystkich pozostałych gatunków (tworzy klad bazalny), wskazując przy tym zachodnią część Ameryki Północnej jako ośrodek pochodzenia współczesnych przedstawicieli rodzaju. Rodzaj tradycyjnie dzielony jest od końca lat 80. XX wieku na 10 sekcji, ale w badaniach molekularnych nie wszystkie one mają potwierdzony monofiletyczny charakter. Zatarte są granice między m.in. sekcjami "Abies" i "Piceaster", "Momi" i "Pseudopicea" oraz "Grandis" i "Oiamel".
Zastosowanie.
Ze względu na regularny pokrój jodły często uprawiane są jako drzewa ozdobne w parkach. Z tego samego powodu młode drzewka, zwykle pochodzące z plantacji, wykorzystywane są jako choinki strojone w czasie świąt Bożego Narodzenia. Żywica jodły balsamicznej w postaci balsamu kanadyjskiego wykorzystywana jest w lecznictwie, optyce i technice mikroskopowej.
Drewno znajduje zastosowanie w stolarstwie, w budownictwie wodnym, górnictwie, do produkcji papieru, do wyrobu skrzynek, zabawek, instrumentów muzycznych. Proste pnie wykorzystywano jako maszty w budownictwie okrętowym.
Drewno jodeł wykorzystywane było już w Starożytności – Grecy z drewna jodłowego wyrabiali wiosła, gdyż jest ono lekkie i bardzo trwałe w wodzie. Rzymianie używali do pisania tabliczek z drewna jodły, ponieważ jest ono miękkie. Z drewna jodłowego miano zbudować konia trojańskiego, a Dedal zbudował z niego kreteńską „krowę” królowej Pazyfae. Król Salomon miał wyłożyć tarcicami jodłowymi podłogę w Świątyni Jerozolimskiej.

</doc>
<doc id="78086" url="https://pl.wikipedia.org/wiki?curid=78086" title="Tomas Dvorak">
Tomas Dvorak



</doc>
<doc id="78087" url="https://pl.wikipedia.org/wiki?curid=78087" title="Tadeusz Rydzyk">
Tadeusz Rydzyk

Tadeusz Rydzyk CSsR (ur. 3 maja 1945 w Olkuszu) – polski duchowny rzymskokatolicki, redemptorysta, doktor nauk teologicznych, nauczyciel akademicki.
Założyciel i dyrektor rozgłośni radiowej Radio Maryja oraz Telewizji Trwam, współzałożyciel i prezes zarządu Fundacji Lux Veritatis oraz założyciel i były rektor Wyższej Szkoły Kultury Społecznej i Medialnej w Toruniu, w której jest przewodniczącym Rady Naukowej i wykładowcą.
Życiorys.
Syn Stanisławy Rydzyk z domu Piątek i jej nieformalnego partnera Bronisława Kordaszewskiego. Otrzymał nazwisko matki, wdowy po Franciszku Rydzyku, zamordowanym przez Niemców w 1941. Wczesne dzieciństwo spędził w rodzinnym Olkuszu. Uczył się w Wyższym Seminarium Duchownym Redemptorystów w Tuchowie, następnie studiował teologię biblijną na Akademii Teologii Katolickiej w Warszawie. W 1971 złożył wieczyste śluby zakonne oraz przyjął święcenia kapłańskie. Pracował jako katecheta w: Toruniu, Szczecinku i Krakowie. Zajmował się też duszpasterstwem akademickim. W 1986 wyjechał do Włoch, a następnie do Republiki Federalnej Niemiec.
Początkowo przebywał w Norymberdze. W latach 1987–1991 pracował jako kapelan w klasztorze żeńskim w Oberstaufen. Podczas pobytu w diecezji augsburskiej nawiązał współpracę z lokalną rozgłośnią radiową Radio Maria International w Balderschwang, w której zapoznał się z funkcjonowaniem mediów mających w swoim przesłaniu działalność religijną. Organizował także pielgrzymki do Medziugorie i wysyłki do Polski.
W 1991, po powrocie do Polski, zamieszkał w klasztorze redemptorystów w Toruniu. W tym samym roku założył rozgłośnię radiową Radio Maryja. Środki na postawienie pierwszego masztu nadawczego Radia Maryja przekazała mu Vassula Ryden W ciągu kilkunastu lat swojej działalności medialnej zainicjował powstanie także środków masowego przekazu, takich jak gazeta codzienna „Nasz Dziennik” czy Telewizja Trwam. W 1998 powołał do życia Fundację Lux Veritatis, w której pełni funkcję prezesa Zarządu. 14 sierpnia 2001 założył niepaństwową wyższą szkołę zawodową – Wyższą Szkołę Kultury Społecznej i Medialnej w Toruniu
8 października 2009 obronił pracę doktorską na Wydziale Teologicznym Uniwersytetu Kardynała Stefana Wyszyńskiego w Warszawie. W 2012 ruszyła zainicjowana przez o. Tadeusza Rydzyka budowa Kościoła Maryi Gwiazdy Nowej Ewangelizacji i św. Jana Pawła II w Toruniu, poświęconego 18 maja 2016.
Kontrowersje.
Sprawa zbiórek pieniężnych.
Po upadłości Stoczni Gdańskiej o. Tadeusz Rydzyk ogłosił chęć ratowania zakładu. Akcja rozpoczęła się na początku 1997 Z inicjatywy słuchaczy powstał powołany przy Radiu Maryja przez osoby uczestniczące w audycji na temat sytuacji Stoczni Gdańskiej Społeczny Komitet Ratowania Stoczni Gdańskiej w celu zbiórki pieniędzy na uratowanie stoczni poprzez wykupienie jej. W skład Komitetu oprócz m.in. naukowców z Polskiego Stowarzyszenia Morsko-Gospodarczego im. Eugeniusza Kwiatkowskiego, weszły takie osobistości jak: biskup i były kapelan NSZZ „Solidarność” doktor Edward Frankowski, nestor polskiego okrętownictwa, były rektor Politechniki Gdańskiej, profesor Jerzy Doerffer, wieloletni rektor KUL i współtwórca Lubelskiej Szkoły Filozoficznej profesor Mieczysław Albert Krąpiec, profesor Piotr Jaroszyński, doktor Józef Krok, dyrektor sekcji polskiej i profesor literatury polskiej Uniwersytetu paryskiej Sorbony Jacek Trznadel, profesor i senator Adam Biela czy senator Jadwiga Stokarska. Zbiórka trwała dwa lata, do chwili gdy okazało się, że „wykupienie Stoczni nie jest już możliwe”. Po przejęciu Stoczni Gdańskiej przez Stocznię Gdynia na antenie Radia Maryja ogłaszano komunikat informujący, że zebrane pieniądze na ratowanie stoczni od darczyńców będą w zależności od ich woli: albo zwrócone, albo przekazane na inny wskazany przez nich cel dobroczynny.
Zbiórka była prowadzona bez zezwolenia, a pieniądze i świadectwa udziałowe NFI nie wpłynęły do Stoczni i nie zostały nigdy publicznie rozliczone. W doniesieniu do prokuratury podano, że kwota zbiórki wyniosła 160 milionów dolarów.
W sprawie zbiórki pieniędzy przez osoby związane z Radiem Maryja polska prokuratura dwa razy rozpatrywała zgłoszone zawiadomienia o popełnieniu przestępstwa i dwukrotnie odmówiła podjęcia kroków wszczynających postępowanie, ponieważ kwestowanie nie było przestępstwem i jako wykroczenie przedawniło się po roku.
W lutym 2011 za organizowanie nielegalnych zbiórek pieniężnych został ukarany grzywną.
Sprawa antysemityzmu.
10 lipca 2007 Centrum im. Szymona Wiesenthala zwróciło się do papieża Benedykta XVI o odwołanie Tadeusza Rydzyka z pełnionych funkcji z, jak podało, powodów jego „antysemickich wypowiedzi”. 31 lipca 2007 Ambasador Izraela w Warszawie Dawid Peleg wezwał Polskę i polski Kościół do potępienia wypowiedzi ojca Tadeusza Rydzyka, które ocenił jako najbardziej antysemickie uwagi od 1968. O. Tadeusz Rydzyk był inicjatorem powstania Kaplicy Pamięci, tworzonej od 2013 i ustanowionej w toruńskim Kościele Maryi Gwiazdy Nowej Ewangelizacji i św. Jana Pawła II w Toruniu ku czci Polaków ratujących Żydów podczas II wojny światowej. Duchowny nawiązał kontakt z przedstawicielami Izraela w Polsce, uczestnicząc w 2016 w spotkaniu w ambasadzie Izraela w RP, w tym z ambasador Anną Azari.
Sprawa mowy nienawiści.
1 grudnia 1997 r. prymas Polski Józef Glemp w liście wystosowanym do prowincjała redemptorystów, o. Edwarda Nocunia, i przekazanym Katolickiej Agencji Informacyjnej wyraził się krytycznie o upolitycznieniu rozgłośni kierowanej przez ks. Rydzyka. Napisał m.in. "Powołany przeze mnie nieformalny zespół trzech biskupów do rozmów z kierownictwem Radia Maryja, mimo podjętego dialogu, nie przynosi rezultatów. Byłoby niedobrze, gdyby z przesłanek ewangelicznych pleciono bicz dla chłostania przeciwników." Dodał też, "że ojciec Rydzyk, mimo popularności i poparcia wielkich rzesz, nie może żądać dla siebie przywilejów i stać ponad prawem""."
W czerwcu 2011 podczas spotkania z posłami w Parlamencie Europejskim Tadeusz Rydzyk określił postępowanie polskich władz ws. jego działalności gospodarczej jako "totalitaryzm" oraz stwierdził, że "tragedią Polski jest to, że od 1939 roku Polską nie rządzą Polacy. Nie chodzi tu o krew ani przynależność. Oni nie kochają po polsku, nie mają serca polskiego". Przeciwko tej wypowiedzi zaprotestowało polskie Ministerstwo Spraw Zagranicznych, które wystosowało notę dyplomatyczną, składając ją na ręce przedstawiciela Stolicy Apostolskiej, której podlegają katolickie zakony, w tym redemptoryści. Reprezentujący Watykan ks. Federico Lombardi odpowiedział polskiemu MSZ, że "jakiekolwiek oświadczenie ks. Tadeusza Rydzyka nie angażuje Stolicy Apostolskiej ani polskiego Kościoła".
Jest radykalnym eurosceptykiem; nazwał Unię Europejską „nowym Związkiem Radzieckim”.
Sprawa wypowiedzi na temat pedofilii w Kościele rzymskokatolickim.
Tadeusz Rydzyk dwukrotnie stawał w obronie bpa Edwarda Janiaka, oskarżonego o tuszowanie przypadków wykorzystywania seksualnego osób małoletnich wśród podległych mu księży. W swoich wypowiedziach stawiał biskupa w roli ofiary nagonki medialnej, a zarzuty kierowane wobec niego skomentował słowami: „To że ksiądz zgrzeszył? No zgrzeszył. A kto nie ma pokus?”. Wypowiedź ta padła 5 grudnia 2020 podczas mszy z okazji 29. urodzin Radia Maryja i wzbudziła duże kontrowersje. Została ona skrytykowana m.in. przez przewodniczącego państwowej komisji do spraw pedofili Błażeja Kmieciaka, część polityków opozycji i PiS, a także przedstawicieli Kościoła. Abp Wojciech Polak zwrócił się do prowincjała redemptorystów w Polsce o. Janusza Soka z prośbą o zdecydowaną reakcję w sprawie wypowiedzi. Abp Grzegorz Ryś przeprosił za słowa zakonnika. Prowincja Warszawska Redemptorystów wydała oświadczenie, w którym stwierdzono, że wypowiedź o. Rydzyka „była komentarzem do obecnej sytuacji medialnej”. Sam Tadeusz Rydzyk we własnym oświadczeniu potwierdził, że jego wypowiedź odnosiła się do atmosfery medialnej, jaka powstała wokół bpa Janiaka oraz przeprosił za swoje słowa.
Kolejnej kontrowersje wywołała wypowiedź o. Rydzyka z 3 grudnia 2022 r., nawiązująca do sprawy emerytowanego bp. Stanisława Napierały, któremu Watykan zalecił, aby nie brał on udziału w wydarzeniach publicznych. Tadeusz Rydzyk powiedział "Na pewno ogląda nas ksiądz biskup Stanisław Napierała, ale, no, ma zakaz. Zakaz za niezamierzone zaniedbanie. Tak, no. Zostawiam to i błogosławię. Tak powstają święci. To jest pchanie na ołtarze, tak. Dla mnie to są współcześni męczennicy"". 
Porównanie owego biskupa do męczenników Kościoła wywołało powszechną krytykę. Przeprosiła za to polska prowincja redemptorystów, pisząc w specjalnym oświadczeniu "Popieramy całość działań Stolicy Apostolskiej oraz Kościoła w Polsce w stanowczym ściganiu grzechów oraz przestępstw wykorzystania seksualnego małoletnich i bezbronnych. Osoby pokrzywdzone zapewniamy o naszym wsparciu i trosce". "Wypowiedź o. Tadeusza Rydzyka z dnia 3 grudnia 2022 r. była osobistym komentarzem do sytuacji ks. bpa Stanisława Napierały". "Przepraszamy, że przysporzyło to cierpienia pokrzywdzonym i wzbudziło wątpliwość, co do jednoznacznej postawy Kościoła wobec dramatu wykorzystywania seksualnego osób małoletnich i bezbronnych".
Dotacje od instytucji publicznych.
Według wyliczeń opublikowanych w odpowiedzi na interpelacje poselskie Michała Jarosa i Hanny Gill-Piątek, w okresie od zwycięstwa wyborczego partii Prawo i Sprawiedliwość jesienią 2015 do końca 2020 Tadeusz Rydzyk oraz podmioty z nim związane otrzymały od instytucji publicznych ponad 210 milionów złotych; najwięcej od Ministerstwa Kultury i Dziedzictwa Narodowego (ok. 120 mln zł na budowę Muzeum Pamięć i Tożsamość im. św. Jana Pawła II w Toruniu).
Odwołania w kulturze.
Do postaci Tadeusza Rydzyka odwołuje się Dorota Masłowska w piosence „Córka” z płyty „Społeczeństwo jest niemiłe” z 2014.
Nagrody i odznaczenia.
W czasie "XIX Międzynarodowego Festiwalu Filmów Katolickich Niepokalanów 2004" po raz pierwszy wręczono nagrody im. Jana Kulentego "Multimedia w służbie Ewangelii", które otrzymali o. Tadeusz Rydzyk i Mel Gibson.
15 września 2007 otrzymał na Jasnej Górze Nagrodę Mater Verbi tygodnika katolickiego „Niedziela”, przyznawaną osobom zasłużonym dla tygodnika i przyjaciołom „Niedzieli” z Polski i z zagranicy.
28 czerwca 2009 otrzymał Medal św. Stanisława w dowód uznania za dzieła, których powstanie zainspirował. Jest to odznaczenie diecezjalne diecezji świdnickiej nadawane przez biskupa Ignacego Deca. 26 października tegoż roku „Stowarzyszenie Pamięci Księdza Jerzego” przyznało mu medal „Zło dobrem zwyciężaj” za działalność na rzecz Kościoła, Ojczyzny i propagowanie nauczania księdza Jerzego Popiełuszki.
W 2010 został laureatem Nagrody im. Sługi Bożego Jerzego Ciesielskiego – ojca rodziny. Został w ten sposób uhonorowany przez Tygodnik Rodzin Katolickich „Źródło” i Fundację „Źródło”. Sam o. Tadeusz Rydzyk stwierdził, że: "jest to nagroda dla Rodziny Radia Maryja, dla wszystkich, którzy ją tworzą". We wrześniu tego roku otrzymał czołowe wyróżnienie tygodnika "Niedziela", nagrodę „Sursum Corda”.
W liście z dnia 3 grudnia 2011, w związku z obchodami 20. rocznicy istnienia Radia Maryja, papież Benedykt XVI wyraził uznanie dla działalności ewangelizacyjnej ojca Tadeusza Rydzyka i udzielił mu swego błogosławieństwa. Reporterzy „Gazety Wyborczej”, Piotr Głuchowski i Jacek Hołub, przygotowali nieautoryzowaną biografię Tadeusza Rydzyka pt. "Imperator" (wyd. 2013), zdementowali też doniesienia o luksusowym stylu życia zakonnika.
W lipcu 2012 został włączony do konfraterni zakonu Paulinów. Był nominowany do Nagrody Kisiela edycji 2012.
W 2012 otrzymał Krzyż „Golgota Wschodu”. W grudniu 2013 Stowarzyszenie Osób Represjonowanych w Stanie Wojennym odznaczyło go Krzyżem „Tibi Mater Polonia”.

</doc>
<doc id="78091" url="https://pl.wikipedia.org/wiki?curid=78091" title="PKOl">
PKOl



</doc>
<doc id="78092" url="https://pl.wikipedia.org/wiki?curid=78092" title="Andrzej Krzepkowski">
Andrzej Krzepkowski

Andrzej Krzepkowski (ur. 6 stycznia 1953 w Warszawie, zm. 12 października 1990) – polski pisarz science fiction.
Życiorys.
Uczęszczał do Policealnego Studium Elektroniki. Zajmował się wyborem tekstów do komiksów w czasopiśmie „Alfa”. W latach 1982–1985 był kierownikiem działu reportażu i informacji w miesięczniku „Fantastyka”. Od 1985 do 1987 pracował w Redakcji Fantastyki Naukowej Krajowej Agencji Wydawniczej. Członek World SF i Ogólnopolskiego Klubu Miłośników Fantastyki i Science Fiction.
Jako autor fantastyki naukowej debiutował opowiadaniami "Mózg" i "Człowiek z garbatym mózgiem", wydrukowanymi na łamach „Perspektyw” w 1970 roku. Zamieszczał swoje utwory w „Młodym Techniku”, „Perspektywach”, „Fantastyce”, „ITD”. Jego utwory należą w większości do nurtu fantastyki socjologicznej. Występują w nich często próby eksperymentu formalnego, którego przykładem jest kontrowersyjnie przyjęta powieść "Kreks", będąca przykładem nietypowego podejścia do względności czasu (pisana w większości w czasie przyszłym i teraźniejszym). Jego utwory były tłumaczone na język niemiecki i francuski.
Spoczywa w rodzinnym grobowcu na Starych Powązkach (kw. 263, rząd V, miejsce 9).

</doc>
<doc id="78094" url="https://pl.wikipedia.org/wiki?curid=78094" title="Italogrecy">
Italogrecy

Italogrecy – grupa rdzennej ludności greckiej zamieszkała w Kalabrii i Apulii w południowych Włoszech, odrębna kulturowo i językowo od Greków z Grecji.
Osadnictwo greckie we Włoszech datuje się jeszcze z czasów starożytnych (kolonie greckie – zob. Wielka Grecja) i wieków średnich (panowanie bizantyńskie nad południową Italią – do 1071 r.). Grupę tę zasilały liczebnie kolejne fale Greków uciekających z Bałkanów i z Azji Mniejszej przed najazdami słowiańskimi, bułgarskimi, arabskimi, tureckimi. Ostatnia fala ucieknierów ze Wschodu nadciągnęła w drugiej połowie XV wieku, po upadku Konstantynopola, tworząc kilkutysięczne skupisko w Wenecji (osobna dzielnica) i znaczącą kolonię w Rzymie.
W południowych Włoszech dialekty włoskie uzyskały przewagę nad greką dopiero w XIII-XV wieku, w miarę upadku wpływów politycznych i kulturowych Cesarstwa Bizantyńskiego w Kalabrii. W południowej Italii nastąpił wtedy trwający do XVII wieku okres dwujęzyczności. Greka jako język potoczny przetrwała na terenach izolowanych (góry), raczej opóźnionych cywilizacyjnie, wśród górskich pasterzy i rolników. Na początku XIX wieku zidentyfikowano 12 gmin, w których używano powszechnie na co dzień języka greckiego, pod koniec tego wieku – już tylko 7 (około 8 tysięcy mówiących). Do dziś przetrwały dwa niewielkie obszary, w których przeważa kultura italogrecka: "Bovesia" (w Kalabrii koło Reggio di Calabria) i "Grecia Salentina" (w Apulii koło Lecce). Każdy z nich liczy po kilka wsi. Pod koniec lat 70. XX wieku liczba mówiących po grecku w Bovesii wynosiła około 3,9 tys. osób. Na tak znaczny spadek liczby Italogreków w ciągu XIX i XX wieku, poza asymilacją, wpłynęła głównie masowa emigracja z południowych Włoch.
W 1999 roku włoskie ministerstwo spraw wewnętrznych szacowało liczebność italogreckiej mniejszości etnicznej na 20 tys. osób.
Własnym językiem Italogreków jest język griko.
Wśród ludności italogreckiej dominował katolicyzm obrządku bizantyńskiego, z łaciną jako językiem liturgicznym.

</doc>
<doc id="78095" url="https://pl.wikipedia.org/wiki?curid=78095" title="Brothers In Arms">
Brothers In Arms



</doc>
<doc id="78097" url="https://pl.wikipedia.org/wiki?curid=78097" title="ACL">
ACL



</doc>
<doc id="78098" url="https://pl.wikipedia.org/wiki?curid=78098" title="DSA">
DSA



</doc>
<doc id="78104" url="https://pl.wikipedia.org/wiki?curid=78104" title="Rezerwat przyrody Szeroka w Beskidzie Małym">
Rezerwat przyrody Szeroka w Beskidzie Małym

Szeroka w Beskidzie Małym – rezerwat przyrody położony w Beskidzie Andrychowskim (wschodnia część Beskidu Małego), na terenie gminy Łękawica (pow. żywiecki, woj. śląskie), w obrębie Parku Krajobrazowego Beskidu Małego. Wbrew temu, co jest podawane w niektórych źródłach, nie znajduje się na Kocierzu, lecz na wschodnich stokach Wielkiej Cisowej Grapy. Jego granica biegnie granią od Przełęczy Cisowej przez Maleckie i Wielką Cisową Grapę po Przysłop Cisowy.
Obszar rezerwatu podlega ochronie ścisłej.
Utworzony został w 1960 r. na powierzchni 49,51 ha dla ochrony dolnoreglowych pozostałości naturalnej puszczy karpackiej z pomnikowymi okazami jodeł i buków. Rezerwat ten to typowy przykład lasu dolnego regla. Rosną tu przede wszystkim buki, jodły oraz jawory. Niektóre z drzew osiągają znaczne rozmiary oraz wiek 200–250 lat. Naliczono tu ponad sto gatunków roślin naczyniowych, pośród których charakterystyczne to szczawik zajęczy, marzanka wonna, żywiec gruczołowaty czy wilczomlecz migdałolistny.

</doc>
<doc id="78107" url="https://pl.wikipedia.org/wiki?curid=78107" title="Krzysztof Janik">
Krzysztof Janik

Krzysztof Jan Janik (ur. 11 czerwca 1950 w Kielcach) – polski polityk, politolog, przewodniczący partii SLD w 2004, były minister spraw wewnętrznych i administracji, w latach 1993–2005 poseł na Sejm II, III i IV kadencji.
Życiorys.
W 1971 ukończył studia na Wydziale Prawa Uniwersytetu Jagiellońskiego w Krakowie, w 1974 studia podyplomowe na Akademii Ekonomicznej w Krakowie, a w 1976 doktoryzował się na Wydziale Nauk Politycznych Uniwersytetu Śląskiego w Katowicach (na podstawie pracy doktorskiej zatytułowanej "Związek Młodzieży Wiejskiej w województwie krakowskim"). Od 1975 do 1981 pracował jako asystent, a następnie adiunkt na Wydziale Nauk Politycznych Uniwersytetu Śląskiego.
Od 1965 do 1976 działał w Związku Młodzieży Wiejskiej, w latach 1971–1975 pełnił funkcję sekretarza Zarządu Wojewódzkiego ZMW w Krakowie. Od 1976 do 1986 był działaczem Związku Socjalistycznej Młodzieży Polskiej, w latach 1981–1986 zasiadł w Zarządzie Głównym jako sekretarz i zastępca przewodniczącego. Od 1968 do rozwiązania należał do Polskiej Zjednoczonej Partii Robotniczej. Od 1986 był etatowym kierownikiem zespołu inteligencji KC PZPR.
W styczniu 1990 został jednym z członków założycieli Socjaldemokracji RP. Od 1997 do 1999 pełnił funkcję sekretarza generalnego tej partii. W 1999 przystąpił do Sojuszu Lewicy Demokratycznej, do 2002 był sekretarzem generalnym również tego ugrupowania. W lutym 2002 został wybrany na wiceprzewodniczącego partii. W 1993, 1997 i 2001 uzyskiwał mandat poselski z ramienia SLD (w 2001 z okręgu tarnowskiego). W Sejmie II kadencji był zastępcą przewodniczącego Komisji Sprawiedliwości, a w Sejmie III kadencji zastępcą przewodniczącego Komisji Samorządu Terytorialnego i Polityki Regionalnej.
W latach 1996–1997 był podsekretarzem stanu w Kancelarii Prezydenta RP, zajmował się sprawami samorządowymi. Kierował kampanią samorządową SLD w trakcie wyborów samorządowych w 1998. 19 października 2001 został ministrem spraw wewnętrznych i administracji w rządzie Leszka Millera. Podał się do dymisji 21 stycznia 2004. 6 marca tego samego roku został przewodniczącym SLD, ale 18 grudnia przegrał wybory na przewodniczącego SLD z Józefem Oleksym.
W 2005 i 2007 bez powodzenia kandydował w wyborach parlamentarnych. W 2005 został adiunktem w Krakowskiej Akademii im. Andrzeja Frycza Modrzewskiego. Objął również funkcję wicedyrektora Instytutu Bezpieczeństwa Krajowego przy Wyższej Szkole Zarządzania Personelem w Warszawie.
We wrześniu 2015 prokurator Prokuratury Apelacyjnej w Katowicach przedstawił mu zarzuty przyjęcia korzyści majątkowych w zamian za rzekome obietnice załatwienia umorzenia postępowań skarbowych i zaległości podatkowych. Były minister nie przyznał się do popełnienia tych czynów.

</doc>
<doc id="78111" url="https://pl.wikipedia.org/wiki?curid=78111" title="Walasi">
Walasi



</doc>
<doc id="78112" url="https://pl.wikipedia.org/wiki?curid=78112" title="Siemion Uricki">
Siemion Uricki

Siemion Uricki, (ur. w Czerkasach, gubernia kijowska, zm. 1 sierpnia 1938 w miejscu egzekucji Kommunarka pod Moskwą) - szef Razwiedupru - wywiadu Armii Czerwonej (1935 – 1937), komkor.
Życiorys.
Urodzony w rodzinie żydowskiej, krewny jednego z twórców Czeka Moisieja Urickiego. Uczestnik I wojny światowej, podczas wojny domowej organizator Czerwonej Gwardii w Odessie, następnie dowódca brygady kawalerii. W 1920 roku mianowany szefem wydziału operacyjnego sztabu polowego.
W marcu 1921 uczestniczył w zdławieniu powstania w Kronsztadzie. Ukończył Akademię Wojskową Armii Czerwonej w Moskwie. Następnie wysłany jako "nielegał" do Czechosłowacji i Niemiec.
W latach 1924 – 1927 na stanowisku komendanta Moskiewskiej Międzynarodowej Szkoły Piechoty, potem w armii na wysokich stanowiskach w sztabach, w szkolnictwie oraz komisariacie obrony.
W 1935 roku zajął po Janie Bierzinie miejsce jako szef wywiadu Armii Czerwonej - Razwiedupru. 21 maja 1937 usunięty z tego stanowiska, które objął 3 czerwca 1937 ponownie Jan Berzin, po powrocie z Republiki Hiszpańskiej.
W czasie "wielkiej czystki" aresztowany przez NKWD 1 listopada 1937. 1 sierpnia 1938 skazany na śmierć przez Kolegium Wojskowe Sądu Najwyższego ZSRR pod zarzutem "udziału w kontrrewolucyjnej organizacji terrorystycznej istniejącej w Armii Czerwonej". Stracony tego samego dnia w miejscu egzekucji Kommunarka pod Moskwą i tam pochowany anonimowo.
Zrehabilitowany 7 marca 1956 postanowieniem Kolegium Wojskowego SN ZSRR.

</doc>
<doc id="78113" url="https://pl.wikipedia.org/wiki?curid=78113" title="Oleg Pieńkowski">
Oleg Pieńkowski

Oleg Władimirowicz Pieńkowski, ros. Олег Владимирович Пеньковский (ur. 23 kwietnia 1919 we Władykaukazie, zm. 16 maja 1963 w Moskwie) – pułkownik Armii Radzieckiej, oficer wywiadu wojskowego GRU, aresztowany pod zarzutem szpiegostwa na rzecz Stanów Zjednoczonych i Wielkiej Brytanii w 1962 roku i następnie stracony.
Kariera wojskowa i praca w GRU.
Syn poległego w wojnie domowej oficera Białogwardyjskiej Armii, co później zaważyło na dalszych awansach Pieńkowskiego. Absolwent Kijowskiej Szkoły Artylerii (1939).
17 września 1939 roku brał udział jako oficer polityczny baterii, wchodzącej w skład 1 Frontu Zachodniego, w agresji na Polskę. W 1940 roku walczył na wojnie z Finlandią. Po inwazji Niemiec na Związek Radziecki przeniesiony do Zarządu Politycznego Moskiewskiego Okręgu Wojskowego. Podczas wojny był czterokrotnie ranny i wielokrotnie odznaczany. Walczył m.in. w 323 Pułku Artylerii Przeciwpancernej, nad którym następnie objął dowodzenie.
Po wojnie ożenił się z córką wysoko postawionego w hierarchii wojskowej generała Dimitrija Gapanowicza. W 1948 roku ukończył Akademię Wojskową im. Frunzego, a w 1953 roku Wojskową Akademię Dyplomatyczną, ze specjalnością w zakresie wywiadu strategicznego. Po uzyskaniu dyplomu rozpoczął pracę w wywiadzie wojskowym GRU. W latach 1955–1958 sprawował różne stanowiska, m.in. pomocnika attaché wojskowego w Turcji. Są pogłoski, że tam złożył propozycję współpracy wywiadowi tureckiemu. Po powrocie do Związku Radzieckiego w 1958 roku został skierowany na kurs broni rakietowej w Akademii Artyleryjskiej im. Feliksa Dzierżyńskiego. Po ukończeniu kursu w 1959 roku pracował pod przykrywką urzędnika Państwowego Komitetu Koordynacji Prac Naukowo-Badawczych.
Kontakt z wywiadem zachodnim.
W sierpniu 1960 roku nawiązał kontakt z Centralną Agencją Wywiadowczą, za pomocą listu wręczonego dwóm amerykańskim turystom w Moskwie, który zawierał treść (między innymi):
Pełny tekst listu, w oryginale po rosyjsku i w angielskim tłumaczeniu, jest dostępny przez stronę archiwum dokumentów CIA. Choć Pieńkowski nie przedstawił się w liście, dał tak wiele wskazówek agentom CIA, że nie mieli oni większych problemów z rozpoznaniem nadawcy listu.
Praca dla CIA i MI6.
Wywiad amerykański, nie mając dojścia do Pieńkowskiego i obawiając się prowokacji ze strony KGB, postanowił współpracować z wywiadem brytyjskim, który miał lepsze rozeznanie w Związku Radzieckim na początku lat sześćdziesiątych XX wieku. Olega Pieńkowskiego postanowiono prowadzić pod flagą brytyjską. Pieńkowski w CIA znany był pod pseudonimem "Hero" (Bohater), a w brytyjskiej MI6 występował jako "Yoga". Do informacji przekazywanych przez Pieńkowskiego miało dostęp bardzo niewielu ludzi z CIA i MI6. Ta ostrożność wynikała zapewne z szoku, jakim było wykrycie tzw. siatki szpiegowskiej Cambridge z Kimem Philbym, która jeszcze nie do końca została zdemaskowana.
Napływ informacji.
Dzięki informacjom dostarczonym przez Pieńkowskiego analitycy z Centralnej Agencji Wywiadowczej potrafili zlokalizować bazy radzieckich rakiet nuklearnych SS-4 i SS-5. Z Moskwy zaczęło napływać tyle informacji, iż w centrali CIA w Langley powołano zespół dwudziestu tłumaczy i analityków. Dalszych dziesięciu pracowało w centrali MI6 w Londynie. Po selekcji materiały dostarczone przez Pieńkowskiego trafiały prosto na biurko prezydenta Johna F. Kennedy’ego.
Luka nuklearna.
Przez lata pięćdziesiąte Stany Zjednoczone próbowały naprawić tzw. "lukę nuklearną", jaka ich zdaniem występowała między nimi a Związkiem Radzieckim. O ile w 1960 roku (jeszcze za kadencji prezydenta Dwighta Eisenhowera) USA posiadały tylko 17 międzykontynentalnych rakiet balistycznych zdolnych do przenoszenia głowic nuklearnych, a ZSRR miał 35, to już rok później (prezydentura Johna F. Kennedy’ego) Amerykanie mieli 63 rakiety, Rosjanie 50. W 1962 roku stosunek ten wynosił 294 do 75, w 1963 roku było to już 424 do 100.
Informacje o rzekomej przewadze militarnej ZSRR nad USA, jaka miała się pojawić w latach pięćdziesiątych, pochodziły m.in. od osławionego nazistowskiego wywiadowcy (szef departamentu OKH „Obce Armie Wschód”) Reinharda Gehlena, który po zakończeniu II wojny światowej podjął współpracę z Amerykanami (z uwagi na swoje antykomunistyczne przekonania) i stał się ich ważnym źródłem informacji, potem został szefem BND. Jego raporty, w których wyolbrzymiał potencjał militarny Związku Radzieckiego, powodowały wzrost nieufności między dwoma mocarstwami i eskalację zimnej wojny do niebezpiecznego stanu, po przekroczeniu którego mógł tylko wybuchnąć światowy konflikt zbrojny. Raporty te służyły później za argument do zwiększania budżetu wojskowego i wywiadowczego Stanów Zjednoczonych.
Amerykanie wierzyli w słowa Nikity Chruszczowa, który chwalił się, że Związek Radziecki «produkuje rakiety międzykontynentalne jak parówki». Materiały dostarczone przez Pieńkowskiego pozwoliły CIA ujrzeć prawdziwą skalę potęgi nuklearnej Związku Radzieckiego. Kontakty na terenie ZSRR, a zwłaszcza w Moskwie, z agentami zwerbowanymi przez CIA i MI6 lub przez jakiekolwiek zachodnie służby wywiadowcze, były bardzo trudne, a w wielu przypadkach wręcz niewykonalne.
Kontakty.
Z Pieńkowskim kontaktowano się przeważnie podczas jego wyjazdów za granicę, a na terenie Związku Radzieckiego korzystano z tzw. "martwych skrzynek kontaktowych". Był to np. sztuczny kamień porzucany przy drodze np. z Kijowa do Moskwy, w którym chowano rolki filmów itd. Stosowano też inne metody przekazywania i odbioru materiałów. Prowadzący Pieńkowskiego oficerowie CIA i MI6 ustalili zasady łączności. Przewidywały one, iż wymiana materiałów będzie następowała w moskiewskich parkach.
Łącznicy.
Najczęstszym łącznikiem Pieńkowskiego była Janet Anne Chisholm, żona działającego w Moskwie pod przykrywką dyplomaty oficera brytyjskiego wywiadu, Rodericka Chisholma. Przy okazji i dla zachowania bezpieczeństwa Janet Chisholm zabierała ze sobą do parku wózek z dziećmi i oficera CIA z ambasady USA w Moskwie.
Aresztowanie, wyrok, egzekucja.
Oleg Pieńkowski został aresztowany przez KGB 22 października 1962 roku. Oficer CIA z ambasady amerykańskiej został aresztowany przez KGB, kiedy przyszedł na alarmowe spotkanie z Pieńkowskim. W pokazowym publicznym procesie, który miał miejsce w maju 1963 roku, udowodniono Pieńkowskiemu szpiegostwo. Skazany został na karę śmierci przez rozstrzelanie, a o wykonaniu wyroku doniesiono 17 maja 1963 roku.
Na temat śmierci Pieńkowskiego istnieje kilka niepotwierdzonych wersji negujących wersję oficjalną. Według Ryszarda Kuklińskiego Pieńkowski został stracony w sposób pokazowy: wrzucono go do rozpalonego pieca hutniczego, a z egzekucji nakręcono film dla adeptów rosyjskiej Akademii Woroszyłowa. Wiktor Suworow w powieści "Akwarium" twierdził, że gdy rozpoczynał służbę w GRU pokazywano mu film przedstawiający spalenie żywcem w krematorium człowieka opisanego jako pułkownik GRU. Dało to podstawę do przypuszczeń, że chodziło o egzekucję Pieńkowskiego, jednakże w wywiadzie radiowym z 2010 roku Suworow stanowczo to zdementował i stwierdził, że Pieńkowski został rozstrzelany, niemniej w wywiadzie udzielonym Piotrowi Zychowiczowi, a opublikowanym w książce Alfabet Suworowa, Suworow ponownie wyraził przypuszczenie, że Pieńkowski zginął wrzucony żywcem do pieca hutniczego.
Według Bogusława Wołoszańskiego Pieńkowski nie został stracony, choć taką informację oficjalnie ogłoszono, lecz zesłany do tajnego obozu na Syberii (został więźniem o numerze 845), gdzie popełnił samobójstwo, przecinając sobie żyły drutem kolczastym.
Podsumowanie działalności Olega Pieńkowskiego.
Oleg Pieńkowski okazał się najbardziej wartościowym szpiegiem zimnej wojny. Zapewne dlatego, że podczas jego kariery jako szpiega miało miejsce bardzo ważne wydarzenie – kubański kryzys rakietowy. Pochodzące od Pieńkowskiego informacje upewniły prezydenta Kennedy’ego, że Związek Radziecki nie jest gotowy do wojny nuklearnej i pozwoliły mu na słynny strategiczny blef.
Spędził on z oficerami CIA i MI6 w Londynie i w Paryżu łącznie ok. 144 godziny. W tym czasie przekazywał informacje, których spisanie zajęło 1500 stron maszynopisu oraz 111 rolek filmów, zawierających około 10 tysięcy sfotografowanych kart dokumentacji wojskowej i technicznej.
Wiktor Suworow wysunął tezę, że Pieńkowski w czasie kryzysu kubańskiego w istocie działał na zlecenie wyższych dowódców Armii Radzieckiej, chcących uniknąć wybuchu wojny światowej. Za ukrycie mocodawców podczas procesu miała zostać zagwarantowana nietykalność jego rodziny, której nie dotknęły represje. W swoim wywiadzie, który przeprowadził z nim Piotr Zychowicz, Wiktor Suworow twierdzi także, że Oleg Pieńkowski ocalił świat przed wojną nuklearną, ponieważ przekazane Amerykanom informacje powstrzymały Johna Kennedy’ego od naciśnięcia atomowego przycisku. Tym samym uratował również Polskę, ponieważ atak byłby skierowany z pewnością także przeciwko wojskom sowieckim stacjonującym na terytorium PRL.
Odznaczenia.
Po wyroku skazującym go na śmierć został pozbawiony wszystkich odznaczeń.
W kulturze.
Film szpiegowski "Jack Strong" rozpoczyna się od sceny zamordowania Olega Pieńkowskiego przez wrzucenie do pieca hutniczego. Odniesienia do osoby Pieńkowskiego pojawiają się w dalszej części filmu (agent CIA David Forden wysuwa przypuszczenie, że informacje uzyskane od Kuklińskiego mogą być nawet cenniejsze od tych dostarczonych przez Pieńkowskiego).
Postać Olega Peńkowskiego została przedstawiona w filmie "The Courier" (pol. "Gra szpiegów"), gdzie jest on jednym z głównych bohaterów.

</doc>
<doc id="78116" url="https://pl.wikipedia.org/wiki?curid=78116" title="PZL M-15 (Belphegor)">
PZL M-15 (Belphegor)

M-15 – odrzutowy samolot rolniczy konstrukcji polsko-radzieckiej, produkowany na eksport do ZSRR w zakładach WSK-Mielec, znany też pod nieoficjalną nazwą Belphegor (Belfegor – nawiązującą do upiora Luwru), nadaną mu przez Andrzeja Abłamowicza po prezentacji w 1976 roku na Paryskim Salonie Lotniczym na lotnisku Le Bourget. M-15 był jedynym na świecie odrzutowcem rolniczym i jednym z dwóch odrzutowców w układzie dwupłata (pierwszym był Coandă 1910).
Rozwój.
Pomysłodawcą samolotu był radziecki inżynier Riamir Izmajłow. Samolot został skonstruowany na zamówienie ZSRR w celu zastąpienia dotychczas stosowanych samolotów rolniczych An-2SCh i An-2R przez nowocześniejszą konstrukcję, która byłaby wydajniejsza w eksploatacji, mając większy udźwig i nowocześniejszą aparaturę rolniczą. Jako napęd samolotu określono silnik dwuprzepływowy AI-25 (stosowany w samolotach Jak-40). 
W ramach podziału ról w RWPG polski przemysł lotniczy miał się specjalizować m.in. w samolotach rolniczych, więc skonstruowanie nowego samolotu zlecono zakładom WSK-Mielec. Zakłady te były już głównym licencyjnym producentem samolotów rolniczych An-2R, eksportowanych do ZSRR. Projekt nowego samolotu opracowany został we współpracy z inżynierami radzieckimi, oddelegowanymi w tym celu do Mielca. Szefem obu biur konstrukcyjnych był inż. Izmaiłow, z polskiej strony inż. Kazimierz Gocyła. 
W celu zbadania niespotykanych dotąd problemów związanych z zabudową silnika odrzutowego w wolno latającym samolocie rolniczym w 1972 w Instytucie Lotnictwa w Warszawie zbudowano najpierw samolot doświadczalny Lala-1 (nazwa była skrótem od: Latające laboratorium) oblatany 10 lutego 1972 przez Andrzeja Abłamowicza. Wykorzystywał on przednią część kadłuba z silnikiem i skrzydłami od samolotu An-2, natomiast cała tylna część została zastąpiona kratownicą w układzie dwubelkowym z usterzeniem i silnikiem dwuprzepływowym AI-25 o ciągu 1470 daN (1500 kg) w tyle kadłuba. Samolot miał ponadto aparaturę agrolotniczą do rozpylania chemikaliów. 
Doświadczenia z testów samolotu Lala-1 wykorzystano przy konstruowaniu nowego samolotu, którego pierwszy eksperymentalny prototyp oznaczony LLM-15 (również od Latające laboratorium) oblatano 30 maja 1973. Samolot w tej wersji wykorzystywał skrzydło od samolotu An-14 „Pszczółka”. Prototyp ostatecznego wariantu M-15 oblatano 9 stycznia 1974. Przez następne kilka lat trwały próby prototypów i samolotów pierwszej serii zakończone certyfikowaniem go w ZSRR dopiero 4 kwietnia 1979 po dwóch latach eksploatacji. 
Produkcję seryjną samolotu rozpoczęto w 1976 roku. Władze rolnictwa ZSRR planowały początkowo zamówić 3000 samolotów tego typu, lecz okazało się, że eksploatacja dostarczonych samolotów nie spełnia pokładanych w nich nadziei. Mimo przyjemnych właściwości pilotażowych samolot był niebezpieczny w użytkowaniu z uwagi na charakterystykę reakcji na zwiększenie ciągu (kilkanaście sekund, a nie 2–3 sekundy jak w przypadku silnika tłokowego) – co jest konieczne dla ominięcia przeszkód terenowych. Dodatkowo wysokie i opływowo wkomponowane zbiorniki na chemikalia miały długi czas awaryjnego zrzutu ładunku, co potęgowało ryzyko lotów agrolotniczych na tym samolocie. Istotna była też symetria zrzutu awaryjnego chemikaliów z obu zbiorników – aby zachować stateczność poprzeczną – co sprawdzano w czasie badań w locie. 
Ostatecznym ciosem stała się wysoka cena ropy naftowej po kryzysie na Bliskim Wschodzie po 1973 roku. Samolot spalał ok. 550–600 litrów paliwa na godzinę lotu (przykładowo PZL M18 Dromader spalał 160, a An-2 175). Produkcję zakończono w 1981 po dostarczeniu – według różnych źródeł – od 120 do 175 samolotów.
Według Tadeusza Sołtyka koncepcja odrzutowego dwupłata była błędna od początku. Samoloty rolnicze latają wolno ze względu na wykonywane zadania, a silniki odrzutowe są ekonomiczne przy locie z dużymi prędkościami: przy niskich prędkościach zużywają ok. cztery razy więcej paliwa od tłokowych. Dwupłaty mają większy opór czołowy, co pogarsza ich ekonomiczność. W przypadku „Belfegora” opory dodatkowo zwiększały stójki-zbiorniki na chemikalia. Te same zbiorniki poważnie zmniejszały stateczność poprzeczną, co zmniejszało zwrotność samolotu – jedną z nielicznych zalet dwupłatów i ważną cechę dla samolotu rolniczego, który często musi manewrować wokół drzew, zabudowań itp..
Problemy.
W trakcie badań samolotu stwierdzono zbyt małą wytrzymałość konstrukcyjną. Początkowo ograniczono prędkość maksymalną do 130 km/h zaś przy prędkości 110 km/h występowało przeciągnięcie. Spowodowało to konieczność wzmocnienia konstrukcji. W efekcie tego wzrosła masa samolotu a tym samym wzrosło wydatnie obciążenie powierzchni. W efekcie tego wzrosła prędkość minimalna a tym samym długość startu i lądowania. W konsekwencji niezbędne było zastosowanie wydajnych klap. W ZSRR wydarzył się jeden wypadek, gdy pilot zapomniał wysunąć klapy do startu i rozbił się, nie mogąc wystartować (zbyt mała siła nośna). Silnik umieszczony nad kabiną wybudował się i ją zniszczył (zgniótł). Pilot zmarł z odniesionych obrażeń. Był to jedyny wypadek śmiertelny w użytkowaniu tego samolotu. Nawozy do pneumatycznego rozrzutu musiały być suche i niezbrylone – co było rzadkością w ówczesnym ZSRR. 
Opis samolotu.
Samolot rolniczy w układzie dwubelkowego dwupłata o konstrukcji metalowej (część dolnego skrzydła i zbiorniki chemikaliów wykonane z laminatu epoksydowego w celu uniknięcia korozji). W górnej części kadłuba nad kabiną załogi znajduje się oprofilowana gondola silnika dwuprzepływowego. Z konturu zewnętrznego silnika było pobierane powietrze (dwa upusty) do systemu rozprowadzania nawozów. Dolny płat przymocowany do spodu kadłuba, a górny do wierzchu gondoli silnikowej. Oba płaty połączone są grubymi pylonami, mieszczącymi zbiorniki chemikaliów, i dwoma zastrzałami. Pylony przechodzą w dwie belki ogonowe zakończone podwójnym usterzeniem połączonym statecznikiem poziomym. Podwozie samolotu stałe, trójpodporowe, z kołami pojedynczymi. Zbiorniki paliwa w górnym płacie. Załogę stanowił 1 pilot; na czas przebazowania (bez ładunku chemikaliów) można było zabrać w razie potrzeby do kabiny dwóch techników (mechaników naziemnych jako pasażerów).
Samolot miał wbudowane dwa zbiorniki na chemikalia o pojemności po 1450 l (łącznie 2900 l lub 2200 kg). Wyposażony był w aparaturę do oprysków w postaci rur pod dolnymi skrzydłami lub alternatywnie w aparaturę rozpylającą proszki i granulaty. Aparatura napędzana była sprężonym powietrzem pobieranym od konturu zewnętrznego silnika dwuprzepływowego. Maksymalna wydajność opryskiwania 25 l/s, a szerokość opryskiwanego pasa – 40 m.

</doc>
<doc id="78117" url="https://pl.wikipedia.org/wiki?curid=78117" title="Manuel Göttsching">
Manuel Göttsching

Manuel Göttsching (ur. 9 września 1952 w Berlinie, zm. 4 grudnia 2022 tamże) – niemiecki gitarzysta rockowy. Założyciel i członek zespołu Ash Ra Tempel, pod którego nazwą wydawał również swoje solowe albumy.
Życiorys.
W wieku ośmiu lat rozpoczął naukę gry na gitarze klasycznej. Po ośmioletniej nauce zdobył wysokie umiejętności techniczne i szeroką znajomość klasycznej literatury muzycznej. W 1967, wraz ze swoim szkolnym kolegą Hartmutem Enke, założył pierwszy zespół rockowy. Wkrótce jednak się przekonał, że do tworzenia wysokiej jakości muzyki rockowej nie wystarczy biegłość instrumentalna. Od 1967 występował z amatorskimi zespołami bluesrockowymi: Bluebirds, The Bomb Proofs, Bad Jo i Steeple Chase Blues Band. W 1968 zdecydował się rozpocząć studia muzyczne, ucząc się improwizacji. W czasie studiów poznał awangardowego kompozytora Thomasa Kesslera, który rozbudził w nim zainteresowanie awangardą muzyczną. Właśnie ta mieszanka – znakomita technika, umiejętności improwizacyjne i awangardowe ciągoty – stały się osnową muzyki Göttschinga. Po zakończeniu dwuletnich studiów wrócił do pomysłu utworzenia grupy. Do wcześniejszego duetu dołączył Klaus Schulze, który dopiero co opuścił inną grupę, Tangerine Dream. W ten sposób w sierpniu 1970 powstał zespół Ash Ra Tempel, którego liderem, i zarazem przez dłuższe okresy jedynym członkiem, jest Göttsching. Współpracował także jako muzyk sesyjny z wykonawcami, takimi jak Walter Wegmüller, Klaus Krüger, Die Dominas i Alphaville. Skomponował i nagrał muzykę do wielu słuchowisk radiowych, sztuk teatralnych i filmów.
Dyskografia.
Artysta oprócz swojej quasi-solowej kariery współpracował z wieloma innymi artystami. Nagrywał płyty z:
Wiele utworów z udziałem Manuela Göttschinga ukazało się także na "Ultimate Edition" Klausa Schulzego.
Linki zewnętrzne.
Oficjalna witryna

</doc>
<doc id="78118" url="https://pl.wikipedia.org/wiki?curid=78118" title="Manuel Goettsching">
Manuel Goettsching



</doc>
<doc id="78119" url="https://pl.wikipedia.org/wiki?curid=78119" title="Bielany">
Bielany



</doc>
<doc id="78121" url="https://pl.wikipedia.org/wiki?curid=78121" title="Dinozaur">
Dinozaur



</doc>
<doc id="78122" url="https://pl.wikipedia.org/wiki?curid=78122" title="Pure Data">
Pure Data

Pure Data (Pd) jest darmowym, wieloplatformowym, otwartym środowiskiem programistycznym, alternatywnym do komercyjnego Max/MSP – Cycling'74, stanowiącym wszechstronne narzędzie do analizy, syntezy i przetwarzania analogowych jak i cyfrowych danych wejściowych i takich generowania. Mogą to być dane w postaci sygnałów audio, video, mierzonych różnych wielkości fizycznych z czujników np. optycznych, termicznych etc. Dane wyjściowe mogą mieć postać sygnałów video, audio i sterujących np. serwomechanizmami, przekaźnikami...
 Mnogość zastosowań jest tylko ograniczona wyobraźnią.
Praca z użyciem Pd polega na łączeniu ze sobą, a także samodzielnym tworzeniu „urządzeń” (z informatycznego punktu widzenia będących funkcjami lub obiektami), w szczególności symbolizujących:
De facto Pd jest więc środowiskiem programistycznym opartym na graficznym (a więc przyjaznym dla nie-informatyków) interfejsie użytkownika. Pd przeznaczone jest dla artystów (kompozytorów, improwizatorów, performerów), w tym również tych niezaawansowanych w programowaniu.
Pd jest wolnym oprogramowaniem dostępnym bez opłat licencyjnych i działającym pod wieloma systemami operacyjnymi, m.in. GNU/Linux, Mac OS, Microsoft Windows. Pd jest bardzo podobne do komercyjnego programu Max/MSP (główny autor Pd Miller Puckette jest jednym z twórców Maxa). Pod niektórymi względami Pd może przypominać również takie programy, jak Jeskola Buzz i Reaktor.

</doc>
<doc id="78123" url="https://pl.wikipedia.org/wiki?curid=78123" title="Panspermia">
Panspermia

Panspermia (ze starogr. "πᾶν (pan)" - wszystko i "σπέρμα (sperma)" - nasienie) – hipoteza, zgodnie z którą życie rozprzestrzenia się wśród ciał niebieskich dzięki naturalnym procesom, np. poprzez meteoryty. Przykładem panspermii jest hipoteza, że życie na Ziemi nie powstało na niej, ale dostało się na nią w postaci prostych jednokomórkowych organizmów lub ich przetrwalników z innych ciał niebieskich. Początków panspermii można doszukać się u greckiego filozofa Anaksagorasa. W XIX i XX wieku podobne hipotezy wysuwali m.in. J.J. Berzelius w 1834 r., W. Thomson (późniejszy lord Kelvin) w 1871 r. i Svante Arrhenius w 1908 r.. W hipotezie Arrheniusa organizmy miały być przenoszone wskutek ciśnienia światła - tzw. radiopanspermia. Ten mechanizm jest jednak skuteczny jedynie dla ciał o rozmiarach rzędu 0,001 mm. Tak małe ciało nie stanowiłoby ochrony przed promieniowaniem kosmicznym. Dlatego obecnie rozważa się przenoszenie organizmów za pośrednictwem meteoroidu, planetoidy lub komety. W szerszym znaczeniu panspermia dotyczy możliwości rozprzestrzeniania się życia w Kosmosie.
Koncepcja panspermii nie wyjaśnia powstania życia, a jedynie wskazuje na możliwość rozprzestrzeniania się życia na różne ciała niebieskie.
Do uczonych propagujących hipotezę panspermii należeli Neil deGrasse Tyson, Francis Crick i Fred Hoyle.
Problematyka.
Złożoność organizmów żywych mierzona wielkością funkcjonalnego genomu w zbadanej historii życia na Ziemi rosła wykładniczo. Jeśli ekstrapolować tę tendencję poza pierwsze jednokomórkowce, początek życia wypadałby kilka miliardów lat przed powstaniem Ziemi, co jest argumentem na rzecz teorii panspermii. Inni uczeni wskazują jednak na trudności tej hipotezy.
Największą trudnością hipotezy panspermii jest kwestia przetrwania organizmów żywych w przestrzeni kosmicznej, bez ochronnego wpływu atmosfery. W 1970 roku członkowie wyprawy Apollo 12 przywieźli na Ziemię elementy lądownika Surveyor 3, które znajdowały się na powierzchni Księżyca, w warunkach próżni kosmicznej, przez 2,5 roku. W jednej z kamer odkryto bakterie "Streptococcus mitis", które po czterech dniach na pożywce wznowiły funkcje życiowe. Późniejsza analiza sugeruje jednak, że mogło dojść do skażenia w laboratorium. Niezależnie od tego, eksperyment z 2014 roku pokazał, że plazmidy na powierzchni rakiety są w stanie przetrwać lot kosmiczny, a także najbardziej krytyczny moment: wejście w atmosferę. Cząsteczki DNA w dużej części były w stanie funkcjonować, przekazując informację genetyczną.
Udowodniono, że przetrwalniki bakterii potrafią przetrwać w bardzo rozrzedzonej atmosferze na wysokości kilkudziesięciu kilometrów, ponadto że dość niewielkie ilości skały (np. meteoroid) w bardzo dużym stopniu ograniczają negatywne skutki promieniowania występującego w przestrzeni kosmicznej na ich materiał genetyczny. Tak więc mogłyby one teoretycznie przenosić się w meteoroidach i ożywić w korzystnych warunkach na innej planecie.
Badacze z Uniwersytetu Nicejskiego zasugerowali, że przewaga aminokwasów lewoskrętnych w organizmach może być spowodowana kołową polaryzacją światła nowo tworzących się gwiazd, co miałoby potwierdzać hipotezę panspermii.
Warianty hipotezy.
W II połowie XIX wieku Hermann Richter zaproponował hipotezę "kosmozoidów" – mikroskopijnych zarodków, które dostały się na Ziemię przez meteoryty i „rozsiały” na niej życie.
Hipoteza panwitalizmu postulowała, że życie istniało od zawsze – jednak jest to niezgodne z obecnie przyjętym standardowym modelem kosmologicznym opartym na Wielkim Wybuchu.
Przypadkowa panspermia zwana też „teorią śmietnika” to hipoteza postawiona przez Thomasa Golda zakładająca, że życie powstało z odpadów cywilizacji pozaziemskiej.
Ukierunkowana panspermia (sterowana panspermia) zakłada, że inteligentne formy życia wysłały celowo bakterie na Ziemię. Zrobiły to w specjalnych statkach-tarczach chroniących życie przed promieniowaniem kosmicznym. Ta modyfikacja hipotezy unika problemu, zabójczego dla życia promieniowania kosmicznego. Innym pomysłem jest opracowanie ukierunkowanej panspermii z Ziemi, aby zasiać nowe systemy planetarne życiem dzięki wprowadzonym gatunkom mikroorganizmów na martwych planetach.

</doc>
<doc id="78124" url="https://pl.wikipedia.org/wiki?curid=78124" title="Teoria endosymbiozy">
Teoria endosymbiozy

Teoria endosymbiozy – teoria stanowiąca, że mitochondria, plastydy (jak chloroplasty) i być może inne organella komórki eukariotycznej powstały na skutek endosymbiozy pomiędzy różnymi mikroorganizmami. Zgodnie z nią niektóre organella pochodzą od wolno żyjących bakterii, które dostały się do innych komórek jako endosymbionty. Mitochondria rozwinęły się więc z proteobakterii (w szczególności zaś z , kladu lub ich bliskich krewnych), chloroplasty zaś od sinic.
Historia.
Wyraz pochodzi z greki: ἔνδον (endon) oznacza „wewnątrz”, σύν (syn) – „razem”, βίωσις (biosis) zaś – „życie”. Teorię tę zaprezentował po raz pierwszy rosyjski botanik Konstantin Mierieżkowski w 1905. Mierieżkowski zapoznał się z pracą innego botanika Andreasa Schimpera, który zaobserwował w 1883 podział chloroplastu w roślinie zielonej, podział znacznie przypominający ten spotykany u wolno żyjących sinic. Naukowiec ten zaproponował wstępnie w formie przypisu, że rośliny zielone powstały na skutek symbiozy dwóch organizmów.
W latach 20. XX wieku rozszerzył ten pomysł endosymbiotycznego pochodzenia na mitochondria. Teorie te początkowo odrzucano bądź ignorowano. Dokładniejsze badania porównawcze pomiędzy sinicami i chloroplastami z użyciem mikroskopii elektronowej (jak choćby prace ) łączyły się w całość z odkryciem, że plastydy i mitochondria posiadają swe własne DNA (na tym etapie rozpoznane jako materiał dziedziczny organizmów), doprowadziły one do przywrócenia hipotezy w latach sześćdziesiątych.
Teoria endosymbiozy posunęła się do przodu i została poparta argumentami natury mikrobiologicznej w pracy Lynn Margulis z 1967, noszącej tytuł "The Origin of Mitosing Eukaryotic Cells" („Powstanie dzielących się mitotycznie komórek eukariotycznych”). W jej pracy z 1981 "Symbiosis in Cell Evolution" („Symbioza w ewolucji komórek”) argumentowała, że komórki eukariotyczne powstały ze zbiorowisk wpływających na siebie wzajemnie jednostek, wliczając w to endosymbiotyczne krętki, które rozwinęły się w eukariotyczne witki i rzęski. Ten ostatni pomysł nie zdobył sobie znacznej akceptacji, ponieważ wić nie posiada DNA ani nie wykazuje podobieństw ultrastrukturalnych z bakteriami czy archeonami. Zgodnie z pracą L. Margulis i „życie nie przejęło globu poprzez walkę, ale przez tworzenie powiązań”, choćby przez współpracę. Rozważano także możliwość endosymbiotycznego pochodzenia peroksysomów, choć nie mają one DNA. Christian de Duve zaproponował, że mogą one być pierwszymi endosymbiontami, pozwalającymi komórkom wytrzymywać wzrastające ilości tlenu w ziemskiej atmosferze. Obecnie wydają się jednak tworzonymi "de novo", niezgodnie z pomysłem ich symbiotycznego rodowodu. Choćby praca Gabaldón i współpracowników z 2006 podaje dowody przeciwko endosymbiotycznemu pochodzeniu peroksysomów, zamiast tego sugerując ich wyewoluowanie z siateczki śródplazmatycznej.
Panuje pogląd, że przez tysiąclecia część DNA endosymbiontów została przetransportowana do jądra komórki ich gospodarza podczas ewolucyjnego przejścia od symbiotycznej wspólnoty organizmów do komórki eukariotycznej (seryjna endosymbioza).
Od symbiontów do organelli.
Keeling i Archibald opisują zwykłe kryterium różnicujące organella od endosymbiontów: zredukowany rozmiar genomu. W trakcie ewolucji endosymbiontów do organelli większość z ich genów przeniosła się do genomu gospodarza. Jego komórka i organellum musiały więc wykształcić mechanizm transportujący produkty białkowe potrzebne w organellum, jednakże produkowane teraz w innych częściach komórki gospodarza. Jednakże podnosząc przykład słodkowodnej ameby "Paulinella chromatophora", zawierającej chromatofory uważane za powstałe z sinic, wymienieni autorzy stwierdzają, że nie jest to jedyne możliwe kryterium. Inne polega na przejęciu przez gospodarza kontroli nad regulacją podziału dawnego symbionta, na utrzymywaniu jego synchronizacji z własnym podziałem komórkowym. Nowack i współpracownicy zsekwencjonowali geny chromatoforu o długości 1,02 Mb i znaleźli tylko 867 białek kodowanych przez te fotosyntezujące komórki. Porównania z ich najbliższymi wolno żyjącymi krewnymi, sinicami z rodzaju "" o genomie długości 3 Mb zawierającym 3300 genów, ujawniły drastyczne skrócenie genomu chromatoforów. Te ostatnie dysponowały genami związanymi z fotosyntezą. Brakowało natomiast genów odpowiedzialnych za inne funkcje anaboliczne. Oznacza to znaczny stopień zależności wzrostu i przeżycia w ogóle endosymbiontów od swych gospodarzy. Chromatofory okazały się wobec tego niefunkcjonalne w obliczu celów specyficznych dla organelli w porównaniu z mitochondriami czy plastydami. Ta różnica mogła pobudzać wczesną ewolucję organelli fotosyntetycznych.
Dowody.
Za powstaniem mitochondriów i plastydów z bakterii przemawiają następujące argumenty:
Endosymbioza wtórna.
Pierwotna endosymbioza wiąże się z pochłonięciem bakterii przez inny organizm wolno żyjący. Endosymbioza wtórna zachodzi, gdy produkt endosymbiozy pierwotnej ulega wchłonięciu i zachowaniu przez inny wolno żyjący organizm eukariotyczny. Zjawisko to zachodziło kilka razy i doprowadziło do powstania bardzo zróżnicowanych grup glonów i innych eukariontów. Pewne organizmy doświadczają oportunistycznej korzyści z podobnego procesu, gdy, wchłonąwszy glon, czerpią z produktów jego fotosyntezy, jednakże gdy upolowana zdobycz umiera lub jest tracona, były gospodarz wraca do poprzedniego stylu życia. Obligatoryjne wtórne endosymbionty stają się zależne od swych organelli i nie potrafią przeżyć w sytuacji ich nieobecności. , Red Algal Tree of Life Initiative stworzony przez , podkreśla rolę krasnorostów w ewolucji na Ziemi odgrywaną poprzez wtórną endosymbiozę.
Przypadek tworzącej się wtórnej endosymbiozy mieli okazję obserwować Okamoto &amp; Inouye (2005). Heterotroficzny protist "Hatena arenicola" zachowuje się w stosunku do zielenic jako drapieżnik do czasu, gdy je wchłonie. Następnie glon traci rzęski i cytoszkielet, a "Hatena" zostaje gospodarzem, przełączając się na zdobywanie pożywienia poprzez fotosyntezę i zdobywając umiejętność podążania za światłem. Traci też swój aparat pokarmowy.
Pomimo różnorodności organizmów zawierających plastydy, morfologia, biochemia, organizacja genomu i filogeneza molekularna plastydowego RNA i białek wskazuje na pojedyncze powstanie wszystkich obecnie istniejących plastydów, chociaż stanowi to nadal przedmiot dyskusji.
Niektóre gatunki, jak wesz ludzka, mają w mitochondriach liczne chromosomy. W połączeniu z filogenetyką genów kodowanych przez mitochondrialny DNA sugeruje to, że przodków tychże mitochondriów nie łączyło wspólne pochodzenie.

</doc>
<doc id="78125" url="https://pl.wikipedia.org/wiki?curid=78125" title="Życie na Ziemi">
Życie na Ziemi



</doc>
<doc id="78127" url="https://pl.wikipedia.org/wiki?curid=78127" title="Artefakt">
Artefakt

Artefakt (łac. "arte factum" 'sztucznie wykonane', "ars" narzędnik "arte" – "sztuka", "technika"; "factum" od "facio, facere" 'czynić') – między innymi przedmiot, zdarzenie itp. będące sztucznym wytworem, tj. będące wynikiem działalności ludzkiej, nieistniejące w naturze.

</doc>
<doc id="78136" url="https://pl.wikipedia.org/wiki?curid=78136" title="Biskupi kieleccy">
Biskupi kieleccy

Biskupi kieleccy – biskupi diecezjalni i biskupi pomocniczy diecezji kieleckiej.

</doc>
<doc id="78137" url="https://pl.wikipedia.org/wiki?curid=78137" title="Kolumbia (rzeka)">
Kolumbia (rzeka)

Kolumbia (, ) – rzeka w Ameryce Północnej, trzecia co do długości (po rzekach Jukon i Kolorado) rzeka Ameryki Północnej wpadająca do Pacyfiku. Źródło w kanadyjskich Górach Skalistych w Kolumbii Brytyjskiej. Płynie przez Kanadę i USA. Długość blisko 2000 km, z czego 801 km w Kanadzie. Wpada do Pacyfiku w Astoria w stanie Oregon. Powierzchnia dorzecza wynosi 415 211 km².
Geografia.
Źródła rzeki Kolumbia znajdują się kanadyjskiej Kolumbii Brytyjskiej. Rzeka wypływa z Jeziora Kolumbia, położonego w Górach Skalistych. Następnie Kolumbia przepływa przez następujące jeziora: Windermere, Kinbasket, Revelstoke i Arrow oraz miasta: Invermere i Golden. Pierwsze 320 km rzeka płynie w kierunku północno-zachodnim, następnie skręca ku południu.
Po przekroczeniu granicy kanadyjsko-amerykańskiej Kolumbia przepływa przez środkową część stanu Waszyngton. Na odcinku ostatnich 480 km Kolumbia wyznacza granicę między stanami Oregon i Waszyngton. Rzeka uchodzi do Oceanu Spokojnego w miejscowościach: Ilwaco (stan Waszyngton) i Astoria (stan Oregon).
Następnie Kolumbia przepływa w kierunku południowym przez Wyżynę Kolumbii. Kolumbia przecina strefę wojskową Hanford Nuclear Reservation. Następnym dopływem Kolumbii jest rzeka Snake. Po połączeniu z rzeką Snake Kolumbia skręca ostro na zachód i przejmuje rolę granic stanów Oregon i Waszyngton.
W okolicach miasta Hood River rzeka zaczyna przepływać przez Góry Kaskadowe, tworząc następnie wąwóz Columbia River Gorge. Dzięki dogodnym wiatrom (od 25 do 55 km/h) w hrabstwie Hood River istnieją warunki do uprawiania windsurfingu. Na dopływach Kolumbii w Columbia River Gorge tworzą się widowiskowe wodospady, widoczne z drogi turystycznej wiodącej dnem kanionu (ang. "Columbia Gorge Scenic Highway"). Do najbardziej znanych należą Coopey Falls, Bridal Veil Falls, Latourell Falls, Horsetail Falls, Mist Falls i Multnomah Falls.
Kolumbia jest rzeką nieposiadającą delty. Na zachód od zespołu miejskiego Portland rzeka łączy się z ostatnim dopływem - Willamette. Kilka kilometrów dalej rzeka tworzy ostry łuk, i tam osadza się większość osadu, który powinien tworzyć deltę.
Historia.
11 maja 1792 roku kapitan Robert Gray był pierwszym białym człowiekiem który widział ujście Kolumbii. Był on kupcem, który pływał po północno-wschodniej części oceanu Spokojnego w poszukiwaniu handlarzy futer. Nazwę Kolumbia wziął od nazwy statku, na którym płynął. Do dorzecza Kolumbii, jako części stanu Oregon, rościły pretensje takie kraje jak USA, Rosja, Wielka Brytania czy Hiszpania.
Pierwotną nazwą rzeki był "Ouragan", nadany przez miejscowych Indian. Rzeka stanowiła dla tutejszych Indian miejsce święte. Ekspedycja Lewisa i Clarka przyczyniła się do zbadania dorzecza Kolumbii, i do rozpoczęcia osiedlania się osadników z zachodnich stanów.
W 1825 dr John McLoughlin z Kompanii Zatoki Hudsona założył Fort Vancouver (obecnie Vancouver w stanie Waszyngton), który w niedługim czasie stał się głównym ośrodkiem handlu futrami regionu. Liczne statki przypływały tu nawet z Londynu, aby wymienić futra za inne dobra. Wpływy handlowe kupców z Fortu Vancouver sięgały więc w niedługim czasie od Alaski, aż po Kalifornię i od Gór Skalistych do Hawajów.
Elektrownie i tamy.
W 1960 r. Kanada i Stany Zjednoczone zawarły porozumienie w sprawach zagospodarowania wód Kolumbii. Miało to duże znaczenie ze względu na potencjał energetyczny rzeki, wykorzystywany w licznych elektrowniach wodnych.
Prawie połowa energii elektrycznej produkowanej w amerykańskich hydroelektrowniach przypada na rzekę Kolumbia. Zbudowano tu 150 hydroelektrowni, w tym dwie największe w kraju: Grand Coulee i Chief Joseph. Tama w elektrowni Grand Coulee jest trzecią pod względem wielkości tamą na świecie. Oprócz produkcji energii elektrycznej tamy dają bezpieczeństwo powstrzymania powodzi.
Dzięki wybudowaniu licznych tam suche niegdyś obszary wschodniej części stanu Waszyngton zostały nawodnione. Woda z rzeki nawadnia około 500 000 akrów (2 000 km²) ziemi. Niegdyś we wschodniej części Waszyngtonu można było uprawiać sucholubne gatunki pszenicy, a dziś uprawia się także jabłonie, ziemniaki, pszenicę, buraki cukrowe, kukurydzę i inne rośliny.
Obecność tam, mimo sztucznego nawadniania i produkcji energii elektrycznej, znacząco zmienia krajobraz i ekosystem. Obecność tam w połączeniu z dużą ilością połowów ryb spowodowała gwałtowny spadek ich liczebności. W wielu miejscach zainstalowano specjalne przepławki, mające pomóc rybom dotrzeć do miejsc składania ikry (tarlisk). Nad prawidłowym przebiegiem wszystkich mechanizmów czuwa Bonneville Power Administration.

</doc>
<doc id="78140" url="https://pl.wikipedia.org/wiki?curid=78140" title="Czarna supremacja">
Czarna supremacja

Czarna supremacja – rasistowskie przekonanie odwołujące się do pseudonaukowej tezy, że ludzie czarnej odmiany człowieka górują genetycznie i rasowo nad innymi.
Prawdopodobnie pierwszym przykładem czarnej supremacji była religia rastafarian, która została oparta na zasadach uznających wrodzoną niższość białej rasy i absolutną wyższość rasy czarnej. Ideologia ta, broniona przez takich kaznodziei jak Leonard Howell, została niemal zupełnie zarzucona we współczesnym ruchu rastafariańskim, który gromadzi konwertytów ze wszystkich ras. Przy filozofii tej trwa jeszcze niewielka liczebnie grupa zwolenników.
W latach 30. XX w. została założona organizacja czarnych supremacjonistów nosząca nazwę Nation of Islam. Zyskała ona rozgłos w latach 60., gdy wśród Afroamerykanów zaczęły się wyłaniać grupy radykałów. Grupy te pojawiły się w czasie, gdy w wielu sektorach społeczeństwa amerykańskiego panowały rasizm i bigoteria. Podczas gdy większość czarnych dążyła do wykorzenienia rasizmu, niektórzy zaczęli go stosować w odniesieniu do białych.
Dzisiaj istnieje w USA pewna liczna wpływowych grup czarnych supremacjonistów, jak "Nation of Islam" Louisa Farrakhana, czy rozłamowa grupa New Black Panthers Khalida Abdula Muhammada. Obie te grupy występują przeciwko białym i Żydom. Członkowie rozprowadzają broszury, takie jak Protokoły Mędrców Syjonu.
Istnieje też grupa czarnych supremacjonistów o nazwie "Black Hebrew Israelites", choć wbrew nazwie jej członkowie nie są Żydami.

</doc>
<doc id="78141" url="https://pl.wikipedia.org/wiki?curid=78141" title="Black Power">
Black Power

Black Power ("Czarna siła") – slogan odnoszący się do aspiracji osób czarnoskórych (w Afryce i na innych kontynentach) do samookreślenia. Główną ideą ruchu politycznego głoszącego hasła Black Power jest to, że osoby czarnoskóre powinny przejąć władzę od innych ras.
Pieśń "Black Power" została w latach 1960. spopularyzowana w Stanach Zjednoczonych przez i Williego Ricksa (który zmienił imię na Mukasa), działających w ramach Pokojowego Komitetu Koordynacyjnego Studentów (, SNCC). 
Ruch "Black Power" pojawił się w USA w latach 1960., razem z ruchem praw obywatelskich. Wielu członków SNCC krytykowało podejście Martina Luthera Kinga, który bronił pokojowych form oporu wobec rasizmu i dążył do desegregacji. Zwolennicy SNCC uważali, że Czarni będą zdominowali przez Białych tak długo, jak długo będą mniejszością w kraju zarządzanym przez Białych, więc powinni dążyć do samostanowienia we własnym państwie.
SNCC uważała, że niektórzy Biali rasiści stosowali przemoc przeciwko Czarnym mieszkańcom, którzy bywali „nie na swoim miejscu”, a więc brak przemocy ze strony Czarnych wynika z braku ich odwagi do stanięcia w obronie własnego ludu i może być uzasadniana jedynie w kategoriach religijnych, a nie materialnych.
Nawet gdy postawa zyskała poklask większości czarnoskórych obywateli, którzy bywali uciskani przez rasistowskie prawa, Martin Luther King trwał przy postawie „integrated power” (zintegrowana siła): podzielanej przez większość amerykańskiej lewicy politycznej dążącej do osiągnięcia „ślepoty na kolor skóry”, dzięki której Czarni mieliby w pełni integrować się z amerykańskim społeczeństwem.
Oponenci ideologii Kinga twierdzą, że taka asymilacja pozbawia Afroamerykanów ich dziedzictwa i godności. Omali Yeshitela, przywódca ruchu "Uhuru Movement" i przewodniczący "African People’s Socialist Party", argumentuje, że Afrykanie wielokrotnie walczyli, aby uchronić przed europejskimi kolonistami swoje kraje i kultury, a integrowanie się z rasą, która rabowała ich z bogactw i wartości, jest aktem zdrady, która popiera imperializm.
Krytycy ruchu "African Internationalism" czy "Black Power" zauważają, że Afroamerykanie nie są sobą dzięki pracy na rzecz kraju, w którym przebywają, ale także na skutek walki, jaką stoczyli o uzyskanie wolności. Ich zwolennicy argumentują z kolei, że Afrykanie nigdy sami nie wyjeżdżali z chęcią do Stanów Zjednoczonych, a ich „krew, pot i łzy wsiąknięte w amerykańską ziemię” nie zmieniają ich narodowości.
Niektórzy aktywiści "Black Power" nazywali siebie „nowymi Afrykanami”, uważając, że Afroamerykanie powinni mieć swoje własne, niezależne państwo, utworzone w „czarnym pasie” Stanów Zjednoczonych, ponieważ Afroamerykanie są tam większością.
Jeszcze inny odłam czarnoskórych nacjonalistów wyznaje „kulturowy nacjonalizm” i wspiera panafrykanizm, który był często krytykowany za brak solidarności z interesami ubogiej klasy pracującej. 
Niektórzy działacze Czarnej Siły stosowali w tym celu zamachy, mordując na przykład w 1973 gubernatora Bermudów Richarda Christophera Sharplesa z powodów rasowych i politycznych:[Moim] motywem zabicia gubernatora była chęć uświadomienia ludziom, w szczególności Czarnym, zła i niegodziwości systemu kolonialnego na naszej wyspie. Po drugie, moim motywem było pokazanie, że kolonialiści są zwykłymi ludźmi, takimi jak my: jedzą, śpią i umierają tak jak wszyscy, i że nie musimy się ich bać [zabić]. (Słowa zamachowca Burrowsa)

</doc>
<doc id="78142" url="https://pl.wikipedia.org/wiki?curid=78142" title="Pd (Pure Data)">
Pd (Pure Data)



</doc>
<doc id="78143" url="https://pl.wikipedia.org/wiki?curid=78143" title="Black power">
Black power



</doc>
<doc id="78148" url="https://pl.wikipedia.org/wiki?curid=78148" title="Olimpia (imię)">
Olimpia (imię)

Olimpia — imię żeńskie pochodzenia greckiego. Wywodzi się od słowa oznaczającego "mieszkanka Olimpu". Najważniejszą patronką tego imienia jest Olimpia, wdowa (IV/V wiek).
Olimpia imieniny obchodzi 28 stycznia, 15 kwietnia, 25 lipca (dawniej 17 grudnia).
Znane osoby noszące imię Olimpia:
Męski odpowiednik: Olimpiusz
Zobacz też:

</doc>
<doc id="78149" url="https://pl.wikipedia.org/wiki?curid=78149" title="Talk-show">
Talk-show

Talk-show – gatunek programu telewizyjnego, widowisko publicystyczne, w którym prowadzący (z reguły – jeden, choć bywają widowiska z dwoma prowadzącymi) rozmawia w studiu z uczestnikami na ustalony temat (talk-show monotematyczny) bądź na dowolne tematy (ogólny).
Realizacja programu.
Jest to jeden z najtrudniejszych w realizacji gatunków audycji: uczestnicy rozmowy są przygotowywani do udziału w audycji przez cały zespół redakcyjny w cyklu rozmów, odbywanych telefonicznie niekiedy przez kilka godzin przez szereg dni. Jedynie audycje na temat zdarzeń bieżących i z udziałem znanych osób mają krótki cykl przygotowania, nawet do kilku godzin przed emisją.
O sukcesie tego typu widowiska decyduje przede wszystkim osobowość prowadzącego. Jeśli ma on charyzmę i talent – uczestnicy i temat rozmowy stają się mniej istotni. Musi on mieć też podstawowe cechy, predestynujące w ogóle człowieka do pracy na wizji – przede wszystkim znakomite warunki głosowe (dykcja, brzmienie) i efektowną aparycję, choć ta ostatnia jest mniej ważna. Talk show może być oparty na poważnym podejściu do tematu lub na podejściu żartobliwym, czy wręcz błazenadzie prowadzącego, adresowanej do widza nastawionego na bardzo prosty odbiór.
Profesjonalnie przygotowany talk-show zakłada również bardzo staranny dobór i eliminację uczestników (tzw. "casting"); w jego wyniku widz ma odnieść wrażenie pełnej spontaniczności i przypadkowości – faktycznie w programie uczestniczy bardzo nikły procent chętnych. Bardzo ważny jest także dobór tematu i jego doskonałe udokumentowanie; prowadzący musi wiedzieć o danej sprawie dokładnie wszystko, lub mieć odpowiednio zorganizowany dostęp do ściągawek.
Talk show może być prowadzony na żywo albo nagrywany do późniejszego montażu; w tym drugim wypadku łatwiej jest zorganizować odpowiednią dramaturgię i uzyskać odpowiednie tempo.
Zespół produkcyjny takiego programu liczy z reguły kilkadziesiąt osób o wysokich kwalifikacjach: dokumentalistów, personel pomocniczy, redaktorów tekstów, techników, realizatorów itp.
Talk-show w naukach społecznych.
Zdaniem Dominique Mehl talk-show jest miejscem rozszerzenia się przestrzeni komunikacyjnej zacierając granicę pomiędzy życiem prywatnym i publicznym, przy czym nie określa tego procesu jako zjawiska patologicznego ze względu na płynność tych pojęć. Dzięki ukazaniu osób publicznych jako zwykłych rozmówców widoczne jest to przejście z „paleo-telewizji” do „neo-telewizji”, gdzie program zmienia funkcję z informacyjnej, polegającej na przekazaniu wiedzy na funkcję budowania osobistej więzi z odbiorcą i jego życiem codziennym.

</doc>
<doc id="78150" url="https://pl.wikipedia.org/wiki?curid=78150" title="Olimpia (Grecja)">
Olimpia (Grecja)

Olimpia (nowogr. , "Archea Olimbia") – miejscowość w Grecji, na Peloponezie, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Elida. Siedziba gminy Olimpia. W 2011 roku liczyła 835 mieszkańców.
W starożytności (od ok. XII w. p.n.e.) Olimpia (starogr. Ολυμπία, "Olympía") była ośrodkiem kultu Zeusa. Od 776 roku p.n.e. miejsce igrzysk olimpijskich. W 1989 roku stanowisko archeologiczne w Olimpii zostało wpisane na listę światowego dziedzictwa UNESCO.
Geografia.
Starożytna Olimpia położona jest na zachodnim Peloponezie, ok. 16 km od Morza Jońskiego i 60 km od Elidy, pomiędzy zbiegającymi się dwoma rzekami: Alfiosem (Alfejos) i Kladeosem, u stóp wzgórza Kronos (122,7 m).
Historia.
Tereny Olimpii zamieszkane były nieprzerwanie pomiędzy 2800 a 1100 p.n.e. – w okresie od wczesnej do późnej kultury helladzkiej. Pierwsze ślady kultu Pelopsa i jego żony Hippodamei pochodzą z okresu późnej kultury helladzkiej. Z tego samego (lub nawet wcześniejszego) okresu pochodzą ślady kultu Kronosa, Gai, Ejlejtyi i Temidy. Olimpia stała się centrum kultu Zeusa ok. X wieku p.n.e. po inwazji Dorów w XII w. p.n.e.; kult ten stale się rozwijał aż do początku VIII w. n.e. Nazwa Olimpia nawiązuje do Olimpu – siedziby Zeusa.
U stóp wzgórza Kronos nad Alfiosem (Alfejos) i Kladeosem znajdował się początkowo temenos, gdzie z czasem wzniesiono sanktuarium poświęcone Zeusowi – jego powstanie szacuje się na ok. 1000 p.n.e. Sanktuarium Zeusa stanowił ogrodzony, prostokątny 4-hektarowy święty gaj (gdzie posadzono m.in. oliwki, topole, dęby i sosny) zwany Altisem (od stgr. "alsos" = pol. drzewo). Początkowo (IX–VIII w. p.n.e.) w otoczonym murem sanktuarium znajdował się jedynie ołtarz Zeusa i Pelopejon – grób legendarnego Pelopsa.
Wokół sanktuarium odbywały się co cztery lata panhelleńskie igrzyska, zwane od tego miejsca olimpijskimi. Według lokalnego podania to Pelops miał zapoczątkować organizację igrzysk olimpijskich (grecki geograf Pauzaniasz uważał Heraklesa za inicjatora igrzysk). Pierwsze odnotowane igrzyska odbyły się w 776 p.n.e. a kolejne miały miejsce co cztery lata. W roku tym Ifitos – król Elidy, Kleostenes z Pizy i Likurg przywrócili organizację igrzysk w Olimpii po inwazji doryckiej i wprowadzili instytucję „świętego pokoju” ("Ekechejria"). „Święty pokój” ogłaszano na 1 miesiąc na terenie całej ówczesnej Grecji, święty stawał się wówczas również teren wokół Altisu – nie wolno było wnosić tu broni. Igrzyska obejmowały wówczas jedną dyscyplinę – bieg na dystansie jednego stadionu.
Coraz popularniejsze olimpiady zapoczątkowały rozkwit Olimpii, która stała się panhelleńskim ośrodkiem religijnym. W VII w. p.n.e. zwiększono liczbę dyscyplin olimpijskich – dodano m.in. bieg długodystansowy, pięciobój, zapasy, boks oraz wyścigi konno i wyścigi rydwanów. Okres szybkiego rozwoju sanktuarium przypadał na okres archaiczny, kiedy to wzniesiono monumentalne budowle, m.in. świątynię Hery (wczesny VI w. p.n.e.), prytanejon (ok. 475 p.n.e.), buleuterion (ok. 580 p.n.e.) i pierwszy stadion. Obok sanktuarium powstały liczne skarbce – łącznie w latach ok. 600–450 p.n.e. przynajmniej 15, z których najbardziej znany jest skarbiec Megaryjczyków, datowany na VI w. p.n.e. Jest to skromna budowla w stylu doryckim, reprezentująca typ świątyni między antami.
Na okres klasyczny (500–323 p.n.e.) przypada budowa świątyni Zeusa i nowego stadionu poza Altisem. Świątynia Zeusa została ukończona w ok. 456 p.n.e. – była to największa świątynia na Peloponezie. Wewnątrz świątyni znajdował się jeden z tzw. siedmiu cudów świata – 13-metrowy posąg Zeusa (ok. 430 p.n.e.) dłuta Fidiasza (ok. 490 p.n.e.–ok. 430 p.n.e.). Oprócz tego wzniesiono szereg innych budowli o niereligijnym charakterze (m.in. łaźnie, kolejne skarbce).
W dobie epoki hellenistycznej powstał Leonidajon – dom gościnny dla honorowych gości oraz Filipejon – świątynia ufundowana przez Filipa II Macedońskiego, a wokół sanktuarium kolejne obiekty sportowe: stadion na 45 tys. widzów, hipodrom, Metroon, gimnazjon z palestrą oraz łaźnie. W czasach Cesarstwa Rzymskiego sanktuarium zostało kilkakrotnie splądrowane, wzniesiono łaźnie, luksusowe wille i akwedukt. W latach 160–170 n.e. Olimpię odwiedził grecki geograf Pauzaniasz, który sporządził szczegółowe opisy sanktuarium za czasów jego największej świetności, poświęcając mu dwie z dziesięciu ksiąg swojego dzieła "Periegesis tes Hellados" (pol. „Wędrówki po Helladzie”). Jego opisy, obok wyników badań archeologicznych, posłużyły do budowy modeli sanktuarium.
Sanktuarium funkcjonowało w pierwszych latach chrześcijaństwa za panowania Konstantyna I Wielkiego. Ostatnie igrzyska odbyły się w Olimpii w roku 393, wkrótce potem w 394 roku Teodozjusz I Wielki wydał edykt zakazujący wszelkich świąt i uroczystości pogańskich. W roku 426 Teodozjusz II rozkazał zniszczenia Olimpii, m.in. spalono wówczas świątynię Zeusa. W połowie V w. w sanktuarium osiedliła się mała społeczność chrześcijańska i przekształciła warsztat Fidiasza w kościół. Trzęsienia ziemi w 551 i 552 roku dokonały kolejnych zniszczeń, m.in. świątynia Zeusa uległa częściowemu zawaleniu. Na przestrzeni wieków obszar sanktuarium wielokrotnie zalewały wody Kladeos i Alfios – sanktuarium przykryła warstwa piachu i szlamu o grubości 5–7m.
Historia odkrycia Olimpii.
W 1516 roku miejsce zbiegu rzek Alfios i Kladeos zostało oznaczone na mapie weneckiej jako "Andilalo". Pod koniec wojny trzydziestoletniej, szwedzki dyplomata Matthias Palbitzki (1623–1677), podróżujący po Grecji w latach 1645–1648, był najprawdopodobniej pierwszym zachodnim Europejczykiem, który dotarł do Olimpii w 1647 roku. W 1723 roku, w liście do arcybiskupa Korfu, benedyktyński mnich i francuski paleograf Bernard de Montfaucon (1655–1741) wysunął propozycję odnalezienia Olimpii i przeprowadzenia prac wykopaliskowych. Pomysł ten nigdy jednak nie został zrealizowany. W latach 1728–1731, prace wykopaliskowe w Grecji prowadził na zlecenie króla Francji Ludwika XV francuski antykwariusz Michel Fourmont (1690–1746), który został odwołany do Paryża zanim rozpoczął prace na granicy Arkadii i Elidy. Kolejnym uczonym z zamiarem odkrycia Olimpii był niemiecki historyk sztuki i archeolog Johann Joachim Winckelmann (1717–1768), którego plany przekreśliła jego nagła śmierć z rąk mordercy. Kolejne wyprawy do Grecji zorganizowało w latach 60. XVIII w. brytyjskie Towarzystwo Dyletantów (ang. "Society of Dilettanti"). Pierwsza wyprawa, pod kierownictwem angielskiego antykwariusza Richarda Chandlera (1737–1810), odbyła się w 1764 roku, po której nastąpiła druga w 1766 roku. Podczas drugiej wyprawy, bazując na opisie Pauzaniasza, poszukiwania Olimpii zakończyły się sukcesem. Sanktuarium zostało odkryto ponownie w 1766 roku a zidentyfikował je Richard Chandler, który odkrył ruiny świątyni Zeusa Olimpijskiego – pozostałości naosu i dorycki kapitel.
Ponieważ antyczna Olimpia była w ruinie, pierwsze nowożytne igrzyska olimpijskie zorganizowano w 1896 roku w Atenach.
Stanowisko archeologiczne w Olimpii.
W XIX i XX wieku w Olimpii prowadzono systematyczne prace archeologiczne. W 1829 roku francuska ekspedycja do Morei (fr. "Expédition de Morée") przeprowadziła pierwsze prace archeologiczne, odkrywając częściowo świątynię Zeusa i zabierając fragmenty frontonów do muzeum w Luwrze.
Od 1875 roku wykopaliska prowadzone są przez Niemiecki Instytut Archeologiczny (niem. "Deutsches Archäologisches Institut", DAI). Pierwsze prace prowadzono pod kierunkiem Ernsta Curtiusa (1814–1896) i Friedricha Adlera (1827–1908). Pierwsza wyprawa odbyła się w latach 1875–1876, kiedy to odkryto pozostałości posągu Nike. Podczas drugiej wyprawy w latach 1876–1877 odkryto m.in. rzeźbę Hermesa z małym Dionizosem, podczas trzeciej – w latach 1877–1878 odkryto m.in. Filipejon, podczas czwartej – w latach 1878–1879 m.in. prytanejon oraz pelopejon a w trakcie piątej wyprawy w latach 1879–1880 odnaleziono m.in. leonidajon. Szósta, ostatnia wyprawa w latach 1880–1881 poświęcona była katalogowaniu znalezisk.
W 1989 roku stanowisko archeologiczne w Olimpii zostało wpisane na listę światowego dziedzictwa UNESCO.
Artefakty znalezione w Olimpii prezentowane są w dwóch muzeach: 
Tradycje olimpijskie.
Od 1936 roku płomień olimpijski, który płonie podczas nowożytnych igrzysk olimpijskich, zapalany jest za pomocą promieni słonecznych skupionych przez paraboliczne zwierciadło na stadionie w Olimpii. Stamtąd jest on przenoszony przez olimpijską sztafetę do miejsca rozgrywania igrzysk w danym roku. Zwyczaj ten został zapoczątkowany przed Letnimi Igrzyskami Olimpijskimi w Berlinie w 1936 roku z inicjatywy niemieckiego działacza sportowego Carla Diema (1882–1962).

</doc>
<doc id="78151" url="https://pl.wikipedia.org/wiki?curid=78151" title="Biskupi gdańscy">
Biskupi gdańscy

Biskupi gdańscy – biskupi diecezjalni i biskupi pomocniczy diecezji, a od 1992 archidiecezji gdańskiej.

</doc>
<doc id="78155" url="https://pl.wikipedia.org/wiki?curid=78155" title="Polska na Letnich Igrzyskach Olimpijskich 1924">
Polska na Letnich Igrzyskach Olimpijskich 1924

Letnie Igrzyska Olimpijskie 1924 były pierwszymi w historii, w których wzięła udział Polska. Chociaż w Igrzyskach od początku startowali uczestnicy nie tylko oficjalnych państw, ale też wydzielonych w nich jednostek autonomicznych (np. Wielkie Księstwo Finlandii w Imperium Rosyjskim czy Bohemia w Austro-Węgrzech), Polska, figurująca wtedy pod nazwą Kraju Nadwiślańskiego, była jedną z prowincji Rosji, do której nie wysyłano zaproszeń na imprezy. W czasie Igrzysk 1920 istniała już niepodległa Polska, lecz zajęta wojną z bolszewikami, odrzuciła ofertę udziału (podobnie zresztą jak Rosja).
Opis.
Polacy startowali w 10 dyscyplinach. W lekkoatletyce występowali tylko mężczyźni. Prawie we wszystkich konkurencjach odpadli w eliminacjach. Najlepszym miejscem mógł się pochwalić dziesięcioboista Antoni Cejzik, który był 12. na 36 zawodników. Podobnie występowali nasi w szermierce, boksie, wioślarstwie i żeglarstwie odpadając po eliminacjach. Trochę lepiej zaprezentowali się zapaśnicy w stylu klasycznym, zajęli 7. i 13. miejsce. Dobrą 9. lokatę uzyskał Marian Borzemski w konkurencji strzelania z pistoletu szybkostrzelnego. Inni nasi strzelcy uplasowali się na bardzo odległych pozycjach. Medale nasi reprezentanci zdobyli w dwóch dyscyplinach: kolarstwie i jeździectwie. W kolarstwie w konkurencji 4000 m na dochodzenie drużynowo znakomite drugie miejsce i srebrny medal wywalczyli Józef Lange, Jan Łazarski, Tomasz Stankiewicz i Franciszek Szymczyk. Ponadto znakomite 5. miejsce zajął Józef Lange w konkurencji 50 km na torze. W jeździectwie brązowy medal w konkurencji skoki przez przeszkody wywalczył Adam Królikiewicz na koniu Picador. Drużynowo zajmowali Polacy w konkurencji WKKW i skokach przez przeszkody odpowiednio 7. i 6. miejsce. Polska była reprezentowana również w piłce nożnej. Specjalnie przygotowywano się do tego turnieju. W skład reprezentacji wchodzili najlepsi piłkarze z czołowych polskich klubów Cracovii, Pogoni Lwów, Warty Poznań. Zawieszono nawet rozgrywki ligowe w 1924 roku aby nic nie odciągało uwagi polskich piłkarzy. W losowaniu polscy reprezentacji niefortunnie trafili na Węgry, jedną z najsilniejszych wówczas ekip. Mecz zakończył się zwycięstwem Węgier 5:0. W następnej rundzie Węgrzy odpadli z Egiptem po przegranej 3:0. Występ reprezentacji uznano w Polsce za udany, za wielki sukces uważano wywalczenie dwóch medali. Podobnie jak występy w Chamonix udział reprezentacji młodego Państwa Polskiego miał przede wszystkim charakter propagandowy.

</doc>
<doc id="78157" url="https://pl.wikipedia.org/wiki?curid=78157" title="Polska na Letnich Igrzyskach Olimpijskich 1928">
Polska na Letnich Igrzyskach Olimpijskich 1928

Podczas Letnich Igrzysk Olimpijskich 1928 Polska zdobyła swój pierwszy złoty medal olimpijski - w rzucie dyskiem zdobyła go Halina Konopacka.
Opis.
Reprezentanci Polski startowali w 10 dyscyplinach. Tylko w pływaniu, żeglarstwie i pięcioboju nowoczesnym nie udało się im ani razu zająć miejsca w pierwszej ósemce. Polacy zdobyli łącznie 5 medali. Brązowe wywalczyli: wioślarze - czwórka ze sternikiem (Franciszek Bronikowski, Edmund Jankowski, Leon Birkholz, Bernard Ormanowski i Bolesław Drewek), drużyna szermierzy w konkurencji szabla (Tadeusz Friedrich, Kazimierz Laskowski, Władysław Segda, Adam Papée, Aleksander Małecki i Jerzy Zabielski) pokonując w finale Niemców 9:7 oraz drużyna jeźdźców w konkurencji WKKW (Karol Rómmel, Józef Trenkwald, Michał Woysym-Antoniewicz). Srebrny medal wywalczyła drużyna jeźdźców w konkurencji skoków przez przeszkody ulegając jedynie drużynie Hiszpanii. W skład drużyny wchodzili Michał Woysym-Antoniewicz, Kazimierz Gzowski oraz Kazimierz Szosland. Pierwszy złoty medal olimpijski w historii Polski wywalczyła Halina Konopacka w konkurencji rzutu dyskiem. Uzyskała ona rezultat 39, 62 metra co dało jej również rekord świata. Na 2 i 3 miejscu uplasowały się reprezentantki USA. Tak pisała o tym sukcesie prasa: "A więc spełniły się nasze nadzieje i marzenia. Czerwono-biały sztandar Polski zatrzepotał na głównym maszcie olimpijskim, 20 tys. widzów stadionu amsterdamskiego wysłuchało Mazurka Dąbrowskiego. Zadecydował o tym rzut dyskiem Haliny Konopackiej, która za jednym zamachem zdobyła laur olimpijski i pobiła swój rekord świata". W kraju występy Polaków uważano za ogromny sukces, świadczą o tym tytuły prasowe: "Sztandar Polski po siedmiokroć na maszcie zwycięstwa" czy "Mocarstwowe stanowisko Polski w sporcie międzynarodowym". Sportowców witano jak bohaterów. Halina Konopacka została wybrana na sportowca roku 1928 w plebiscycie „Przeglądu Sportowego”.
Lekarzem towarzyszącym kadry polski na IO 1928 był por. lek. Józef Mazurek.

</doc>
<doc id="78159" url="https://pl.wikipedia.org/wiki?curid=78159" title="Problem P">
Problem P

Problem P (, deterministycznie wielomianowy) – problem decyzyjny, dla którego rozwiązanie można znaleźć w czasie wielomianowym.
Różnica pomiędzy problemami P i NP polega na tym, że w przypadku P "znalezienie" rozwiązania ma mieć złożoność wielomianową, podczas gdy dla NP "sprawdzenie" podanego z zewnątrz rozwiązania ma mieć taką złożoność.
Przykładowy problem:
Trudno znaleźć rozwiązanie tego zagadnienia w czasie wielomianowym. Nasuwający się algorytm sprawdzenia wszystkich możliwych podzbiorów ma złożoność wykładniczą ze względu na liczebność zbioru. Nie wiadomo zatem czy problem ten jest klasy P. Na pewno natomiast uzyskawszy z zewnątrz kandydata na rozwiązanie (np. {-2,6,-3,10,-11}) można w liniowym (czyli również wielomianowym) czasie sprawdzić czy sumuje się do zera. Jest to zatem problem NP.
Każdy problem P jest NP, jednak nie wiadomo czy istnieje problem NP niebędący P. Jest to jedno z wielkich nierozwiązanych dotychczas zagadnień informatyki.

</doc>
<doc id="78160" url="https://pl.wikipedia.org/wiki?curid=78160" title="Barwinek">
Barwinek



</doc>
<doc id="78162" url="https://pl.wikipedia.org/wiki?curid=78162" title="Premierzy i szefowie resortów II Rzeczypospolitej">
Premierzy i szefowie resortów II Rzeczypospolitej

Szefowie resortów.
Ministerstwo Rolnictwa i Reform Rolnych.
Do marca 1932 pod nazwą Ministerstwo Rolnictwa i Dóbr Państwowych

</doc>
<doc id="78164" url="https://pl.wikipedia.org/wiki?curid=78164" title="Jednorożec (ujednoznacznienie)">
Jednorożec (ujednoznacznienie)



</doc>
<doc id="78176" url="https://pl.wikipedia.org/wiki?curid=78176" title="Mistrzostwa Świata w Piłce Nożnej 2014">
Mistrzostwa Świata w Piłce Nożnej 2014

XX Mistrzostwa Świata w Piłce Nożnej – rozgrywane były od 12 czerwca do 13 lipca 2014 roku w Brazylii. Mistrzem świata po raz czwarty w swojej historii zostały Niemcy, które pokonały po dogrywce Argentynę, jednocześnie zostając pierwszą w historii europejską drużyną, która triumfowała w mistrzostwach organizowanych na kontynencie amerykańskim. Gospodarze zajęli 4. lokatę, przegrywając w meczu o 3. miejsce z Holandią.
7 marca 2004 roku FIFA ogłosiła, że zgodnie z polityką przyznawania praw organizacji mistrzostw przemiennie federacjom piłki nożnej na różnych kontynentach, mistrzostwa w 2014 roku odbędą się w Ameryce Południowej. 17 marca 2004 r. CONMEBOL (południowoamerykańska federacja piłki nożnej) jednogłośnie wybrała Brazylię jako swojego jedynego kandydata, jednak pod koniec 2006 roku gotowość organizacji tych rozgrywek zgłosiła także federacja kolumbijska. Ostatecznie jednak 13 kwietnia 2007 zrezygnowała ona z chęci organizacji Mistrzostw Świata 2014, a więc jedyną federacją wyrażającą gotowość organizacji tych rozgrywek była federacja brazylijska. W turnieju zadebiutowała reprezentacja Bośni i Hercegowiny.
8 lipca 2010 roku FIFA zaprezentowała oficjalne logo mistrzostw. 2 września 2012 roku ogłoszono, że oficjalna piłka mistrzostw będzie nosić nazwę Brazuca. Została ona zaprezentowana 3 grudnia 2013 roku, na trzy dni przed losowaniem fazy grupowej turnieju. Maskotką mistrzostw świata w Brazylii był pancernik kulowaty o imieniu Fuleco.
Gospodarz.
W dniu 30 października 2007 FIFA ogłosiła, że gospodarzem turnieju będzie Brazylia. Była to jedyna kandydatura po wycofaniu oferty kolumbijskiej. Brazylia zorganizowała mistrzostwa świata po raz drugi. Pierwszy raz była gospodarzem w 1950 r.
Przygotowania.
W 2009 r. ówczesny prezydent Lula da Silva stwierdził, że rząd brazylijski nie sfinansuje budowy stadionów, jednak będzie inwestował w infrastrukturę miast, które będą organizatorami spotkań podczas turnieju.
21 stycznia 2012 szef FIFA, Joseph Blatter stwierdził, że przygotowania są na dalszym poziomie niż w Rosji, gdzie mundial odbędzie się w 2018. W listopadzie 2012 roku większość inwestycji związanych ze stadionami zrealizowana była w 50%, na części modernizowanych lub budowanych od podstaw stadionów prace ukończone były jednak nawet w 80%.
Miasta i stadiony.
Organizacją finałów mistrzostw świata w Brazylii zainteresowanych było 17 miast: São Paulo, Rio de Janeiro, Belo Horizonte, Porto Alegre, Brasília, Belém, Campo Grande, Cuiabá, Kurytyba, Florianópolis, Fortaleza, Goiânia, Manaus, Natal, Recife/Olinda (stadion będzie własnością obu miast), Rio Branco i Salvador. Maceió zrezygnowało w styczniu 2009.
Zgodnie z zasadami FIFA każdy ze stadionów FIFA musi być zlokalizowany w innym mieście, a liczba miast organizujących turniej wynosi od 8 do 10. Mimo to 26 grudnia 2008 Brazylijczykom udało się uzyskać pozwolenie na wybranie 12 miast.
Ostateczną decyzje w sprawie wyboru miast ogłoszono 31 maja 2009. Belém, Campo Grande, Florianópolis, Goiânia i Rio Branco zostały odrzucone.
Mecz otwarcia odbył się w São Paulo, mecz o 3. miejsce w Brasílii, zaś finał w Rio de Janeiro. W grupie reprezentacja gospodarzy zagrała na otwarcie w São Paulo, potem w Fortalezie, a na końcu w Brasílii. Ponadto na każdym ze stadionów były rozgrywane co najmniej 4 mecze.
Turniej.
Kwalifikacje.
Pierwsza faza eliminacji do Mistrzostw Świata 2014 w Brazylii miała być połączona z Igrzyskami Pacyfiku 2011, jednak ostatecznie turniej ten nie został częścią eliminacji.
Koszyki.
Losowanie fazy grupowej Mistrzostw Świata w Piłce Nożnej 2014 odbyło się 6 grudnia 2013 roku o godz. 17:00 (Czasu środkowoeuropejskiego) w Salvador da Bahia. Ceremonię prowadzili Rodrigo Hilbert i Fernanda Lima.
Faza grupowa.
Harmonogram spotkań został określony 20 października 2011 roku w siedzibie FIFA w Zurychu. 27 września 2012 roku, Komitet Wykonawczy FIFA ogłosił godziny rozgrywania meczów. Spotkania fazy grupowej były rozgrywane o 13:00, 16:00, 17:00, 18:00, 19:00 i 21:00 czasu lokalnego. Dziesięć z dwunastu miast-organizatorów znajduje się w strefie czasowej czasu zimowego, wyjątki to Cuiabá i Manaus, znajdujące się w strefie czasu zimowego.
O końcowej kolejności drużyn w każdej grupie decydują:
Jeśli dwa lub więcej zespołów mają tyle samo punktów, taki sam stosunek bramek i taką samą liczbę bramek strzelonych, kolejność ustala się w następujący sposób:
a) liczba punktów uzyskanych w meczach między zainteresowanymi drużynami,
b) bilans bramek po meczach między zainteresowanymi drużynami,
c) liczba bramek strzelonych w meczach między zainteresowanymi drużynami,
d) losowanie przeprowadzone przez Komitet Wykonawczy FIFA.
Uwaga: W poniższym terminarzu turnieju podano czas lokalny .
Legenda do tabelek:
Dwie pierwsze drużyny z każdej grupy awansują do dalszych gier.
Faza pucharowa.
UWAGA: W nawiasach podane są wyniki po rzutach karnych.
Finał.
MISTRZ ŚWIATA 2014
NIEMCY CZWARTY TYTUŁ
Strzelcy.
6 goli
5 goli
4 gole
3 gole
2 gole
1 gol
Gole samobójcze
Maskotka.
Oficjalną maskotką turnieju został Fuleco. Bolita brazylijska – gatunek zagrożony i występujący wyłącznie na obszarze Brazylii. Jego imię pochodzi od słów "futebol" („piłka nożna”) i "ecologia" („ekologia”).
Oficjalna piosenka mistrzostw.
Hymnem mundialu został utwór „We Are One (Ole Ola)” autorstwa Pitbulla, nagrany wspólnie z Jennifer Lopez i Claudią Leitte.

</doc>
<doc id="78177" url="https://pl.wikipedia.org/wiki?curid=78177" title="Chusta (wojsko)">
Chusta (wojsko)

Chusta – w wojsku żołnierze przygotowujący się do zakończenia służby zasadniczej robili sobie sami, bądź zlecali komuś (na przykład „kotu” mającemu uzdolnienia plastyczne) chustę. Była wykonana najczęściej z prześcieradła.
W miejscu centralnym zamieszczało się zazwyczaj jakiś efektowny rysunek na przykład „Conana Wojownika”, roznegliżowaną kobietę i tym podobne. Pomysłów było wiele i zależały od gustów przyszłych właścicieli. Zamieszczało się też różne symbole związane ze służbą, jednostką i z „falą”. Każdy pobór – czyli grupa, która zaczęła służbę w tym samym czasie – miała chusty w „swoich” kolorach: 
Początkowo chusty wykonywane były z łatwo dostępnych chust trójkątnych (opatrunkowych) lub podobnej wielkości fragmentów tkanin różnego pochodzenia (na przykład prześcieradeł). Chusty takie miały zwykle wymiary nie większe niż 100 × 100 × 130 centymetrów, i noszone były podobnie jak chusty harcerskie, zawiązane na szyi, z częścią z głównym emblematem na plecach. Z biegiem lat chusty zwiększały swe rozmiary, co zmieniło także sposób ich noszenia. Duże współczesne chusty rezerwisty noszone są jak peleryna lub tałes. Brzegi chusty często dekorowało się rozczesanymi frędzlami (takimi, jak przy starych narzutach na kanapy), a na rogach umieszczało się pompony.
Przez długi okres noszenie chust było powodem zatrzymywania żołnierzy zwalnianych do rezerwy przez patrole Wojskowej Służby Wewnętrznej (WSW). W ostatnich latach w wielu jednostkach czy formacjach tradycję chust „legalizowało” się poprzez wręczanie odchodzącym do rezerwy pamiątkowych prezentów świadczących o odbytej służbie, na przykład emblematy jednostek lub przedmioty z tymi emblematami.

</doc>
<doc id="78180" url="https://pl.wikipedia.org/wiki?curid=78180" title="Publicystyka">
Publicystyka

Publicystyka – subiektywne gatunki wypowiedzi w środkach komunikacji społecznej (prasa, radio, telewizja, internet, książka, wydawnictwa jednorazowe) na publicznie interesujące w danym momencie tematy. Typowe rodzaje publicystyki:
Wypowiedź publicystyczna interpretuje i ocenia fakty z przyjętego przez autora punktu widzenia, celem jej jest zaś wpływ na opinię publiczną. Dzieje publicystyki sięgają początków piśmiennictwa (retoryka rzymska), a szerokie jej rozpowszechnienie i masowość oddziaływania umożliwił najpierw wynalazek druku, potem radia, telewizji i wreszcie Internetu.
Ze względu na temat wypowiedzi publicystykę dzieli się na:
Niemal wszystkie występują również w publicystyce radiowej i telewizyjnej (choć w telewizji np. terminem "felieton filmowy" oznacza się z reguły dowolną wstawkę filmową do programu studyjnego). Niemniej jednak, nowe środki przekazu mają również specyficzne dla siebie podgatunki publicystyczne (np. talk-show).
Elementy publicystyki znaleźć można również w literaturze pięknej oraz w innych rodzajach twórczości, jak film (kronika filmowa, plakat filmowy) czy plastyka (niektóre rodzaje plakatu, karykatura itd.).

</doc>
<doc id="78181" url="https://pl.wikipedia.org/wiki?curid=78181" title="Biskupi sandomierscy">
Biskupi sandomierscy

Biskupi sandomierscy – biskupi diecezjalni i biskupi pomocniczy diecezji sandomierskiej (w latach 1981–1992 diecezji sandomiersko-radomskiej).

</doc>
<doc id="78182" url="https://pl.wikipedia.org/wiki?curid=78182" title="Felieton">
Felieton

Felieton ( „zeszycik, odcinek powieści”) – gatunek publicystyczny, krótki utwór dziennikarski (prasowy, radiowy, telewizyjny) utrzymany w osobistym tonie, lekki w formie, wyrażający punkt widzenia autora. Porusza i komentuje aktualne tematy społeczne, zwraca uwagę na ujemne zjawiska w życiu codziennym, często wykorzystując do tego elementy satyry, ironii, humoru itp. Wprowadza elementy fikcji literackiej. Cechuje się jednak faktograficznością i dokumentalnością – jego punktem wyjścia są prawdziwe wydarzenia, przetwarza konkretne fakty. Z tej perspektywy felieton znajduje się na granicy między literaturą faktu a literaturą artystyczną.
Charakterystyczne dla felietonu jest częste i sprawne „prześlizgiwanie” się po temacie. Gatunek ten został wprowadzony w XVIII wieku, w epoce dynamicznego rozwoju prasy wielkonakładowej, a dokładnie po raz pierwszy na łamach francuskiego „Le Journal des débats”. Pierwotnie był humorystycznym komentarzem do sztuk teatralnych lub wydarzeń literackich. Felieton jest zwykle umieszczany na stałej "kolumnie" (tzn. "stronie" gazety lub czasopisma – stąd po angielsku stały felietonista to "columnist"), zwanej kolumną felietonową. We Francji nazywano go "pogawędką z czytelnikiem" ("causerie") lub "kroniką" ("chronique").
Początkowo felietony publikowane były na pierwszej stronie danej gazety, pod grubą kreską ("Unter dem Strich"), oddzielającą je od reszty strony. Umieszczano tu bardzo różne tematycznie teksty, np. opowiadania, relacje z podróży, przeglądy literackie, dywagacje historyczne, powieści, a nawet dramaty. Produkcja ta miała głównie charakter lekki i rozrywkowy, w odróżnieniu od górnej części strony – poważnej, poświęconej polityce, ekonomii i kwestiom socjalnym. Na ziemiach polskich już w latach 60. XIX wieku wprowadzono tzw. "kronikę tygodniową" w formie felietonu. W Warszawie pionierem tego rodzaju tekstów był Wacław Szymanowski (teksty varsavianistyczne), we Lwowie – Jan Lam (felieton polityczny), a w Poznaniu – Marceli Motty ("Listy Wojtusia z Zawad"). Do aktywnych felietonistów XIX wieku należeli: Michał Bałucki, Wiktor Gomulicki, Czesław Jankowski, Klemens Szaniawski. Od tej formy wypowiedzi nie stronili też Henryk Sienkiewicz, Bolesław Prus i Aleksander Świętochowski.
Do felietonów zaliczane są również stałe rubryki, zawierające rysunki satyryczne (tzw. felietony rysunkowe). Obecne są najczęściej w polskich tygodnikach, ale również w dziennikach. Do felietonistów rysunkowych można zaliczyć: np. Szymona Kobylińskiego – rubryka w „Polityce” w latach 1957–1990, Marka Raczkowskiego – „Polityka” i „Przekrój” czy Henryka Sawkę – rubryki „Fotoplastykon” i „Sawka czatuje” we „Wprost”.
W terminologii telewizyjnej „felieton filmowy” określa "wstawkę" filmową do programu, nawet niekoniecznie publicystycznego.

</doc>
<doc id="78183" url="https://pl.wikipedia.org/wiki?curid=78183" title="Biskupi przemyscy">
Biskupi przemyscy

Biskupi przemyscy – rzymskokatoliccy biskupi diecezjalni i biskupi pomocniczy diecezji przemyskiej (od 1992 archidiecezji).

</doc>
<doc id="78186" url="https://pl.wikipedia.org/wiki?curid=78186" title="Robert Graves">
Robert Graves

Robert Graves (ur. 24 lipca 1895 w Wimbledonie, zm. 7 grudnia 1985, Deià na Majorce) – angielski poeta, prozaik i badacz mitologii. Syn irlandzkiego pisarza Alfreda Gravesa i Amalie Elisabeth Sophie von Ranke, pochodzenia niemieckiego.
Napisał ponad 120 książek.
Życiorys.
W młodości uczestniczył w I wojnie światowej, został ciężko ranny w bitwie nad Sommą. Pierwsze swe utwory stworzył w czasie I wojny światowej – z tego okresu pochodzi zbiór wierszy "Over the Brazier", opublikowany w 1916 roku.
Studiował filologię i historię w Oksfordzie. W latach 1926–1927 wykładał literaturę angielską na uniwersytecie w Kairze, w 1932 zamieszkał na Majorce. W latach 1961–1966 był profesorem uniwersyteckim w Oksfordzie.
Początkowo, jeszcze jako student, pisał wiersze nastrojowe, bliskie poezji ludowej; doświadczenia pierwszej wojny światowej sprawiły, że jego poezja nabrała głębi i treści – zaczął pisać także wiersze wojenne. Popularność zdobył dzięki powieściom historycznym, głównie z czasów starożytnych: "Ja, Klaudiusz" (1934), "Klaudiusz i Messalina" (1934), "Córka Homera" oraz opracowaniom dotyczącym mitologii: "Biała Bogini" (1948) (wydanie polskie 2000), "Mity greckie" (1955) (wydanie polskie: Państwowy Instytut Wydawniczy 1967, 1982) i "Mity hebrajskie" (1964) (wydanie polskie 1993).
Jest autorem realistycznych poezji wojennych; inne jego utwory odznaczają się grą wyobraźni, późniejsze są w stylu szkoły neointelektualistycznej albo neometafizycznej. Na odrębną wzmiankę zasługuje jego autobiografia wojenna: "Wszystkiemu do widzenia" (1929) (wydanie polskie 1991) i jej ciąg dalszy "But It Still Goes On" (1930). Graves opublikował m.in. także powieść satyryczno-obyczajową "Brązowa Antigua" (1936).

</doc>
<doc id="78187" url="https://pl.wikipedia.org/wiki?curid=78187" title="Kryptozoik">
Kryptozoik

Kryptozoik - jednostka chronostratygraficzna i geochronologiczna obejmująca najstarszy okres historii Ziemi po jej konsolidacji: od około 4 mld lat do początku kambru (541 mln lat). Charakteryzowała się – w odróżnieniu od fanerozoiku – ubóstwem skamieniałości, stąd jej nazwa (z starogreckiego: "kryptós" ‘ukryty’ i "zōḗ" - ‘życie’). Wydzielana była najpierw w randze ery, a od lat 70. XX w. w randze eonu. We współczesnych klasyfikacjach stratygraficznych nie występuje, a interwał czasowy kryptozoiku został podzielony na eony: archaiczny oraz proterozoiczny. Kryptozoik traktowany był jako synonim prekambru. 

</doc>
<doc id="78189" url="https://pl.wikipedia.org/wiki?curid=78189" title="Fanerozoik">
Fanerozoik

Fanerozoik (ang. "Phanerozoic" z gr. φανερός "widoczny" i ζωή "życie")
Skały osadowe, powstałe w czasie trwania fanerozoiku, zawierają bogate i bardzo liczne skamieniałości w postaci szczątków twardych i bioturbacji.

</doc>
<doc id="78190" url="https://pl.wikipedia.org/wiki?curid=78190" title="Bogdan Korczowski">
Bogdan Korczowski

Bogdan Korczowski (ur. 1954 w Krakowie) – polski malarz, performer. 
Według opracowania Zaporowicza, Korczowski miał w młodości dostęp do licznych książek i katalogów artystycznych w domu i w magazynie krakowskiej księgarni „Dom Książki”, w której pracował jego ojciec; spędzał tam czas, czytając i oglądając publikacje. Od ok. 1969/70 miał kontakt z krakowskim środowiskiem Tadeusza Kantora. W latach 1973–1978 studiował na Akademii Sztuk Pięknych w Krakowie w pracowni profesora Włodzimierza Kunza. Eksperymentował z łączeniem tradycyjnych technik malarskich i graficznych z niekonwencjonalnymi materiałami i światłami; realizował także "performance", uczestniczył w festiwalach oraz wystawach indywidualnych i zbiorowych. Po ukończeniu studiów od lat 80. zamieszkał we Francji. Studiował w École nationale superieure des beaux-arts w pracowni Abrahama Hadada. Spędził część okresu 1986–1995 w Nowym Jorku, m.in. dzięki stypendium Fundacji Pollock-Krasner. W 1985 jego prace zaprezentowano dzięki Izabelli Gustowskiej w galerii „ON” w Poznaniu, a w 1989 w Zachęcie w Warszawie.

</doc>
<doc id="78191" url="https://pl.wikipedia.org/wiki?curid=78191" title="Harcmistrz Rzeczypospolitej">
Harcmistrz Rzeczypospolitej

Harcmistrz Rzeczypospolitej (hm. RP) – najwyższy przedwojenny harcerski stopień instruktorski.
Historia.
Pierwszy, jednolity system stopni instruktorskich ustanawiał rozkaz L. 29 z dnia 25 czerwca 1920. Odtąd instruktorzy dzielili się na harcmistrzów i podharcmistrzów. Ustanowiono także stopień przodownika, zarezerwowany dla kandydatów na instruktorów.
VI Zjazd Walny ZHP w czerwcu 1927 zniósł stopień przodownika, pozostawiając tylko stopień instruktorski harcmistrza oraz próbny stopień podharcmistrza. Aby zachować trójdzielny system stopni, Naczelnik ZHP rozkazem L.19 z dnia 7 grudnia 1927 dopisał nowy stopień harcmistrza Rzeczypospolitej:
Reforma polegała na podmianie dawnych nazw stopni na nowe. Nowy system nie wszedł jednak do powszechnego użytku. Co prawda poprzedni harcmistrze, po krótkiej weryfikacji, zostali automatycznie awansowani przez swoje główne kwatery na harcmistrzów RP, nigdy jednak nie nadano nikomu więcej tego stopnia. W zwykłym użytku pozostały znowu dwa stopnie (phm. i hm.), z czego tylko jeden z nich – harcmistrz – pozwalał uzyskać pełnię uprawnień członkowskich.
Ostatecznie nadawanie stopnia harcmistrza RP zostało zawieszone rozkazem Naczelnictwa z 1928, w którym stwierdzono, że powinien on pozostać stopniem honorowym, wyróżniającym założycieli polskiego harcerstwa.
Posiadacze.
Stopień harcmistrzyni Rzeczypospolitej i harcmistrza Rzeczypospolitej uzyskały wówczas (automatycznie) wszystkie harcmistrzynie i harcmistrze, a mianowicie:
Stopień był oznaczany mniejszą podkładką czerwoną na białej pod krzyżem harcerskim i czerwoną lilijką starszyzny na rękawie munduru z dwoma poprzecznymi srebrnymi paskami.
Współczesność.
Zgodnie z prawem wszelkie nadania stopnia harcmistrza Rzeczypospolitej nie są już możliwe. Nie przeszkadzało to jednak obwoływać wybitnych, współczesnych instruktorów harcmistrzami Rzeczypospolitej.
Po II wojnie światowej po raz pierwszy godność harcmistrza Rzeczypospolitej otrzymał symbolicznie hm. Stanisław Broniewski podczas kominka na Zlocie 75-lecia harcerstwa we wrześniu 1986 w Częstochowie, organizowanym przez nielegalny Ruch Harcerski.
W dniu 16 października 2004 przewodniczący ZHR Kazimierz Wiatr nadał pośmiertnie stopień harcmistrza Rzeczypospolitej Tomaszowi Strzemboszowi. Miało to wymiar symboliczny i honorowy, tym bardziej że przepisy ZHR nie przewidują stopnia harcmistrza RP.
W dniu 26 listopada 2009 rozkazem L. 11/09 Naczelnik Harcerzy Związku Harcerstwa Polskiego poza granicami Kraju hm. Andrzej Borowy "przywrócił do jednorazowego użytku" stopień harcmistrza Rzeczypospolitej i nadał go druhowi prezydentowi Ryszardowi Kaczorowskiemu.

</doc>
<doc id="78192" url="https://pl.wikipedia.org/wiki?curid=78192" title="Hadeik">
Hadeik

Hadeik (od Hades) – jednostka stratygraficzna w randze eonu, odpowiadająca okresowi w dziejach Ziemi, przed i w trakcie formowania się skorupy ziemskiej. Poprzedza archaik. Hadeik trwał około 0,6 mld lat – od 4,567 do 4,0 mld lat temu.
W tym czasie powstał Księżyc.
Datowane na ten okres są kryształy cyrkonu (w złożach zachodniej Kanady i zachodniej Australii), do których powstania niezbędna była woda w stanie płynnym, oraz wstęgowe rudy żelaziste na Grenlandii, zawierające węgiel organiczny, co może świadczyć o jakiejś formie fotosyntezy. Bardzo prawdopodobne jest, że w tym czasie mogło formować się już życie na Ziemi.
Nazwy spotykane w innych językach: ang. "Pre-Archean" ("pre-archaik"), "Priscoan period" (od łac. "priscus" 'dawny'), ros. "катархей" (z gr. "κατἀρχαῖος" 'poniżej archaiku').

</doc>
<doc id="78200" url="https://pl.wikipedia.org/wiki?curid=78200" title="Polska na Letnich Igrzyskach Olimpijskich 1932">
Polska na Letnich Igrzyskach Olimpijskich 1932

Opis.
Na Igrzyska Olimpijskie w Los Angeles wysłano z powodu braku funduszy wyselekcjonowaną i doskonale przygotowaną ekipę złożoną z 20 sportowców. Polacy współzawodniczyli w 3 dyscyplinach: lekkoatletyce, szermierce i wioślarstwie. We wszystkich zdobyli medale. Drużyna szablistów w składzie Adam Papée, Tadeusz Friedrich, Władysław Segda, Leszek Lubicz-Nycz, Władysław Dobrowolski i Marian Suski powtórzyła osiągnięcia z Amsterdamu i zdobyła brązowy medal. Wspaniale spisali się wioślarze, którzy zdobyli medale we wszystkich konkurencjach w których startowali. Dwa brązowe: dwójka bez sternika i czwórka ze sternikiem oraz srebro: dwójka ze sternikiem. Najlepiej wypadli lekkoatleci zdobywając dwa złote i jeden brązowy medal. Brąz zdobyła Jadwiga Wajsówna w rzucie dyskiem gdzie pokonała m.in. swoją koleżankę z reprezentacji Stanisławę Walasiewicz (6 miejsce). Stanisława Walasiewicz wygrała bieg na dystansie 100 m pokonując Kanadyjkę i Amerykankę.

</doc>
<doc id="78202" url="https://pl.wikipedia.org/wiki?curid=78202" title="Pomorska Brygada Kawalerii">
Pomorska Brygada Kawalerii

Pomorska Brygada Kawalerii (Pom. BK) – wielka jednostka kawalerii Wojska Polskiego II RP.
Okres międzywojenny.
Minister spraw wojskowych rozkazem Dep. Dow. Og. 1820. Org. Tj. nadał z dniem 1 kwietnia 1937 roku dotychczasowej BK Bydgoszcz nazwę „Kresowa Brygada Kawalerii”.
Udział w wojnie obronnej 1939.
Pomorska Brygada Kawalerii pod dowództwem płk. Adama I Zakrzewskiego wchodziła w skład Grupy Operacyjnej „Czersk” gen. bryg. Stanisława Grzmota-Skotnickiego w Armii „Pomorze”. Otrzymała zadanie opóźniania ruchów nieprzyjaciela poprzez wiązanie go w walce i niszczenie w korytarzu ograniczonym północną granicą działania 15 DP i północną granicą działania armii. Wyznaczono szosy (w rejonie działania brygady): Sępolno – Koronowo, Chojnice – Tuchola – Chełmno, Więcbork – Bydgoszcz, Chojnice – Tczew i Kościerzyna – Tczew jako szlaki, wzdłuż których prowadzone miały być działania. Dowódcy brygady zostały podporządkowane bataliony ON w rejonie oraz batalion strzelecki z Chojnic.
1 września część 18 pułku Ułanów Pomorskich przeprowadziła pod Krojantami szarżę na odpoczywający około 800-osobowy oddział wojska z niemieckiej 20 Dywizji Piechoty (zmotoryzowanej) gen. por. Mauritza von Wiktorina. Niemcy ponieśli ciężkie straty, całkowitego rozbicia uniknęli jednak dzięki ogniowi broni maszynowej samochodów pancernych ubezpieczających ich postój z pobliskiego lasu. Podczas szarży poległ dowódca pułku płk Kazimierz Mastalerz, dowódca 1 szwadronu rtm. Eugeniusz Świeściak oraz 25 ułanów.
2 września brygada otrzymała zadanie uderzenia na Koronowo bronione przez niemiecką 3 Dywizję Pancerną gen. por. Leo Geyra von Schweppenburga, mające odciążyć przebijającą się z „korytarza” 9 Dywizję Piechoty. Za cenę dużych strat w starciach pod Polednem, Luszkowem i Topolinkiem dotarła do głównych sił armii. 16 pułk Ułanów Wielkopolskich po dramatycznej walce pod Bukowcem został całkowicie rozbity. 18 pułk Ułanów Pomorskich został rozbity podczas przebijania się ku Wiśle. Pozostałe oddziały, które zdołały wyrwać się z Borów Tucholskich, utworzyły improwizowany oddział i weszły 5 września w skład Grupy Operacyjnej gen. bryg. Juliusza Drapelli. Resztki brygady 9 września brały udział wraz z Podolską Brygadą Kawalerii w bitwie nad Bzurą. Następnie przebiła się do Puszczy Kampinoskiej i wraz z Wielkopolską Brygadą Kawalerii i Podolską Brygadą Kawalerii weszła w skład Zbiorczej Brygady Kawalerii gen. bryg. Romana Abrahama, z którą przebijała się przez Palmiry do Warszawy. Do stolicy weszła 20 września i brała udział w jej obronie aż do kapitulacji 28 września.
Organizacja wojenna brygady we wrześniu 1939.
Organizacja wojenna brygady we wrześniu 1939. W nawiasach podano nazwę jednostki mobilizującej.
Pododdziały przydzielone:
Obsada personalna dowództwa brygady w latach 1929–1939.
Żołnierze Brygady (w tym OZ) – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="78203" url="https://pl.wikipedia.org/wiki?curid=78203" title="Jad Waszem">
Jad Waszem

Jad Waszem (lub Jad wa-Szem, , ), "Instytut Pamięci Męczenników i Bohaterów Holocaustu" – instytut w Izraelu poświęcony żydowskim ofiarom Holocaustu, założony w 1953 roku w Jerozolimie na mocy Ustawy o Pamięci, przyjętej przez izraelski parlament Kneset. Zlokalizowany jest na Wzgórzu Herzla.
Termin „Jad Waszem” oznacza „miejsce i imię” (lub „pomnik i imię”) i zaczerpnięty jest z księgi Izajasza (Iz 56, 5): "dam" [im] "miejsce w moim domu i w moich murach oraz imię lepsze od synów i córek, dam im imię wieczyste i niezniszczalne".
Instytut składa się z Nowego Muzeum Historycznego wraz z Salą Imion, gdzie przechowywane są dane o Ofiarach Holokaustu, Izby Pamięci, Ogrodu Sprawiedliwych wśród Narodów Świata, dwóch galerii sztuki, synagogi, archiwum i biblioteki, Doliny Zabitych Wspólnot i Międzynarodowej Szkoły Nauczania o Holokauście. Poza tym na terenie Jad Waszem znajduje się kilkanaście mniejszych i większych pomników poświęconych m.in. zamordowanym w czasie Holocaustu dzieciom, żydowskim partyzantom i żołnierzom oraz Januszowi Korczakowi. Jeden z pomników to urwany wiadukt kolejowy, na którym stoi towarowy wagon, służący w czasie II wojny światowej do przewożenia Żydów do obozów zagłady. W całym Jad Waszem posadzone są drzewa upamiętniające Sprawiedliwych Wśród Narodów Świata – nie-Żydów, którzy ratowali Żydów w czasie Holocaustu, niejednokrotnie ryzykując własne życie. Obecnie, ze względu na brak miejsca, ich nazwiska umieszczane są na specjalnej ścianie pamiątkowej.
Niewielki ogród i tablica pamiątkowa na terenie Jad Waszem poświęcone są mieszkańcom Le Chambon-sur-Lignon, miasteczka we Francji, którzy w czasie drugiej wojny światowej uczynili swoją miejscowość azylem dla Żydów uciekających przed Niemcami.
Wśród drzewek posadzonych w Alei Sprawiedliwych znajduje się też drzewko posadzone w 1963 r. przez Władysława Bartoszewskiego i Marię Kann w imieniu Rady Pomocy Żydom „Żegota” – jedynej organizacji w okupowanej Europie powołanej w celu ratowania Żydów.
Przewodniczącym zarządu Jad Waszem jest od sierpnia 2021 r. Dani Dayan. Wcześniej, od 1993 r. funkcję tę sprawował były wojskowy, Awner Szalew, który zastąpił Jicchaka Arada, przewodniczącego zarządu przez 21 lat (1972–1993).

</doc>
<doc id="78204" url="https://pl.wikipedia.org/wiki?curid=78204" title="16 Pułk Ułanów Wielkopolskich">
16 Pułk Ułanów Wielkopolskich

16 Pułk Ułanów Wielkopolskich imienia generała dywizji Gustawa Orlicz-Dreszera (16 puł) – oddział kawalerii Armii Wielkopolskiej i Wojska Polskiego II RP.
Formowanie - pułk w powstaniu wielkopolskim.
W dniu 29 grudnia 1918 w miasteczku Lwówek i majątku Posadowo, z inicjatywy plutonowego Wojciecha Świerczyka, hrabiego Stanisława Korzboka-Łąckiego i hrabiego Mieczysława Kwileckiego powstał oddział jazdy złożony z Polaków, byłych kawalerzystów armii niemieckiej. Dnia 5 stycznia 1919 oddział w sile 33 szabel pod dowództwem plutonowego Wojciecha Świerczyka zameldował się u dowódcy Frontu Zachodniego, pułkownika Michała Milewskiego. W dniu 29 stycznia 1919 został przemianowany na szwadron jazdy Okręgu II. Stał się on kadrą dla formowanego od 29 maja w Biedrusku pod Poznaniem 2 pułku Ułanów Wielkopolskich.
Dnia 18 listopada 1919 przed poznańskim ratuszem ppłk Roman Pasławski otrzymał sztandar pułku, przedstawiający z jednej strony wizerunek Matki Boskiej oraz napis „Biały Sztandar – wzniosłe czyny”, a z drugiej – czerwony krzyż z białym orłem pośrodku. Sztandar ten, zakopany w czasie II wojny światowej, znajduje się obecnie w Muzeum Wojska Polskiego w Warszawie.
W dniu 24 stycznia 1920 pułk w pełnym składzie wkroczył do Bydgoszczy, która stała się dla niego miastem garnizonowym aż do końca jego istnienia. Stacjonował w koszarach przy ul. Szubińskiej. W związku z połączeniem Wojsk Wielkopolskich z Siłami Zbrojnymi Rzeczypospolitej pułk otrzymał nową numerację 16/2 pułk Ułanów Wielkopolskich. Dnia 9 marca 1920 pułk wyruszył na front wschodni, gdzie brał udział w walkach pod Bereźnem, Brodami, Jazłowczykiem i Szczurowicami, a w ostatniej fazie wojny - pod Białymstokiem, Wisznicami i Baszami.
Pułk w okresie międzywojennym.
25 listopada 1920 roku, po zakończeniu działań wojennych, pułk wrócił do Bydgoszczy i zajął koszary „Ułańskie” przy ul. Szubińskiej 1. 
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 26 lipca, jako datę święta pułkowego. Pułk obchodził swoje święto w rocznicę boju pod Szczurowicami, stoczonego w 1920 roku.
31 grudnia 1937 roku Minister Spraw Wojskowych generał dywizji Tadeusz Kasprzycki nadał pułkowi nazwę „16 Pułk Ułanów Wielkopolskich imienia generała dywizji Gustawa Orlicz-Dreszera”.
16 puł. w kampanii wrześniowej.
Mobilizacja.
24 sierpnia 1939 w 16 pułku ułanów w Bydgoszczy rozpoczęła się mobilizacja alarmowa w grupie żółtej w czasie od A+24 do A+42, 16 puł do etatów wojennych. Oprócz własnych pododdziałów w oparciu o pułk zmobilizowano też należące do Pomorskiej Brygady Kawalerii; 
Nadwyżki kadry i rezerwistów zostały odesłane 26 sierpnia do formującego się Ośrodka Zapasowego Pomorskiej BK w Garwolinie. 
Działania bojowe.
29 sierpnia skompletowany 16 pułk ułanów dotarł do rejonu Wiele, Lubnia. 1 pluton 1 szwadronu został przydzielony do Oddziału Wydzielonego "Kościerzyna", pułk stanowił odwód Pomorskiej BK, we wcześniej osiągniętym rejonie. Początek wojny zastał pułk w okolicach Chojnic i Tucholi. Na rozkaz dowódcy brygady 2 szwadron zajął pozycje obronne w miejscowości Lubnia, a 3 szwadron w przesmyku jeziora Leśno. Przez cały dzień na odcinku pułku trwały starcia patroli. Nocą 1/2 września pułk przemaszerował do Czerska. Dalszy marsz pułk wykonał w dniu 2 września do rejonu Cekcyn-Kruszka. Po dotarciu we wskazany rejon prowadzono rozpoznanie Tucholi i Bysławia, które zostały zajęte przez jednostki niemieckie, 2 szwadron zajął obronę pomiędzy jeziorami cekcyńskimi, wyrzucając wrogie patrole za Brdę, następnie zniszczył mosty na Brdzie w rejonie Tucholi. Wzmocniony 3 szwadron rozkazem dowódcy Pomorskiej BK płk Adama Zakrzewskiego został skierowany do miejscowości Dworzysko, celem ubezpieczenia brygady od strony Świecia, w miejscowości tej w trakcie obsadzania stoczył potyczkę z niemieckimi motocyklistami. Maszerujące siły główne pułku bez 2 i 3 szwadronów w kierunku Błądzimia były atakowane przez lotnictwo niemieckie. Po dotarciu do tej miejscowości dowódca pułku wyznaczył dywizjon pod dowództwem mjr. Witolda Jabłońskiego w składzie 1, 4 szwadron i pozostałość szwadronu km oraz plutonu ppanc do osłony w szyku pieszym ustępującej piechoty z 9 Dywizji Piechoty. Po wykonaniu osłony dywizjon mjr. Jabłońskiego wycofał się w ślad za pozostałymi siłami pułku na postój nocny do rejonu wsi Krupocin, Franciszkowo. 
Nad ranem 3 września 16 pułk ułanów otrzymał rozkaz gen. bryg. S. Grzmota-Skotnickiego osłaniania w miejscowości Bukowiec odwrotu Pomorskiej BK i piechoty w kierunku Bydgoszczy. Tym samym rozkazem 3 szwadron miał osłaniać Pomorską BK i piechotę we wsi Wielkie Łąki. Po dotarciu w rejon Bukowca rozpoznanie stwierdziło przemarsz niemieckiej jednostki pancerno-motorowej w kierunku zajętego przez pułk rejonu. Do pułku dołączyła 2 bateria 11 dywizjonu artylerii konnej. Szwadrony 1, 2, 4 i km pułku po spieszeniu się zajęły stanowiska bojowe, w odwodzie znalazł się szwadron kolarzy i pluton łączności. W godz. 8.00-12.00 16 pułk bronił pozycji przed natarciem grupy bojowej niemieckiej 3 Dywizji Pancernej ze wsparciem lotnictwa i artylerii. Po odparciu dwukrotnego natarcia broni pancernej, poniesieniu znacznych strat osobowych i sprzętowych oraz stracie wielu koni zabitych, rannych i spłoszonych ogniem artylerii i bombardowaniami lotniczymi, ok. godz. 12.00 szwadrony pułku wycofały się z rejonu Bukowca i straciły kontakt bojowy z wrogiem. W trakcie odwrotu pododdziały pułku wycofywały się w kilku grupach scalając się po drodze w dwa zgrupowania dowódcy pułku ppłk Arnoldta-Russockiego i zastępcy mjr. Jabłońskiego. Na skutek ostrzału artylerii i ataków lotniczych pułk poniósł dalsze straty. Oprócz 2 szwadronu i części szwadronu km, jednostki pułku ze względu na utratę koni maszerowały pieszo. Dołączył 1 pluton 1 szwadronu z OW "Kościerzyna". 
Z uwagi na odcięcie drogi na Bydgoszcz zgrupowania maszerowały na Świecie, ale po odcięciu i tej drogi odwrotu obie grupy maszerowały w kierunku Grupy i Grudziądza. W rejonie Grupy oba oddziały połączyły się i 16 pułk ułanów wszedł w skład improwizowanej grupy płk. dypl. Mikołaja Alikowa złożonej z okrążonych oddziałów wszystkich broni. 4 września od godzin porannych wszystkimi szwadronami ułani wielkopolscy, prowadzili walki o obóz ćwiczebny i stację kolejową w rejonie miejscowości Górna Grupa i Dolna Grupa. Z powodu opanowania przez wojska niemieckiego XIX Korpusu Armijnego gen. Guderiana Grudziądza i zniszczenia mostów natarcie Grupy płk. Alikowa zostało w godzinach popołudniowych zaniechane. 16 pułk ułanów pod rozkazami dowódcy pułku ppłk. Arnoldta-Russockiego zebrał ok. 200 żołnierzy i podjął marsz lasami w kierunku Saratowic, szukając możliwości przeprawy przez Wisłę. Nocą 4/5 września i nazajutrz rano zgrupowanie 16 pułku prowadziło marsz i walki mające na celu przebicie się przez otaczające, go jednostki wroga. 5 września w godzinach przedpołudniowych na ostatniej zbiórce resztek pułku, dowódca pułku rozwiązał oddział i po podzieleniu na grupki, polecił przedzierać się w kierunku na Bydgoszcz. Większość przedzierających się ułanów wielkopolskich trafiła do niewoli lub poległa. 
Dowódca 3 szwadronu rtm. Mikosz wzmocniony cekaemami i armatką ppanc. w Dworzysku po utracie łączności z dowódcą brygady, stwierdził przemieszczające się kolumny pancerno-motorowe wzdłuż Wisły i odcięcie kierunku na Bydgoszcz. 3 szwadron przebił się w rejon Przechowa nad Wisłą, po drodze będąc atakowany z powietrza, zajął obronę tworząc przyczółek, z którego przy pomocy dwóch łodzi przeprawił przez rzekę dwa plutony swojego szwadronu. Rtm. Mikosz sam z resztą szwadronu podjął obronę przeprawy tocząc walkę z piechotą niemiecką. 6 września z pozostałością 3 szwadronu dostał się do niewoli. 
Od 3 września część plutonu ppanc. z jego dowódcą wspierała 84 batalion piechoty z Kościerzyny, do którego dołączyła część szwadronu kolarzy 16 pułku ułanów i inne pododdziały piechoty. 84 batalion prowadził natarcie w kierunku Świecia w godzinach popołudniowych zdobył Bukowiec niszcząc wiele pojazdów pancernych wroga, przy pomocy armat przeciwpancernych oraz uwolnił jeńców. Na drodze przed Terespolem pododdziały 16 pułku zostały rozbite, a na skutek braku amunicji armaty ppanc. zamilkły. Grupki tego oddziału dostały się do niewoli, ostatnia z por. Liczmańskim 9 września. Straty ułanów wielkopolskich 16 pułku wynosiły 40% stanu osobowego, czyli ok. 350 zabitych, rannych i zaginionych. 
Ze składu kadry i wyposażenia 16 pułku Ułanów Wielkopolskich wywodził się dywizjon Kawalerii Dywizyjnej nr 15, który pod dowództwem mjr Jana Kazimierza Paszotta przeszedł szlak bojowy swojej macierzystej 15 DP od Bydgoszczy po Warszawę. 
Jednostki II rzutu mobilizacyjnego 16 pułku Ułanów Wielkopolskich..
27 sierpnia 1939 roku oddział zbierania nadwyżek (OZN) 16 pułku ułanów dowodzony przez rtm. Czesława Dmochowskiego przybył do stacji Pilawa i zajął wieś Puzanów Stary w pobliżu Garwolina i wszedł w skład OZ Pomorskiej BK. W ramach Ośrodka Zapasowego z kadr i rezerwistów 16 pułku ułanów zmobilizowano 2 szwadrony konne, 3 spieszone oraz dwa plutony kolarzy. Z uwagi na potrzebę wzmocnienia obsady odcinków obronnych nad Wisłą, 5 września do Oddziału Wydzielonego "Brzumin" mjr. J. Jasiewicza, rtm. Dmochowski wysłał pieszy pluton ckm ppor. rez. Jerzego Glińskiego. Dodatkowo 6 września wysłał pluton konny plut. pchor. Stanisława Radomyskiego. Pluton ckm został zniszczony w obronie Wisły pod Brzuminem. Pluton konny przebił się i tocząc potyczki przez Sławatycze, Ratno i Małoryty udał się na wschód, gdzie 20 września jego dowódca rozwiązał pluton. 
Do 10 września rtm. Czesław Dmochowski zorganizował Dywizjon Bojowy pod swoim dowództwem składający się z 6 plutonów liniowych konnych, półszwadronu kolarzy (dwa plutony) i plutonu ckm. 10 września dywizjon bojowy 16 pułku ułanów wymaszerował w kierunku Góry Kalwarii do wsi Mętne zajmując pozycje obronne. Z uwagi na brak kontaktu z wrogiem z rozkazu dowódcy Zgrupowania Ośrodków Zapasowych (Pomorskiej, Mazowieckiej i Centrum Wyszkolenia Kawalerii) płk. Tadeusza Komorowskiego otrzymał rozkaz wejścia w skład Grupy Kawalerii ppłk. Edwarda Wani i przemarszu do Niecieplina i dalej do Radzynia Podlaskiego. W trakcie marszu 11 września doszło do pierwszej potyczki z niemiecką piechotą w majątku Dąbie nad rzeką Świder. 12 września podczas postoju w lasach bialskich był atakowany przez lotnictwo wroga. 14 września w pobliżu Wólki Zabłockiej w drodze na Lubartów rozbił grupę spadochroniarzy niemieckich. Następnie 15 i 16 września walczył z piechotą niemiecką pod Lubartowem, gdzie zluzował własny batalion piechoty umożliwiając mu wycofanie się. 17 września odparł niemiecki atak na Rejowiec Fabryczny, a 18 września bronił mostu na rzece Wieprz w rejonie Borowicy. 21 września dywizjon został podporządkowany dowódcy 41 Dywizji Piechoty rez. i wraz z nią uczestniczył w walkach pod Cześnikami. W trakcie walk z oddziałami niemieckiego VII Korpusu Armijnego zdobył miejscowość Miączyn, w tym rejonie 22 września toczył zacięte walki tracąc poległych 9 żołnierzy i wielu rannych. Zadał straty wrogowi w sile żywej ok. 40 zabitych, zniszczył 19 motocykli, 11 samochodów ciężarowych i 5 pojazdów pancernych. 
Następnie dywizjon wycofał się w kierunku Łabuń, po drodze dołączyły cztery plutony z dywizjonu II rzutu mob. 2 pułku szwoleżerów. 23/24 września 1939 roku maszerując pomiędzy wojskami niemieckimi i sowieckimi dywizjon dotarł do Suchowoli i wraz ze zgrupowaniem ppłk. Walentego Kurka, od rana 24 września dwukrotnie w szyku pieszym prowadził natarcie na wojska niemieckie pod Krasnobrodem. 25 września prowadził walki mające za cel przerwanie okrążenia niemieckiego, sforsowanie rzeki Wieprz i zdobycie dominujących wzgórz na południe od niej. Dywizjon 16 pułku ułanów i podporządkowane mu pododdziały pod dowództwem rtm. Dmochowskiego przeszły do rejonu wsi Szopowo koło Józefowa. Tam z uwagi na brak amunicji, żywności i skrajne zmęczenie ppłk E. Wania rozwiązał zgrupowanie. Rtm. Dmochowski poprowadził dywizjon w rejon lasów bychawskich, gdzie dotarł 28 września. Ze względu na niecelowość dalszej walki dowódca dywizjonu rozwiązał swój dywizjon zakopując broń, a ułanom konno polecił rozproszyć się. 
W trakcie ewakuacji OZ Pomorskiej BK po wydzieleniu żołnierzy uzbrojonych i wyposażonych w ramach dywizjonu bojowego rtm. Dmochowskiego, pozostałości nadwyżek mobilizacyjnych niekompletnie uzbrojone i niekompletnie umundurowane, orkiestra pułkowa, pozostałość taborów niebojowych pod dowództwem mjr. rez. Stefana Czarneckiego podążyła na południowy - wschód kraju. 14 września nad rzeką Bystrzyca pododdziały grupy stoczyły potyczkę z niemieckim patrolem, biorąc jeńców, a 17 września stoczyła grupa walkę z niemieckim pododdziałem rozpoznawczym, niszcząc 7 pojazdów wroga. Po walce podczas odpoczynku w okolicznych lasach grupa została zbombardowana przez lotnictwo niemieckie. Następnie przez Lubartów i Krasnystaw grupa marszowa dotarła do Zamościa i tam 27 września została rozwiązana. Niektóre grupy i tabory ośrodka maszerujące samodzielnie wzięły udział w składzie improwizowanych oddziałów w bitwie pod Tomaszowem Lubelskim. Tabor konny wraz z wyposażeniem kasyn dotarł do rejonu Włodzimierza Wołyńskiego i tam padł łupem Armii Czerwonej. 
Po rozwiązaniu i rozproszeniu 16 pułku ułanów w trakcie walk na Pomorzu, oprócz 1 i 2 plutonów 3 szwadronu, które dołączyły do pułku zbiorowego Pomorskiej BK. Kilka grup przekroczyło Wisłę i podążyło w kierunku północno - wschodnim kraju dołączając do jednostek Podlaskiej Brygady Kawalerii, w tym do 5 pułku ułanów, 9 pułku strzelców konnych. Część por. Woszczyńskim i por. Konstantynowiczem (dowódcy szwadronów; kolarzy i gospodarczego) utworzyła wraz z innymi rozbitkami 3 października 1939 r. improwizowany pułk kawalerii "Bohdan" mjr. Bohdana Dobrzyńskiego i uczestniczyła w jego szeregach w bitwie pod Kockiem. Łącznie w szeregach Podlaskiej BK znalazło się 100-150 żołnierzy I i II rzutu ułanów wielkopolskich z 16 pułku. 
Dywizjon bojowy II rzutu mobilizacyjnego 16 pułku Ułanów Wielkopolskich
Za działanie bojowe nadano 45 Krzyży Walecznych.
Szwadron kawalerii dywizyjnej nr 15
Szwadron kawalerii dywizyjnej nr 15 został zmobilizowany w dniach 24-26 sierpnia 1939 z przeznaczeniem dla 15 Wielkopolskiej Dywizji Piechoty.
Organizacja wojenna i obsada personalna szwadronu:
Symbole pułkowe.
19 listopada 1919 o godz. 11.00 na Placu Wolności w Poznaniu odbyła się uroczystość poświęcenia i wręczenia pułkowi sztandaru ufundowanego przez Koło Ziemianek Wielkopolskich na czele z paniami Józefą hrabiną Mielżyńską, Teodorą Dorą Mukułowską, Janiną Seydówną, Alicją hrabianką Tyszkiewiczówną i Janiną Wicherkiewiczówną. Po mszy polowej celebrowanej przez kapelana ks. Nikodema Kanikowskiego i homilii wygłoszonej przez dziekana Okręgu Generalnego Poznań ks. Kazimierza Stankowskiego, odbyła się ceremonia wbicia gwoździ pamiątkowych i poświęcenia sztandaru przez prymasa Polski ks. Edmunda Dalbora. Sztandar z rąk fundatorek odebrał wiceminister byłej Dzielnicy Pruskiej, Leon Pluciński i przekazał głównodowodzącemu Sił Zbrojnych Polskich w byłym zaborze pruskim. Generał piechoty Józef Dowbor-Muśnicki przekazał chorągiew dowódcy I Brygady Jazdy Wielkopolskiej, generałowi podporucznikowi Aleksandrowi Pajewskiemu, a ten z kolei dowódcy oddziału, pułkownikowi Romanowi Pasławskiemu. Dowódca pułku przekazał sztandar plutonowemu Świerczykowi, najstarszemu podoficerowi pułku, występującemu w charakterze sztandarowego. 
Pierwsza – niezatwierdzona – odznaka o wymiarach 37x35 mm ma kształt krzyża Virtuti Militari, którego ramiona zdobione są po brzegach granatowo-czerwoną emalią. Na ramionach krzyża wpisano numer i inicjał „16 U” oraz daty i napis „26 VII 1920 POZNAŃ V 1919”. Odznaka dwuczęściowa, wykonana w tombaku srebrzonym, na rewersie znak firmowy i nazwisko grawera Wabiański.
Odznaka kolejnego wzoru ma wymiary 54x43 mm i kształt krzyża o ramionach emaliowanych na biało z granatowym numerem pułku „16” i pąsowym inicjałem „U”. Między ramionami krzyża cztery stylizowane orły z napisami na półokrągłych tabliczkach „1809 TARNOPOL POZNAŃ 1919”. Odznaka dwuczęściowa, wykonana w tombaku srebrzonym, na rewersie znak firmowy i nazwisko wykonawcy W Albiński. Autorem projektu odznaki był Jerzy Grobicki.
4 kwietnia 1925 roku Minister Spraw Wojskowych generał dywizji Władysław Sikorski zatwierdził wzór odznaki pamiątkowej 16 puł. Odznaka o wymiarach 40x40 mm ma kształt krzyża, którego ramiona zakończone są kulkami i pokryte białą emalią. W środku krzyża wpisano numer „16” pokryty granatową emalią oraz inicjał „U” emaliowany w kolorze pąsowym. Odznaka jednoczęściowa, wykonana w srebrze, na rewersie próba srebra i imiennik grawera WG – Wiktor Gontarczyk z Warszawy. Autorem projektu odznaki był również Jerzy Grobicki. 
31 grudnia 1937 roku, w związku z nadaniem pułkowi nazwy, Minister Spraw Wojskowych zarządził noszenie przez żołnierzy 16 puł na naramiennikach kurtek i płaszczy, zamiast dotychczasowego numeru „16”, inicjałów „O. D.”. Dla oficerów i chorążych inicjały miały być haftowane nićmi metalowymi, oksydowanymi na stare srebro, natomiast dla pozostałych podoficerów i ułanów miały być wykonane z białego matowanego metalu. Równocześnie minister zezwolił podoficerom zawodowym na noszenie przy ubiorze poza służbowym inicjałów haftowanych.
Żurawiejka
Wielkopolscy ułani.
Oddział konny POW Lwówek
Szwadron Jazdy Okręgu II
2 Pułk Ułanów Wielkopolskich
16/2 Pułk Ułanów Wielkopolskich
dowódcy szwadronów (od 1 września 1919)
dowódcy szwadronów (od 3 marca 1920)
dowódcy dywizjonów i szwadronów (od lipca 1920)
Żołnierze 16 pułku ułanów - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Pamięć o pułku.
Tradycje 16 pułku ułanów sięgają czasów napoleońskich i Księstwa Warszawskiego. Pułk 7 Jazdy Galicyjsko-Francuskiej sformowany w Tarnopolu na Podolu przez płk. Marcina hr. Tarnowskiego został przemianowany w dniu 28 grudnia 1809 na Pułk 16 Ułanów. Na miasto garnizonowe dla tego pułku wyznaczono Lublin.
Do tradycji pułku nawiązywał sformowany w Słupsku 16 pułk zmechanizowany. Po reorganizacji pułku tradycje przejęła 7 Brygada Zmechanizowana, a teraz kultywuje je 7 Pomorska Brygada Obrony Wybrzeża. 
W 1958 roku powstało Koło Przyjaciół 16/2 Ułanów Wielkopolskich im. gen. dyw. Gustawa Orlicz - Dreszera w Bydgoszczy które aktywnie rozpowszechnia i kultywuje tradycję pułku. Istnieje także Jeździecki Klub Sportowy Czarna Podkowa który czynnie bierze udział w uroczystościach Patriotycznych oraz różnych rekonstrukcjach w barwach 16 Pułku Ułanów Wielkopolskich.

</doc>
<doc id="78208" url="https://pl.wikipedia.org/wiki?curid=78208" title="Oskar Schindler">
Oskar Schindler

Oskar Schindler (ur. 28 kwietnia 1908 w Svitavach, zm. 9 października 1974 w Hildesheim) – niemiecki przedsiębiorca, który uratował swoich żydowskich robotników przymusowych przed zagładą w niemieckich obozach koncentracyjnych.
Życiorys.
Schindler urodził się w Zwittau w Austro-Węgrzech, obecnie Svitavy w Czechach, w zamożnej rodzinie kupieckiej. Rodzina poniosła duże straty w czasie kryzysu ekonomicznego lat 30. XX wieku. W 1928 ożenił się z Emilie Pelzl, małżeństwo nie miało dzieci. Schindler został przedstawicielem handlowym jednego z zakładów przemysłowych w Brnie. W 1935 przystąpił do Partii Sudeckoniemieckiej (SdP), nieco później został agentem Abwehry – wywiadu i kontrwywiadu niemieckich sił zbrojnych. Za tę działalność został aresztowany przez władze czechosłowackie w 1938, zwolniono go z więzienia po aneksji Kraju Sudetów przez III Rzeszę, wstąpił wówczas do NSDAP. W 1939 r. wziął udział w prowokacji gliwickiej. Po inwazji niemieckiej na Polskę był jednym z wielu przedsiębiorców, którzy szukali zysków na nowych terytoriach. Schindler przejął za niewielkie pieniądze Pierwszą Małopolską Fabrykę Naczyń Emaliowanych i Wyrobów Blaszanych „Rekord” w Krakowie w Podgórzu, którą przemianował na "Deutsche Emaillewarenfabrik" (Niemiecka Fabryka Wyrobów Emaliowanych), produkując początkowo naczynia emaliowane, a potem amunicję. Do pracy pozyskał około 1300 żydowskich robotników, którzy wykonywali tam niewolniczą pracę. Początkowo ochrona robotników była prawdopodobnie motywowana chęcią pomnożenia zysków, ale potem Schindler zapoczątkował aktywną opiekę nad pracownikami, utrzymując np. że wykwalifikowani robotnicy są niezbędni dla pracy fabryki, zaś próba zaszkodzenia im spowoduje wniesienie przez niego żądania o odszkodowanie od niemieckiego rządu.
Punktem zwrotnym był początek likwidacji krakowskiego getta w 1942 roku. Niemieccy żołnierze przetransportowali Żydów do obozu pracy przymusowej w Płaszowie (obóz koncentracyjny od 1944 roku), zabijając wielu tych, którzy usiłowali się ukryć w swoich domach. Wykorzystując swoje umiejętności negocjacyjne i dając łapówki, postanowił ocalić swoich pracowników, których zwano "Schindlerjuden" (Żydzi Schindlera). Z komendantem obozu Amonem Göthem zawarł umowę o przeniesieniu 900 Żydów do przylegającego do fabryki podobozu, gdzie byliby mniej narażeni na szykany i rabunek ze strony strażników obozu głównego. Gdy pod koniec wojny Armia Czerwona zbliżała się do Krakowa, niemieckie obozy zostały zlikwidowane, a ich więźniowie w większości zgładzeni. Schindlerowi udało się w październiku 1944 roku przenieść 1200 pracowników do fabryki w podobozie obozu Groß-Rosen w Okręgu Rzeszy Kraj Sudetów (dzisiaj Brněnec w Czechach), a gdy transport został po drodze skierowany do obozu w Auschwitz-Birkenau, zdołał ich stamtąd wydostać. Brünnlitz zostało wyzwolone w maju 1945 roku.
Pod koniec wojny Schindler wyemigrował do Argentyny, gdzie zbankrutował. W 1958 zdecydował się wrócić do Niemiec, prowadził kolejno szereg nieudanych interesów. W tym okresie jeździł też do Izraela, gdzie spotykał się ze swoimi dawnymi podopiecznymi.
Zmarł w Hildesheim, wskutek niewydolności wątroby. Zgodnie ze swoim życzeniem został pochowany na katolickim cmentarzu na górze Syjon w Jerozolimie. Przed pochówkiem trumnę z ciałem poniesiono ulicami Jerozolimy. Jego grób jest od wielu lat miejscem pielgrzymek uratowanych przez niego Żydów i ich rodzin.
W roku 1962 Oskar Schindler zasadził drzewo w Gaju Sprawiedliwych, a w 1993 Instytut Jad Waszem uhonorował go tytułem „Sprawiedliwy wśród Narodów Świata”.
Oskar Schindler w filmie.
Historię Schindlera opisał w swojej powieści "Schindler’s Ark" ("Arka Schindlera") australijski powieściopisarz Thomas Keneally, zaś Steven Spielberg wyreżyserował na jej podstawie film "Lista Schindlera" ("Schindler’s List"), nakręcony w dużej mierze w Polsce, na miejscu zdarzeń, z udziałem polskich aktorów i statystów. W roli głównej wystąpił Liam Neeson.

</doc>
<doc id="78211" url="https://pl.wikipedia.org/wiki?curid=78211" title="Stanisław Sedlaczek">
Stanisław Sedlaczek

Stanisław Marian Sedlaczek (ur. 31 stycznia 1892 w Kołomyi, zm. 3 sierpnia 1941 w niemieckim obozie koncentracyjnym KL Auschwitz) – pedagog, instruktor i działacz harcerski, harcmistrz Rzeczypospolitej, Naczelnik Harcerzy Związku Harcerstwa Polskiego.
Życiorys.
Syn Wiktora i Felicji z Dominikowskich. Ukończył V Gimnazjum we Lwowie zdając w 1910 egzamin dojrzałości z wyróżnieniem. Jako student wydziału budowy maszyn Politechniki Lwowskiej (1910–1914) brał czynny udział w życiu akademickim, był członkiem „Zetu”, przewodniczącym akademickiego koła Towarzystwa Szkół Ludowych i współorganizatorem Akademickich Stałych Drużyn Sokolich. Służbę w harcerstwie rozpoczął jako przyboczny 7 Lwowskiej Drużyny Skautowej. W 1913 wszedł do redakcji „Skauta” oraz do Związkowego Naczelnictwa Skautowego jako sekretarz. Był członkiem kierownictwa kursów w Skolem, kształcącym instruktorów skautowych.
W 1914/1915 prowadził tajną pracę skautową we Lwowie okupowanym przez wojska rosyjskie. W 1915 w Warszawie i Wilnie nawiązywał kontakt ze skautingiem w Kongresówce; w 1915–1919 przebywał w Kijowie, centrum ruchu harcerskiego na Ukrainie, kierując jako naczelnik pracą Harcerstwa Polskiego w Imperium Rosyjskim. Był wykładowcą teorii harcerstwa w Polskim Kolegium Uniwersyteckim w Kijowie, co stanowiło zarzewie konfliktu, w wyniku którego w marcu 1919 odszedł z uczelni Henryk Ułaszyn (po stronie prowadzonych w języku polskim wykładów Sedlaczka stanął rektor Ludwik Janowski).
W latach 1916–1918 redagował pismo „Młodzież” (następnie „Harce”). W tym samym okresie kierował dwoma kursami instruktorskimi w „Kiń Grust”, w czasie których przeszkolono 250 osób. W 1919 wyjechał do Warszawy, gdzie wszedł w skład Wydziału Wykonawczego Naczelnej Rady Harcerskiej. W latach 1919–1921 i 1925–1931 pełnił funkcję Naczelnika Głównej Kwatery Męskiej. W 1920 był redaktorem „Harcerza”, a od 1930 jego wydawcą. W latach 1921–1928 był naczelnym inspektorem harcerstwa w Ministerstwie Wyznań Religijnych i Oświecenia Publicznego. 
W 1923 znalazł się w składzie Komendy Kursu Związkowego Głównej Kwatery Męskiej w Piwnicznej. W tym samym roku został redaktorem „Wiadomości Urzędowych”, które po połączeniu z „Harcmistrzem” redagował do 1933. Był kilkakrotnie delegatem na Światowe Konferencje Skautów. W 1932 wszedł w skład Rady Starszego Harcerstwa.
Pracując bardzo aktywnie w harcerstwie, nie zaniedbywał podnoszenia swoich kwalifikacji i wiedzy. W 1922 ukończył studium psychologiczno-pedagogiczne w Wyższym Instytucie Pedagogicznym, a w 1928 Wydział Filozoficzny na Uniwersytecie Warszawskim.
Po 1932 stracił wpływ na Związek za prezentowanie poglądów sprzecznych z koncepcją wychowania państwowo-obywatelskiego. W Poznaniu objął stanowisko kierownika Działu Programowego w Katolickim Stowarzyszeniu Młodzieży Żeńskiej i Męskiej. W dalszym ciągu wydawał „Harcerza”, który w 1937 zmienił nazwę na „Zagończyk”. Wydawanie pisma harcerskiego poza ZHP spowodowało konflikt z ówczesnym naczelnikiem ZHP.
W czasie okupacji Sedlaczek był współtwórcą Harcerstwa Polskiego (tzw. Hufce Polskie) i pierwszym naczelnikiem harcerzy Hufców Polskich. 
W nocy 17/18 maja 1941 został aresztowany przez Gestapo razem z prof. Witoldem Staniszkisem i kilkunastu innymi pracownikami Stołecznego Komitetu Samopomocy Społecznej. W mieszkaniu nie robiono żadnej rewizji. W śledztwie na Pawiaku nie postawiono żadnych zarzutów. 23 lipca 1941 wywieziony w transporcie do niemieckiego obozu koncentracyjnego KL Auschwitz w Oświęcimiu, gdzie 3 sierpnia 1941 został zamordowany.
Autor książek, artykułów i opracowań. Ważniejsze z nich to: „Szkoła Harcerza”, „Harcerstwo polskie”, „Album”, „Bibliografia harcerska”, „Rocznik harcerski 1928”, „Przeglądy i pokazy harcerskie”, „Harcerstwo na Rusi i w Rosji”, „Geneza harcerstwa i skautingu”, oraz konspiracyjnie „Harcerstwo”.
Tłumacz: Rolanda E. Philippsa „System zastępowy”, Roberta Baden-Powella „Wskazówki dla skautmistrzów”.
Wszystkie jego utwory objęte były od 1951 zapisem komunistycznej cenzury w Polsce, podlegały natychmiastowemu wycofaniu z bibliotek.
Od 9 stycznia 1926 był mężem Ireny Szulc, z którą miał trzech synów i córkę Wandę (1928–2013). Jego synowie Marian (1926–2015) i Stanisław (1926–2018) walczyli w powstaniu warszawskim.
Upamiętnienie.
Stanisław Sedlaczek jest patronem Ronda na Powiślu, które jest skrzyżowaniem ulic Łazienkowskiej, Myśliwieckiej i Rozbrat. Na rondzie znajduje się głaz z tablicą pamiatkową, którą poświęcił jego syn ks. Marian Sedlaczek.

</doc>
<doc id="78212" url="https://pl.wikipedia.org/wiki?curid=78212" title="Pontos">
Pontos

Pontos (gr. Πόντος Pontos, łac. "Pontus") – w mitologii greckiej bóg pramorza, należący do rzędu bogów pierwotnych (protogenoi).
Według Hezjoda miała począć go Ziemia (Gaja) w akcie samorództwa ("Theogonia" 132). Następnie jako jej małżonek spłodził z nią dwie córki: Eurybię i Keto, oraz trzech synów: Nereusa, Taumasa oraz Forkosa, którzy byli bóstwami morskimi ("Theogonia" 233-239), a także na wpół rybich telchinów. Z Talassą miał być natomiast ojcem ryb.
W odróżnieniu od Okeanosa – boga morza zewnętrznego, czyli wód opływających Ziemię, był bogiem niedostępnego ludziom morza wewnętrznego w trzewiach Ziemi. Z upływem czasu jego imię stało się ogólnym określeniem akwenu morskiego – np. "Axeinos Pontos", "Euxeinos Pontos". Pochodną jest także nazwa nadczarnomorskiej krainy Pont. 

</doc>
<doc id="78216" url="https://pl.wikipedia.org/wiki?curid=78216" title="Tetyda (nereida)">
Tetyda (nereida)

Tetyda (także Tetis; gr. Thétis, łac. Thetis) – w mitologii greckiej jedna z najbardziej znanych nereid.
Uchodziła za córkę Nereusa i Doris oraz za żonę Peleusa i matkę herosa Achillesa. Wychowywała ją Hera.
Przepowiednia głosiła, że Tetyda urodzi syna, który będzie silniejszy od własnego ojca. Ostudziło to zapał do pięknej boginki tak wielkich bogów jak Zeus czy Posejdon. Została wydana za mąż za śmiertelnika Peleusa. Kiedy urodziła Achillesa starała się uczynić swego syna nieśmiertelnym, więc zanurzyła go w Styksie, ale ponieważ trzymała go za piętę, pozostawiła – jedyne – słabe miejsce. Peleus przeciwny był takim działaniom Tetydy, ta więc zerwała ich małżeństwo i opuściła dom z Achillesem.

</doc>
<doc id="78217" url="https://pl.wikipedia.org/wiki?curid=78217" title="Itaka">
Itaka

Itaka (gr. Ιθάκη, "Ithákī") – grecka wyspa na Morzu Jońskim, w archipelagu Wysp Jońskich, na zachód od wybrzeży Peloponezu, w administracji zdecentralizowanej Peloponez, Grecja Zachodnia i Wyspy Jońskie, w regionie Wyspy Jońskie, w jednostce regionalnej Itaka, w gminie Itaka. W 2011 roku liczyła 3231 mieszkańców. Główną miejscowością i portem wyspy jest Itaka, zwana również Wati (1920 mieszkańców), położona w wąskiej, głębokiej zatoce.
Wyspa ma charakter górzysty (wysokość do 804 m n.p.m.). Zajmuje powierzchnię 96 km² i obejmuje dwa główne masywy wapienne połączone ze sobą wąskim przesmykiem. Od zachodu oddzielona jest od Kefalinii wodami Cieśniny Itackiej.
Na wyspie odkryto ślady kultury mykeńskiej, być może była ośrodkiem handlowym pośredniczącym między różnymi strukturami państwowymi basenu Morza Śródziemnego. Porośnięta jest głównie makią. Na wyspie uprawia się winorośl i oliwki.
Od II w. p.n.e. wyspa była we władaniu Rzymu, a później Bizancjum. W XII i XIII wieku przeszła we władanie Normanów, potem przez krótki czas imperium osmańskiego, by w końcu stać się własnością Wenecji. Następnie w XVIII wieku władali nią Francuzi; w latach 1800-1807 była częścią Republiki Siedmiu Wysp, a w XIX wieku rządzili nią Brytyjczycy. Wyspa została wyzwolona przez Grecję w 1864 roku. W latach 50. XX wieku, wyspa została odbudowana po trzęsieniu ziemi. Obecnie jest popularnym miejscem podróży turystycznych.
Według Homera Itaka była rodzinną wyspą Odyseusza, który był jej królem.

</doc>
<doc id="78218" url="https://pl.wikipedia.org/wiki?curid=78218" title="Ira">
Ira



</doc>
<doc id="78221" url="https://pl.wikipedia.org/wiki?curid=78221" title="Neonila">
Neonila



</doc>
<doc id="78222" url="https://pl.wikipedia.org/wiki?curid=78222" title="Kneset">
Kneset

Kneset (hebr. הכנסת, "Ha-Keneset", dosł. "Zgromadzenie") – parlament Izraela. Siedziba znajduje się w Jerozolimie. Jako władza ustawodawcza Kneset uchwala prawa, nadzoruje działalność rządu, ma władzę usunięcia prezydenta państwa, usunięcia premiera i jego rządu, poprzez przegłosowanie braku zaufania, oraz ogłoszenia wcześniejszych wyborów.
Parlament jest chroniony przez honorową Gwardię Knesetu.
Aktualnym spikerem parlamentu jest Miki Lewi.
Charakterystyka.
Parlament składa się z jednej izby, którą stanowi 120 deputowanych wybieranych na 4-letnią kadencję.
Parlament obraduje w sumie przez 8 miesięcy w roku – podczas sesji letniej i zimowej. 30 deputowanych lub rząd mogą zwołać parlament w nadzwyczajnych sprawach. Na sesjach odbywają się debaty generalne i głosowania dotyczące polityki i działalności rządu, a także projektów legislacyjnych. Aby ustawa została zatwierdzona, projekt musi przejść przez trzy czytania w parlamencie. Ostatecznie ustawę podpisuje prezydent, premier i odpowiedni minister. Ustawy publikowane są w izraelskim Dzienniku Ustaw – "Reshemot". Debaty parlamentu odbywają się w języku hebrajskim i arabskim przy zastosowaniu tłumaczeń symultanicznych.
W Knesecie w zasadzie nie ma wymaganego kworum – parlament przyjmuje ustawy w składzie, jaki jest na sali. Decyzje podejmuje się poprzez głosowanie parlamentarną większością. Każda ustawa może być przyjęta poprzez zwykłą większość, nawet taka, która koliduje z Ustawą Zasadniczą Izraela. Każda przegłosowana ustawa musi być podpisana przez prezydenta, który nie ma prawa weta. Kneset jest upoważniony do usunięcia ze stanowiska prezydenta państwa, może również zdecydować o wcześniejszych wyborach.
Izba obraduje pod przewodnictwem wybranego na początku kadencji przewodniczącego. Ustala on porządek obrad i decyduje o kolejności głosowań nad poszczególnymi aktami. Reprezentuje także Kneset na zewnątrz, a w przypadku poważnej choroby lub śmierci prezydenta, zastępuje go do czasu wyzdrowienia lub wyboru nowej głowy państwa.
Deputowani w Izraelu posiadają szeroki immunitet poselski – chroniący ich przed aresztowaniem, przeszukiwaniem, ściganiem i gwarantującym swobodę poruszania się. W przypadku niewłaściwego zachowania się sprawą danego deputowanego zajmuje się parlamentarny komitet etyki.
Wybory parlamentarne.
Pomimo że kadencja Knesetu wynosi 4 lata, to bardzo rzadko parlament obraduje przez pełną kadencję.
Posłowie są wybierani według ordynacji proporcjonalnej, która przewiduje 3,25% próg wyborczy. Specyfiką Izraela jest to, że całe państwo tworzy jeden okręg wyborczy. Czynne prawo wyborcze przysługuje obywatelom, którzy ukończyli 18 lat, a bierne – 21 lat. Mandaty dodatkowe są przydzielane według metody D’Hondta.
Przed wyborami parlamentarnymi w Izraelu odbywają się wewnętrzne wybory w poszczególnych partiach politycznych i listach wyborczych, które pokazują, kto ewentualnie zajmie konkretne miejsca w parlamencie i rządzie po wyborach. W praktyce do rządu wchodzą osoby z pierwszych miejsc na liście zwycięskiej partii.
Nigdy w historii izraelskiego parlamentaryzmu nie zdarzyło się, żeby któraś z partii zdobyła bezwzględną większość. Wszystkie rządy musiały powstawać na zasadzie zawieranych koalicji, często z małymi ugrupowaniami politycznymi mającymi kilka mandatów. Zawarta w ten sposób koalicja musi dysponować przynajmniej 61 miejscami w Knesecie. Wymusza to na zwycięskiej partii zawieranie różnych sojuszy i prowadzenie polityki kompromisu. W ten sposób małe polityczne ugrupowania mogą wetować i dyktować warunki ważnych decyzji politycznych podejmowanych w państwie.
Taka sytuacja kilka razy umożliwiła prawicowym ekstremistycznym działaczom zablokowanie inicjatyw pokojowych. Nie dopuszczono także do rozdzielenia państwa od religii.
Partia, aby uzyskać choćby jedno miejsce w parlamencie, musi przekroczyć próg wyborczy 2%. Ten wymóg wprowadzono, aby zmniejszyć rozdrobnienie partyjne Knesetu. Jednak jest to najniższy próg wyborczy wśród demokratycznych państw, z których większość ustaliła próg 5%.
Prawo nie zezwala na rejestrację w Izraelu partii lub listy wyborczej, która miałaby w programie hasła antydemokratyczne albo rasistowskie.
Historia.
Początki izraelskiego parlamentaryzmu sięgają Zgromadzenia Reprezentantów, które zostało utworzone w 1920 w brytyjskim Mandacie Palestyny.
Pierwsze posiedzenie Knesetu odbyło się 14 lutego 1949 w budynku Agencji Żydowskiej w Jerozolimie. W pierwszym parlamencie znalazło się 3 członków arabskiej mniejszości narodowej mieszkającej w Izraelu.
W następnych parlamentach zawsze znajdowała się grupa deputowanych z arabskiej mniejszości. Ich stosunkowo niewielka liczba wynika z małej frekwencji izraelskich Arabów w wyborach. W 2001 premier Ariel Szaron nominował pierwszego arabskiego ministra – Saleha Tarifa.
Siedziba Knesetu.
Lokalizacja siedziby Knesetu zmieniła się kilkakrotnie zanim ostatecznie została przeniesiona na stałe do Jerozolimy:
W 1957 Lord James De Rothschild poinformował premiera Dawida Ben Guriona, że chce przekazać fundusze na budowę nowoczesnego budynku Knesetu. 14 października 1958 odbyła się uroczystość wmurowania kamienia węgielnego pod nowy gmach.

</doc>
<doc id="78224" url="https://pl.wikipedia.org/wiki?curid=78224" title="Nunilona">
Nunilona

Nunilona, Nunila – imię żeńskie. Jego patronką jest święta Nunilona. Formą tego imienia, spotykaną w krajach wschodniosłowiańskich, jest "Neonila" lub "Neonilla".
Nunilona imieniny obchodzi 21 października.

</doc>
