<doc id="78225" url="https://pl.wikipedia.org/wiki?curid=78225" title="Orfeusz">
Orfeusz

Orfeusz (gr. "Orpheús", łac. "Orpheus") – w mitologii greckiej tracki śpiewak i poeta, twórca orfizmu.
Uchodził za syna boga Apollina albo trackiego boga Ojagrosa i muzy Kalliope. Wymienia się go niekiedy jako władcę jednego z ludów tej górzystej krainy. Uważany za największego śpiewaka, muzyka i poetę greckiego. Wtórował on swej pieśni grą na lirze lub kitarze, którą ulepszył, powiększając liczbę jej strun z siedmiu do dziewięciu.
Mity wspominają o cudownym oddziaływaniu śpiewu Orfeusza. Jego muzyka oddziaływała nie tylko na ludzi: mogła ona uśmierzać huczące fale morza i sprawiała, że ku śpiewakowi pochylały się drzewa, a dzikie bestie szły za nim łagodne jak baranki.
Orfeusz jest również uważany za twórcę orfizmu, mistycznego nurtu religijnego, którego głównym elementem była wiara w wędrówkę dusz, czyli metempsychozę.
Mity.
Wyprawa Argonautów.
Orfeusz brał udział w wyprawie statku Argo po złote runo. Na drodze znajdowała się wyspa syren, półkobiet-półptaków, które swym pięknym śpiewem przyciągały ku sobie płynących żeglarzy, a następnie porywały ich i zjadały. Kiedy Argonauci przepływali obok nieszczęsnej wyspy, zgodnie z radą Chirona Orfeusz zaczął grać na lirze, co odwróciło uwagę syren od żeglarzy i uratowało załogę od katastrofy.
Śmierć Eurydyki.
Najsłynniejszy mit o Orfeuszu i Eurydyce mówi o miłości – wielkim uczuciu silniejszym niż śmierć.
Pewnego razu lekarz Aristajos spotkał nimfę Eurydykę, żonę Orfeusza, i zachwycony jej urodą, zaczął ją gonić. W czasie ucieczki Eurydyka została ukąszona przez żmiję i umarła. Zrozpaczony Orfeusz zdecydował się zejść do Hadesu, by zmusić władców podziemnego świata do oddania mu Eurydyki. Jego muzyka wzruszyła królujących w podziemiu Hadesa i Persefonę tak bardzo, że zgodzili się na powrót Eurydyki pod jednym warunkiem: będzie ona prowadzona przez Hermesa tuż za Orfeuszem, któremu nie będzie wolno obejrzeć się za siebie, dopóki nie wyjdą z królestwa zmarłych. Orfeusz nie mógł oprzeć się pokusie i tuż przed bramami Hadesu spojrzał na żonę. Obietnica została złamana – Orfeusz na zawsze utracił swoją ukochaną. 
Śmierć.
Wymienia się różne przyczyny śmierci Orfeusza. Jedne wersje mitu mówią o zemście Dionizosa (Orfeusz nie uznawał misteriów dionizyjskich, natomiast wielką czcią otaczał Apollina), inne za przyczynę podają brak chęci Orfeusza do zbliżenia się do żadnej innej kobiety. Za karę Orfeusz został rozszarpany na strzępy przez Menady, które jego szczątki wrzuciły do rzeki. Jego lira i głowa, której usta wciąż jeszcze śpiewały, popłynęły z nurtem aż na wyspę Lesbos. Muzy zaniosły lirę Orfeusza do nieba i umieściły pośród gwiazd.
Cały mit.
Orfeusz był znanym poetą, umiejętności odziedziczył po matce Kaliope, jednej z Dziewięciu Muz, która dawała poetom natchnienie. Potrafił grać na lirze, a jego muzyka nie tylko uspokajała najdziksze zwierzęta, ale również poruszała skały i drzewa, które słysząc ją, szły za nim.
Pewnego dnia Orfeusz został zaproszony na ucztę do Zeusa i tam poznał Eurydykę. Jakiś czas później pobrali się.
Aristajos był bartnikiem, dobrym lekarzem i właścicielem winnic. Mówiono, że jest człowiekiem bardzo silnym. Kiedy zobaczył Eurydykę w dolinie Tempe, pośród ukwieconych łąk, zaczął ją gonić po tej pięknej i rozległej dolinie. Nie wiedział o tym, że Eurydyka jest żoną Orfeusza. Gdyby miał taką świadomość, zostawiłby ją i poszedł w swoją stronę. Kiedy Eurydyka uciekała, ukąsiła ją żmija. Z tego powodu nimfa umarła.
Gdy Orfeusz dowiedział się o tym, śmiało wszedł do Tartaru, aby Eurydykę stamtąd zabrać. Oczarował swą muzyką Charona, który przewiózł go za darmo na drugi brzeg Styksu, oczarował Cerbera, który tylko skomlał przyjaźnie i łasił się, liżąc jego stopy; oczarował Erynie, które zasłuchane odłożyły swe bicze, dzięki czemu w Rejonie Kary przerwano męki, oczarował królową Persefonę do tego stopnia, że szepnęła mu tajne hasło umożliwiające dostęp do Jeziora Pamięci. Po jakimś czasie udało mu się oczarować nawet samego Hadesa, który zwolnił Eurydykę i pozwolił jej pójść za Orfeuszem z powrotem na ziemię. Hades postawił przy tym jeden warunek: Orfeuszowi nie wolno oglądać się za siebie, póki Eurydyka nie znajdzie się na powierzchni ziemi w świetle słońca. Orfeusz ruszył więc naprzód, podskakując ze szczęścia. Eurydyka szła za nim, lecz Orfeusz bał się, że Hades go oszukał i zapomniawszy o warunku, obejrzał się za siebie i na zawsze stracił Eurydykę, ponieważ zamieniła się w kamień.
Gdy Orfeusz pełen rozpaczy po stracie ukochanej dowiedział się o tym, że Zeus mianował swego syna Dionizosa bogiem olimpijskim, nie chciał mu oddawać czci twierdząc, że Dionizos nieodpowiednio się zachowuje i daje zły przykład ludziom śmiertelnym. Rozzłościł Dionizosa, który kazał menadom (były nimi zawsze pijane, młode kobiety), aby porwały Orfeusza. Menady porwały go, a że nie miał przy sobie swej liry – nie miał ich czym oczarować, więc bez żadnych ceremonii obcięły mu głowę i wrzuciły do rzeki. A zaraz po tym rozszarpały jego ciało. Do głębi przejęte śmiercią Orfeusza – syna jednej ze swoich sióstr – Kaliope, Muzy pozbierały kawałki jego ciała i pogrzebały je u stóp Olimpu – dlatego po dziś jeszcze słowiki nucą tam piękniej niż gdzie indziej. Zaś głowa Orfeusza, śpiewając, popłynęła aż do morza, a po jakimś czasie rybacy wyłowili ją i pochowali na wyspie Lesbos. Zeus zezwolił, by Apollo umieścił lirę Orfeusza na niebie, gdzie znajduje się dotychczas, tworząc konstelację Liry.
Mit Orfeusza w muzyce.
Mit Orfeusza stał się częstym wątkiem w operze, a potem także w innych gatunkach muzyki poważnej. Początek dała popularność tego mitu w renesansie:
Początek scenicznej kariery mitu o Orfeuszu dała pra-opera, czyli dramma per musica "Euridice", którą napisali w 1600 roku na wesele Medyceusza dwaj muzycy: Giulio Caccini i Jacopo Peri. Skomponowana była w stylu recytatywnym. Losy opery potoczyły się w kierunku, który wskazał jak ma wyglądać muzyczne dzieło sceniczne. Wszystko to za sprawą kompozytora, który nie podporządkowywał ściśle muzyki słowu, lecz muzykę połączył z tekstem w proporcji idealnej. Mowa tu o Claudio Monteverdim. Jego "L’Orfeo", też wystawiony z okazji książęcego wesela (w 1607 w Manuti) nazywany jest „pierwszą operą”.
Kolejna opera o Orfeuszu – "L’Orfeo" wystawiony w 1647 w Paryżu z muzyką Luigi Rossiego – skończyła się kryzysem politycznym. Aby opłacić bardzo widowiskowe przedstawienie, na ludność nałożono specjalny podatek, co stało się świetnym pretekstem do ataku na prowłoskie stronnictwo Mazarina, które tę operę zamówiło. W wyniku zamieszek dwór oraz włoscy muzycy musieli ratować się ucieczką.
W XVIII wieku temat Orfeusza nadal był modny. Powstały m.in. opery Reinharda Keisera "Orpheus", Georga Philippa Telemanna, "Orpheus oder Die wunderbare Beständigkeit der Liebe", kantaty komponował Louis-Nicolas Clérambault i Jean-Philippe Rameau. Najsławniejszą od czasów Monteverdiego nową wersję operową "Orfeo ed Euridice" napisał Christoph Willibald Gluck (1762). Popularnością przebiła ją dopiero operetka Jacques’a Offenbacha "Orfeusz w piekle", wystawiona po raz pierwszy w 1858 roku w Paryżu. Publiczność śmiała się z parodii obyczajów ówczesnych „prominentów”, a wykonawcy aktualizowali teksty, robiąc coraz to aluzje do sensacji i skandali dnia. Kpiąc z uroczystych finałów w operze i nawiązując zresztą do Glucka, Offenbach zakończył spektakl kankanem.
Inne utwory nawiązujące do mitu Orfeusza:

</doc>
<doc id="78226" url="https://pl.wikipedia.org/wiki?curid=78226" title="Florian Marciniak">
Florian Marciniak

Florian Marciniak ps. Jerzy Nowak, Nowak, J. Krzemień, Szary, Flo (ur. 4 maja 1915 w Gorzycach, zm. 20 lutego 1944 w Gross-Rosen) – instruktor Związku Harcerstwa Polskiego, harcmistrz, pierwszy naczelnik Szarych Szeregów. Przybrane nazwiska: Jerzy Grzegorzewski, Mieczysław Kujawski.
Życiorys.
Urodził się 4 maja 1915 w Gorzycach pod Czempiniem w chłopskiej rodzinie, jako szóste z dziesięciorga dzieci Pawła i Wiktorii z Szajków. W 1926 roku wyjechał do Poznania, gdzie podjął naukę w Państwowym Gimnazjum im. św. Jana Kantego. Po zdaniu matury w 1934 rozpoczął studia prawnicze na Uniwersytecie Poznańskim. Później pracował w Banku Związku Spółek Zarobkowych w Poznaniu.
Od młodych lat należał do harcerstwa, w którym był drużynowym 21 Poznańskiej Drużyny Harcerzy im. Tadeusza Reytana, wiceprezesem Akademickiego Koła Harcerskiego im. Heliodora Święcickiego w Poznaniu, kierownikiem Wydziału Młodzieży w Wielkopolskiej Komendzie Chorągwi Harcerzy. Był najmłodszym harcmistrzem w ZHP (stopień uzyskał 10 maja 1938). W latach 1937–1938 pełnił funkcję zastępcy komendanta Harcerskiej Szkoły Instruktorskiej w Górkach Wielkich koło Skoczowa (jej komendantem był Aleksander Kamiński).
Z chwilą wybuchu wojny pracował w Pogotowiu Harcerzy w Poznaniu. Wraz z Franciszkiem Firlikiem, m.in. kierował akcjami przeciwpożarowymi i zabezpieczał urzędy państwowe. Po ewakuacji wojska i władz z miasta, przedostał się 8 września 1939 do Warszawy i razem z wielkopolskimi instruktorami zorganizował Pogotowie Harcerzy, po czym został mianowany jego komendantem.
Tuż przed kapitulacją stolicy, 27 września 1939, otrzymał nominację na naczelnika Szarych Szeregów i był nim aż do aresztowania. Pod koniec września 1939 roku wziął udział w spotkaniu instruktorów harcerskich, na którym postanowiono o przejściu harcerstwa do podziemia. Wywarł duży wpływ na program wychowawczy i plany działania tajnej organizacji. Wprowadził w Szarych Szeregach zasadę „wychowania przez walkę” w ramach programu „Dziś, jutro, pojutrze”. W marcu 1943 brał udział w przygotowaniach odbicia z rąk Gestapo Janka Bytnara „Rudego” („Akcja pod Arsenałem”).
26 września 1942 w kościele św. Krzyża przy Krakowskim Przedmieściu poślubił Zofię Broniewską, siostrę Stanisława Broniewskiego ps. „Orsza” – późniejszego następcy na funkcji naczelnika „Szarych Szeregów”. Zofia Marciniak w styczniu 1945 została aresztowana, następnie wywieziona do obozu koncentracyjnego Bergen-Belsen, gdzie w kwietniu tego roku zmarła.
6 maja 1943, po wpadce Wielkopolskiej Chorągwi Harcerzy, został aresztowany w Warszawie przez funkcjonariuszy poznańskiego Gestapo. Podczas przesłuchań w siedzibie KdS w Alei Szucha nie wydał swoich współpracowników.
Od razu powstał plan uwolnienia Marciniaka. Pierwsza próba została odwołana, gdyż trasa więźniarki nie wiodła przez ul. Koszykową, gdzie specjalna grupa miała dokonać odbicia naczelnika Szarych Szeregów. Ponadto pojawiła się informacja, iż Marciniak nie był transportowany.
Wkrótce okazało się, że Gestapo woziło Marciniaka po mieście i wystawiało na tzw. „wabia”, by złapać również jego współpracowników. W tej sytuacji dowództwo podjęło decyzję o podzieleniu harcerzy na dwie grupy. Zadaniem pierwszej, pod dowództwem Giewonta, było śledzenie wozu z Marciniakiem. Druga zaś, którą dowodził Maciek, miała odebrać sygnał od patrolu rozpoznawczego. W następnych dniach nadal trwały poszukiwania, które odwołane zostały wieczorem 11 maja, po otrzymaniu wiadomości o wywiezieniu naczelnika ze stolicy (akcja "Chicago").
W czasie transportu do Poznania Florian usiłował uciec, skacząc z pędzącego samochodu w okolicach Sochaczewa – jednakże bez powodzenia. Straszliwie zmaltretowany został umieszczony w osławionej katowni poznańskiej – Forcie VII w celi nr 66. W celu odbicia Floriana zostało powołane stowarzyszenie „Białej Róży”, w którego skład weszli, m.in. Stanisław Broniewski – „Orsza”, Eugeniusz Stasiecki – „Piotr”, Edward Zürn – „Jacek”, Zygmunt Kaczyński – „Wesoły”, Adam Borys – „Pług”, Władysław Cieplak – „Giewont”, Tadeusz Zawadzki – „Zośka” oraz specjalnie dobrany oddział z Grup Szturmowych.
Harcerzom nie udało się odbić swojego przywódcy – 18 lutego 1944 Florian Marciniak został wywieziony do obozu w Żabikowie pod Poznaniem, następnie do obozu koncentracyjnego w Gross-Rosen, w którym prawdopodobnie dnia 20 lutego 1944 roku został zamordowany. Ciała nigdy nie odnaleziono. We wrześniu 2010 roku do Krypty Zasłużonych Wielkopolan w kościele św. Wojciecha w Poznaniu, złożono urnę z ziemią, na której został zamordowany.
Order.
Pośmiertnie, postanowieniem prezydenta Lecha Kaczyńskiego z 11 listopada 2006 „za wybitne zasługi dla niepodległości Rzeczypospolitej Polskiej, za działalność na rzecz przemian demokratycznych w kraju, za upowszechnianie wiedzy o dziejach Narodu Polskiego” został odznaczony Krzyżem Wielkim Orderu Odrodzenia Polski.

</doc>
<doc id="78230" url="https://pl.wikipedia.org/wiki?curid=78230" title="Biskupi włocławscy">
Biskupi włocławscy

Biskupi włocławscy – biskupi diecezjalni i biskupi pomocniczy diecezji kujawsko-pomorskiej (1133–1818), diecezji kujawsko-kaliskiej (1818–1925) oraz diecezji włocławskiej (od 1925).
Uwagi do listy.
Biskupi kruszwiccy wymienieni przez Jana Długosza dla lat 996–1156 to postacie legendarne, choć krótkotrwałe istnienie diecezji kruszwickiej w XI wieku nie jest wykluczone. Daty dla pierwszych sześciu historycznych biskupów (od Swidgera do Bartha) oznaczają jedynie pierwszą i ostatnią wzmiankę źródłową na ich temat, a niekoniecznie faktyczne daty rozpoczęcia i zakończenia posługi. Pierwszy biskup Swidger we współczesnych źródłach pojawia się jedynie w notatce nekrologicznej, która jednak nie podaje roku jego śmierci ani nie wymienia jego diecezji. Powiązanie go z diecezją kujawską oraz podane daty bazują wyłącznie na bardzo niepewnej co do wiarygodności relacji Jana Długosza.

</doc>
<doc id="78231" url="https://pl.wikipedia.org/wiki?curid=78231" title="Święta Nunilo">
Święta Nunilo

Święta Nunilo, również: "Nunila, Nunita" (zm. 21 lub 22 października 851 w Kordobie) – rodzona siostra św. Alodii, męczennica chrześcijańska i święta Kościoła katolickiego.
Nunilo i Alodia były córkami muzułmanina i chrześcijanki. Pochodziły z Huesca lub z La Rioja. Według panującego prawa powinny zostać muzułmankami. Za nawrócenie z islamu na chrześcijaństwo zostały aresztowane podczas prześladowania chrześcijan w czasach panowania władcy Kordoby Abd ar-Rahmana II. Ponieważ nie wyrzekły się Chrystusa, zostały skazane na śmierć i ścięte. Ich męczeństwo opisał św. Eulogiusz z Kordoby.
Pochowano je w klasztorze w Leyre w Nawarze (hiszp. "Monasterio de San Salvador de Leyre") w dzisiejszej Hiszpanii. W 1836 relikwie obu sióstr przeniesiono do Sangüesy.
Ich wspomnienie liturgiczne w Kościele katolickim obchodzono 21, 22 lub 27 października, w polskim Kościele katolickim, 22 października.

</doc>
<doc id="78232" url="https://pl.wikipedia.org/wiki?curid=78232" title="Gąbki szkliste">
Gąbki szkliste



</doc>
<doc id="78233" url="https://pl.wikipedia.org/wiki?curid=78233" title="Eponim">
Eponim

Eponim (gr. "eponymos" – „dawca imienia, nazwy”) – słowo utworzone od nazwy własnej, jak również osoba (historyczna lub fikcyjna, człowiek, bóg, heros), rzadziej zwierzę lub przedmiot, od którego wzięła się nazwa jakiejś innej rzeczy, zjawiska, miejsca, miejscowości. Ze względu na polisemię tego słowa sugerowano, aby pochodną nazwy własnej określać nazwą "eponimizm", nie spotkało się to jednak z powszechną akceptacją. Przykładem jest "harpagon" – ‘osoba skąpa’ (od imienia bohatera "Skąpca" Molière’a), "sodoma i gomora" – ‘siedlisko występku, gniazdo rozpusty, niemoralności, grzechu, bezbożności’ (od nazw biblijnych miast). Eponimy często związane są z antroponimem wynalazcy, konstruktora lub odkrywcy danego obiektu (np. saksofon od Adolphe'a Saxa) lub postaci, którą chciał uczcić pomysłodawca nazwy (np. bajan na cześć Bajana). Eponimizacja bywa też odzwierciedleniem pochodzenia danego obiektu, np. fletnia Pana bywała nazywana multankami lub dudami mołdawskimi ze względu na pochodzenie z Mołdawii (Multan). Zlatynizowane eponimy tworzy się powszechnie w taksonomii do tworzenia nazw taksonów roślin, zwierząt i innych organizmów żywych. Np. od nazwiska Karol Linneusz pochodzi nazwa rodzajowa "Linnaea" – zimoziół.
Słowo to wywodzi się ze starożytności, kiedy do datowania wydarzeń używano imion urzędników eponimicznych (limmu – eponim w Asyrii; archont – eponim w Atenach; efor – eponim w Sparcie), później w Rzymie imion konsulów.
Eponimy frazeologiczne (lub frazeologizmy eponimiczne) mogą być stopniowalne. Eponim pierwszego stopnia zawiera imię własne (np. fletnia Pana), natomiast eponim drugiego stopnia zawiera w sobie derywat nazwy własnej (np. harfa eolska, gdzie zamiast nazwy własnej, Eol, jest pochodny przymiotnik).

</doc>
<doc id="78236" url="https://pl.wikipedia.org/wiki?curid=78236" title="Kurtkowiec">
Kurtkowiec

Kurtkowiec – należące do Gąsienicowych Stawów niewielkie jezioro oligotroficzne o nieregularnym kształcie w Tatrach. Położone jest w zachodniej części Doliny Gąsienicowej na wysokości 1686 m n.p.m. Czasami nazywa się go również Stawem w Roztoce, gdyż leży na obszarze Roztoki Stawiańskiej. Według danych z przewodnika "Tatry Wysokie" Witolda Henryka Paryskiego powierzchnia jeziora razem z wyspą wynosi 1,56 ha (długość 212 m, szerokość 139 m), głębokość 4,8 m. Na zdjęciu satelitarnym z 2004 r. powierzchnia jest nieco mniejsza i wynosi 1,536 ha.
Na jeziorze znajduje się niewielka wysepka (0,067 ha) porośnięta kosodrzewiną. Jest to najwyżej w Polsce położona wyspa (1689 m n.p.m.). Od Zielonego Stawu Kurtkowiec oddzielony jest moreną, przez którą przebiega szlak turystyczny na Świnicę. Od tej trasy odchodzi szlak na przełęcz Karb, prowadzi on pomiędzy Kurtkowcem i Czerwonymi Stawkami. Tuż na północ od Kurtkowca znajduje się kilka małych stawków nazywanych Dwoiśniaczkiem. Z rzadkich roślin nad brzegami Kurtkowca rośnie występują turzyca Lachenala – gatunek w Polsce występujący tylko w Tatrach i to na nielicznych stanowiskach.
Szlaki turystyczne.
Nieopodal Kurtkowca znajduje się rozwidlenie szlaków:

</doc>
<doc id="78243" url="https://pl.wikipedia.org/wiki?curid=78243" title="Robert Ranke Graves">
Robert Ranke Graves



</doc>
<doc id="78251" url="https://pl.wikipedia.org/wiki?curid=78251" title="Długi Staw Gąsienicowy">
Długi Staw Gąsienicowy

Długi Staw Gąsienicowy lub po prostu Długi Staw – należące do Gąsienicowych Stawów tatrzańskie jezioro polodowcowe położone na wysokości 1783 m w zachodniej części Doliny Gąsienicowej w Tatrach Wysokich. Przez górali nazywany był Kuklatym Stawem.
Jezioro leży u zachodnich zboczy Kościelca w cyrku polodowcowym. Spływa do niego potok z wyżej położonego Zadniego Stawu Gąsienicowego. Połączone jest potokiem z Niżnim Czerwonym Stawkiem. Według danych z przewodnika "Tatry Wysokie" Witolda Henryka Paryskiego powierzchnia jeziora wynosi 1,58 ha (długość 254 m, szerokość 100 m), głębokość 10,6 m. Na zdjęciu satelitarnym z 2004 r. powierzchnia jest nieco mniejsza i wynosi 1,564 ha.
Jest to trzeci pod względem powierzchni i głębokości staw w Dolinie Gąsienicowej. W 1960 r. został zarybiony – wpuszczono do niego obcego dla fauny Tatr pstrąga źródlanego. Nad stawem stwierdzono występowanie turzycy Lachenala – bardzo rzadkiej rośliny, w Polsce występującej tylko w Tatrach i to w nielicznych tylko miejscach.
W pobliżu stawu znajduje się jaskinia Schron przy Źródle.
Szlaki turystyczne.
Czasy przejścia podane na podstawie mapy:

</doc>
<doc id="78254" url="https://pl.wikipedia.org/wiki?curid=78254" title="Macica perłowa">
Macica perłowa



</doc>
<doc id="78257" url="https://pl.wikipedia.org/wiki?curid=78257" title="Czerwone Stawki Gąsienicowe">
Czerwone Stawki Gąsienicowe

Czerwone Stawki Gąsienicowe lub po prostu Czerwone Stawki – niewielkie i płytkie tatrzańskie jeziora położone w zachodniej części Doliny Gąsienicowej. Leżą one na wschód od Zielonego Stawu Gąsienicowego. Od południa ogranicza je morena czołowa. Powyżej nich znajdują się niewielkie kotlinki z blokami skalnymi i kosodrzewiną.
Wyróżnia się 2 stawy:
Powyższe dane liczbowe na temat stawów pochodzą sprzed kilkudziesięciu lat. Od tej pory w wyniku spływu gruzowego znacznie zmniejszyła się powierzchnia Wyżniego Czerwonego Stawku, choć ten nadal jest większy od Niżniego. Na zdjęciu satelitarnym z 2004 r. stawy Wyżni i Niżni mają odpowiednio 0,196 i 0,138 ha.
Nad stawkami tymi stwierdzono występowanie turzycy Lachenala – rzadkiej rośliny, w Polsce występującej tylko w Tatrach i to w nielicznych tylko miejscach

</doc>
<doc id="78260" url="https://pl.wikipedia.org/wiki?curid=78260" title="Zadni Staw Gąsienicowy">
Zadni Staw Gąsienicowy

Zadni Staw Gąsienicowy – tatrzańskie jezioro z grupy Gąsienicowych Stawów. Położone jest w Dolinie Zielonej Gąsienicowej na wysokości 1852 m n.p.m., pod zachodnią ścianą Kościelca. Według danych z przewodnika "Tatry Wysokie" Witolda Henryka Paryskiego powierzchnia jeziora wynosi 0,53 ha (długość 106 m, szerokość 66 m), głębokość 8,0 m. Na zdjęciu satelitarnym z 2004 r. powierzchnia jest nieco mniejsza i wynosi 0,515 ha. Wody z jeziora spływają po stromej ścianie skalnej do Długiego Stawu Gąsienicowego.
Jest najwyżej położonym ze wszystkich stawów w Dolinie Gąsienicowej. Przez większą część roku jest zamarznięty. Taje w miesiącach czerwiec-sierpień, a zamarza we wrześniu-październiku. Nad jego brzegiem rośnie rzadka w Karpatach turzyca Lachenala.
Zadni Staw Gąsienicowy jest niedostępny dla turystów. Najlepiej widoczny jest z czarnego szlaku na Świnicką Przełęcz oraz z wierzchołka Kościelca.

</doc>
<doc id="78261" url="https://pl.wikipedia.org/wiki?curid=78261" title="Tadeusz Gocłowski">
Tadeusz Gocłowski

Tadeusz Gocłowski (ur. 16 września 1931 w Piskach, zm. 3 maja 2016 w Gdańsku) – polski duchowny rzymskokatolicki, członek Zgromadzenia Księży Misjonarzy, doktor prawa kanonicznego, rektor Gdańskiego Seminarium Duchownego w latach 1971–1973 i 1982–1983, biskup pomocniczy gdański w latach 1983–1984, biskup diecezjalny gdański w latach 1984–2008 (od 1992 arcybiskup metropolita gdański), od 2008 arcybiskup senior archidiecezji gdańskiej. Kawaler Orderu Orła Białego.
Życiorys.
Urodził się 16 września 1931 w Piskach. W latach 1946–1951 uczył się w Niższym Seminarium Duchownym Księży Misjonarzy św. Wincentego a Paulo w Krakowie. Egzamin dojrzałości złożył eksternistycznie w III Gimnazjum im. Króla Jana Sobieskiego w Krakowie. W październiku 1949 został przyjęty do Zgromadzenia Księży Misjonarzy. Śluby wieczyste złożył 15 grudnia 1951. W latach 1951–1956 odbył studia filozoficzno-teologiczne w Instytucie Teologicznym Księży Misjonarzy w Krakowie. Święceń prezbiteratu udzielił mu 24 czerwca 1956 w kościele Nawrócenia św. Pawła Apostoła w Krakowie biskup pomocniczy krakowski Stanisław Rospond. Studia kontynuował w latach 1956–1959 na Wydziale Prawa Kanonicznego Katolickiego Uniwersytetu Lubelskiego, które ukończył ze stopniem licencjata. W latach 1969–1970 studiował na Wydziale Prawa Kanonicznego Papieskiego Uniwersytetu Świętego Tomasza z Akwinu w Rzymie, gdzie w 1970 na podstawie dysertacji "Potrydenckie seminaria diecezjalne powierzone kierownictwu Zgromadzenia Misji – w szczególności w Polsce" uzyskał doktorat.
W latach 1959–1960 prowadził wykłady w Instytucie Teologicznym Księży Misjonarzy w Krakowie, a w latach 1960–1968 w Biskupim Seminarium Duchownym w Gdańsku. W latach 1971–1973 i 1982–1983 sprawował urząd rektora gdańskiego seminarium. W latach 1973–1982 był wizytatorem (przełożonym) polskiej prowincji Zgromadzenia Księży Misjonarzy w Krakowie.
Należał do komisji liturgicznej i komisji przygotowawczej II synodu diecezji gdańskiej, który odbył się w 1972. W latach 1982–1983 zajmował stanowisko obrońcy węzła małżeńskiego w gdańskim sądzie biskupim. W 1970 został konsultorem Trybunału Prymasowskiego w Warszawie, a w 1976 członkiem Komisji Episkopatu Polski ds. Duszpasterstwa Polonii Zagranicznej. Od 1981 do 1983 był redaktorem półrocznika kościelno-historycznego „Nasza Przeszłość”.
22 marca 1983 został mianowany biskupem pomocniczym diecezji gdańskiej ze stolicą tytularną Beneventum. Święcenia biskupie otrzymał 17 kwietnia 1983 w bazylice Wniebowzięcia Najświętszej Maryi Panny w Gdańsku. Udzielił mu ich kardynał Józef Glemp, prymas Polski, któremu towarzyszyli Lech Kaczmarek, biskup diecezjalny gdański, i Albin Małysiak, biskup pomocniczy krakowski. Jako dewizę biskupią przyjął słowa „"Credite Evangelio"” ("Zawierzcie Ewangelii"). W latach 1983–1984 sprawował urząd wikariusza generalnego diecezji. W 1983 został ustanowiony prepozytem gdańskiej kapituły katedralnej. W 1984 administrował diecezją po śmierci biskupa Lecha Kaczmarka.
31 grudnia 1984 został mianowany biskupem diecezjalnym diecezji gdańskiej. Ingres do katedry Trójcy Świętej w Gdańsku-Oliwie odbył 2 lutego 1985. 25 marca 1992 w związku z utworzeniem metropolii gdańskiej został wyniesiony do godności arcybiskupa metropolity. Paliusz metropolitalny otrzymał w bazylice św. Piotra w Rzymie 29 czerwca 1992. W latach 80. należał do katolickich hierarchów najaktywniej wspierających ruch „Solidarności”. Uczestniczył w organizowanych w mieszkaniu księdza Stanisława Bogdanowicza spotkaniach z Lechem Wałęsą oraz jego współpracownikami i doradcami. Między 1988 a 1989 brał udział w rozmowach w Magdalence, w wyniku których przygotowano obrady Okrągłego Stołu. Również w okresie III RP angażował się w działalność polityczną. Przed wyborami parlamentarnymi w 1993 zorganizował spotkanie liderów kilku ugrupowań prawicowych, na którym powołano Katolicki Komitet Wyborczy „Ojczyzna”. Po wyborach w 1997 zaprosił do swojej siedziby parlamentarzystów AWS, których przekonywał do zawarcia koalicji z Unią Wolności. W tym samym roku zawiesił w pełnieniu obowiązków proboszcza prałata Henryka Jankowskiego, gdy ten wygłosił kazanie, w którym protestował przeciw „nadmiernemu udziałowi Żydów we władzach”. 30 października 2005 zorganizował ostatnie powyborcze negocjacje koalicyjne między liderami Platformy Obywatelskiej a Prawa i Sprawiedliwości, które jednak zakończyły się niepowodzeniem. Był inicjatorem cyklu debat Gdański Areopag. Dwukrotnie, w 1987 i 1999, gościł w diecezji papieża Jana Pawła II podczas jego podróży apostolskich do Polski. 17 kwietnia 2008 papież Benedykt XVI przyjął jego rezygnację z urzędu arcybiskupa metropolity gdańskiego.
W ramach prac Konferencji Episkopatu Polski wszedł w skład Rady Głównej (od 1996 Rady Stałej), pełnił funkcje przewodniczącego Komisji ds. Duszpasterstwa Ludzi Pracy i Komisji ds. Duszpasterstwa Ludzi Morza, zasiadał w Komisji ds. Seminariów Duchownych, Komisji ds. Zakonnych, Komisji Prawnej i Komisji Iustitia et Pax, a także był referentem ds. Biskupów Emerytów. W latach 1996–2004 współprzewodniczył Komisji Wspólnej Rządu RP i Konferencji Episkopatu Polski. Pełnił również funkcję przewodniczącego Komitetu ds. Wizyty Apostolskiej Ojca Świętego Jana Pawła II w Polsce w 1999. Należał do Papieskiej Rady ds. Duszpasterstwa Migrantów i Podróżnych oraz Kongregacji ds. Biskupów.
Był współkonsekratorem podczas sakr biskupów pomocniczych gdańskich: Zygmunta Pawłowicza (1985), Ryszarda Kasyny (2005) i Zbigniewa Zielińskiego (2015), a także biskupa pomocniczego warmińskiego Jacka Jezierskiego (1994) i biskupa pomocniczego toruńskiego Józefa Szamockiego (2000).
Zmarł 3 maja 2016 w Uniwersyteckim Centrum Klinicznym w Gdańsku, gdzie przebywał po przejściu rozległego udaru mózgu. 6 maja 2016 został pochowany w krypcie biskupów gdańskich w archikatedrze oliwskiej.
Odznaczenia, wyróżnienia, upamiętnienie.
Postanowieniem prezydenta RP Bronisława Komorowskiego z 9 listopada 2011 został odznaczony Orderem Orła Białego. W 2006 otrzymał Złoty Medal „Zasłużony Kulturze Gloria Artis”, przyznany przez Ministra Kultury i Dziedzictwa Narodowego.
Nadano mu tytuł honorowego obywatela Gdyni (2002), Redy (2007), Sopotu (2008), Gdańska (2016), a także Wejherowa. W 2006 odmówił przyjęcia honorowego obywatelstwa Gdańska w obliczu podejrzeń o jego przyznanie w ramach zbliżającej się kampanii wyborczej do wyborów samorządowych. W 2008 otrzymał Honorowe Wyróżnienie za Zasługi dla Województwa Pomorskiego.
W 2001 otrzymał Medal Stolema od Klubu Studenckiego Pomorania, a w 2003 Medal Świętego Brata Alberta.
W 2016 jego imieniem nazwano tunel pod Martwą Wisłą w Gdańsku, pierwszy tunel drogowy w Polsce przebiegający pod wodą.

</doc>
<doc id="78269" url="https://pl.wikipedia.org/wiki?curid=78269" title="Aldehyd mrówkowy">
Aldehyd mrówkowy

Aldehyd mrówkowy, formaldehyd, E240 (nazwa systematyczna: metanal), HCHO – organiczny związek chemiczny, pierwszy w szeregu homologicznym aldehydów. Został odkryty przez rosyjskiego chemika Aleksandra Butlerowa w 1859 roku. W handlu najczęściej spotyka się jego 35–40% roztwór w wodzie, zwany formaliną. Produktem kondensacji formaldehydu jest polioksymetylen (zwany także paraformaldehydem).
Formaldehyd powstaje podczas niepełnego spalania substancji zawierających węgiel (na przykład podczas wędzenia pokarmów bogatych w białka). Przemysłowo otrzymuje się go przez utlenianie i odwodornianie, na katalizatorze tlenkowym (molibdeniany żelaza lub bizmutu) albo srebrowym, metanolu.
Dobrze rozpuszcza się w wodzie, do stężenia około 40% (wagowo). Działa silnie bakteriobójczo oraz denaturująco na białka.
Zastosowanie.
Aldehyd mrówkowy jest konserwantem oraz środkiem odkażającym stosowanym przy produkcji tuszów do rzęs, utwardzaczy i lakierów do paznokci, mydeł, odżywek do włosów i szamponów, kremów przeciw starzeniu się skóry, płynów do kąpieli, dezodorantów, fornirów, lakierów przemysłowych, wosków samochodowych, wypełniaczy szczepionek, środków zapobiegających pienieniu oraz karmy dla zwierząt. Ponadto używa się go do wyrobu żywic syntetycznych, włókien chemicznych, barwników, a także do utrwalania preparatów anatomicznych.
Formaldehyd znajduje się na kanadyjskiej liście niezalecanych składników kosmetyków. W niektórych krajach jego stosowanie jest całkowicie zakazane, jest bowiem toksyczny dla wątroby, skóry oraz układów oddechowego, odpornościowego, rozrodczego i nerwowego. Wywołuje również podrażnienia oczu, nosa i gardła, krwawienie z nosa, kaszel, wysypkę oraz astmę. Podejrzewa się go także o teratogenność i kancerogenność. Jego dopuszczalne dzienne spożycie wynosi 0,15 mg/kg masy ciała.

</doc>
<doc id="78275" url="https://pl.wikipedia.org/wiki?curid=78275" title="Requiem d-moll (KV 626)">
Requiem d-moll (KV 626)

Requiem d-moll KV 626 ("msza żałobna") powstałe w 1791 roku jest jednym z największych utworów sakralnych Wolfganga Amadeusa Mozarta, a zarazem jego ostatnią, niedokończoną kompozycją.
Mozart, będąc nadwornym kompozytorem w cesarskim Wiedniu, przeważnie pisał utwory na zamówienie lub na własne potrzeby, z myślą o występach. Pisał dużo, szybko, dzieła jego powstawały bez większego związku z tym, co go otaczało. Zatem niewiele jego utworów ma swoją ciekawą historię powstania. Dziełem wyjątkowym, otoczonym legendą, w której dziś trudno już oddzielić wydarzenia autentyczne od mitu, jest ostatnia kompozycja Mozarta, Requiem d-moll.
Napisanie tego dzieła zlecono Mozartowi w lipcu 1791 roku, listownie i anonimowo: podczas pracy nad Czarodziejskim fletem, latem 1791 roku, Mozart otrzymał od tajemniczego posłańca niepodpisany list. Anonimowy zleceniodawca zamówił u kompozytora mszę żałobną. Podejmowanie prób w celu ustalenia nazwiska zamawiającego posłaniec określił jako niemożliwe i bezcelowe. Mozart otrzymał z góry honorarium, w takiej wysokości, jakiej zażądał. Nie został określony termin ukończenia dzieła. Nie określono też nawet ramowej koncepcji utworu.
Mimo iż kompozycja była dla Mozarta bardzo interesująca, nie od razu przystąpił do pracy. Kiedy komponował Requiem, był już bardzo chory. Kompozytor nie zdołał ukończyć dzieła, choć zaprzątało go do ostatnich chwil życia – jeszcze 4 grudnia pracował nad wątkami Lacrimosa dies illa. Mozart prowadził wyścig z czasem, uważając, że pisze requiem na własną śmierć. Z takim przekonaniem zmarł.
Niedługo po śmierci Mozarta wyjaśniła się tajemnica związana z Requiem. Zlecenie stworzenia mszy żałobnej Mozart otrzymał w lipcu 1791 od amatora muzycznego, który często przywłaszczał sobie cudze kompozycje, wydając je pod swoim nazwiskiem, hrabiego Franciszka Walsegga zu Stuppach. Człowiek ten stracił przed laty żonę, pamięć jej zapragnął zaś w owym czasie uczcić podniosłym Requiem.
Mozart pracował nad mszą z dużymi przerwami, tworząc jednocześnie dwie opery "Czarodziejski flet" i "Łaskawość Tytusa" oraz pracując nad innymi mniejszymi dziełami instrumentalnymi i wokalnymi. Dzieło wykończyli na prośbę Konstancji jego znajomi kompozytorzy, Joseph Eybler oraz uczeń i przyjaciel rodziny Franz Xaver Süssmayr.
Mozart jest autorem w całości partii wokalnych i instrumentalnych z Introitus "Requiem aeternam", wokalnych z Kyrie (instrumentalne uzupełnione na podstawie szkiców Mozarta przez Süssmayra), wokalnych "Dies Irae", "Tuba Mirum", "Rex tremendae", "Recordare", "Confutatis" (instrumentalne uzupełnione według szkiców Mozarta przez Eyblera). Partie wokalne i instrumentalne "Lacrimosa" i "Amen" według szkiców wykończył Süssmayr. Mozart ukończył także partie wokalne "Domine Jesu" i "Hostias", zaś niepełna instrumentacja wykończona została przez Süssmayra. On też samodzielnie skomponował "Sanctus", "Benedictus", "Agnus Dei" oraz "Lux aeterna" (na wzór "Introitus" i "Kyrie" Mozarta).
Rękopis mozartowski, ostatnie nuty postawione jego ręką, przypadają na 8 takt partii wokalnych "Lacrimosa".
Pierwsze wykonanie Requiem miało miejsce 14 grudnia 1793 roku w posiadłości hrabiego von Walsegga pod Wiedniem.
O "Agnus Dei", końcowej części "Requiem" powiedziano: "Nie napisał tego Mozart – niech będzie. Ale ten kto to napisał, jest Mozartem".
W Poznaniu, od 2001 roku kościele franciszkanów, a od 2012 w Katedrze, w każdą rocznicę śmierci Mozarta, w intencji spokoju duszy wielkiego kompozytora odprawiana jest msza, której towarzyszy napisana przez niego muzyka. Z uwagi na budowę Requiem oraz dla zachowania właściwego charakteru, zgodnego z epoką, liturgia sprawowana jest według rytu przedsoborowego (tzw. msza trydencka).

</doc>
<doc id="78279" url="https://pl.wikipedia.org/wiki?curid=78279" title="Autonomiczny układ nerwowy">
Autonomiczny układ nerwowy

Autonomiczny układ nerwowy (), wegetatywny układ nerwowy – część układu nerwowego, którego nerwy unerwiają narządy wewnętrzne, wyodrębniony ze względu na pełnione przez siebie funkcje i budowę. W przeciwieństwie do somatycznego układu nerwowego działanie układu autonomicznego powoduje reakcje niezależne od woli, czyli na przykład wydzielanie soku żołądkowego, ruchy perystaltyczne jelit.
Układ autonomiczny dzieli się na układ współczulny, inaczej sympatyczny (pobudzający), i przywspółczulny, inaczej parasympatyczny (hamujący). Wszystkie narządy wewnętrzne są unerwione jednocześnie przez oba te układy – ich działanie jest względem siebie antagonistyczne. W sytuacjach stresowych działanie układu współczulnego przeważa nad działaniem układu przywspółczulnego. Część sympatyczna i parasympatyczna wzajemnie uzupełniają się w działaniu.
Autonomiczny układ nerwowy składa się z:
Wyróżnia się następujące różnice w stosunku do somatycznego układu nerwowego:
Omawiając budowę układu, należy rozróżnić jego trzy elementy budowy:
Najważniejsze czynności tego układu to:
Większość narządów wewnętrznych jest unerwiana przez włókna zarówno układu współczulnego, jak i przywspółczulnego. Obie części tego układu działają jednocześnie, a harmonijna praca danego narządu jest efektem ich współdziałania.
W ramach autonomicznego układu nerwowego wyróżnia się jelitowy układ nerwowy.

</doc>
<doc id="78280" url="https://pl.wikipedia.org/wiki?curid=78280" title="Formaldehyd">
Formaldehyd



</doc>
<doc id="78282" url="https://pl.wikipedia.org/wiki?curid=78282" title="Liliowce (zwierzęta)">
Liliowce (zwierzęta)

Liliowce (Crinoidea, z gr. "krinon" – lilia + "eidos" – kształt) – zwierzęta należące do typu szkarłupni.
Liliowce są zbudowane z łodygi, ramion i kielicha. W kielichu mieszczą się podstawowe narządy ciała. Pośrodku kielicha położony jest otwór gębowy, zaś odbyt znajduje się na szczycie rurki odbytowej, lub obok otworu gębowego. Z boku kielicha wyrasta pięć ramion, które mogą rozgałęziać się na większą ich liczbę. Na każdym z nich są nóżki ambulakralne, które wraz z ramionami tworzą sieć służącą do chwytania drobnych organizmów. Ramiona wzmacniane są płytkami branchialnymi.
Część liliowców posiada łodygę, przytwierdzającą je do podłoża. Łodyga składa się z okrągłych lub wielokątnych członów. Jest ona unerwiona i umięśniona, dzięki czemu może się poruszać. Większość współczesnych liliowców jest bezłodygowa. Dziś istnieje około 100 rodzajów liliowców, żyjących głównie w głębokich wodach.
Liliowce są wyłącznie zwierzętami morskimi i mogą występować w znacznym przedziale głębokości, od bardzo płytkomorskich środowisk (dzisiejsze wolnożyjące komatulidy) do głębokomorskich (dzisiejsze cyrtokrynidy, które znajdywane są nawet poniżej 1000 m). Formy bentoniczne posiadają różne sposoby przytwierdzania się do dna, np. izokrynidy wykorzystywały w tym celu długie i elastyczne cirri (boczne wyrostki łodyg), penetrujące w miękki osad, z kolei u większości cyrtokrynidów i millerikrynidów elementem przytwierdzającym je do twardego podłoża lub twardych obiektów, np. skorup jest dyskoidalne zakończenie łodygi tzw. holdfast.
Obecnie stanowią one pokarm niektórych ryb i w celu obrony przed atakiem drapieżników wykształciły szereg adaptacji obronnych, tj. prowadzenie nocnego trybu życia, zdolność wytwarzania substancji toksycznych, dużą zdolność regeneracji utraconych części ciała.
Liczba gatunków.
Liliowce liczą 5 600 gatunków, w tym 5 000 wymarłych.
Historia ewolucji liliowców.
Pojawiły się w ordowiku, istnieją do dziś. Od dewonu do karbonu liliowce przechodziły okres świetności. Tworzyły masowe nagromadzenia tzw. łąki liliowcowe w ówczesnych płytkich morzach. Szkielet liliowców rozpadał się po śmierci i dlatego najczęściej znajdowane są ich rozłączone płytki i człony łodyg, nie zaś całe szkielety, które należą do rzadkości.
Masowe nagromadzenia fragmentów liliowców z łąk liliowcowych utworzyły wapienie krynoidowe. W katastrofalnym wymieraniu permskim zginęły wszystkie paleozoiczne podgromady liliowców, z nielicznych przetrwałych osobników o nieznanym statusie systematycznym powstała we wczesnym triasie jedyna współczesna podgromada - Articulata. W późnym triasie pojawiły się taksony liliowców, u których łodyga uległa redukcji, a zwierzęta te przeszły do swobodnego trybu życia, wiele z nich jako nekton lub plankton.
Większość kopalnych liliowców miała wielkość kilkudziesięciu centymetrów, ale największe liliowce (jurajskie) dochodziły do 19 metrów. W jednym z jurajskich łupków z Holzmaden znaleziono aż pięćdziesiąt kompletnych liliowców. Wszystkie miały długość ponad 10 metrów i przytwierdzone były do niegdyś dryfującego pnia drzewa.

</doc>
<doc id="78286" url="https://pl.wikipedia.org/wiki?curid=78286" title="Jacques Daguerre">
Jacques Daguerre



</doc>
<doc id="78288" url="https://pl.wikipedia.org/wiki?curid=78288" title="Pańszczyca (dolina)">
Pańszczyca (dolina)

Pańszczyca – dolina w polskich Tatrach Wysokich będąca bocznym odgałęzieniem Doliny Suchej Wody Gąsienicowej (odgałęzia się poniżej polany Psia Trawka). Nazwa Pańszczycy związana jest z nazwiskiem dawnych jej właścicieli – góralskiej rodziny Pańszczyków (Pajszczyków) z Białego Dunajca. Dawniej była wypasana (wchodziła w skład hali Pańszczyca).
Topografia.
Dolina ma powierzchnię ok. 5,8 km², długość ok. 6,5 km, Na południu podchodzi pod długą boczną grań Tatr, którą prowadzi szlak Orlej Perci od Skrajnego Granatu przez Buczynowe Turnie aż do przełęczy Krzyżne. Wschodnie zbocza doliny tworzy Koszysta, Rówień Waksmundzka i Suchy Wierch Waksmundzki, zachodnie grań odchodząca od Skrajnego Granatu przez masyw Żółtej Turni i Skoruśniak w widły Suchej Wody Gąsienicowej i Pańszczyckiego Potoku. Dnem doliny płynie Pańszczycki Potok, mający początek na wysokości ok. 1600 m. Potok na znacznym odcinku płynie pod powierzchnią ziemi.
Opis doliny.
Dolny odcinek porośnięty jest dobrze zachowanym lasem. Jest w nim kilka młak: Wyżnia Pańszczycka Młaka, Mała Pańszczycka Młaka i Wielka Pańszczycka Młaka. Wyżej las przechodzi w rozległe piętro bujnej kosodrzewiny rosnącej wśród rumowisk skalnych. Górna część doliny to ułożone skokowo cyrki lodowcowe wysłane moreną ablacyjną. Są to Czerwony Kocioł z Czerwonym Stawem Pańszczyckim i suchy Żółty Kocioł. Wysokogórska część doliny podzielona jest nietypowo (bo w poprzek doliny) ułożonymi grzbietami. Jeden z nich odgałęzia się od Żółtej Turni i kończy Małą Kopką (1793 m), drugi od Waksmundzkiego Wierchu i kończy Wielką Kopką (1855 m). Najwyższą część doliny tworzy wielkie piarżysko zwane Zadnimi Usypami.
Dolina ma odwodnienie podziemne zasilające Wywierzysko Olczyskie – odwodnienie podziemne jest niezgodne z naziemnym działem wód. Wyżej, przy drodze na Krzyżne, spod kamienia bije niewielkie, czasem zanikające, źródełko. Ciekawa flora. M.in. stwierdzono tutaj występowanie bardzo rzadkiej w Polsce rośliny – żurawiny drobnoowockowej.
Szlaki turystyczne.
Najniższa część doliny (poniżej polany Psia Trawka) jest niedostępna dla turystów. Przez środkową i wyższą jej część poprowadzono kilka szlaków turystycznych:

</doc>
<doc id="78292" url="https://pl.wikipedia.org/wiki?curid=78292" title="Traszka">
Traszka

Traszki, trytony – płazy ogoniaste o wodno-lądowym trybie życia, między innymi z rodzaju "Triturus" z rodziny salamandrowatych.
Wszystkie krajowe gatunki płazów m.in. traszek są w Polsce objęte ochroną prawną (na mocy Rozporządzenia Ministra Ochrony Środowiska, Zasobów Naturalnych i Leśnictwa z dnia 6 stycznia 1995 r.)

</doc>
<doc id="78293" url="https://pl.wikipedia.org/wiki?curid=78293" title="Baklawa">
Baklawa

Baklawa (baklava) – deser rozpowszechniony w kuchni tureckiej, azerskiej, perskiej, greckiej ("μπακλαβάς"), bułgarskiej ("баклава") i innych bałkańskich.
Klasyczną baklawę przygotowuje się z ciasta listkowego – zwanego niekiedy korą (nazwa bałkańska) lub ciastem filo (grecka) – przełożonego warstwami pokrojonych orzechów (włoskich lub migdałów) z cukrem lub miodem. Całość zapieka się, a potem kroi w romby, trójkąty, kwadraty i inne kształty, następnie polewając lukrem lub syropem z wody, cukru i soku cytrynowego. Wierzch posypuje się drobno tłuczonymi, niesolonymi orzeszkami pistacjowymi.

</doc>
<doc id="78294" url="https://pl.wikipedia.org/wiki?curid=78294" title="Baklava">
Baklava



</doc>
<doc id="78296" url="https://pl.wikipedia.org/wiki?curid=78296" title="Kasza">
Kasza

Kasza – jadalne nasiona zbóż lub zbóż rzekomych, często w postaci lekko rozdrobnionej (lecz nie tak bardzo jak mąka) lub tylko pozbawionej twardej łuski. Dzięki wysokiej zawartości skrobi mają wysoką wartość odżywczą.
Kasze otrzymane z ziarna, które zostało jedynie obłuszczone i ewentualnie wypolerowane, zachowujące w przybliżeniu jego kształt, nazywane są krupami. Najwięcej białka, witamin, mikro- i makroelementów znajduje się tuż pod okrywą ziarna. Dlatego kasze z całego ziarna charakteryzują się największą zawartością tych substancji. Zawierają także więcej błonnika a mniej skrobi w stosunku do kasz drobnych.
Do szeroko ujmowanych kasz należą też ziarna ryżu. Jako kasze specjalne określane są również inne produkty z ziaren, jak ziarna dęte czy preparowane płatki zbożowe.
Historia.
Od wieków używane jako jeden z podstawowych składników kulinarnych na świecie. Od końca XVI wieku kasza uchodziła w kuchni polskiej za pożywienie prymitywne, którą żywili się głównie ludzi ubodzy i chorzy. W roku 1610 Szymon Syreński zanotował w Zielniku: „Ludzie starego wieku póki chleba nie używali, grysu z jęczmienia otłuszczonego, samoszy i pszenicy używali potem za znajomością chleba opuścili tę potrawę, dla chorych ją lekarzom zostawiwszy, którą potem kaszywem i kaszą nazwano”. Markiz de Beauplan w swoim opisie wschodnich połaci Małopolski wśród potraw prostego ruskiego ludu wyliczył pierogi, placki z gryki, kapustę podawaną ze słoniną, groch, kluski oraz kasze. W roku 1682 Stanisław Czerniecki w dziele "Compendium ferculorum" wymienił m.in. przepis na „kaszę pieczoną” czyli ryż ugotowany na mleku lub słodkiej śmietanie zapieczony w piekarniku z dodatkiem masła, jajek, rodzynek i cynamonu. Znalazł się tam też. m.in. przepis na polewkę migdałową podawaną z ryżem. Na pograniczu polsko-ruskim jadano „kaszę (krupy) jęczmienną, owsianą i orkiszową, hreczanej raczej nie jadano”
Rodzaje kasz.
Do podstawowych rodzajów kasz współcześnie używanych w Polsce należą:

</doc>
<doc id="78300" url="https://pl.wikipedia.org/wiki?curid=78300" title="Hilary Swank">
Hilary Swank

Hilary Ann Swank (ur. 30 lipca 1974 w Lincoln) – amerykańska aktorka filmowa.
Zdobywczyni Oscara dla najlepszej aktorki w roku 1999 za rolę w filmie "Nie czas na łzy" oraz w 2005 za rolę w filmie Clinta Eastwooda "Za wszelką cenę".
Życiorys.
Hilary Swank w dzieciństwie nie marzyła o karierze artystycznej, ale sportowej. Jej pasją było pływanie i gimnastyka artystyczna, w sportach tych odnosiła znaczące sukcesy. Wszystko się jednak zmieniło, kiedy Hilary została zaangażowana do szkolnego teatru i po raz pierwszy wystąpiła na deskach scenicznych. Wtedy zrozumiała, że aktorstwo jest celem jej życia. Mając 16 lat Swank rzuciła szkołę dla kariery aktorskiej. W jej dążeniach do zrobienia kariery aktorskiej wspierała ją matka. To wraz z nią wyjechała do Kalifornii. Obie kobiety na początku pobytu w Los Angeles mieszkały w samochodzie.
Przed kamerą zadebiutowała w produkcjach telewizyjnych, zagrała w takich serialach jak: "Harry i Hendersonowie", czy "Evening Shade" czy "Growing Pains". Hilary Swank karierę filmową w Hollywood rozpoczęła grając niewielką rolę w filmie "Buffy postrach wampirów" w 1992 r. W 1994 roku dostała główną rolę w "Karate Kid 4: Mistrz i uczennica", gdzie wcieliła się w rolę pierwszej uczennicy senseia granego przez Pata Moritę. Występowała w ósmym sezonie "Beverly Hills 90210", jednak zrezygnowała w trakcie sezonu, ponieważ otrzymała rolę w "Nie czas na łzy". Rola ta stała się przełomem w jej karierze. Rola przyniosła jej nominację do Złotego Globu oraz statuetkę Oscara.
W 2003 roku, na jubileuszowej 75. ceremonii rozdania Oscarów pojawiła się na scenie w specjalnej, uroczystej prezentacji aktorów – wszystkich dotychczasowych laureatów Oscara.
Życie prywatne.
Mężem Hilary Swank od 28 września 1997 r. do 1 listopada 2007 roku był aktor Chad Lowe, brat Roba Lowe’a (który również jest aktorem). W grudniu 2006 roku potwierdziła, że jej obecnym partnerem jest John Campisi – jej agent. Ich związek zakończył się w 2012. 18 sierpnia 2018 poślubiła przedsiębiorcę Philipa Schneidera.

</doc>
<doc id="78301" url="https://pl.wikipedia.org/wiki?curid=78301" title="Prezydent miasta stołecznego Warszawy">
Prezydent miasta stołecznego Warszawy

Prezydent miasta stołecznego Warszawy – najwyższy organ wykonawczy miasta stołecznego Warszawy. Jest zwierzchnikiem służbowym pracowników urzędu miasta, zwierzchnikiem kierowników miejskich jednostek organizacyjnych, a także służb, inspekcji i straży m.st. Warszawy. 
Urząd został utworzony 16 kwietnia 1792, a jego powstanie wiązało się z wprowadzeniem 18 kwietnia 1791 "Prawa o miastach", które scalało wszystkie otaczające Warszawę jurydyki w jedno miasto, choć już wcześniej istniały urzędy prezydenta Starej Warszawy i prezydenta Nowej Warszawy, jednak były to nazwy jedynie zarządców jurydyk – Starej i Nowej Warszawy.
Siedziba urzędu prezydenta mieści się w pałacu Komisji Rządowej Przychodów i Skarbu przy placu Bankowym 3/5.
Wybór.
Prezydent m.st. Warszawy wybierany jest przez mieszkańców w wyborach powszechnych, równych, tajnych i bezpośrednich w trakcie ogólnopolskich wyborów samorządowych, które odbywają się co 5 lat od 2018; w latach 1998−2017 odbywały się co 4 lata. Przed 2002 rokiem prezydent był wybierany przez radę miasta i był przewodniczącym zarządu miasta.
Kompetencje.
Prezydent Warszawy wykonuje gminne i powiatowe zadania własne oraz zlecone z zakresu administracji rządowej, w tym zadania wynikające ze stołecznego charakteru m.st. Warszawy oraz zadania wynikające z porozumień zawartych z jednostkami samorządu terytorialnego.
Prezydent wykonuje funkcje określone w przepisach prawa dla starosty oraz zarządu powiatu, ze względu na fakt, iż Warszawa jest gminą mającą status miasta na prawach powiatu.
Zakres obowiązków prezydenta Warszawy obejmuje:
Prezydent jest również zwierzchnikiem służb, inspekcji i straży m.st. Warszawy. Zgodnie z ustawą o ustroju m.st. Warszawy powiatowe służby, inspekcje i straże stały się służbami, inspekcjami i strażami m.st. Warszawy.
Sprawując zwierzchnictwo w stosunku do służb, inspekcji i straży m.st. Warszawy Prezydent:
Prezydent wydaje w indywidualnych sprawach decyzje z zakresu administracji publicznej, o ile przepisy szczególne nie stanowią inaczej. W celu realizacji tych zadań prezydent wydaje zarządzenia.
Lista prezydentów Warszawy.
Rzeczpospolita Obojga Narodów.
18 kwietnia 1791 zostało wprowadzone "Prawo o miastach", które scalało wszystkie otaczające Warszawę jurydyki w jedno miasto. Pierwszy prezydent nowo powstałej jednostki został wyłoniony 16 kwietnia 1792, w pierwszych wyborach władz miejskich po Konstytucji 3 maja.
Zabór pruski.
Po III Rozbiorze Polski Warszawa została włączona do Królestwa Prus i stała się prowincjonalnym miastem Prus Południowych, ale aż do 25 lipca 1796 była okupowana przez wojska rosyjskie. Dopiero wtedy Prusy przejęły pełną kontrolę nad prowincjonalnym miastem i zaczęły obsadzać stanowisko jej prezydenta. Żaden z prezydentów Warszawy z okresu zaboru pruskiego nie był polskiego pochodzenia.
Księstwo Warszawskie.
W 1807, po wkroczeniu wojsk napoleońskich, na terenach dzisiejszej Polski zostało utworzone Księstwo Warszawskie, a Warszawa została jego stolicą. Prezydenci Warszawy znowu byli wyłaniani przez lokalne władze miejskie.
Królestwo Polskie (kongresowe) i zabór rosyjski.
Po likwidacji Księstwa Warszawskiego utrzymano dotychczasowy zakres kompetencji i sposób wyboru prezydenta Warszawy, jednak 15 sierpnia 1863, w reakcji na wybuch Powstania styczniowego Aleksander Wielopolski odwołał Kazimierza Woydę z funkcji prezydenta Warszawy i powołał komisarza. Od tej pory aż do powstania II Rzeczypospolitej urząd prezydenta Warszawy pozostawał formalnie nieobsadzony, a stolicą zarządzali pełniący obowiązki specjalni komisarze. Poza pierwszym p.o. prezydenta Warszawy – Zygmuntem Andrzejem Wielopolskim – wszyscy pozostali byli Rosjanami.
Królestwo Polskie (1917–1918) i II Rzeczpospolita.
5 sierpnia 1915, tuż przed zajęciem miasta przez niemieckie wojska, ostatni rosyjski prezydent Warszawy, Aleksander Miller, przekazał magistrat przewodniczącemu Komisji Obywatelskiej – Zdzisławowi Lubomirskiemu, po czym opuścił Warszawę razem z carskimi władzami, choć formalnie pozostawał prezydentem Warszawy aż do 1917. W 1915 w związku z Aktem 5 listopada podpisanym 5 listopada 1916, w Polsce utworzono nowe Królestwo Polskie. 16 lipca 1916, za zgodą władz okupacyjnych Zdzisław Lubomirski zorganizował wybory do samorządu Warszawy, w wyniku których sam został prezydentem miasta. W II Rzeczypospolitej została utrzymana ciągłość władzy wykonawczej w Warszawie.
II wojna światowa (1939-1944).
W czasach okupacji niemieckiej Warszawa została przekazana pod kontrolę kolejnych niemieckich prezydentów-komisarzy, choć Polskie Państwo Podziemne i rząd RP na uchodźstwie uznawały tylko Juliana Kulskiego za zastępcę prezydenta Starzyńskiego w czasie okupacji. W październiku 1941 urząd prezydenta Warszawy został zlikwidowany, a dotychczasowy prezydent-komisarz Ludwig Leist zarządzał dalej Warszawą jako starosta miejski. Po rozpoczęciu powstania warszawskiego Marceli Porowski pełnił funkcję władzy cywilnej w opanowanej przez powstańców Warszawie łącząc stanowiska prezydenta i Komisarza rządu.
Komisaryczny burmistrz miasta Warszawy uznawany przez Państwo Podziemne i rząd RP na uchodźstwie za faktycznego p.o. prezydenta Warszawy w czasie okupacji:
Komisaryczni prezydenci Warszawy w Generalnym Gubernatorstwie:
Warszawski starosta miejski w Generalnym Gubernatorstwie:
Prezydent Warszawy w czasie powstania warszawskiego:
Rzeczpospolita Polska i PRL.
W 1944 po utworzeniu Tymczasowego Rządu Jedności Narodowej powołano Miejską Radę Narodową Warszawy, która zgodnie z Konstytucją z 1952 wybierała prezydenta Warszawy. Prezydent miasta stał również na czele rady. 
Na mocy ustawy z dnia 20 marca 1950 r. o terenowych organach jednolitej władzy państwowej urząd prezydenta miasta został zniesiony na rzecz organu kolegialnego (Prezydium Rady Narodowej m.st. Warszawy). W latach 1950–1973 stanowisko prezydenta nosiło nazwę "Przewodniczący Prezydium Rady Narodowej m.st. Warszawy". Urząd prezydenta przywrócono w 1973.
III Rzeczpospolita.
Choć Miejska Rada Narodowa nie istniała już w III Rzeczypospolitej, to aż do wejścia w życie ustawy "z dnia 20 czerwca 2002 r. o bezpośrednim wyborze wójta, burmistrza i prezydenta miasta" () prezydent miasta był wybierany przez lokalny samorząd terytorialny. Dopiero od wejścia w życie ustawy jest wybierany bezpośrednio przez mieszkańców.

</doc>
<doc id="78303" url="https://pl.wikipedia.org/wiki?curid=78303" title="Ulisses">
Ulisses



</doc>
<doc id="78307" url="https://pl.wikipedia.org/wiki?curid=78307" title="Noblista">
Noblista



</doc>
<doc id="78308" url="https://pl.wikipedia.org/wiki?curid=78308" title="Georges Charpak">
Georges Charpak

Georges Charpak (ur. 1 sierpnia 1924 w Dąbrowicy niedaleko Równego, zm. 29 września 2010 w Paryżu) – francuski fizyk pochodzenia polsko-żydowskiego, laureat Nagrody Nobla w dziedzinie fizyki w roku 1992.
Życiorys.
Urodził się w Polsce, w rodzinie żydowskiej jako Jerzy Charpak. Wraz z rodziną spędził w dzieciństwie dwa lata w Palestynie, po czym powrócił do Polski. W roku 1932 przybył do Francji. W czasie wojny działał w ruchu oporu, za co został skazany przez sąd w Vichy na dwa lata więzienia. W roku 1944 został wywieziony do obozu koncentracyjnego Dachau, gdzie przebywał do wyzwolenia w 1945 roku.
Uczęszczał do szkół średnich w Montpellier i Paryżu. W roku 1946 uzyskał obywatelstwo francuskie. Studiował od roku 1945 w École nationale supérieure des mines de Paris, potem rozpoczął pracę naukową. Był współpracownikiem Frédérica Joliot-Curie w Collège de France, specjalizując się w fizyce eksperymentalnej. Był członkiem Francuskiej Partii Komunistycznej, wystąpił z niej w roku 1956, na znak protestu przeciw stłumieniu powstania węgierskiego. W 1959 roku rozpoczął pracę w instytucie CERN i pracował tam do 1991.
W 1992 roku otrzymał Nagrodę Nobla za wkład w dziedzinie opracowania detektorów cząstek.

</doc>
<doc id="78310" url="https://pl.wikipedia.org/wiki?curid=78310" title="Guns n' Roses">
Guns n' Roses



</doc>
<doc id="78312" url="https://pl.wikipedia.org/wiki?curid=78312" title="Odporność na antybiotyki">
Odporność na antybiotyki



</doc>
<doc id="78314" url="https://pl.wikipedia.org/wiki?curid=78314" title="Carl Woese">
Carl Woese

Carl Richard Woese (ur. 15 lipca 1928 w Syracuse, zm. 30 grudnia 2012 w Urbanie) – amerykański mikrobiolog i fizyk, znany przede wszystkim z opisania i zaklasyfikowania archeonów. Jako pierwszy przedstawił, lecz pod inną nazwą, hipotezę świata RNA.
W 1992 otrzymał Medal Leeuwenhoeka – najwyższe odznaczenie dla mikrobiologa. W 2000 był laureatem National Medal of Science. W 2003 otrzymał Nagrodę Crafoorda, przyznawaną przez Królewską Szwedzką Akademię Nauk.
Był odkrywcą archeonów i autorem propozycji podziału świata żywego na trzy domeny (archeony, bakterie i eukarionty). Jego „uniwersalne drzewo rodowe”, wyznaczone na podstawie badań rRNA, było wielkim osiągnięciem i jest powszechnie publikowane, ale wiadomo już, że błędnie odtwarza stosunki pokrewieństwa eukariontów, a może też prokariontów.

</doc>
<doc id="78321" url="https://pl.wikipedia.org/wiki?curid=78321" title="Direction générale de la Sécurité extérieure">
Direction générale de la Sécurité extérieure

Generalna Dyrekcja Bezpieczeństwa Zewnętrznego, fr. Direction générale de la Sécurité extérieure (DGSE) – francuska agencja wywiadu wojskowego i strategicznego, która została powołana w 1981 roku, a formalnie rozpoczęła działalność 2 kwietnia 1982 roku. Powstała w miejsce Służby Dokumentacji Wywiadu i Kontrwywiadu SDECE.
Utworzenie.
Dyrekcja Generalna Bezpieczeństwa Zewnętrznego DGSE została utworzona w 1981 roku, choć działalność rozpoczęła dopiero 2 kwietnia następnego roku. Powołana została inicjatywy prezydenta François Mitterranda, na miejsce osławionej Służby Dokumentacji Wywiadu i Kontrwywiadu SDECE, która działała we Francji w latach 1947–1982. Generalna Dyrekcja Bezpieczeństwa Zewnętrznego jest jedną ze struktur Ministerstwa Obrony Francji.
Zadania.
Generalna Dyrekcja Bezpieczeństwa Zewnętrznego gromadzi dane wywiadowcze o charakterze wojskowym, 
strategicznym, elektronicznym, przemysłowo-ekonomicznym, a także rozpracowuje organizacje terrorystyczne tradycyjnymi metodami wywiadowczymi. DGSE zajmuje się też kontrwywiadem poza granicami Francji.
Reorganizacja i kadra.
Pierwszego szefa DGSE mianowano 17 czerwca 1981 roku, został nim były prezes francuskich linii lotniczych Air France, Pierre Marion. 10 listopada 1982 roku jego miejsce zajął admirał Pierre Lacoste, pierwszy oficer Marynarki Wojennej, który kiedykolwiek kierował wywiadem we Francji.
Podczas zarządzania DGSE przez Pierre’a Lacoste’a agencja zatrudniała ok. 2800 pracowników etatowych, w tym ponad 1800 wojskowych. Pierre Marion dokonał także gruntowej reorganizacji nowej agencji.
Wydziały:
Operacje i skandale.
DGSE przeciwko Greenpeace.
10 lipca 1985 roku, agenci Wydziału III DGSE, wysadzili w powietrze statek „Rainbow Warrior”, który należał do międzynarodowej organizacji ekologicznej Greenpeace. Jednostka brała udział w akcji protestacyjnej przeciwko francuskim próbom jądrowym na Pacyfiku. Śmierć poniósł znajdujący się na jej pokładzie fotograf. Ujawnienie udziału w tej akcji DGSE wywołało skandal na międzynarodową skalę. Z tego powodu ze stanowiska musiał ustąpić ówczesny szef DGSE, Pierre Lacoste. Stanowisko szefa DGSE opuścił 19 września 1985 roku. Już następnego dnia, 20 września 1985 roku, jego miejsce zajął generał Rene Imbot.
DGSE kontra CIA.
W następnych latach działalności agencji dochodziło do kolejnych skandali. W 1993 roku Centralna Agencja Wywiadowcza (CIA) podała, że jest w posiadaniu dowodów, które świadczyły, że podczas dorocznej wystawy lotniczej w Paryżu, agenci DGSE zamierzali dokonać kradzieży danych technologicznych ponad 40 amerykańskich firm lotniczych. Następnie CIA uprzedziła, by miały się na baczności przed francuskimi agentami. Będący wówczas szefem DGSE Claude Silberzahn nie odparł tych zarzutów, przyznał się do winy, i 7 czerwca 1993 roku został zdymisjonowany.
Podsłuchy.
Po upadku Związku Radzieckiego i tym samym zakończeniu zimnej wojny, dawni sojusznicy z Zachodu obrócili się przeciwko sobie. W pierwszej połowie lat 90. głównymi zadaniami francuskiego wywiadu, a zwłaszcza Generalnej Dyrekcji Bezpieczeństwa Zewnętrznego, była gospodarka, nauka, technologia i finanse. Fakt że obszarem największej aktywności agentów DGSE były przedsiębiorstwa amerykańskie, potwierdził oficjalnie kontrwywiad Stanów Zjednoczonych, Federalne Biuro Śledcze (FBI). DGSE planowała między innymi umieszczenie własnych agentów we francuskich filiach IBM, Texas Instruments i Corning.
DGSE miała też założyć podsłuch w postaci pluskiew w samolotach francuskich linii lotniczych Air France, obsługujących linię Paryż – Nowy Jork, umożliwiając sobie w ten sposób podsłuchiwanie podróżujących amerykańskich biznesmenów. Władze amerykańskie opierając się na informacjach zdobytych przez Federalne Biuro Śledcze (FBI), przypisywały tej agencji również próby ulokowania informatorów w europejskich filiach amerykańskich przedsiębiorstw. Amerykanie oskarżali Francuzów też o podsłuchiwanie, używanych przez te firmowe oddziały, państwowych linii telefonicznych, a także kradzież informacji o warunkach kontraktów dotyczących dostawy od amerykańskich producentów samolotów myśliwskich do Indii, które konkurowały z ich francuską konkurencją.
Dawni sojusznicy, amerykańska CIA, niemiecka BND czy brytyjska Tajna Służba Wywiadowcza MI6, prowadzą ciche wojny w stolicach Europy, przeważnie polegające na wzajemnym wykradaniu najnowszych technologii.

</doc>
<doc id="78323" url="https://pl.wikipedia.org/wiki?curid=78323" title="Brothers in Arms">
Brothers in Arms

Brothers in Arms – piąty studyjny album grupy Dire Straits, wydany w 1985 roku. Jest to jeden z pierwszych rockowych albumów wydanych w formacie CD. Został nagrany w studiach nagrań "Air Studios" na Montserrat, "Air Studios" w Londynie i w "Power Station" w Nowym Jorku.
Historia.
W trakcie nagrywania tej płyty grupę opuścił drugi gitarzysta Hal Lindes, dlatego wszystkie partie gitarowe zostały nagrane przez Marka Knopflera.
Na pierwszym singlu wydano piosenki „So Far Away” i „Walk of Life”, dotarł on do 20. miejsca na listach przebojów w Anglii. Album ukazał się 13 maja 1985 i natychmiast uzyskał status „platynowej płyty” (tylko dzięki zamówieniom jeszcze przed pojawieniem się płyty), był to pierwszym album w Anglii który dostał „platynową płytę” już w przedsprzedaży. Wszedł na pierwsze miejsce listy przebojów 25 maja i utrzymał tę pozycję przez 3 tygodnie (17 czerwca pierwsze miejsce zajął album Bryana Ferry’ego "Boys and Girls", na którym na gitarach grał Mark Knopfler).
Dwie piosenki z "Brothers in Arms" zostały użyte w serialu Miami Vice – „Brothers in Arms” w odcinku pt. „Out Where the Buses Don’t Run” i „Ride Across the River” w „Knock”.
Utwór „Brother in Arms” wykorzystano również w kanadyjskim serialu „Na Południe” w 3 odcinku 3 serii. Piosenka „Brothers in Arms” została także wykorzystana
w serialu "Prezydencki poker" ("The West Wing") – w nagrodzonym nagrodą Emmy odcinku „Two Cathedrals” oraz w filmie pt. "Zawód Szpieg" ("Spy Game") z Robertem Redfordem w roli głównej, a także w filmie "What Just Happened" z Robertem De Niro.
"Brothers in Arms" dotarło do pierwszego miejsca na listach przebojów w Kanadzie, Stanach Zjednoczonych, Brazylii, Austrii, Belgii, Danii, Finlandii, Francji, Niemczech, Grecji, Islandii, Norwegii, Portugalii, Hiszpanii, Szwecji, Szwajcarii, Anglii, Turcji, Jugosławii, Australii, Nowej Zelandii, Hongkongu, Izraelu i RPA. Album dotarł do pierwszej dziesiątki list przebojów w każdym kraju, w którym był oficjalnie wydany. W Polsce piosenka „Brothers in Arms” jedenaście razy została wybrana przez słuchaczy Trójki w Topie Wszech Czasów.
10 sierpnia wydano następny singel z tej płyty „Money for Nothing/Love Over Gold (live)”, dotarł do 4. miejsca na liście przebojów w Anglii.
31 sierpnia "Brothers in Arms" doszło do 1. miejsca na liście przebojów w USA i utrzymało tę pozycję przez 9 tygodni, a singel „Money for Nothing” (zilustrowany nowatorskim wideoklipem) został pierwszym singlem Dire Straits, który sprzedano w ilości ponad miliona egzemplarzy w samych tylko Stanach Zjednoczonych.
W grudniu zostaje wydany następny singel „Brothers in Arms/Going Home (live)”. Dociera on tylko do 16. miejsca w Anglii. Był to pierwszy komercyjnie wydany singel w Anglii w formacie CD (limitowana edycja 400 egzemplarzy).
25 stycznia 1986 „Walk of Life/One World” dochodzi do 7. miejsca w Ameryce, a angielska wersja tego singla „Walk of Life/Two Young Lovers (Live)” w lutym dociera do 2. miejsca na listach przebojów w Anglii.
26 kwietnia singel „So Far Away/If I Had You” pojawia się na amerykańskich listach na 19. miejscu, a w maju „Your Latest Trick/Irish Boy” osiąga w Anglii 26. miejsce.
Do połowy roku 1986 "Brothers in Arms" otrzymał status sześciokrotnej platynowej płyty w Anglii, dziesięciokrotnie platynowej płyty w Kanadzie, sześciokrotnie platynowej płyty w Stanach Zjednoczonych i piętnastokrotnie platynowej płyty w Nowej Zelandii. W Australii album ten utrzymał się na pierwszym miejscu list przebojów dłużej niż jakakolwiek inna płyta w historii, a na całym świecie "Brothers in Arms" został najlepiej sprzedającą się płytą CD do tej pory wydaną.
15 września wideoklip do „Money for Nothing” wygrywa nagrodę w kategoriach „Best Video” i „Best Group Video” w konkursie organizowanym przez MTV.
9 lutego 1987 "Brothers in Arms" otrzymał nagrodę Brit za najlepszy angielski album, a 24 stycznia teledysk do „Brothers in Arms” otrzymał nagrodę Grammy za „Best Music Video”.
1 sierpnia 1987 r. „Money for Nothing” zostało pierwszą piosenką wyemitowaną przez stację telewizyjną MTV Europe, a we wrześniu Mark Knopfler otrzymał trzy nagrody ASCAP za piosenki „So Far Away”, „Money for Nothing” i „Walk of Life”.
Do grudnia tego roku sprzedano w samej tylko Anglii trzy miliony kopii tego albumu. Na liście najlepiej sprzedających się płyt zajmuje on do tej pory drugie miejsce (za singlem „Do They Know It’s Christmas” nagranym przez Band Aid).
11 czerwca 1988 r., po koncercie na Wembley zorganizowanym z okazji 70. urodzin Nelsona Mandeli (na którym to koncercie Dire Straits zagrało wspólnie z Erikiem Claptonem) "Brothers in Arms" ponownie wchodzi do pierwszej dwudziestki list przebojów w Anglii (łącznie album ten jest nieustannie notowany na listach przebojów w tym kraju od 162 tygodni).
15 czerwca 1996 r., "Brothers in Arms" ponownie weszło na listy przebojów w Anglii na miejscu 19. w specjalnym wydaniu po cyfrowym remasteringu.
26 września 1998 r., "Brothers in Arms" przebywa już na angielskich listach nieustannie od 222 tygodni, uzyskuje status trzynastokrotnej platynowej płyty – w Anglii sprzedano 3,9 miliona egzemplarzy tej płyty.
Do tej pory sprzedano ponad 35 milionów kopii tego albumu na całym świecie.
W 2003 album został sklasyfikowany na 351. miejscu listy 500 albumów wszech czasów magazynu Rolling Stone.
W 2005 ukazało się „jubileuszowe” wydanie albumu w formacie SACD, zmiksowane na nowo z dźwiękiem Dolby Surround 5.1.
W 2019 w Polsce album uzyskał status złotej płyty, a w 2023 – platynowej.
Lista utworów.
Wszystkie utwory autorstwa Marka Knopflera z wyjątkiem „Money for Nothing”, którego współautorem jest Sting.

</doc>
<doc id="78326" url="https://pl.wikipedia.org/wiki?curid=78326" title="On Every Street">
On Every Street

On Every Street – szósty i ostatni album studyjny grupy Dire Straits wydany w 1991. Został nagrany w "Air Studios" w Londynie. Sprzedano ponad 8 milionów egzemplarzy tej płyty, nie udało się więc zespołowi powtórzyć wielkiego sukcesu komercyjnego jakim był poprzedni album "Brothers in Arms".

</doc>
<doc id="78330" url="https://pl.wikipedia.org/wiki?curid=78330" title="Taboryci">
Taboryci

Taboryci – najbardziej radykalny odłam husytyzmu powstały po rozpadzie głównego nurtu na początku lat 20. XV wieku skupiający chłopów, mieszczan i część ubogiej szlachty, propagujący gruntowne reformy doktryny i organizacji Kościoła oraz stosunków społecznych i politycznych, dążący do zniesienia pańszczyzny i poddaństwa oraz wprowadzenia wspólnoty majątkowej. Taboryci skierowali ruch husycki w kierunku antyfeudalnej wojny chłopskiej.
Nazwa pochodzi od miasta Tábor w południowych Czechach, gdzie znajdowała się najważniejsza twierdza tej organizacji. Przywódcami taborytów byli m.in.: Jan Žižka, Prokop Wielki, Prokop Mały. Po śmierci pierwszego, taboryci rozdzielili się na Tabor właściwy i sierotki.
Po latach wojen husyckich, taboryci zostali ostatecznie pokonani w roku 1434 przez katolików (oraz wspieranych przez nich utrakwistów) pod Lipanami. Doprowadziło to m.in. do zawarcia przez utrakwistów pokoju z papieżem i cesarzem Zygmuntem Luksemburskim, na mocy którego husyci wrócili na łono Kościoła katolickiego i mogli przyjmować komunię pod dwiema postaciami, a Luksemburczyk został ponownie intronizowany na tron czeski. Taboryci nie zgadzali się wcześniej na ten pokój, ponieważ odrzucali władzę papieża i hierarchii kościelnej oraz chcieli rozpowszechnić swoją wiarę w całej Europie. Ruch taborycki przetrwał we wschodnich Czechach, gdzie znalazł się pod polityczną opieką Jerzego z Podiebradów, który choć główne oparcie znajdował w umiarkowanym obozie utrakwistycznym, to jednak swój protektorat roztaczał na wszystkie odłamy husytyzmu. W 1457 roku pod wpływem nauk Piotra Chelczyckiego w Kunvaldzie koło Uścia nad Orlicą przekształcił się w chrześcijańską gminę żyjącą według utopijnych idei, a od 1467 roku po synodzie w Lhotce pod Rychnovem w niezależny od utrakwistów i katolików kościół z własną hierarchią duchowną pod nazwą Jednota Braci Czeskich.

</doc>
<doc id="78331" url="https://pl.wikipedia.org/wiki?curid=78331" title="Jan Žižka">
Jan Žižka

 z Trocnova (ur. ok. 1360 w Trocnovie, zm. 11 października 1424 w Přibyslaviu) – przywódca i strateg taborytów w czasie wojen husyckich. Czeski bohater narodowy.
Życiorys.
W 1399 utracił cały majątek i musiał opuścić Trocnov. W latach 1409–1419 był najemnikiem walczącym w oddziale Jana Sokoła z Lamberka, który dowodził czeskimi oddziałami m.in. na służbie polskiej w bitwie pod Grunwaldem, później na służbie u króla Wacława IV.
W pierwszym okresie rewolucji husyckiej (lipiec – listopad 1419) Jan Žižka nie odgrywał znaczącej roli politycznej, pozostał w cieniu księdza Jana Želivskiego i Mikuláša z Husi. Od listopada 1419 Žižka dowodził husytami w Pilźnie. W marcu 1420 naciskany przez wojska wierne królowi musiał opuścić Pilzno. 25 marca 1420 pod Sudomierzem zaatakowany przez wojska królewskie, mając do dyspozycji 400 żołnierzy, 12 wozów i 9 jeźdźców przez kilka godzin odpierał ataki przeważających liczebnie oddziałów. Po dotarciu do Táboru, na początku kwietnia został wybrany jednym z czterech hetmanów. 17 maja 1420 Jan Žižka na czele 3000 żołnierzy wyruszył z Taboru na odsiecz Pradze. Po śmierci Mikuláša z Husi (koniec 1420) został pierwszym hetmanem taborytów.
Lata 1420–1424 to okres ciągłych walk. Jan Žižka najpierw walczył z krzyżowcami sprowadzanymi przez Zygmunta Luksemburskiego do Czech, a następnie prowadził akcje pacyfikacyjne przeciw sojusznikom króla w pd. Czechach. W czerwcu 1421 w czasie oblężenia zamku Rabí został ranny w drugie oko i niemal całkowicie stracił wzrok.
Husyci zmuszeni walczyć z liczniejszym przeciwnikiem wypracowali oryginalny sposób walki, w którym pierwszoplanowe znaczenie miało wykorzystanie wozów taborowych jako ruchomych murów. Jan Žižka dzięki tej taktyce, znanej jako "Wagenburg", odniósł zwycięstwa w wielu bitwach.
Zmarł podczas zarazy w Přibyslaviu w 1424 roku. Po śmierci Jana Žižki na jego polecenie zdjęto z jego ciała skórę i wykorzystano ją do wykonania bębna, który był talizmanem armii sierotek. Bęben został utracony w trakcie rejzy na ziemię kłodzką w 1428. Jako hetmana zastąpił go Prokop Wielki.
Jan Žižka uznawany jest za jednego z najwybitniejszych dowódców w historii. Nie przegrał żadnej bitwy. Stosował nowatorskie rozwiązania, znacznie wyprzedzając swoje czasy. Wynalezione przez niego opancerzone wozy, uzbrojone w niewielkie działa i rusznice, bywają uznawane za pierwowzór czołgów, wyprzedzający je o około 500 lat. Podobne wozy były stosowane w późniejszych latach przez armie wielu krajów.
Taktyka bitewna husytów.
Taktyka bojowa husytów, zwana przez Czechów "vozová hradba", a przez Niemców "Wagenburg" polegała na tym, że kiedy oddziały husyckie napotykały wroga, formowały ze swoich wozów kwadratowe lub koliste formacje. Wozy łączono ze sobą przy pomocy łańcuchów, zostawiając na flankach wozy z dyszlami wystającymi na zewnątrz, tak by w razie potrzeby można było szybko zaprząc do nich konie.
Na zewnętrznym obwodzie ustawionych wozów, ich obsługa kopała szybko prowizoryczne okopy.
Załogę wozu stanowiło przeważnie 16–22 ludzi: 4–8 kuszników, 2 strzelców, 6–8 żołnierzy z pikami lub cepami, 2 ludzi z tarczami oraz 2 woźniców. Husyci używali specjalnie zbrojonych (okutych metalem) cepów, które stanowiły niezwykle skuteczną broń w walkach z okutymi w pancerze rycerzami. Okute metalem cepy były sztandarową bronią husytów.
Bitwy husytów przebiegały w dwóch fazach. Faza pierwsza nastawiona była na obronę i odparcie ataku, w fazie drugiej ruszano do kontrataku. Kiedy pojawiała się okazja do kontrataku, łańcuchy wozów były szybko rozpinane, a ich załogi ruszały do ataku pieszego na nieprzyjaciela. Starano się ustawiać "wagenburgi" blisko głównych sił nieprzyjaciela i prowokowano go do ataku ostrzałem armatnim z wozów, bliskość szeregów wroga pozwalała na zadawanie dużych strat w ludziach już po pierwszych salwach artylerii.
Najczęściej po krótkim ostrzale artyleryjskim do boju ruszało konne rycerstwo wroga, które jednak szybko padało ofiarą zmasowanego ostrzału husyckiego z kusz, strzelb i mniejszych rusznic. Celowano głównie w konie, które nierzadko, padając po ugodzeniu bełtem kuszy tratowały, lub przygniatały siedzącego na nim rycerza eliminując go z dalszej walki lub wręcz pozbawiając życia.
Kiedy tylko zauważono, że morale wroga spada i ich atak chwieje się przed obroną husycką, zaczynał się kontratak. Rozpinano łańcuchy wozów, a wtedy piechota, jak i husyccy jeźdźcy atakowali wroga, wybiegając zza chroniących ich do tej pory burt wozów.
Atakowano głównie od strony szybko rozpinanych wozów na flankach, dzięki temu środek pola był ciągle chroniony przez spięte wozy. Kontrataki te były niezwykle skuteczne, a oddziały walczące z husytami ponosiły ciężkie straty w ludziach i sprzęcie, na dodatek husyci często dobijali rannych wrogów i rzadko brali jeńców.
Upamiętnienie.
Imieniem Žižki nazywano szereg czeskich i czechosłowackich oddziałów wojskowych, począwszy od 3 pp. 1 Husyckiej Dywizji Korpusu Czechosłowackiego walczącego w I wojnie światowej i wojnie domowej w Rosji. W czasie II wojny światowej jego imię nosił największy oddział partyzancki w Protektoracie Czech i Moraw. W 1943 czechosłowaccy ochotnicy w Sławonii sformowali oddział jego imienia w partyzantce Josipa Broz Tito.

</doc>
<doc id="78332" url="https://pl.wikipedia.org/wiki?curid=78332" title="Czerwony Staw Pańszczycki">
Czerwony Staw Pańszczycki

Czerwony Staw Pańszczycki lub po prostu Czerwony Staw – jeziorko tatrzańskie położone na wysokości 1654 m w dolinie Pańszczycy. Powierzchnia jeziora wynosi ok. 0,3 ha (długość 108 m, szerokość 46 m), głębokość 0,9 m. Przy niskich stanach wód jezioro dzieli się na dwa mniejsze, a czasem nawet zanika całkowicie. Jego nazwa ma związek z sinicą "Pleurocapsa aurantica", barwiącą na brunatno-czerwony kolor kamienie leżące w pobliżu i na dnie stawu.
Dawniej (w XIX wieku) Czerwony Staw nazywano Zielonym Stawem.
Szlaki turystyczne.
Czasy przejścia podane na podstawie mapy:

</doc>
<doc id="78335" url="https://pl.wikipedia.org/wiki?curid=78335" title="Utrakwiści">
Utrakwiści

Utrakwiści, także kalikstyni (z łac. "calix" „kielich”) – pierwotnie określenie wszystkich husytów, później umiarkowany ich odłam z głównym ośrodkiem życia religijnego w Pradze.
Utrakwiści rekrutowali się z mieszczaństwa i rycerstwa. W odróżnieniu od radykalnych ruchów husyckich stawiali na umiarkowaną społecznie i politycznie reformę kościelną. Ich program zakładał:
Postulowali również o zniesienie świeckiej władzy duchowieństwa i likwidację majątków kościelnych.
Od początku starali się podjąć mediację z Kościołem katolickim w sprawie uznania ich żądań. Z uwagi na różnice programowe byli w ciągłym konflikcie z obozem taborytów. W 1434 zawarli porozumienie z cesarzem Zygmuntem Luksemburskim i wysłannikami papieża. Kompaktaty praskie zagwarantowały im prawo do:
Ugoda z obozem katolickim pozwoliła im pokonać w bitwie pod Lipanami 30 maja 1434 roku taborytów i usunąć ich z wpływu na dalszą politykę religijną w Czechach.
W 1435 utrakwiści wybrali własnego arcybiskupa. Został nim Jan z Rokycan, który należał do głównych teologów husyckich i jednocześnie był przywódcą religijnym utrakwistów.
W 1462 roku papież Pius II unieważnił kompaktaty praskie. Utrakwiści wzniecili powstanie, które zakończyło się w 1485 ugodą kutnohorską. Akt ten przywrócił obowiązywanie tolerancji religijnej w Czechach i pozwolił przetrwać Kościołowi utrakwistycznemu do XVII wieku. Kościół utrakwistyczny przestał istnieć wraz z zakończeniem działań wojennych na terenie Czech w czasie wojny trzydziestoletniej. W latach 1624–1627 ruch husycki został całkowicie zdelegalizowany.

</doc>
<doc id="78339" url="https://pl.wikipedia.org/wiki?curid=78339" title="Żiżka">
Żiżka



</doc>
<doc id="78340" url="https://pl.wikipedia.org/wiki?curid=78340" title="Tioestry">
Tioestry

Tioestry – organiczne związki chemiczne, siarkowe analogi estrów.
Tioestry kwasów karboksylowych.
Tioestry kwasów karboksylowych mają ogólny wzór R−S−C(=O)R' (gdzie R i R' to dowolne grupy organiczne). Mogą one powstawać w wyniku reakcji tioli z kwasami karboksylowymi, podobnie jak estry w wyniku reakcji alkoholi z kwasami karboksylowymi w obecności czynników kondensujących (np. DCC)
Tionoestry.
Tionoestry są związkami izomerycznymi do tioestrów (które dla odróżnienia bywają nazywane "tioloestrami"); w związkach tych atom siarki zajmuje pozycję niewiążącą, np. R−O−C(=S)R' lub (R−O)3P=S. Tionoestry kwasów karboksylowych można otrzymać w reakcji alkoholi z chlorkami tioacylowymi:
lub przez siarkowanie estrów, np. odczynnikiem Lawessona ("LR"):
Tiolofosforany pod wpływem temperatury lub katalizatorów mogą ulegać przegrupowaniu do tionofosforanów:
Tioestrowe analogi oligonukleotydów (tiofosforany oligonukleotydów,(NuO)2P(=S)O−) wykazują znacznie większą niż natywne fosforany odporność na hydrolizę nukleazami i są wykorzystywane w terapii antysensowej.

</doc>
<doc id="78341" url="https://pl.wikipedia.org/wiki?curid=78341" title="Betsaida">
Betsaida

Betsaida (hebr. בֵּית צַידָאּ, "beth-tsaida"; grec. Βηθσαϊδά, pol. "Dom rybaka", "Dom polowania" lub "Dom polowania/dziczyzny"), Liwias, Julias (być może Bet-Ramta(?)) – biblijne miasto, obok Jerozolimy i Kafarnaum najczęściej wymieniana miejscowość w Ewangeliach. Położona była na terytorium Filipa Tetrarchy (jeden z synów Heroda Wielkiego), w pobliżu ujścia Jordanu do jeziora Genezaret. Betsaida wraz z Kafarnaum i Korozain zwane często są przez współczesnych uczonych „trójkątem ewangelicznym”, gdzie Jezus był najbardziej aktywny (Mt 11, 20–24; Łk 10, 13–15).
Ewangelie wspominają Betsaidę jako miejsce pobytu Jezusa i Apostołów, oraz miejsce uzdrowienia niewidomego. Według Ewangelii Łukasza (Łk 9, 10–11) w okolicy Betsaidy Jezus miał dokonać cudu rozmnożenia chleba i ryb, oraz nakarmienia nimi zgromadzonych tłumów. Ewangelia Jana określa, że Betsaida była miastem rodzinnym Apostołów: Piotra, Andrzeja i Filipa. Betsaida jest wymieniana jako jedno z trzech miast (obok Korozain i Kafarnaum) przeklętych przez Jezusa, jako niechętnych do przyjmowania jego nauk.
Na przestrzeni wieków wiedza o lokalizacji biblijnego miasta uległa zatarciu. Już w okresie krzyżowców identyfikacja lokalizacji Betsaidy stała się niejasna. Po trzynastym wieku pielgrzymi udający się do Betsaidy odwiedzali miejsce w pobliżu Khirbet Al-Minje. Dyskusja nad lokalizacją biblijnej Betsaidy rozpoczęła się dopiero po wizycie anglikańskiego duchownego i antropologa Richarda Pococke w Palestynie w 1738.
Od XIX wieku do uznania za lokalizację biblijnej Betsaidy pretendowały trzy miejsca: beduińska wioska Messadiye, mała, opustoszała osada Al-Aradż (Beit Habek) i stanowisko archeologiczne (tell) At-Tall. Z czasem pod uwagę brano jedynie dwie ostatnie lokalizacje – dzisiejszą małą osadę Al-Aradż, oraz At-Tall. Messadiye i Al-Aradż zdawały się mieć przewagę w tej rywalizacji, bowiem bezpośrednio przylegają do linii brzegowej Jeziora Tyberiadzkiego, co winno pasować do miejscowości rybackiej. Z kolei At-Tall jest zlokalizowane w odległości 2 km od brzegu, ale regularne prace sondażowe i wykopaliska archeologiczne prowadzone na tym terenie od 1987 ujawniły istnienie śladów ufortyfikowanych murów miejskich, budowli pałacowej, budynku o przeznaczeniu sakralnym oraz liczne pozostałości domów mieszkalnych, w których odnaleziono, między innymi, liczne fragmenty wyposażenia rybackiego: haczyki, sieci, żelazne kotwy i igły. W związku z tym, od lat 90. XX wieku utrwalił się pogląd lokalizujący biblijną Betsaidę na tellu At-Tall.
Po nieoczekiwanym znalezieniu w Al-Aradż (2014–2019) ruin bizantyńskiej budowli identyfikowanej jako kościół chrześcijański – prawdopodobnie kościoła Apostołów, o którym wspominali średniowieczni podróżnicy, a – na niższym poziomie – starszych ruin budynku łaźni i zajmujących rozległy teren pozostałości po domach mieszkalnych, archeolodzy skłaniają się do uznania, że to jednak ta lokalizacja jest silniejszym kandydatem do uznania za miejsce istnienia biblijnej Betsaidy. Podczas prac archeologicznych okazało się, że zabudowania z okresu rzymskiego były posadowione na znacznie niższych rzędnych od zakładanych, co sprawia, że rewizji podlegają ugruntowane przez lata oceny ukształtowania terenu i poziomu jeziora w okresie rzymskim oraz możliwych granic lokalizacji zabudowań na tym terenie.
Prace archeologiczne – zarówno w At-Tall, jak i Al-Aradż – są kontynuowane.
Betsaida w Biblii.
Nazwa miejscowości „Betsaida” przetrwała jedynie dzięki zapisom w Nowym Testamencie, a lokalizacja miasta została zapomniana.
Betsaida w Starym Testamencie.
Polski biblista i historyk Piotr Briks spekuluje, że z Betsaidy mogła pochodzić biblijna Maaka, matka jednego z synów Dawida – Absaloma, a Absalom miał się tam ukrywać przez trzy lata, chroniąc się przed gniewem ojca.
Odkryte przez archeologów na tellu At-Tall – którego lokalizacja, od lat 90. XX w., była utożsamiana z miejscem istnienia biblijnej Betsaidy – aramejskie miasto zostało podbite i zniszczone przez asyryjskiego króla Tiglata-Pilesera III podczas jego kampanii w regionie w 734 lub 732 roku p.n.e. O kampanii tej wzmiankuje 2 Księga Królewska (2 Krl 15,29–30; 16,7–9). Od czasu tego zniszczenia, aż do okresu hellenistycznego, miejsce to było słabo zamieszkane. Ponowne jego zasiedlenie prawdopodobnie nastąpiło w III wieku p.n.e., a największy rozwój przypadł na czasy Filipa Tetrarchy, jednego z synów Heroda Wielkiego. W tym czasie Betsaida była drugim po Jerozolimie miastem pod względem wielkości w państwie.
Betsaida w Nowym Testamencie.
Pod nazwą Betsaida (w greckiej formie: „Bethsaida”, co odpowiada aramejskiej formie „Beth Saida”) miejscowość po raz pierwszy pojawia się w Ewangeliach, jako lokalizacja związana z życiem Jezusa i Apostołów, cudami dokonanymi przez Jezusa oraz z innymi wydarzeniami.
W Ewangelii Marka (Mk 8, 22–26) Betsaida jest wspominana jako miejsce pobytu Jezusa i Apostołów, oraz miejsce uzdrowienia niewidomego. Według Ewangelii Łukasza (Łk 9, 10–11) w okolicy Betsaidy Jezus miał dokonać cudu rozmnożenia chleba i ryb, oraz nakarmienia nimi zgromadzonych tłumów. Ewangelia Jana (J 1,44; J 12,21) określa, że Betsaida była miastem rodzinnym Piotra, Andrzeja i Filipa. Betsaida jest wymieniana jako jedno z trzech miast (obok Korozain i Kafarnaum) przeklętych przez Jezusa, jako niechętnych do przyjmowania jego nauk (Łk 10, 1.3–15; Mt 11,21–2,3). O Betsaidzie wspominają także pisma apokryficzne: Ewangelia Hebrajczyków oraz Ewangelia Ebionitów. Ewangelia Łukasza określa Betsaidę jako miasto.
Opisy ewangeliczne nastręczają nieco problemów interpretacyjnych. Ewangelia Jana w pierwszym rozdziale wyjaśnia: „Filip zaś pochodził z Betsaidy, z miasta Andrzeja i Piotra”, zaś w rozdziale 12 daje relację: „Oni więc przystąpili do Filipa, pochodzącego z Betsaidy Galilejskiej, i prosili go mówiąc: «Panie, chcemy ujrzeć Jezusa»”. Tymczasem Ewangelia Marka (Mk 1,21.29) sugeruje, że dom Szymona-Piotra i Andrzeja był zlokalizowany w Kafarnaum: „Przyszli do Kafarnaum. Zaraz w szabat wszedł do synagogi i nauczał. (...) Zaraz po wyjściu z synagogi przyszedł z Jakubem i Janem do domu Szymona i Andrzeja”.
Dr Richard Freund, archeolog, były dyrektor Maurice Greenberg Center for Judaic Studies na Uniwersytecie Hertfordshire, kierownik studiów judaistycznych na Christopher Newport University w Newport News wskazuje na cztery możliwe rozwiązania tej kwestii:
Źródła żydowskie i rzymskie na temat lokalizacji Betsaidy.
Żydowski uczony Samuel Klein uważał, że wspominana w źródłach rabinicznych miejscowość o nazwie „Saydan”, jest alternatywną formą starożytnej nazwy Betsaidy (z pominięciem przedrostka „beth” i dodaniem końcowego „n”). Bargil Pixner zwraca uwagę, że w greckim tekście Ewangelii Marka (Mk 6,45 i Mk 8,22) miejscowość faktycznie nazywana jest „Betsaidan”. Przemysław Nowogórski neguje ten argument, zwracając uwagę, że badając całość wyrażenia ("pros Bethsaidan") należy odnotować, iż zaimek „pros” – w znaczeniu „naprzeciw” wymagał użycia biernika. Tym samym końcowe „n” nie należy do nazwy miejscowości w mianowniku, ale jest gramatyczną formą biernika.
Źródła żydowskie podkreślały lokalizację Betsaidy/Saydanu w pobliżu zbiornika wodnego i konstatowały, że miejscowość funkcjonowała dzięki łowiectwu i rybołówstwu. Talmud Jerozolimski (ok. V n.e.) wskazuje, że Saydan był położony w rejonie ujścia Jordanu do jeziora Galilejskiego (Szekalim 6.2). Zwracano także uwagę, że aramejskie formy nazwy Betsaidy "Bejt zajda" lub "Bejt zajjadah" można przetłumaczyć jako miasto łowieckie, czy miasto rybackie. Midrasz Koheleta (2.8) wspominał o tym, że rabin Jehoszua nabył w Saydan bażanty na ucztę cesarza Hadriana. O obfitości ryb w wodach koło miasta wspominał także rabin Szymon ben Gamaliel:
O Betsaidzie wspominał żydowski historyk Józef Flawiusz. Według relacji Flawiusza, po śmierci Heroda Wielkiego Betsaida znalazła się w obrębie tetrarchii Filipa Tetrarchy, który miał podnieść status wsi ("kome") Betsaida, do rangi miasta ("polis") oraz nadać jej nową nazwę – Julias. Wprawdzie komentatorzy pism Flawiusza twierdzili, że nazwa ta miała uczcić córkę Oktawiana Augusta Julię, ale zdaniem historyków nazwa miasta prawdopodobnie pochodziła od Liwii Druzylli (matki panującego cesarza Tyberiusza), która po śmierci w 29 roku n.e. została zaliczona do rodu Juliuszów ("Gens Iulia"). Ponadto Pixner zwraca uwagę, że Julia została wygnana na wyspę Pandateria przez jej ojca Oktawiana Augusta w 2 roku p.n.e. „Encyklopedia archeologiczna Ziemi Świętej” podaje informację, że zmiana nazwy miała się wiązać bezpośrednio z nadaniem miejscowości praw "polis", zaś miasto pierwotnie uzyskało nazwę Liwias, na cześć – nie córki cezara, ale Liwii Druzylli żony Oktawiana Augusta, która po śmierci cesarza zmieniła imię na "Iulia Augusta", co w konsekwencji spowodowało zmianę nazwy miasta na Julias.
Betsaida-Julias prawdopodobnie była ulubionym miastem Filipa Tetrarchy, bowiem rozkazał on, by w tym mieście zbudowano dla niego grobowiec-mauzoleum. Tetrarcha został w nim pochowany po śmierci w 34 roku n.e.. Grobowiec ten jeszcze nie został odkryty. Flawiusz nie podaje daty, kiedy miasto uległo zniszczeniu. Biorąc pod uwagę historię regionu, można jedynie przypuszczać, że nastąpiło to w drugim roku trwania wojny żydowskiej. Flawiusz pisze o znaczącej roli, jaką miejscowość ta miała odegrać na samym początku pierwszego powstania żydowskiego (67 rok n.e.). W 67 roku, w czasie wojny żydowskiej (66–73) miasto zostało całkowicie zniszczone. Archeolodzy odkrywają wiele elementów które potwierdzają niszczycielski charakter bitwy, która toczyła się na tych terenach. W At-Tell odkrywane są wypalone cegły, fragmenty zwęglonego drewna, czy groty strzał.
Lokalizacja Betsaidy nad Jeziorem Tyberiadzkim mogła mieć znaczny wpływ na rozwój miejscowości i podwyższenie jej statusu przez Filipa Tetrarchę. Terytorium było wyposażone w port i leżało przy niezwykle ważnym szlaku Via Maris, łączącym Damaszek z Cezareą Nadmorską i dalej z Egiptem. Prawdopodobnie te same zalety zauważył brat Filipa Herod Antypas budując dwadzieścia lat później na zachodnim brzegu jeziora miasto Tyberiada. Betsaida była zamieszkiwana przez Żydów, Syryjczyków i Greków.
Pliniusz Starszy wspominał o Betsaidzie, nazywając ją „czarującym miastem nad jeziorem Genezaret”.
Z Betsaidą, poprzez domniemanie, utożsamiane bywa miasto Geszur. Miasto to jest wzmiankowane w jednym z datowanych na XIV w. Listów z Tell el-Amarna. Rami Arav w publikacji „The Fortified Cities of the Ṣiddim” (2015) spekuluje, że wymienione w Księdze Jozuego (Joz 19,35) duże, ufortyfikowane miasto Ṣer może być utożsamiane z Betsaidą, ponieważ była ona największym miastem epoki żelaza w regionie.
Średniowieczne "itineraria" o Betsaidzie.
Od czasów cesarza Konstantyna w wielu biblijnych miastach wznoszono kościoły. Z czasem, poszczególne "loca sancta" były odwiedzane przez pielgrzymów, którzy spisywali relacje z podróży w itinerariach. Zachowało się ich stosunkowo mało, a podczas lektury części z nich, można odnieść wrażenie, że poszczególni autorzy powtarzali jedynie obiegowe informacje, bez ich weryfikowania. Stąd do wartości historycznej szczegółów zawartych w itinerariach należy podchodzić z dystansem. W odniesieniu do Betsaidy ograniczano się raczej do informacji, że było to miasto Apostołów Piotra, Andrzeja i Filipa.
Teodozjusz.
Archidiakon Teodozjusz w itinerarium z 530 roku także podał wiadomość o tym, że z Betsaidy pochodziło wspomnianych trzech Apostołów. Ale twierdził, że w tym mieście był także rodzinny dom Apostołów: Jakuba i Jana, synów Zebedeusza. Teodozjusz określał odległość Betsaidy od Kafarnaum jako 6 mil, a z Betsaidy do Banjas (Cezarei Filipowej) 50 mil:
Arkulf.
Biskup Arkulf (VII w.) wskazywał jedynie, że Betsaida leżała u ujścia Jordanu do jeziora Genezaret.
Willibald.
W 765 roku podróżujący po Palestynie św. Willibald, biskup Eichstätt relacjonował, że w Betsaidzie widział kościół zbudowany na miejscu domu Piotra i Andrzeja:
Nie można wykluczyć, że kościół wspomniany w tekście Willibalda mógł być następcą domu modlitwy, który – według opisu przypisanego syryjskiemu autorowi Simonowi z Bassory – rzekomo został wzniesiony przez apostoła Filipa.
Inni autorzy itinerariów.
Sæwulf (1102 r.) oraz opat Daniel z Czernichowa (1106 r.) wskazywali lokalizację Betsaidy w pobliżu Magdali, Kafarnaum i Korozain. O Betsaidzie wspominali w relacjach także późniejsi pielgrzymi: Teodoryk (pielgrzym) (1172), mistrz Tietmar (1217), dominikanin Burchard z góry Syjon (1283), Rikold z Góry Krzyża Świętego, franciszkanin Odoryk "de Foro Julii" (1320), Jakub z Werony (1335), franciszkanin Mikołaj Poggibonsi (1347), Franciszek Suriano (1485).
W okresie wypraw krzyżowych.
10 listopada 1217 roku, podczas V wyprawy krzyżowej, w rejonie Betsaidy krzyżowcy pod wodzą króla Węgier Andrzeja II stoczyli zwycięską bitwę z wojskami sułtana Al-Adila. W okresie krzyżowców identyfikacja lokalizacji Betsaidy stała się zagmatwana. Jednak po trzynastym wieku pielgrzymi udający się do Betsaidy odwiedzili miejsce w pobliżu Khirbet Al-Minje.
Nowożytne próby identyfikacji lokalizacji Betsaidy.
W 1562 roku nieznany z imienia franciszkanin opisał drogę wiodącą z Damaszku nad jezioro Genezaret, wskazując przy tym lokalizację Betsaidy w miejscu zwanym Al-Minije, które miało się znajdować pomiędzy Kafarnaum, a Tyberiadą:
Taka lokalizacja stawała się w późniejszych latach coraz powszechniejsza.
Kościół zbudowany w Betsaidzie nad domem Apostoła Piotra i Andrzeja wspominał w okresie między 1551 a 1564 franciszkanin Bonifacy z Raguzy. W 1583 roku ruiny kościoła zwiedzał marszałek wielki litewski Mikołaj Krzysztof Radziwiłł. W 1590 Holender Chrystian Adrian Cruis opisał poszczególne "loca sancta" i wykonał mapę. Betsaidę, a raczej dwa niezależne miejsca: „Julias” oraz drugie położone nieco bardziej na południe „pustynia Betsaida” („desertum Bethsaida”), ulokował po wschodniej stronie ujścia Jordanu. W 1598 roku Jan Cotovicius potwierdził fakt istnienia śladów dawnego kościoła w Betsaidzie, a rok później Aquilante Rocchetta ulokował Betsaidę w „Minie” (Al-Minje) wspominając, że obok ruin kościoła zbudowanego nad domem Apostołów funkcjonował karawanseraj.
Na początku XVIII w. franciszkański Kustosz Ziemi Świętej Francesco Quaresimus pisał o dwóch miejscowościach o nazwie Betsaida. Jedna (miasto lub wieś) miała znajdować się pomiędzy Magdalą a Kafarnaum, a druga – Julias Filipa Tetrarchy – po przeciwnej stronie Jordanu. Na części siedemnastowiecznych map Betsaida była lokowana na zachodnim brzegu jeziora, pomiędzy Kafarnaum a Tyberiadą.
Próby identyfikacji lokalizacji.
Na przestrzeni wieków wiedza o lokalizacji biblijnego miasta uległa zatarciu. Już w okresie krzyżowców identyfikacja lokalizacji Betsaidy stała się niejasna. Po trzynastym wieku pielgrzymi udający się do Betsaidy odwiedzili miejsce w pobliżu Khirbet Al-Minje. Dyskusja nad lokalizacją biblijnej Betsaidy rozpoczęła się dopiero po wizycie anglikańskiego duchownego i antropologa Richarda Pocockew w Palestynie w 1738 roku. W połowie lat 60. XX wieku Klemens Kopp, cytując opinię badającego blisko sto lat wcześniej kwestię lokalizacji Betsaidy archeologa E. Zickermana, uznał, iż możliwe jest, że „dzisiaj jego ruiny leżą pod aluwium rzeki, która przez tysiące lat odkładała masy ziemi i żwiru”.
W 1985 roku archeolog i biblista Bargil Pixner OSB użył stwierdzenia, że współcześnie trzy miejsca pretendują do uznania za lokalizację starożytnej Betsaidy: beduińska wioska Messadiye, Al-Aradż i At-Tall. Z czasem pod uwagę brano jedynie dwie ostatnie lokalizacje – dzisiejszą małą osadę Al-Aradż, oraz tell At-Tall. Przebieg dysputy na temat lokalizacji Betsaidy relacjonował artykuł prof. Ilony Skupińskiej-Løvset, dr. Przemysława Nowogórskiego, archeologów z Instytutu Archeologii Uniwersytetu Łódzkiego. Archeolodzy skupili się na badaniach At-Tall i odnaleźli tam wiele artefaktów, które pozwoliły na datowanie istniejącej w tym miejscu osady na wczesny brąz. Lokalizacja ta zdała się zyskiwać w opiniach archeologów znaczącą przewagę nad konkurującymi miejscami.
Gottlieb Schumacher zwracał uwagę, że Betsaida musiała raczej być położona przy linii brzegowej jeziora, a nie w głębi lądu. Zdaniem profesora archeologii biblijnej na Drew University Carla E. Savage'a, który współkierował pracami archeologicznymi na terenie At-Tall, współczesna lokalizacja Al-Aradż zdaje się pozornie przemawiać na korzyść tej osady jako biblijnej Betsaidy. Savage akceptował opinie Mendela Nuna dowodzące, że współczesny poziom wody w jeziorze Galilejskim nie różni się znacząco od tego, jaki był w I wieku, jednak zwrócił uwagę na długoterminowe zmiany geologiczne, o których w 1995 roku wspominali John F. Shroder (geolog, University of Nebraska Omaha) i Moshe Inbar (biolog, Uniwersytet w Hajfie) w publikacji „Geologic and Geographic Background to the Bethsaida Excavations”. Shroder i Inbar odrzucili kandydaturę Al-Aradż ze względu na niestabilność geologiczną terenu położonego na aluwialnej równinie, narażonej na regularne podtopienia czy tsunami pochodzenia tektonicznego. Shroder i Inbar wykazali, że na przestrzeni wieków linia brzegowa jeziora Genezaret w rejonie równiny Beteiha przesunęła się z lagunowego środowiska zapewniającego stanowisku At-Tall łatwy dostęp do głównej części jeziora, do dzisiejszego stanu suchego lądu. Zmiany wynikały z wypiętrzenia ziemi wzdłuż szczeliny tektonicznej przebiegającej na linii Morze Martwe-Jordan i wypiętrzania linii brzegowej w delcie Jordanu obok Betsaidy poprzez nanoszenie osadów przez Jordan. W kolejnych publikacjach wspomniani autorzy dowodzili, że na przełomie epok u podstawy stanowiska At-Tall istniał bezpośredni dostęp do wód jeziora, a tym samym At-Tall mogło być miejscowością, której ludność żyła z rybołówstwa.
W 2018 roku archeolodzy z Kinneret College oraz z Center for the Study of Ancient Judaism and Christian Origins odkryli ślady ruin kościoła chrześcijańskiego w Al-Aradż (Beit Habek) na północnym brzegu Jeziora Tyberiadzkiego. Odkryte zostały wówczas fragmenty marmurowych bloków, które najprawdopodobniej oddzielały prezbiterium kościoła od pozostałej części. W opinii zespołu badawczego odkrycie ruin chrześcijańskiego kościoła stanowi znaczne wzmocnienie tezy, że Al-Aradż jest tożsame z lokalizacją biblijnej Betsaidy.
Równocześnie naukowcy wskazali, że wcześniejsze założenia, że poziom jeziora utrzymywał się w okresie rzymskim 209 metrów poniżej poziomu morza, okazały się nieprawdziwe. Na terenie Al-Aradż odkryli bowiem warstwę rzymską znajdującą się 211 metrów p.p.m. Tym samym założenia Schumachera, Nuna i Savage'a w zakresie oceny ukształtowania terenu w okresie rzymskim i granic lokalizacji odkrywanej miejscowości podlegają przewartościowaniu.
At-Tall.
Kwestia lokalizacji Betsaidy, miasta wielokrotnie wzmiankowanego w Biblii, od dawna wzbudzała zainteresowanie archeologów. W 1838 roku amerykański protestancki teolog i biblista Edward Robinson podczas podróży po Palestynie, w czasie której zbierał materiały do publikacji "Biblical Researches in Palestine and Adjacent Countries", jako pierwszy zaproponował identyfikację tellu położonego w północnym krańcu aluwialnej równiny Beteiha, w rejonie ujścia Jordanu do jeziora Genezaret z biblijną Betsaidą.
At-Tall znajduje się na bazaltowej ostrodze, w pobliżu dopływu Jordanu do jeziora. Tell obejmuje teren o rozmiarach 400×200 m i wznosi się 30 metrów nad żyzną doliną. Najwyżej położony punkt stanowiska zlokalizowany jest na poziomie 165,91 m p.p.m., czyli około 45 m ponad współczesnym poziomem lustra wody w jeziorze. Jordan jest oddalony od tellu o około 250 m w kierunku zachodnim. Przeprowadzane badania geologiczne i geomorfologiczne sugerowały, że w przeszłości dolina ta była częścią jeziora. Według tej teorii seria trzęsień ziemi miała spowodować gromadzenie się mułu, tworząc w ten sposób dolinę i powodować cofnięcie się północnego brzegu jeziora. Rezultatem tego procesu, który trwał aż do okresu hellenistycznego, miało być to, że Betsaida, która pierwotnie miała powstać nad brzegiem Jeziora Tyberiadzkiego, znalazła się około 1,5 km na północ od linii brzegowej. Naukowcy zakładali, że lustro jeziora w okresie rzymskim znajdowało się na poziomie 209 metrów p.p.m., ale odkrycia archeologów w 2017 zmuszają do rewizji tego poglądu. Podczas prac na stanowisku w pobliskim Al-Aradż warstwy pochodzące z późnego okresu rzymskiego zostały odkryte na poziomie 211 metrów poniżej poziomu morza. Odkrycie skłania więc do innej oceny ukształtowania terenu w okresie rzymskim.
12 czerwca 1967 roku, czyli w dzień po zakończeniu wojny sześciodniowej, benedyktyn, biblista i archeolog Bargil Pixner podróżując z Tabgi w stronę Wzgórz Golan, odwiedził tell zlokalizowany w rejonie ujścia Jordanu do Jeziora Tyberiadzkiego. Miejsce było zaminowane, ale Pixner dotarł na wzniesienie i zebrał odnalezione tam skorupy. Przeprowadzona później analiza laboratoryjna potwierdziła, że pochodzą z czasów rzymskich. Po zakończeniu działań wojennych część wzgórza została rozminowana, a syryjskie bunkry i okopy zostały zasypane ziemią. Nic nie wiadomo o losach ewentualnych zabytków odkopanych podczas działań wojskowych. W późniejszym okresie Pixner często odwiedzał At-Tall i odnajdywał liczne fragmenty wyrobów ceramicznych, które w opinii włoskiego franciszkanina, archeologa i ceramologa Stanislao Loffreda prezentowały cechy greckiej, rzymskiej, bizantyńskiej i arabskiej ceramiki.
Wykopaliska archeologiczne w At-Tall.
Regularne prace sondażowe i wykopaliska archeologiczne były na tym terenie prowadzone od 1987 roku przez archeologów pod kierunkiem dr Ramiego Arava.
Wykopaliska wykazały, że osada na terenie At-Tall została założona w okresie wczesnego brązu (ok. 3300–3000 lat p.n.e.), a w X wieku p.n.e., w okresie biblijnym, powstało obronne miasto. W tym czasie obszary na północ i wschód od jeziora Galilejskiego były prawdopodobnie częścią aramejskiego królestwa Geszur. Jednak ani ówczesna nazwa miasta nie jest znana, ani też nie ma pewności co do jego przynależności do królestwa izraelskiego. Z tego miasta mogła pochodzić jedna z żon izraelskiego króla Dawida, matka Absaloma – Maaka, córka Talmaja, króla Geszuritów. Badania archeologiczne przeprowadzone w tym miejscu ujawniły ślady istnienia w tym okresie imponujących struktur i fortyfikacji. Można z tego wnioskować, że istniejąca w tym miejscu, charakteryzująca się dużą intensywnością zabudowy, jednostka osadnicza była stolicą Królestwa Geszur i siedzibą jego władców, a zwierzchnictwu izraelskiemu prawdopodobnie było jedynie poddane.
Miasto było podzielone na dwie części: część dolną, pokrywającą większość powierzchni kopca, oraz miasto górne – ulokowane w wyższej, północno-wschodniej jego części. W IX wieku p.n.e. górne miasto zostało otoczone masywnym, ufortyfikowanym murem z bramą zbudowaną z dużych kamieni bazaltowych. Mur miał szerokość 6 m, a mierzony wraz z przyporami – 8 metrów.
We wschodniej części murów odkryto kompleks bazaltowej bramy miejskiej. Składał się z bramy zewnętrznej i wewnętrznej. Brama zewnętrzna była usytuowana między dwiema masywnymi wieżami. Odkopane fragmenty wieży zachodniej mają wymiary 10×8 m. Z bramy zewnętrznej do wewnętrznego obwałowania (zachowane do wysokości 3 m) prowadził 30-metrowy wyłożony płaskimi bazaltowymi kamieniami chodnik. Jest to największa brama miejska z okresu biblijnego odkopana w Izraelu.
Odkryta w At-Tell brama charakteryzuje się różnorodnością elementów kultowych przed jej wewnętrzną częścią. Bama (hebr. במה "bamah") – sanktuarium-ołtarz w bramie – miała wymiary 2,1×1,6 m i była zbudowana z otynkowanych kamieni bazaltowych. Na podwyższenie bamy wiodły dwa schodki. Na tyłach bamy stała stela o wysokości 115 cm, szerokości 59 cm i grubości 31 cm. Jej wierzchołek był zaokrąglony, a na frontowej części wyrzeźbiona była stylizowana postać rogatego byka. Rzeźba miała prawdopodobnie przedstawiać główne aramejskie bóstwo – Haddada – wzorowanym na mezopotamskim wyobrażeniu boga księżyca. Wewnątrz murów znajdował się szeroki, pokryty brukiem plac. Wzniesiony po jego północnej stronie bazaltowy budynek o wymiarach 28×15 m był pałacem królewskim. Główna sala pałacu służąca jako sala tronowa była otoczona ośmioma pomieszczeniami. Był to typowy aramejski układ budowli pałacowej.
Podczas prac wykopaliskowych odkryto także domy mieszkalne z tego samego okresu. Wzniesione były z bazaltu. Prawdopodobnie były dwukondygnacyjne, a pomieszczenia mieszkalne rozlokowane były wokół centralnego dziedzińca. W domostwach archeolodzy odkryli liczne fragmenty wyposażenia rybackiego: haczyki, sieci, żelazne kotwy i igły. Wśród zabudowań odkryto także piwnicę z ceramicznymi amforami na wino oraz narzędziami do przycinania krzewów winnych.
Na poziomie powyżej pozostałości bramy miejskiej z okresu biblijnego, archeolodzy odkryli fragmentaryczne szczątki fundamentów budowli datowanej na I wiek n.e. Był to budynek o szczególnie grubych murach. Miał wymiary 20×6 m. Wśród odnalezionych w tym miejscu artefaktów uwagę archeologów zwróciło wapienne popiersie (niewątpliwie przywiezione ze znacznej odległości), dekoracyjne elementy architektoniczne budynku, które świadczą o jego elegancji, elementy obrzędowe (w tym brązowe szufelki do kadzidła). Sugerują one, że budynek miał funkcję sakralną. Być może była to świątynia, którą Filip Tetrarcha wzniósł dla uczczenia Julii-Liwii. Wykopaliska w tym miejscu trwają.
Identyfikacja At-Tall z biblijną Betsaidą została zaproponowana już w 1838 roku przez Robinsona, ale nie została zaakceptowana przez większość współczesnych badaczy. Badania prowadzone od 1987 roku zdawały się rozwiewać wątpliwości i potwierdzać identyfikację. „Encyklopedia archeologiczna Ziemi Świętej” z 2002 roku utożsamiała At-Tall z lokalizacją biblijnej Betsaidy.
Al-Aradż.
Al-Aradż odwiedził w 1838 roku Edward Robinson, ale nie identyfikował tego miejsca jako możliwą lokalizację Betsaidy. Odnotował, że w miejscu tym było dużo fragmentów nieznanych mu skał wulkanicznych, a jedynym zauważonym starożytnym artefaktem był mały sarkofag zbudowany z tego samego materiału. Robinson, jadąc na mule w kierunku wschodnim wzdłuż wybrzeża, odwiedził także zlokalizowaną w pobliżu osadę Al-Mes'adiyeh. Zapisał, że budynki były zbudowane z takiego samego materiału wulkanicznego i w większości były zrujnowane, a tylko kilka służyło za magazyny na zboże i inne produkty.
Robinson stwierdził też, że położona między Al-Araj, Al-Mes'adiyeh i At-Tall równina Al-Batibah należy do najbardziej żyznych i płodnych terenów. Zanotował, że mieszkańcy uprawiają tam pszenicę, jęczmień, proso, kukurydzę, ryż, ogórki i tykwy, a część produktów jest zwożonych na targ w Damaszku.
W latach 70. XIX w. amerykański architekt i archeolog Gottlieb Schumacher zwrócił uwagę, iż stanowisko At-Tall było zlokalizowane w odległości około 2,5 km od linii brzegowej jeziora, co zdawało się przeczyć możliwości funkcjonowania tam miejscowości rybackiej. Zakwestionował identyfikację At-Tall z biblijną Betsaidą i zaproponował, by uznać za biblijną Betsaidę pozostałości Al-Aradż, położone przy współczesnej linii brzegowej. Część środowiska skłaniała się do propozycji Robinsona, a część do tezy zaproponowanej przez Schumachera. Jeszcze inny wariant zakładał istnienie dwóch miejscowości: rybackiej osady Al-Aradż i miasta Julias założonego przez Filipa Tetrarchę w miejscu obecnego At-Tall.
W 1889 Lawrence Oliphant opisywał, że ruiny Al-Aradż składają się z fundamentów starych murów oraz z bazaltowych bloków, zarówno obrobionych jak i naturalnych. Zwrócił uwagę, że owe bloki skalne ruin były używane przez ludność jako materiał do celów budowlanych. Ocenił też, że ruiny zajmowały ograniczony obszar.
Prace badawcze na terenie Al-Aradż były prowadzone od 1987 roku. Al-Aradż jest położone w odległości 2 km od At-Tall, i w przeszłości także bywało wskazywane jako kandydat do identyfikacji jako starożytna Betsaida. W maju 2014 roku zespół naukowców z North Central University, oraz z Kinneret College on the Sea of Galilee, Institute for Galilean Archaeology i Centre for Holy Lands Studies rozpoczęli sondażowe badania archeologiczne na terenie osady Al-Aradż. Już podczas wstępnych prac odkrywkowych odkryto elementy ceramiki z późnego okresu hellenistycznego oraz z I w n.e., fragmenty architektoniczne budynków publicznych i bizantyńskiej mozaiki. Na podstawie znalezionych obiektów naukowcy stwierdzili, że Al-Aradż może okazać się lokalizacją nowotestamentowej Betsaidy. W lipcu 2016 roku rozpoczęły się formalne prace wykopaliskowe w tym miejscu. Trzeci sezon wykopalisk przyniósł nowe odkrycia, które wzmocniły możliwość identyfikacji Al-Aradż ze starożytną żydowską wioską rybacką Betsaida. Do kluczowych odkryć należą pozostałości budowli zidentyfikowanej jako łaźnia rzymska. Istnienie łaźni świadczy o tym, że była tam rozwinięta kultura miejska, a tym samym, że było to miasto, a nie tylko wioska rybacka.
Nowe światło na ocenę prawdopodobnych losów terenu Al-Aradż rzucił fakt odkrycia przez archeologów starszej warstwy – pochodzącej z późnego okresu rzymskiego (czyli od I do III wieku n.e.) – dwa metry poniżej poziomu bizantyńskiego. Odkryta warstwa rzymska znajduje się 211 metrów poniżej poziomu morza. Do tego odkrycia większość archeologów zakładała, że poziom jeziora wynosił w okresie rzymskim 209 metrów poniżej poziomu morza, a tym samym rejon obecnej osady Al-Aradż znajdowałby się pod wodą. Odkrycie skłania do innej oceny ukształtowania terenu w okresie rzymskim i granic lokalizacji odkrywanej miejscowości.
W 2019 roku archeolodzy odkryli w Al-Aradż (Beit Habek) ślady istnienia ruin kościoła chrześcijańskiego. Odkryte zostały fragmenty marmurowych bloków, które najprawdopodobniej oddzielały prezbiterium kościoła od pozostałej części. Znaleziono także małe szklane elementy, które stanowiły składowe części mozaiki wykonanej we wnętrzu bazyliki – prawdopodobnie pochodzącej ze środkowej nawy. Fakt odkrycia śladów istnienia mozaiki stanowił potwierdzenie, że były to ruiny świątyni, bowiem w czasach, kiedy prawdopodobnie powstawała, zdobienia takie wykonywano jedynie w świątyniach. Elementy dekoracyjne świadczą o tym, że był to duży kościół. Badacze wskazują, że odkrycie ruin chrześcijańskiego kościoła stanowi znaczne wzmocnienie tezy identyfikowania tego miejsca jako biblijnej Betsaidy. Naukowcy nie dokonali datowania ruin kościoła, ale przyjmują, że pochodzą z V wieku naszej ery.
Naukowcy poinformowali, że zabudowania odkrywanej miejscowości rozciągały się na bardzo dużym obszarze. W odległości 100 metrów od rejonu wykopalisk odkryto pozostałości prywatnego domu z okresu rzymskiego, którego wiek datowano na III w n.e. W domu znaleziono ceramikę, monety, ciężarki do sieci rybackich i piec do gotowania. Przeprowadzone badania geofizyczne wykazały, że pod powierzchnią terenu delty Jordanu zachowały się pozostałości wielu budynków.
Teza o istnieniu dwóch miejscowości o nawie Betsaida.
W 1880 francuski eksplorator i archeolog amator Victor Guérin wysunął tezę, że prawdopodobnie istniały dwie miejscowości o nawie Betsaida – jedna po zachodniej stronie ujścia Jordanu – wioska rybacka, która była nazywana „Betsaidą Galilejską”, w której mieścił się dom rodzinny Piotra, Filipa i Andrzeja, a druga po wschodniej stronie ujścia rzeki, jako Julias wzniesione przez Filipa Tetrarchę. Pierwszą z nich należałoby identyfikować z Al-Aradż, a drugą z At-Tall. Zdaniem Guérina obie miejscowości mogły być połączone ze sobą funkcjonalnie. Wioska rybacka mogła z powodzeniem koegzystować z nowym miastem, które leżało w jej bezpośrednim sąsiedztwie Via Maris i miało mieć zwierzchność nad całą żyzną równiną Al-Batibah. W 1963 roku izraelski archeolog i historyk Michael Avi-Yonah powtórzył tezę, że pierwotnie Betsaida istniała jako wioska rybacka w pobliżu ujścia Jordanu do Jeziora Tyberiadzkiego (obecnie osada Al-Aradż). Filip Tetrarcha miał rozbudować ją w miasto, którego nazwę zmienił na Julias, ale miał także zbudować w bezpośrednim sąsiedztwie nowe miasto (At-Tall), któremu także nadał nazwę Julias. I w tym drugim mieście miał zostać pochowany. Mimo iż identyfikacja taka nie była pewna, to popierali je także inni badacze.
Funkcjonowanie, w stosunkowo małej odległości od siebie, dwóch miejscowości o tej samej nazwie zdaje się być możliwe. Naukowcy odnotowują przypadki stosowania takiej samej nazwy dla różnych miejscowości. Oprócz Betlejem w Judei naukowcy znają także miejscowość o tej nazwie położoną w Galilei.
Oprócz miasta Beer Szewa na pustyni Negew istniała także Beer Szewa w Galilei. Betel, miasto biblijne na ziemiach Efraima, miało także swojego odpowiednika w innej części Izraela. Oprócz Bet Szemesz koło Jerozolimy, istniało także aż pięć innych miejscowości o takiej samej nazwie: w Judei, w Egipcie, na ziemiach pokolenia Issachara, Naftalego, Dana i w północnej Galilei. Istniały trzy miejscowości o nazwie "Beth Zayit" (Betesda), dwie Betanie, cztery miejscowości o nazwie Hazor, dwie o nazwie "Tzefat" (Safed).
Wspomniana teza o istnieniu dwóch miejscowości o nawie Betsaida pozwalała także na pogodzenie relacji średniowiecznych pisarzy, według których Betsaida miała leżeć na zachód od rzeki Jordan, z opisem Flawiusza, który wyraźnie mówił, że Betsaida znajdowała się w Dolnej Gaulanitydzie (Golan).

</doc>
<doc id="78345" url="https://pl.wikipedia.org/wiki?curid=78345" title="Kalendarz hebrajski">
Kalendarz hebrajski



</doc>
<doc id="78348" url="https://pl.wikipedia.org/wiki?curid=78348" title="Acetabularia">
Acetabularia

Acetabularia, parasolowiec ("Acetabularia") – rodzaj jednokomórkowych i jednojądrzastych glonów morskich dorastających do ogromnych rozmiarów (jak na organizmy jednokomórkowe), należący do zielenic.
Charakterystyka.
Charakterystyczny jest parasolowaty kształt z wąską nóżką (długości 0,5 do 10 cm) i stożkowatym wywiniętym na zewnątrz kapeluszem z radialnymi prążkami. U podstawy nóżki znajduje się duże jądro komórkowe. Sama podstawa zwana jest rizoidem. Roślina bardzo łatwo regeneruje się z rizoidu i posiada skomplikowany cykl życiowy.
W serii eksperymentów rozpoczętych po 1935 roku w Niemczech polegających na transplantowaniu części roślin pomiędzy "A. mediterranea" i "A. crenulata" Joachim Hämmerling udowodnił, że organizmy komórkowe zawierają informacje genetyczną w jądrze komórkowym. Praca ta została opublikowana jednak dopiero po okresie izolacji Niemiec w 1953 roku.
Acetabularia (głównie "A. acetabulum") jest modelowym organizmem w badaniach m.in. nad relacjami pomiędzy jądrem a cytoplazmą, organizacją cytoszkieletu oraz rytmami dobowymi. Według najnowszych badań, w co najmniej 16. organizmach z oddzielnych gałęzi ewolucyjnych kodonom są przypisane inne aminokwasy niż standardowo. Wiele gatunków glonu Acetabularia odczytuje kodony UAG i UAA, powszechnie oznaczające „stop”, jako glicynę.
Gatunki i występowanie.
Opisano około 30 gatunków "Acetabularia":

</doc>
<doc id="78350" url="https://pl.wikipedia.org/wiki?curid=78350" title="Góra Tabor">
Góra Tabor

Góra Tabor (hebr. הר תבור "Har Tawor", arab. جبل الطور "Dżabal at-Tur", Wysoka Góra) – góra położona we wschodnim krańcu doliny Jezreel w Dolnej Galilei na północy Izraela. Wznosi się na wysokość 588 metrów n.p.m. Obszar góry jest zalesiony i chroniony przez Park Narodowy Góry Tabor.
W tradycji chrześcijańskiej jest to miejsce Przemienienia Jezusa Chrystusa i z tego powodu czasami nazywana Górą Przemienienia Pańskiego. Na szczycie znajduje się bazylika Przemienienia Pańskiego oraz monaster Przemienienia Pańskiego.
Położenie.
Tabor jest samotnym wzniesieniem wznoszącym się na wysokość 588 metrów n.p.m. (atlas „"Survey of Israel"” podaje wysokość 562 m n.p.m.). Jest ona położona we wschodnim krańcu doliny Jezreel w Dolnej Galilei. U podnóża góry znajdują się miejscowości Dabburijja, Szibli-Umm al-Ganam i Kefar Tawor w poddystrykcie Jezreel, w Dystrykcie Północnym Izraela.
Środowisko naturalne.
W sąsiedztwie Taboru, po stronie północno-zachodniej wznosi się masyw wzgórz Hare Nacerat (wysokość dochodząca do 400 metrów n.p.m.), której północno-wschodni kraniec stanowi góra Debory (431 m n.p.m.). Po stronie wschodniej rozciąga się pofałdowany płaskowyż Wyżyny Sirin (200 m n.p.m.), za którym teren opada do depresji Rowu Jordanu. Po stronie południowej Taboru przepływa strumień Nachal Tawor, który odprowadza wodę do położonej na wschodzie rzeki Jordan. Po południowej stronie strumienia Tawor rozciąga się pagórkowaty płaskowyż Ramot Jissachar (wysokość do ok. 200 m n.p.m.).
W odległości 4 km na południowym zachodzie wznosi się góra Giwat ha-More (515 m n.p.m.). Natomiast po stronie zachodniej teren opada do intensywnie eksploatowanej rolniczo Doliny Jezreel.
Geologia.
Mimo bliskości masywu górskiego Hare Nacerat Tabor stanowi odrębną formację geologiczną. Wbrew niektórym przypuszczeniom, że jest to góra pochodzenia wulkanicznego; w rzeczywistości jest to ostaniec, czyli wzniesienie powstałe w wyniku procesów wietrzenia i erozji terenów przyległych. Tutejsze skały składają się w większości z wapienia, dolomitów i kredy z okresu późnej kredy. Taka budowa geologiczna północno-zachodnich zboczy góry sprzyjała powstawaniu naturalnych jaskiń. Natomiast na północno-wschodnich zboczach występują skały bazaltowe (prawdopodobnie pochodzą z zastygłej lawy z wygasłego wulkanu Rogi Hittinu). Przypuszcza się, że góra Tabor powstała w wyniku aktywności tektonicznej. Przemieszczanie się płyt tektonicznych położonych na krawędziach Wielkiego Rowu Afrykańskiego wypiętrzyło wzgórza Galilei. Wynikiem tego było powstanie wyniesionych do góry obszarów. Zakłada się, że właśnie w ten sposób mogło nastąpić wypiętrzenie się góry Tabor. Jej dalsze kształtowanie było wynikiem wspomnianych wcześniej procesów wietrzenia i erozji.
Wody.
W obszarze Taboru występuje kilka źródeł wody, jednak większość strumieni przepływa u jej podnóży. Po stronie zachodniej i południowej przepływa strumień Tawor, natomiast po stronie wschodniej strumień ha-Sziwa. Oba strumienie łączą się z sobą po stronie południowo-wschodniej. Większość wody wykorzystywanej przez ludzi mieszkających w obszarze góry Tabor pochodziła z opadów atmosferycznych. Wielkość opadów wynosi średnio 600–700 mm rocznie. Tutejsze domy były budowane z miejscowego piaskowca. W dachach domów konstruowano kanały odprowadzające wodę deszczową do cystern. Ich pozostałości można odnaleźć w tutejszej okolicy.
Przyroda.
Górska rzeźba terenu ochroniła tutejszą roślinność przed działalnością człowieka aż do początku XX wieku. Góra była całkowicie porośnięta lasem aż do końca czasów panowania tureckiego. Podczas I wojny światowej większość drzew wycięto na potrzeby budowanej w Dolinie Jezreel odnogi linii kolejowej Hidżaz prowadzącej do Hajfy. Po 1948 roku, staraniem Żydowskiego Funduszu Narodowego rozpoczęto przywracanie naturalnej roślinności góry Tabor. Tutejsza flora należy do najbogatszych w kraju. Podstawę stanowi roślinność twardolistna, która stanowi większość flory lasu śródziemnomorskiego w skład którego wchodzą sosny, chleby świętojańskie, dęby i głożyny. Podłoże wypełniają kapary cierniste, jęczmień zwyczajny, oraz liczne trawy, mchy i rośliny ruderalne. W gajach występują migdałowce i drzewa oliwne. Z kwiatów występują między innymi krokusy, zawilce, cyklameny, szafrany i mandragory lekarskie. Również tutejsza fauna jest niezwykle interesująca. W lasach rosnących na zboczach góry Tabor występują dziki, hieny, szakale i lisy. Do końca XIX wieku występowały jeszcze niedźwiedzie i lamparty, jednak wymarły. W rejonie góry można także spotkać płomykówki, garrulusy i kosy. W celu ochrony tego unikalnego miejsca utworzono Park Narodowy Góry Tabor.
Historia.
Od starożytności u podnóża Taboru krzyżowały się ważne szlaki handlowe. Od wybrzeża, przez dolinę Jezreel w kierunku północnym do Damaszku prowadziła droga "Via Maris". Osobny szlak handlowy odchodził stąd w kierunku południowo-wschodnim do Doliny Bet Sze’an. Takie położenie czyniło z góry Tabor niezwykle ważny strategicznie punkt, czego skutkiem były liczne wojny toczone w tej okolicy na przestrzeni wieków. Po podboju Kanaanu przez Żydów (II poł. XIII wieku p.n.e.) w pobliżu Taboru przebiegała granica oddzielająca tereny trzech pokoleń – po stronie zachodniej były ziemie Zabulona, na wschodzie Issachara i na północy Naftalego. Następnie jest wspominana w wypowiedzi prorokini Debory, która zachęcała Baraka do walki przeciw Siserze, dowódcy armii kananejskiego króla Jabina. Górę Tabor wymienia także prorok Samuel w swojej mowie do króla Saula. Odnoszą się do niej także prorocy Jeremiasz, Ozeasz oraz Księga Psalmów. W późniejszych czasach szczyt góry był wielokrotnie wykorzystywany jako ufortyfikowane miejsce obronne. Żydowski historyk Józef Flawiusz opisał w swoim dziele „"Wojna żydowska"”, że król Judei Aleksander został tutaj pokonany w 48 roku p.n.e. przez wojska rzymskie dowodzone przez Aulusa Gabiniusa. W bitwie zginęło 10 tys. żydowskich wojowników, a sam Aleksander został schwytany i stracony.
Według chrześcijańskiej tradycji góra Tabor była miejscem Przemienienia Jezusa Chrystusa (trzej apostołowie ujrzeli tu swego mistrza rozmawiającego z Mojżeszem i Eliaszem) i z tego powodu czasami jest nazywana Górą Przemienienia Pańskiego, jednak żadna z Ewangelii nie wymienia nazwy góry bezpośrednio. W następnych latach góra zapisała się niezwykle tragicznie w historii narodu wybranego. Podczas wojny żydowsko-rzymskiej (lata 66–73) góra Tabor była jednym z ufortyfikowanych żydowskich miejsc obronnych w Galilei. Twierdzę zdobyli Rzymianie fortelem. Wespazjan wysłał w 67 roku oddział 600 jeźdźców dowodzonych przez Fltzidosa. Zdawał on sobie sprawę, że przy pomocy jazdy nie jest w stanie zdobyć górzystej twierdzy, dlatego poprosił obrońców o rozmowę. Żydzi zeszli z góry rzekomo na negocjacje, jednak w rzeczywistości planowali zaatakować Rzymian. Ci jednak, uprzedzili atak szybką ucieczką w górską dolinę, po czym zawrócili i zaskoczyli obrońców niespodziewaną szarżą. Pozostali na górze Tabor obrońcy utrzymywali się jeszcze przez 40 dni, jednak z powodu osłabienia i braku wody poddali się. Po zburzeniu w 70 roku Świątyni Jerozolimskiej na górze Tabor utrzymywała się niewielka społeczność żydowska. Tutejsze fortyfikacje zostały całkowicie zburzone po stłumieniu Powstania Bar-Kochby (lata 132-135).
Ze względu na tradycję chrześcijańską, góra Tabor stała się w IV wieku celem pielgrzymek. Według opisów pielgrzymów, w okresie bizantyjskim w VI wieku na górze wznosiły się trzy kościoły. W okresie pierwszego panowania Arabów, w VIII wieku na górze znajdowały się już cztery kościoły i klasztor. Gdy w 1099 roku Ziemia Święta przeszła pod panowanie krzyżowców, góra Tabor znalazła się w Królestwie Jerozolimskim. W 1100 roku wzniesiono tutaj benedyktyński klasztor obronny "Monastère St. Salvador". Jego głównym zadaniem było chronienie pielgrzymów przed atakami muzułmanów. Klasztor istniał aż do bitwy pod Hittin w 1187 roku, a następnie został opuszczony. W 1212 roku górę Tabor zajął sułtan Al-Adil, który nakazał wzniesienie wokół opuszczonego klasztoru silnych fortyfikacji. Mur obronny miał długość 1750 metrów i był wzmocniony dziesięcioma wieżami. W 1217 roku twierdza odparła oblężenie wojsk króla węgierskiego Andrzeja II (V wyprawa krzyżowa). Ponieważ góra była celem nieustannych ataków Templariuszy, muzułmanie zniszczyli w 1229 roku fortyfikacje i opuścili twierdzę. W 1241 roku do klasztoru powrócili chrześcijańscy mnisi. Decyzją papieża Aleksandra IV, w 1255 roku klasztor przypadł joannitom. Mieli oni zwyczaj przekształcania klasztorów i szczytów gór w obronne twierdze, jednak najwyraźniej zajęli tylko istniejące budynki klasztoru, nie odbudowując fortyfikacji. W 1263 roku górę zajął sułtan Bajbars, który nakazał całkowicie zniszczyć wszystkie zabudowania klasztorne. W 1517 roku Palestyna przeszła pod panowanie osmańskie. Za zgodą władz osmańskich w 1631 roku na górze Tabor powstał klasztor franciszkański. Podczas wyprawy Napoleona do Egiptu, 16 kwietnia 1799 roku doszło do francusko-tureckiej bitwy pod Górą Tabor, w której zdecydowanymi zwycięzcami okazali się Francuzi. W 1862 roku prawosławny patriarchat Jerozolimy wybudował tutaj klasztor i skromną cerkiew. Pod koniec XIX wieku w obszarze góry osiedliło się koczownicze plemię beduińskie. Niektórzy z jego członków zatrudniali się na początku XX wieku w powstających w pobliżu żydowskich osadach rolniczych. W wyniku I wojny światowej w 1918 roku cała Palestyna przeszła pod panowanie Brytyjczyków, którzy utworzyli w 1921 roku Brytyjski Mandat Palestyny. W latach 1921-1924 katolicy rozbudowali swój klasztor w bazylikę Przemienienia Pańskiego. W poszukiwaniu rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że góra Tabor znajdzie się w granicach nowo utworzonego państwa arabskiego. Tereny położone na południe i wschód od niej miały znaleźć się w państwie żydowskim. Arabowie odrzucili tę rezolucję i dzień później doprowadzili do wybuchu wojny domowej w Mandacie Palestyny. W trakcie jej trwania rejon góry zajęły siły Arabskiej Armii Wyzwoleńczej, które paraliżowały żydowską komunikację w rejonie. Część Beduinów przyłączyło się wówczas do arabskich sił zbrojnych. Podczas I wojny izraelsko-arabskiej, izraelska Brygada Golani zdobyła w maju 1948 roku górę Tabor. Większość tutejszych Beduinów i Arabów uciekła wówczas do Transjordanii i Syrii. Pozostał tylko jeden odłam beduińskiego klanu, którego członkowie współpracowali z żydowską Haganą. Pozostali oni w Izraelu i zamieszkali w Szibli-Umm al-Ganam. Góra Tabor została uznana w 1991 roku za rezerwat przyrody i park narodowy.
Turystyka.
Góra Tabor posiada różnorodne walory turystyczne: piękną naturę, krajobrazy oraz miejsca kultu religijnego. Związek góry z religią chrześcijańską jest powodem dużego ruchu pielgrzymek, którego nasilenie występuje każdego roku w dzień święta Przemienienia Pańskiego (6 sierpnia). Na szczycie znajdują się dwa kościoły: prawosławna cerkiew proroka Eliasza z Monasterem Przemienienia Pańskiego oraz katolicka bazylika Przemienienia Pańskiego. Z ich otoczenia rozciąga się widok na całą okolicę. W obszarze góry wytyczono trzy szlaki turystyczne, które umożliwiają poznanie zboczy góry. Tutejszą przyrodę chroni Park Narodowy Góry Tabor, który zajmuje powierzchnię około 4 ha.
Na górze Tabor odbywa się jeden z najtrudniejszych w kraju bieg przełajowy "Ha-Kafat Ha-Tawor". Góra jest wykorzystywana także dla potrzeb paralotniarstwa.
Transport.
Na szczyt góry prowadzi z położonej poniżej miejscowości Dabburijja, kręta droga nr 7266. Droga ta wije się 15 serpentynami, a na szczycie znajdują się dwa niewielkie parkingi przy cerkwi i bazylice. Zjeżdżając drogą nr 7266 w dół, mija się miejscowość Dabburijja i dociera do przebiegającej u podnóża góry drogi nr 65.

</doc>
<doc id="78352" url="https://pl.wikipedia.org/wiki?curid=78352" title="Ser jabłkowy">
Ser jabłkowy

Ser jabłkowy (ser jabłeczny) (lit. "obuolių sūris") – w kuchni litewskiej i polskiej, rodzaj słodkiego przetworu z jabłek. Wbrew nazwie nie ma nic wspólnego z serem – produktem mleczarskim: nazwy używa się ze względu na podobieństwa procesu wykonania i końcowego kształtu obu tych produktów.
Ser jabłkowy przygotowuje się poprzez smażenie przecieru jabłkowego z cukrem lub miodem. Wyrób następnie przelewa się do płóciennego woreczka i suszy się go. Gotowy wyrób ma zwartą, twardą konsystencję, pozwalającą na jego krojenie w kostkę lub plasterki.
Jako dodatki smakowe i zapachowe wykorzystuje się bakalie (np. suchą, utartą lub kandyzowaną skórkę pomarańczową (bądź samą skórkę), migdały), orzechy oraz przyprawy korzenne (np. cynamon, goździki, kardamon, ziele angielskie, gałkę muszkatołową). Dla uzyskania estetycznego wyglądu, używa się czasem barwników w postaci naturalnych soków, np. z buraków.
Ser jabłkowy jest po raz pierwszy wspomniany w XVII, przez kucharza Radziwiłłów. Sery jabłeczne cenione były dawniej ze względu na dużą wartość odżywczą i długi okres zdatności do spożycia. Przechowywano je nawet przez wiele miesięcy w postaci dobrze wysuszonych i obtoczonych w cukrze kostek. Na Litwie podawane są z gorzką herbatą, kawą lub winem. 
Na polskiej "Liście produktów tradycyjnych", od 15 lutego 2007, pod nazwą „Ser jabłeczny” figuruje ser jabłkowy wytwarzany w województwie świętokrzyskim.

</doc>
<doc id="78362" url="https://pl.wikipedia.org/wiki?curid=78362" title="El Al">
El Al

El Al Israel Airlines (hebr. "אל על", pol. "Do nieba" lub "Do góry", arab. "إل عال"; TASE: ELAL) – państwowe linie lotnicze Izraela (kod linii IATA: LY) obsługujące stałe połączenia pasażerskie i towarowe pomiędzy jej macierzystym portem lotniczym im. Ben Guriona a lotniskami w Afryce, Azji, Ameryce Północnej, Europie i na Bliskim Wschodzie. Obsługiwane są także linie krajowe do Ejlatu.
Od czasu inauguracyjnego lotu z Genewy do Tel Awiwu we wrześniu 1948 rozwinęły się na tyle, że obecnie obsługują czterdzieści pięć linii pasażerskich na cztery kontynenty. Jako państwowe linie lotnicze El Al odegrały ważną rolę w misjach humanitarnych, ratunkowych i operacjach ewakuowania Żydów z miejsc, gdzie ich życie było zagrożone np. z Etiopii, Jemenu czy innych rejonów świata. Linie lotnicze ustanowiły rekord świata w największej liczbie pasażerów przewiezionych jednym samolotem transportowym (podczas operacji „Salomon” w 1991).
El Al są często w rozmaitych publikacjach prasowych nazywane "najbezpieczniejszymi liniami lotniczymi na świecie", dane statystyczne liczby wypadków i incydentów z udziałem samolotów tych linii przeczą jednak tej opinii. El Al mają jedyny w swoim rodzaju system zapewniania bezpieczeństwa przelotu niespotykany w innych liniach lotniczych. Obejmuje on m.in. szczegółowe kontrole bagażu, wypełnianie drobiazgowych kwestionariuszy oraz indywidualnie przeprowadzane rozmowy z każdym pasażerem. Zdaniem byłego dyrektora El Al, Davida Chermesza wynika to z faktu, że linie te są szczególnie narażone na ataki terrorystyczne.
Historia.
Początki.
We wrześniu 1948 roku pierwszy prezydent Izraela Chaim Weizman był obecny na międzynarodowej konferencji w Genewie. Planował wrócić samolotem rządowym, jednakże z powodu embarga nałożonego na Izrael było to niemożliwe. Przystosowano wówczas wojskowy samolot transportowy Douglas C-54 Skymaster do potrzeb cywilnych i na jego pokładzie Weizman z osobami towarzyszącymi wrócili do domu. Samolot miał logo "Israel National Aviation Company" i był wyposażony w dodatkowe zbiorniki paliwa, które umożliwiły przelot do Izraela bez międzylądowań. Lot odbył się w dniach 28–30 września, po czym samolot wrócił do Sił Powietrznych Izraela.
Oficjalnie założenie państwowych linii lotniczych El Al nastąpiło 15 listopada 1948 roku, pomimo że pierwsze samoloty zakupiono dopiero w lutym 1949 – były to dwa pasażerskie DC-4 należące wcześniej do American Airlines. Zakup został sfinansowany przez rząd Izraela, Agencję Żydowską i inne żydowskie organizacje. Pierwszy samolot wylądował na lotnisku Lod 3 kwietnia. Pierwszym dyrektorem przedsiębiorstwa został wybrany Aryeh Pincus, prawnik z RPA. Pierwszy międzynarodowy przelot miał miejsce 31 lipca 1949 na trasie z Tel Awiwu do Paryża, z międzylądowaniem w Rzymie. Do końca 1949 linia lotnicza przewiozła pasażerów do Londynu i Johannesburga. Stałe połączenie z Londynem ustanowiono w 1950. W tym samym roku El Al przejęły linie lotnicze "Universal Airways", które należały do Syjonistów z RPA. Natomiast w 1949 utworzono linie lotnicze Arkia Israel Airlines, w których El Al miały 50% udziałów.
Usługi przewozów towarowych zainaugurowano w 1950 na niewykorzystywanych przez wojsko samolotach transportowych C-46 Commando. W tym samym roku przeprowadzono pierwsze loty rejsowe do Stanów Zjednoczonych. El Al od samego początku istnienia przestrzegały religijnych zasad judaizmu (Halacha), takich jak żywność koszerna i wstrzymywanie się od lotów podczas szabatu. Gdyby Dawid Ben Gurion nie spełnił tych warunków, partie religijne nie przystąpiłyby do jego rządu, pozostając w parlamentarnej opozycji.
Jako izraelskie państwowe linie lotnicze El Al wzięły udział w kilku tajnych operacjach. Między czerwcem 1949 a wrześniem 1950 ewakuowano podczas operacji „Zaczarowany dywan” 49 tysięcy Żydów z Jemenu i Adenu. Na przełomie 1951 i 1952 podczas operacji „Ezdrasz i Nehemiasz” ewakuowano drogą powietrzną 120 tysięcy Żydów z Iraku. W 1960 samolot El Al przewiózł z Argentyny do Izraela porwanego przez agentów Mosadu nazistowskiego zbrodniarza wojennego Adolfa Eichmanna.
W 1955, po kilku latach używania samolotów Lockheed Constellation, linie zakupiły dwie Britannie produkcji Bristol Aeroplane Company. El Al były drugą linią na świecie, po British Overseas Airways Corporation, które wprowadziły ten typ samolotu do eksploatacji.
Ekspansja w latach 60..
Pod koniec lat 50. dyrektorem przedsiębiorstwa został Efraim Ben-Arzi, który kupił do El Alu pasażerskie odrzutowce De Havilland Comet, Boeing 707 i Douglas DC-8. Zakupy te były obliczone na rozwój połączeń transatlantyckich bez międzylądowań. Pierwszym rokiem, w którym El Al wypracowały zysk, był 1960 r. Tamtego roku ponad połowa osób przylatujących do Izraela skorzystała z samolotów El Al.
15 czerwca 1961 uruchomiono stałe połączenie z Nowym Jorkiem. Samolot Boeing 707 należący do linii El Al ustanowił wówczas rekord świata w najdłuższym locie handlowym non stop – na trasie z Tel Awiwu do Nowego Jorku przebył 10 668 km w czasie dziewięciu godzin i trzydziestu trzech minut. Od tego czasu El Al przewoziły 56 tysięcy pasażerów rocznie, konkurując z liniami Qantas i Loftleiðir. W 1961 r. linie El Al zajęły 35. miejsce na świecie w rankingu przebytych mil (14. miejsce w lotach pasażerskich). Sukces El Al trwał do późnych lat 60. W 1968 r. ustanowiono regularne połączenie pasażerskie do Bukaresztu i towarowe do Europy i Stanów Zjednoczonych. Utworzono także własną niezależną firmę gastronomiczną "Teshet Tourism and Aviation Services Ltd". Wszystkie te przedsięwzięcia przyniosły w tamtym roku zysk w wysokości dwóch milionów dolarów.
Lata 70. i 80..
W 1971 roku El Al zakupiły swój pierwszy Boeing 747, nazywany potocznie "Jumbo Jetem". Wiele osób obawiało się, że tak duży samolot pasażerski w izraelskich barwach okaże się kuszącym celem dla kolejnych ataków terrorystycznych. Z tego powodu rząd oraz linie El Al wprowadziły nowe procedury bezpieczeństwa, które zapobiegły takim aktom terroru w przyszłości. Natomiast nowe Boeingi 747 otworzyły regularną linię transatlantycką z Tel Awiwu do Nowego Jorku. Lot trwający bez przerwy przez trzynaście godzin został uznany najdłuższym handlowym lotem na świecie.
Na początku lat 70. kierownictwo El Al zaczęło planować loty z lotnisk położonych poza Izraelem, które rozpoczynały się podczas żydowskiego święta szabatu. Religijne partie w Izraelu uznały, że stanowi to naruszenie żydowskiego prawa religijnego i stanowczo się temu sprzeciwiły, zmuszając El Al do wycofania się z projektu. W 1981 r. premier Menachem Begin obiecał przestrzegać zawartych porozumień, co wywołało sprzeciw świeckiej części społeczeństwa, która rozpoczęła bojkot państwowych linii lotniczych. W sierpniu 1982 doszło do incydentu, podczas którego świeccy robotnicy El Al zaatakowali grupę religijnych Żydów wchodzących do terminalu lotniczego.
W 1975 r. linie El Al odnotowały po raz pierwszy od końca lat 50. stratę finansową, która w dużej mierze wynikała z globalnej recesji gospodarczej. Trzykrotnie nastąpiła zmiana kierownictwa, aż pod koniec lat 70. dyrektorem został Icchak Szander. W 1977 r. El Al utworzyły zależną od siebie linię przewozów towarowych "El Al Charter Services Ltd.", która później zmieniła nazwę na Sun d’Or International Airlines Ltd.
Pod koniec roku 1982 w liniach lotniczych El Al doszło do licznych strajków i protestów pracowniczych, co doprowadziło do czasowego zawieszenia lotów. W kwietniu 1983 przedsiębiorstwo odnotowało z tego powodu stratę w wysokości 123,3 miliona dolarów. 8 kwietnia El Al sprzedały udziały w Arkia Israel Airlines. W styczniu 1983 rozpoczęto działalność przewozową pod zarządem komisarycznym. Rząd zakupił wówczas dwa nowe wąskokadłubowe samoloty pasażerskie Boeing 737 i ogłosił zamiar kupna czterech samolotów dalekiego zasięgu Boeing 767 za kwotę dwustu milionów dolarów. Po czterech latach El Al zaczęły ponownie przynosić zyski. W maju 1988 znowu odnotowano rekord – najdłuższy lot handlowy bez międzylądowania – z Los Angeles do Tel Awiwu (13 000 km w czasie trzynastu godzin i czterdziestu jeden minut). W 1989 r. zainaugurowano loty do Polski i Jugosławii.
Lata 90..
Od stycznia 1990 El Al rozpoczęły współpracę z North American Airlines w transporcie pasażerów ze Stanów Zjednoczonych do Izraela. El Al weszło wówczas w posiadanie (do lipca 2003) 24,9% udziałów w tych liniach. W owym czasie El Al dysponowały flotą dwudziestu samolotów pasażerskich (w tym dziewięciu Boeingów 747) i rozpoczynały wymianę starych Boeingów 707 na wąskokadłubowe Boeingi 757.
24 maja 1991 samoloty pasażerskie El Al (Boeing 747) i transportowe Sił Powietrznych Izraela (C-130 Hercules) w ciągu 36 godzin ewakuowały 14 325 etiopskich Żydów z Addis Abeby (Etiopia) do Izraela. Podczas operacji o nazwie Salomon pobito kolejny rekord, przewożąc pasażerskim samolotem Boeing 747 1087 pasażerów (w rzeczywistości było 1122 pasażerów, ponieważ wiele dzieci, poukrywanych w fałdach ubrań matek, niezauważenie weszło na pokład). Dwoje dzieci urodziło się podczas lotu.
Po upadku ZSRR rozpoczęto rozmowy o ustanowieniu stałych połączeń lotniczych pomiędzy Izraelem a Rosją, porozumienie udało się jednak osiągnąć dopiero w 1991 r. Pierwsze loty czarterowe rozpoczęto w listopadzie 1991, jednak bardzo szybko okazało się, że ograniczona liczba samolotów El Al nie będzie w stanie przewieźć olbrzymiej liczby imigrantów pragnących osiedlić się w Izraelu. Z tego powodu zawarto stosowne umowy handlowe i porozumienia z Aerofłotem i w ciągu trzech lat przewieziono do Izraela ponad 400 tysięcy imigrantów.
W 1995 r. El Al poinformowały o planie uzyskania w roku budżetowym 1995 piętnastu milionów dolarów zysku netto przy przychodach rocznych 1,2 miliarda (wzrost o 17,5% w porównaniu z 1994). Dzięki tym danym w lutym 1995 zniesiono w przedsiębiorstwie zarząd komisaryczny, który prowadził spółkę przez ostatnie dwanaście lat. W tym samym roku zainaugurowano loty na Daleki Wschód i podpisano porozumienie o współpracy z American Airlines. W czerwcu 1996 odbył się pierwszy lot do Ammanu w Jordanii.
Pomimo wcześniejszych planów rok 1996 zamknięto ze stratą 83,1 miliona, głównie z powodu strachu przed zamachami terrorystycznymi. Aby utrzymać loty, El Al przedstawiły pasażerom nietypową ofertę. Zaproponowano między innymi loty w rejonie Morza Śródziemnego z różnorodnymi rozrywkami na pokładzie samolotów. Proponowano także jednodniowe wyloty na zakupy do Londynu lub odwiedziny do miejsc kultu religijnego we Wschodniej Europie.
W 1997 r. utworzono oddzielne przedsiębiorstwo przewozów towarowych El Al Cargo.
Od 2000 r..
W marcu 2000 El Al włączyły do swojej floty pierwszy szerokokadłubowy samolot pasażerski Boeing 777. W tym samym roku ponownie pojawiły się problemy dotyczące lotów podczas szabatu. Kierownictwo El Al poinformowało, że traci rocznie 55 milionów dolarów z powodu nielatania w sobotę. Wywołało to falę krytyki i publiczną dyskusję w Izraelu. W czerwcu 2003 rozpoczął się pierwszy etap częściowej prywatyzacji przedsiębiorstwa. 15% akcji linii lotniczej weszło na Giełdę Papierów Wartościowych w Tel Awiwie.
W 2003 r. przedsiębiorstwo przewiozło 2,8 miliona pasażerów, w 2004 – 3,2 miliona, a w 2005 – 3,5 miliona. Prawie 60% pasażerów było Izraelczykami. Począwszy od 6 czerwca 2004 rząd kontynuując proces prywatyzacji El Al utworzył przedsiębiorstwo w którym połowa udziałów znajdowała się w rękach państwa. Stroną zainteresowaną przejęciem przedsiębiorstwa była spółka "K’nafaim Holdings Ltd." ("K’nafaim").
W styczniu 2005 prezesem Komisji El Al Israel Airlines został Izzy Borovich, będący wcześniej członkiem kadry kierowniczej "K’nafaim". Nowym CEO został Haim Romano. 6 stycznia 2006 na prośbę spółki "K’nafaim" odbyło się walne zgromadzenie akcjonariuszy El Al, na którym podjęto decyzję zwolnienia większości kierowników zarządu. W rezultacie pełną kontrolę nad El Al przejęła spółka "K’nafaim".
W 2006 r. El Al odnotowały stratę 44,6 miliona dolarów przy przychodach 1,665 miliarda. Przedsiębiorstwo wydaje rocznie sto milionów dolarów na zapewnienie bezpieczeństwa pasażerom. Począwszy od 31 grudnia 2006 państwo posiadało 20,97% akcji i praw do głosu w spółce, natomiast od 31 grudnia 2007 było to już zaledwie 1,1%. Spółka "K’nafaim" posiadała wówczas 39,33% akcji przedsiębiorstwa.
Wypadki i incydenty.
W 1968 El Al doświadczyły pierwszego z wielu aktów terroru przeciwko izraelskim celom. 23 lipca doszło do pierwszego w historii porwania izraelskiego samolotu. Trzech arabskich terrorystów z Ludowego Frontu Wyzwolenia Palestyny (LFWP) uprowadziło pasażerskiego Boeinga 707 linii El Al (lot 426) lecącego z Rzymu do Tel Awiwu (na pokładzie dziesięciu członków załogi i trzydziestu ośmiu pasażerów – w tym dwudziestu jeden Izraelczyków). Samolot został uprowadzony do Algieru, gdzie po czterdziestu dniach negocjacji uwolniono zakładników. Do porwania doszło, ponieważ terroryści spodziewali się, że samolotem będzie leciał ambasador Izraela w Stanach Zjednoczonych Icchak Rabin.
Pomiędzy wrześniem 1969 a wrześniem 1970 przetoczyła się fala przemocy wymierzona w samoloty i obiekty linii lotniczych El Al. 8 września 1969 arabscy terroryści obrzucili granatami w odstępie kilku minut izraelskie ambasady w Hadze i Bonn oraz biuro El Al w Brukseli. Rannych zostało trzech pracowników El Al oraz jeden klient. Następnie 10 lutego 1970 terroryści z LFWP zaatakowali autobus przewożący pasażerów do samolotu El Al na lotnisku w Monachium. W ataku zginął jeden Izraelczyk, a jedenaście osób zostało rannych. Ta eskalacja przemocy zakończyła się jednoczesnym porwaniem trzech samolotów, które zostały 6 i 9 września uprowadzone na lotnisko Zerqa w Jordanii. Wśród porwanych samolotów miał znaleźć się także izraelski Boeing 707 El Al lecący z Amsterdamu do Nowego Jorku ze 148 pasażerami na pokładzie. Został zaatakowany przez dwóch terrorystów, jednak izraelscy ochroniarze oraz pasażerowie obezwładnili porywaczy i samolot awaryjnie lądował w Londynie.
W połowie lat 70. doszło także do kilku nowych aktów terroru. 25 stycznia 1976 trzej palestyńscy terroryści z LFWP usiłowali wystrzelić rakietowy pocisk przeciwlotniczy Strzała-2 w kierunku samolotu El Al startującego z lotniska w Nairobi w Kenii. Terroryści zostali aresztowani przez ochronę lotniska. 11 sierpnia 1976 dwaj palestyńscy terroryści z LFWP rzucili granaty i otworzyli ogień z broni maszynowej do ludzi oczekujących na stanowisku odpraw linii El Al na lotnisku w Stambule. Zginęły cztery osoby, a dwadzieścia zostało rannych. Do kolejnego aktu terroru doszło 20 sierpnia 1978, kiedy dwaj palestyńscy terroryści z LFWP zaatakowali granatami i bronią maszynową autobus z pasażerami linii El Al podjeżdżający pod "Hotel London Europa" w Londynie. Zginęła stewardesa, a dziewięć osób zostało rannych. Izraelski ochroniarz zastrzelił jednego z napastników. Następnie 9 sierpnia 1981 palestyńscy terroryści z OWP zdetonowali bombę podłożoną w biurze El Al na lotnisku w Rzymie. Ranne zostały dwie osoby. 27 grudnia 1985 izraelscy ochroniarze udaremnili próbę porwania samolotu El Al na lotnisku w Wiedniu. W wymianie ognia zginęły jednak dwie osoby, a trzydzieści dziewięć zostało rannych. Terroryści planowali porwać samolot i wysadzić go nad Tel Awiwem. Charakterystycznym dla działania izraelskich służb ochrony było niedopuszczenie do wtargnięcia porywaczy na pokład samolotów. Dlatego terroryści musieli ograniczyć zamachy do atakowania biur El Al na lotniskach. 27 grudnia 1985 czterej palestyńscy terroryści z Organizacji Abu Nidala obrzuciło granatami ręcznymi i ostrzelało z broni maszynowej stanowisko odpraw El Al na lotnisku w Rzymie. Zginęło szesnaście osób, a dziewięćdziesiąt dziewięć zostało rannych.
Bezpieczeństwo.
W El Al obowiązują rygorystyczne procedury związane z bezpieczeństwem zarówno na lotniskach, jak i na pokładach samolotów. Są nie tylko skuteczne, ale też czasami kontrowersyjne, jednak to dzięki nim El Al zasłużyły na reputację bezpiecznych linii lotniczych. W 2008 Magazyn Global Traveler nazwał El Al najbezpieczniejszymi liniami lotniczymi na świecie.
Procedury na lotnisku.
Na lotniskach pasażerowie linii El Al są proszeni o stawienie się na stanowisku odpraw na trzy godziny przed odlotem. Wszystkie terminale El Al na całym świecie mają systemy monitoringu. Wśród pasażerów znajdują się cywilni agenci oraz uzbrojeni funkcjonariusze ochrony, którzy obserwują podejrzane zachowania. Przy wejściu do terminalu znajdują się skanery wykrywające materiały wybuchowe u podróżnych i w ich bagażach. Procedury bezpieczeństwa El Al wymagają, by ze wszystkimi pasażerami przeprowadzono indywidualne wywiady przed wejściem na pokład samolotu (pyta się na przykład o pochodzenie, cel podróży, pracę zawodową, bagaże), co pozwala agentom ochrony zidentyfikować możliwe zagrożenia; uważa się, że prawdopodobieństwo zachowania spokoju przez terrorystów podczas takiego wywiadu jest niskie. Na stanowisku odprawy przeprowadza się kontrolę paszportów i biletów – bilety bez naklejki agentów ochrony nie są akceptowane. Przy kontroli paszportowej nazwiska pasażerów są sprawdzane w bazie danych amerykańskiej FBI, kanadyjskiej CSIS, brytyjskiego Scotland Yardu, izraelskiego Szin Betu i międzynarodowego Interpolu. Torby podróżne są otwierane i przeszukiwane. Dodatkowo bagaże przechodzą przez komorę dekompresyjną, symulującą warunki lotu, podczas których może dojść do detonacji materiałów wybuchowych. El Al są jedynymi liniami lotniczymi na świecie, które poddają cały bagaż podróżnych takiej kontroli. Również na lotniskach zagranicznych agenci ochrony El Al stosują standardowe procedury bezpieczeństwa swoich linii lotniczych.
Procedury w samolocie.
W samolotach El Al zawsze znajdują się tajni agenci uzbrojeni w broń palną. Większość pilotów El Al to byli piloci wojskowi, potrafiący posługiwać się bronią palną. Kokpity mają podwójne drzwi, które uniemożliwiają wejście osobom nieupoważnionym. Do otworzenia pierwszych drzwi jest potrzebny specjalny elektroniczny kod, drugie mogą być otworzone dopiero po zamknięciu pierwszych i identyfikacji osoby wchodzącej przez kapitana lub pierwszego oficera. Dodatkowo podłoga pokładu pasażerskiego jest wykonana z hartowanej stali, co chroni pasażerów przed wybuchem w luku bagażowym.
Od 2002 rozpoczęto wyposażanie wszystkich samolotów El Al w systemy antyrakietowe rozwijane przez izraelski przemysł zbrojeniowy. Żadne inne linie lotnicze na świecie nie stosują takich systemów obrony przeciwrakietowej w cywilnych samolotach pasażerskich.
Kontrowersje.
Krytycy oskarżają El Al o stosowanie w kontrolach pasażerów pochodzenia arabskiego dyskryminacji rasowej. Utrzymują, że takie procedury są irracjonalne, niesprawiedliwe i poniżające dla osób przechodzących odprawę. Obrońcy El Al odrzucają te zarzuty, utrzymując, że stosowane procedury są niezbędne dla zachowania bezpieczeństwa.
Porty docelowe.
Samoloty El Al docierają do miast położonych na czterech kontynentach. Mają połączenia z europejskimi liniami lotniczymi (obsługują wszystkie ważne miasta Europy) i amerykańskimi (obsługują całą Amerykę, Daleki Wschód i Azję Południowo-Wschodnią). Usługi El Al w Azji i Afryce są mocno utrudnione ze względu na odmowę uznania państwa Izrael przez państwa muzułmańskie, przede wszystkim przez Arabię Saudyjską. Z tego powodu państwa te nie zezwalają izraelskim samolotom lądować na swoich lotniskach. Jedną z konsekwencji tych utrudnień jest konieczność zmieniania tras lotu samolotów i w rezultacie wydłużenie czasu lotu i wzrost ponoszonych kosztów. W ostatnich latach nastąpiła niewielka poprawa związana z podpisaniem dwustronnych porozumień z Cyprem, Egiptem i Jordanią. Pod koniec 2007 El Al poinformowały o planach otworzenia linii lotniczej do Tokio, Szanghaju i Ameryki Południowej.
Skład floty.
21 lutego 2020 roku El Al dysponował następującymi samolotami:
Matmid.
W 2004 wprowadzony został system lojalnościowy Matmid w sprzedaży biletów dla stałych klientów El Al. System ma cztery poziomy: Matmid, Matmid Silver, Matmid Gold i Matmid Platinum. Zgromadzone punkty upoważniają członków systemu do zakupu biletów po niższych cenach, rabatów przy wynajmie samochodów, płaceniu za noclegi w hotelach oraz inne produkty i usługi. Punkty są również przyznawane za podróż partnerskimi liniami lotniczymi, noclegi w partnerskich sieciach hoteli i zakupy kartami kredytowymi.
Punkty Matmid można zbierać, korzystając z większości lotów obsługiwanych przez: American Airlines, American Eagle Airlines, South African Airways, Sun d’Or International Airlines i Qantas. Dodatkowo uznawane są loty Aeroméxico na liniach do Madrytu, Miami, Nowego Jorku, Paryża i Meksyku.
Współpraca.
W grudniu 2007 El Al podjęły współpracę z American Airlines. Od tej pory linie lotnicze prowadzą „wspólne usługi”, sprzedając jeden bilet na przelot trasą, którą obsługują obie linie lotnicze. Obecnie podobne porozumienia są zawarte z liniami:
Dodatkowo El Al współpracuje z następującymi przedsiębiorstwami i spółkami:
Bilans działalności.
W marcu 2008 firma konsultingowa "Brightman Almagor &amp; Co" przeprowadziła audyt El Al przedstawiając bilans działalności finansowej za 2007 w porównaniu z wcześniejszym 2006 rokiem:
Firma konsultingowa "Brightman Almagor &amp; Co" przedstawiła bilans działalności operacyjnej El Al za 2007 w porównaniu z wcześniejszym 2006 rokiem:
El Al w Polsce.
Biuro linii lotniczych El Al w Polsce znajduje się w Warszawie.
Adres: Aleje Jerozolimskie 65/79 Hotel Marriott piętro 16, pokój 1616

</doc>
<doc id="78364" url="https://pl.wikipedia.org/wiki?curid=78364" title="Gwiezdne wojny">
Gwiezdne wojny

Gwiezdne wojny (ang. "Star Wars") – amerykańska franczyza filmowa z gatunku space opera oparta na trylogii filmów stworzonej przez George’a Lucasa.
Franczyza została zapoczątkowana w 1977 roku premierą filmu "Star Wars" (któremu później dodano podtytuł: '). Stał się on światowym popkulturowym fenomenem. W kolejnych latach LucasFilm wyprodukował dwa sequele – ' (1980) oraz ' (1983). Wszystkie trzy filmy stanowią oryginalną trylogię "Gwiezdnych wojen". W latach 1999–2005 powstała trylogia prequeli – ' (1999), ' (2002) i ' (2005).
W 2012 roku firma Walt Disney Company przejęła LucasFilm za 4,06 mld USD i uzyskała prawa do dystrybucji kolejnych filmów serii. Były dystrybutor 20th Century Fox zachował prawa do fizycznej dystrybucji dwóch pierwszych trylogii, jest właścicielem praw do filmu z 1977 roku, a także będzie posiadał prawa do części I, II, III, V i VI do maja 2020 roku. Walt Disney Studios jest właścicielem praw do cyfrowej dystrybucji filmów, z wyjątkiem "Nowej nadziei".
W 2015 roku odbyła się premiera filmu ', który zapoczątkował nową trylogię sequeli. W kolejnych latach ukazały się następne części: ' (2017) oraz ' (2019). W tym okresie powstały też dwa spin-offy – "Łotr 1" (2016) oraz ' (2018).
"Gwiezdne wojny" osiągnęły komercyjny sukces, zarabiając do końca 2019 roku prawie 10 mld USD. Aktualnie "Gwiezdne wojny" zajmują 2. miejsce w rankingu najbardziej dochodowych serii filmowych.
Seria stworzyła rozległą franczyzę – "Star Wars Expanded Universe" – rozszerzoną o powieści, komiksy, seriale telewizyjne oraz gry komputerowe. W 2015 roku całkowita wartość franczyzy wyniosła 42 mld USD, co pozwoliło zająć jej 2. miejsce wśród najbardziej dochodowych franczyz.
Świat przedstawiony.
Zdanie "Dawno, dawno temu w odległej galaktyce..." rozpoczynające każdy z filmów jest jedyną wskazówką co do miejsca i czasu akcji. Wydarzenia pokazane w filmach są opowieściami z przeszłości, na wzór fabuły baśni oraz starożytnych eposów o herosach.
Akcja filmów i innych kanonicznych elementów franczyzy opisuje ponad 60 lat historii. Akcja utworów należących do "Legend" sięga nawet ponad 25 000 lat wstecz, oraz wiek naprzód, opisując niekanoniczną przyszłość w której obca rasa zwana Yuuzhan Vong przybywa z innej galaktyki.
Galaktykę zamieszkują ludzie i wiele innych inteligentnych gatunków, często humanoidalnych. Powszechny jest hipernapęd umożliwiający szybkie podróże międzygwiezdne. Broń palna jest rzadka, zamiast niej używane są blastery oraz charakterystyczne miecze świetlne, z których korzystają dysponujący Mocą Jedi i wrodzy im Sithowie.
Postacie.
Główny cykl filmów.
Darth Vader • Luke Skywalker • Obi-Wan Kenobi • Palpatine • Han Solo • Leia Organa • Chewbacca • Padmé Amidala • C-3PO • R2-D2 • Yoda • Rey • Finn • Kylo Ren • BB-8 • Poe Dameron
Aayla Secura • Admirał Ackbar • Bail Organa • Beru Lars • Bib Fortuna • Boba Fett • Darth Maul • Hrabia Dooku • Finis Valorum • Grievous • Admirał Holdo • Generał Hux • Jabba • Jango Fett • Jar Jar Binks • Kapitan Phasma • Ki-Adi Mundi • Kit Fisto • Lando Calrissian • Lobot • Mace Windu • Maz Kanata • Mon Mothma • Nute Gunray • Owen Lars • Plo Koon • Kapitan Panaka • Rose Tico • Qui-Gon Jinn • Shmi Skywalker • Snoke • Watto • Wilhuff Tarkin • Wicket • Wedge Antilles
Inne filmy, seriale, gry itd..
Jyn Erso • Cassian Andor • K-2SO • Saw Gerrera • Orson Krennic • Ahsoka Tano • Asajj Ventress • Galen Marek • Revan • Kreia • Kyle Katarn • Mara Jade • Thrawn • Qi’ra • Tobias Beckett • Dryden Vos • Din Djarin (Mandalorianin) • Grogu (Dziecko) • Cara Dune • Greef Karga • Ezra Bridger • Kanan Jarrus • Garazeb Orrelios • Sabine Wren • Hera Syndulla • Bodhi Rook
Frakcje.
Republika Galaktyczna • Imperium Galaktyczne • Jedi • Sithowie • Sojusz Rebeliantów • Nowa Republika • Konfederacja Niezależnych Systemów • Federacja Handlowa • Mandalorianie • Najwyższy Porządek • • Droidy • Szturmowcy • Żołnierze-klony
Filmy.
Historia.
Pomysł "Gwiezdnych wojen" powstał we wczesnych latach 70. XX wieku i w tym czasie był wielokrotnie zmieniany. Oryginalny film "Gwiezdne wojny" (jeszcze bez podtytułu "Część IV: Nowa nadzieja", który dodano w 1981 roku) miał premierę w 1977 roku, ale rok wcześniej wydano adaptację książkową autorstwa Alana Deana Fostera (jako ghostwritera). Zgodnie z wypowiedzią Fostera udzieloną magazynowi "Empire", w przypadku, gdyby film nie odniósł znaczącego sukcesu, planowano jego niskobudżetową kontynuację w oparciu o książkę "Spotkanie na Mimban".
"Gwiezdne wojny" okazały się jednak przebojem, co pozwoliło na nakręcenie dwóch kolejnych filmów, o uprzednio zaplanowanej fabule. W 1993 roku ogłoszono, że powstanie kolejna trylogia – prequele uzupełniające historię Anakina Skywalkera. W 1999 ukazał się pierwszy film z nowej serii – "", zaś premiera szóstego filmu (w kolejności kręcenia), czyli "Zemsty Sithów", odbyła się 19 maja 2005.
30 października 2012 wytwórnia Lucasfilm, odpowiedzialna za dotychczasowe części serii, została sprzedana korporacji The Walt Disney Company (za 4,05 miliardów dolarów). Studio zaplanowało realizację trzech sequeli. Pierwszy – "Przebudzenie Mocy", powstał w 2015 roku i został wyreżyserowany przez J.J. Abramsa.
Miejsce w kulturze.
Filmy czerpią bardzo wiele z archetypowych postaci i motywów obecnych w klasycznej literaturze. Oparte są one na koncepcji Mocy – energii, która może być kontrolowana przez kogoś obdarzonego wrodzoną zdolnością, oraz odpowiednio wytrenowanego, aby móc z niej korzystać. Moc może być użyta, aby przesuwać przedmioty, czytać i kontrolować myśli, a nawet wpływać na przebieg bitew. Można tu dopatrzyć się pewnych inspiracji mitologią hinduską ("Brahman"). W Galaktyce istnieje zakon Jedi – światłych rycerzy jasnej strony Mocy, stojących na straży pokoju. Wielu upadłych Jedi, którzy opuścili zakon, pogrążyło się w chaosie. Mroczni Jedi utworzyli w zamierzchłych czasach imperium Sithów, w którym tworzyła się kultura adeptów ciemnej strony. Po jego unicestwieniu, ostatni lordowie Sith „w ukryciu” czekali na odpowiednią chwilę, by znów zawładnąć galaktyką (rządy Imperatora).
Akcja toczy się "Dawno, dawno temu, w odległej galaktyce…". Zdanie to pojawia się na początku każdej z części filmu oraz w wielu nawiązaniach. Budzi jednocześnie skojarzenia z antyczną epiką heroiczną.
Polityka.
Jednym z najczęściej wspominanych nawiązań jest nazwa systemu obronnego USA: "Wojny Gwiezdne", któremu nazwę nadał prezydent Ronald Reagan. W 1983 komunistyczny reżim ZSRR został natomiast przez niego określony mianem "imperium zła".
Do motywów i postaci z "Gwiezdnych wojen" nawiązują także wypowiedzi polskich polityków (np. Tomasz Nałęcz w 2003 w wywiadzie dla radia RMF FM nazwał autorów propozycji korupcyjnej złożonej Adamowi Michnikowi „Imperium zła”, i stwierdził, że "Lord Vader się zaniepokoił" działaniami komisji śledczej).
Nawiązania do innych filmów.
Liczba 1138 pojawia się w wielu filmach (m.in. pierwszych sześciu kanonicznych), a także w niektórych grach. Jeden z pierwszych filmów Lucasa to "Elektroniczny labirynt THX 1138 4EB", którego akcja ma miejsce w roku 2187. W części IV Leia jest uwięziona w celi 2187, a imię jednego z głównych bohaterów części VII to FN-2187. Jest to inspiracja filmem "21-87" Arthura Lipsetta.
Wpływ na kulturę masową.
Popularność sagi George’a Lucasa jest zjawiskiem na skalę światową. Jest to fenomen kinematograficzny, techniczny, ale też np. socjologiczny. "Gwiezdne wojny" są wyjątkowo silnie zakorzenione w kulturze; trudno jest zliczyć nawiązania do tych filmów Lucasa, zwłaszcza w kulturze popularnej.
Główne motywy i interpretacje.
"Gwiezdne wojny" przedstawiają samoniszczącą naturę gniewu i nienawiści. Określają to słowa Mistrza Yody: "Strach prowadzi do gniewu, gniew prowadzi do nienawiści, nienawiść prowadzi do cierpienia, cierpienie prowadzi na Ciemną Stronę Mocy." Zło ma podstawy psychologiczne, a nienawiść rodzi się w człowieku w wyniku cierpienia, jakiego ów człowiek doświadcza. Anakin / Vader w dzieciństwie był pogardzanym niewolnikiem, nigdy nie miał ojca i wcześnie oddzielony został od matki, której późniejszej tragicznej śmierci nie mógł przez to zapobiec. Równocześnie młodzieniec kuszony jest przez zło (uosabiane przez mroczną postać Dartha Sidiousa), które odwołuje się do jego ambicji i podsyca je, aby ostatecznie zawrzeć „szatański pakt” – poddanie się mu za cenę zaspokojenia własnych pragnień i posiadania wszechmocy, która okazuje się złudna.
Dobro i Zło są w "Gwiezdnych wojnach" przedstawione jednoznacznie, jednak nie oznacza to, że opisywany świat jest czarno-biały: nawet Jedi (w tym Mistrz Yoda) mają swoje słabości. Nawet Vader nie jest w istocie zły, jest zwyczajnym człowiekiem, który uległ powabom zła. "Gwiezdne wojny" to opowieść o sile tkwiącej w miłości: to, czego nie mogli dokonać najwięksi i najpotężniejsi Rycerze Jedi – pokonanie Sithów – dokonuje się dzięki miłości syna do ojca oraz ojca do syna. Opowieść zestawia też dwa rodzaje „miłości”: egoistyczną, wpychającą Anakina w objęcia Ciemnej Strony, oraz altruistyczną, która doprowadza do jego ostatecznego ocalenia.
Istnieje także antytechnologiczna interpretacja. Prymitywne ludy Ewoków i Gungan pokonują wrogów wyposażonych w nowoczesną broń. Bywa to także interpretowane jako rozrachunek Lucasa z zakończoną na krótko przed rozpoczęciem zdjęć do pierwszej trylogii wojną w Wietnamie.
Muzyka.
Muzykę do wszystkich części "Gwiezdnych wojen" skomponował John Williams, za co w 1978 roku otrzymał Oscara w kategorii „Najlepsza muzyka oryginalna”, a w latach 1981, 1984, 2016, 2018 i 2020 był nominowany do tej nagrody.
Inspiracje.
Kręcąc oryginalną sagę George Lucas inspirował się przede wszystkim powieścią Franka Herberta "Diuna" oraz komiksem science fiction "Valerian" (oba zostały wydane w latach 60. XX wieku). Duże znaczenie miały również "Władca Pierścieni" J.R.R. Tolkiena, cykl "Fundacja" Isaaca Asimova i filmy o samurajach (m.in. w reżyserii Akiry Kurosawy).
Inne media.
Expanded Universe (Legendy).
Expanded Universe (EU), czyli z ang. "rozszerzony wszechświat", obejmuje wszystkie oficjalnie licencjonowane materiały poza obiema filmowymi trylogiami. Są to książki, komiksy, gry komputerowe i fabularne, seriale animowane oraz inne rodzaje wydawnictw. EU zapoczątkowany został książką "Spotkanie na Mimban" napisaną przez Alana Deana Fostera w 1978 roku. "Expanded Universe" obejmuje okres daleko wybiegający poza ramy filmów, bardzo rozbudowując historię Galaktyki, zarówno przed akcją filmów, jak i po nich. Książki najczęściej skupiają się na wydarzeniach poprzedzających lub następujących bezpośrednio po akcji filmów.
EU wprowadza wiele nowych postaci. Są nimi np. bliźniaki Jaina i Jacen Solo, Mara Jade oraz taktyczny geniusz: wielki admirał Thrawn. Wprowadzone są nowe wielkie historie, takie jak wojna z Yuuzhan Vongami, także historia postaci pobocznych w EU jest znacząco rozbudowana – na przykład losy Jango i Bobby Fetta. Dokładnie zostają też opisane historie Sithów, wraz z wprowadzeniem Zasady Dwóch, czy też historia zakonu Jedi.
25 kwietnia 2014, planując wydanie siódmego filmu, firma Lucasfilm Ltd. ogłosiła, że za kanon z wydanych dotąd utworów uważane będą tylko dwie filmowe trylogie i serial animowany ', a pierwszym nowym elementem będzie '. Kolejne wydania pozostałych utworów z poprzedniego EU otrzymały szyld "Legends".
Adaptacja radiowa.
Radiowa adaptacja "Gwiezdnych wojen" została wyemitowana w amerykańskim National Public Radio w 1981 roku. Potem kolejno przedstawiono nagrania dwóch pozostałych części. Scenariusze były stworzone przez pisarza science-fiction Briana Delaya, który także napisał serię książek o przygodach Hana Solo.

</doc>
<doc id="78368" url="https://pl.wikipedia.org/wiki?curid=78368" title="Mombasa">
Mombasa

Mombasa – drugie co do wielkości miasto w Kenii. Położone w południowo-wschodniej części kraju, na wybrzeżu Oceanu Indyjskiego; jest centrum turystycznym. W Mombasie znajduje się największy port Kenii – Kilindini (obsługujący także sąsiednie państwa bez dostępu do morza), a w pobliżu znajduje się ważny port lotniczy Mombasa-Moi. Liczba mieszkańców w 2019 roku przekroczyła 1,2 mln. 
Mombasa leży w większości na koralowej wyspie w estuarium rzek, oddzielonej od północy od stałego lądu przez Port Tudor i strumień Tudora ("Tudor Creek"), a od południa przez Kilindini i Port Reitz.
Gospodarka.
W mieście rozwinął się przemysł spożywczy, włókienniczy, obuwniczy, chemiczny, tytoniowy, cementowy, drzewny, papierniczy, szklarski oraz metalowy.
Historia.
Miasto zostało założone w XI wieku przez arabskich handlarzy i szybko stało się znaczącym ośrodkiem handlowym wschodniej Afryki. Najczęściej handlowano kością słoniową i niewolnikami. Pierwszym Europejczykiem który dotarł do Mombasy był Vasco da Gama w 1498. Dwa lata później miasto zostało zdobyte przez Portugalczyków, którzy założyli tam twierdzę Fort Jesus. W 1698 miasto dostało się we władanie Sułtanatu Omanu, a w 1840 Zanzibaru. Sułtan Zanzibaru przekazał Mombasę Brytyjczykom w 1895. Wkrótce miasto stało się stolicą protektoratu Brytyjskiej Afryki Wschodniej (do 1907), a Brytyjczycy zbudowali linię kolejową łączącą Mombasę z Nairobi i Kampalą. 8 maja 1955 Mombasa została stolicą biskupstwa katolickiego. W ramach Zanzibaru Mombasa pozostawała do 1963, kiedy weszła w skład niepodległej Kenii.
W listopadzie 2002 przed nadmorskim hotelem w Mombasie wybuchła umieszczona w samochodzie bomba-pułapka, zabijając 3 Izraelczyków i 10 Kenijczyków. Próbowano także zestrzelić samolot przewożący izraelskich turystów z pobliskiego portu lotniczego Moi, a o dokonanie tego ataku podejrzewa się Al-Ka’idę.

</doc>
<doc id="78371" url="https://pl.wikipedia.org/wiki?curid=78371" title="Bermudy">
Bermudy

Bermudy () – brytyjskie terytorium zamorskie obejmujące archipelag o tej samej nazwie położony w północno-zachodniej części Oceanu Atlantyckiego, oddalony o około 1000 km od wybrzeża Ameryki Północnej. W skład archipelagu wchodzi około 180 nizinnych wysp koralowych. Ośrodkiem administracyjnym terytorium jest Hamilton. Powierzchnia terytorium wynosi 53,2 km², a liczba ludności to 64 237 osób (2010). Na Bermudach na niewielką skalę rozwinął się przemysł i rolnictwo. Głównym źródłem dochodów jest turystyka.
Geografia.
Nizinne wyspy, zbudowane z wapieni koralowych. Do atrakcji turystycznych należą rafy koralowe. Najwyższy punkt kraju – Town Hill (79 m n.p.m.).
Roślinność bujna. Rosną tu lasy iglaste, głównie jałowiec bermudzki ("Juniperus bermudiana"), zajmujące ok. 20% powierzchni kolonii, a także wiele gatunków kwiatów. Wzdłuż wybrzeża rosną namorzyny. Bogatą faunę reprezentuje wiele gatunków płazów, ptaków oraz liczne owady. Jedynymi gadami są jaszczurki. Brak rodzimych ssaków. Całkowity brak rzek. Wodę deszczową magazynuje się w zbiornikach.
Klimat.
Bermudy leżą w strefie wilgotnego klimatu subtropikalnego (ang. "humid subtropical climate"), na pograniczu klimatu tropikalnego z całorocznym okresem wiosenno-letnim.
Średnia roczna temperatura wynosi 24,5 °C w dzień i 19,5 °C w nocy. Średnia temperatura trzech najchłodniejszych miesięcy – stycznia, lutego i marca wynosi ponad 20 °C w dzień i około 16 °C w nocy. Średnia temperatura trzech najcieplejszych miesięcy – lipca, sierpnia i września wynosi około 29 °C w dzień i 24 °C w nocy. Opady wynoszą średnio 1400 mm rocznie.
Historia.
Wyspy odkrył hiszpański podróżnik . Zostały zasiedlone przypadkowo w 1609 roku przez przedsiębiorstwo handlowe ', gdy jego okręt flagowy ' rozbił się na pobliskich rafach. Powstała tu kolonia brytyjska początkowo zarządzana przez założoną w 1615 roku "". Miasto St. George’s, powstałe w 1612 roku, to jedna z najwcześniejszych osad założonych przez Anglików w Nowym Świecie. W 1684 roku została kolonią korony brytyjskiej (ang. "crown colony", zob. ).
Podczas II wojny światowej Bermudy stanowiły amerykańską bazę strategiczną, morską i lotniczą. Autonomię przyznano w roku 1968. Rozszerzono w 1973 roku.
Demografia.
W 2000 roku na Bermudach mieszkało 62 059 osób, w 2010 roku – 64 237 osób co stanowi wzrost niecałe 4% w ciągu dekady. Wśród mieszkańców 30 858 to mężczyźni i 33 379 to kobiety.
42 802 osób co stanowi 67% społeczeństwa to osoby urodzone na Bermudach, 18 532 osób co stanowi 29% społeczeństwa to osoby urodzone poza Bermudami. Spośród osób urodzonych poza Bermudami 3942 osób (6% populacji) pochodzi z Wielkiej Brytanii, 3424 osób (5% populacji) z USA, 2651 osób (4% populacji) z Karaibów, 2235 osób (3% populacji) z Kanady.
Na podstawie danych CIA czarnoskórzy stanowią 53,8% mieszkańców, biali 31%, rasy mieszane (głównie Mulaci) 7,5% a pozostali 7,1%.
Na podstawie danych spisu ludności w 2010 roku czarnoskórzy stanowią 54% mieszkańców (34 532 osób), biali – 31% (19 926 osób), Azjaci – 4% (2289 osób), Mulaci – 4% (2273 osób).
Kilka procent ogółu populacji stanowią osoby pochodzenia portugalskiego, które przybyły na Bermudy już w XIX wieku z terenów Azorów i Madery oraz Mulaci z dawnej kolonii portugalskiej, Wysp Zielonego Przylądka.
Religia.
Główną religią na Bermudach jest chrześcijaństwo reprezentowane głównie przez różne odłamy protestantyzmu i katolicyzm.
Struktura religijna na Bermudach w 2010 roku według "CIA The World Factbook":
Ustrój polityczny.
Autonomiczne terytorium zależne Wielkiej Brytanii. Głową państwa jest król brytyjski, którego reprezentuje gubernator generalny.
Władzę ustawodawczą sprawuje gubernator oraz dwuizbowy parlament – Izba Zgromadzenia, w której zasiada 40 deputowanych i Senat – 11 senatorów. Rząd (Rada Wykonawcza) sprawuje władzę wykonawczą. Na jej czele stoi premier mianowany przez gubernatora i odpowiedzialny przed parlamentem.
Gospodarka.
W 2010 roku było 2586 osób bezrobotnych, bezrobocie sięgało 6%.
Główne gałęzie – procent osób pracujących:
Gospodarstwa domowe – liczba pokoi, zestawienie procentowe:
Średnia pensja w 2010 roku wynosiła 15 606 $ (osoby białe 17 441 $, pozostali poniżej 15 000 $).

</doc>
<doc id="78374" url="https://pl.wikipedia.org/wiki?curid=78374" title="SBF Liber Annuus">
SBF Liber Annuus

Liber Annuus – rocznik wydawany przez Franciszkańskie Studium Biblijne w Jerozolimie (Izrael). Na każdy z woluminów składają się artykuły dotyczące zagadnień z takich dziedzin jak biblistyka, lingwistyka czy archeologia Bliskiego Wschodu. Na kartach tego 500-stronnicowego periodyku franciszkańscy archeolodzy prezentują wstępne relacje z prowadzonych przez siebie kampanii archeologicznych na terenie Izraela, Jordanii i Syrii. Pierwszy numer ukazał się w 1951 roku. Jednym z jego założycieli był znany archeolog włoski, franciszkanin o. Bellarmino Bagatti ofm.

</doc>
<doc id="78376" url="https://pl.wikipedia.org/wiki?curid=78376" title="Children of Bodom">
Children of Bodom

Children of Bodom – fińska grupa muzyczna wykonująca szeroko pojętą muzykę heavymetalową. Powstała w 1993 roku w Espoo pod nazwą Inearthed, z inicjatywy gitarzysty i wokalisty Alexi’ego Laiho i perkusisty Jaski Raatikainena. Po nagraniu trzech kaset demo, w 1997 roku zespół przyjął nazwę Children of Bodom. Nazwa zespołu została zainspirowana niewyjaśnionym morderstwem nad jeziorem Bodom w Finlandii, znajdującym się nieopodal miasta Espoo. W 2009 roku zespół otrzymał nagrodę fińskiego przemysłu fonograficznego Emma-gaala za album "Blooddrunk" (2008).
Historia.
Zespół powstał w 1993 roku w Espoo pod nazwą Inearthed z inicjatywy gitarzysty i wokalisty Alexi’ego Laiho i perkusisty Jaski Raatikainena. Skład uzupełnił basista Samuli Miettinen. W 1994 roku w Munkkiniemen Demostudio trio zarejestrowało cztery kompozycje. Materiał ukazał się na wydanej 12 grudnia tego samego roku kasecie zatytułowanej "Implosion of Heaven". W 1995 roku skład opuścił Miettinen, który wraz z rodziną wyemigrował do Stanów Zjednoczonych. Tego samego roku duet Laiho i Raatikainen rozpoczął prace nad nowymi utworami. W lipcu w Astia-Studios zespół zarejestrował drugie demo pt. "Ubiquitous Absence of Remission". Partie gitary basowej na potrzeby wydawnictwa zarejestrował Laiho. Z kolei ślady instrumentów klawiszowych nagrali obaj członkowie Children of Bodom. Wkrótce potem do zespołu dołączył basista Henkka Seppälä i gitarzysta Alexander Kuoppala.
Na początku 1996 roku skład uzupełnił także keyboardzista Jani Pirisjoki. W lutym tego samego roku ponownie w Astia-Studios kwintet nagrał trzecie demo pt. "Shining". Kaseta ukazała się 14 lutego nakładem samego zespołu. Trzy kasety demo przysporzyły zespołowi popularności. Zainteresowanie zespołem wyraziła belgijska wytwórnia fonograficzna. Jednakże w międzyczasie korzystniejsze warunki umowy zaproponowała fińska firma Spinefarm Records. Z powodu obowiązującego Inearthed kontraktu grupa formalnie została rozwiązana by móc nawiązać współpracę z rodzimą wytwórnią muzyczną. W 1997 roku skład opuścił Pirisjoki, którego zastąpił Janne Wirman. Wówczas także muzycy przyjęli nazwę Children of Bodom, nawiązująca do morderstwa dzieci nad jeziorem Bodom. Sfinalizowany został także kontrakt z wytwórnią Spinefarm Records.
W odnowionym składzie kwintet nagrał debiutancki album. Wydawnictwo zatytułowane "Something Wild" ukazało się 16 lutego 1997 roku. Płyta dotarła do 20. miejsca listy najpopularniejszych albumów w Finlandii. Nagrania poprzedził split z zespołami Cryhavoc i Wizzard. Debiut był promowany podczas trasy koncertowej w ojczyźnie Children of Bodom wraz z norweskim zespołem blackmetalowym Dimmu Borgir. Do pochodzącego z płyty utworu „Deadnight Warrior” został zrealizowany teledysk który wyreżyserował Ed Grain. W 1998 Children of Bodom dało szereg koncertów w Europie wraz z zespołami Hypocrisy, Benediction i Covenant. Podczas tournée Wirmana zastąpił Erna Siikavirta, wówczas członek formacji Lordi.
Jeszcze w 1998 roku zespół powrócił do Europy z koncertami. Grupa występowała wraz z Dismember, Raise Hell, Night in Gales oraz Agathodaimon. Tym razem Wirman, któremu zobowiązania szkolne uniemożliwiły występy zastąpiła Kimberly Goss, związana poprzednio z grupą Therion. Poza regularną trasę koncertową muzycy Children of Bodom wystąpili także w Petersburg, poprzedzając Impaled Nazarene. W efekcie Laiho otrzymał zaproszenie od zespołu Miki Luttinena w którym objął funkcję drugiego gitarzysty. Drugi album zespołu pt. "Hatebreeder" ukazał się 14 kwietnia 1999 roku. Wydawnictwo oprócz rodzimej Finlandii trafiło także na niemieckie zestawie Media Control Charts, gdzie uplasowało się na 76. miejscu. Płytę promował singel „Downfall”, który dotarł do 1. miejsca fińskiej listy przebojów. Cykl koncertowy promujący drugą płytę rozpoczął się w Japonii. Zespół koncertował wraz z Arch Enemy, In Flames i Dark Tranquillity. Upamiętnie pobytu w Japonii ustanowił koncertowy album zatytułowany "Tokyo Warhearts", wydany w październiku 1999 roku.
Latem 2000 roku w Abyss Studios w Szwecji we współpracy z producentem muzycznym Peterem Tägtgrenem zespół rozpoczął nagrania trzeciej płyty. 30 października 2000 roku został wydany album pt. "Follow the Reaper". Czwarty album studyjny zespołu zatytułowany "Hate Crew Deathroll" został wydany 23 września 2003 roku. W międzyczasie skład opuścił Alexander Kuoppala. Nagrania dotarły m.in. do 1. miejsca fińskiej listy przebojów. Natomiast 25 sierpnia tylko w Japonii ukazała się kompilacja nagrań Children of Bodom pt. "Bestbreeder From 1997 to 2000". Także w 2003 roku funkcję drugiego gitarzysty objął Roope Latvala. Na płycie zawierającej nagrania pochodzące z dotychczasowych albumów zespołu znalazła się wcześniej niepublikowana kompozycja „Rebel Yell” z repertuaru Billy’ego Idola.
6 października 2004 roku ukazała się pierwsza płyta DVD Children of Bodom pt. "Trashed, Lost &amp; Strungout". Na nośniku znalazły się utwory audio, w tym interpretacja „Bed of Nails” z repertuaru Alice Coopera, a także nagrania wideo z festiwalu Tuska Open Air. 14 września 2005 został wydany piąty album zespołu pt. "Are You Dead Yet?". Płyta przyniosła formacji pierwszy sukces w USA, gdzie dotarła do 195. miejsca listy Billboard 200. Z kolei 30 listopada ukazała się singel DVD pt. "In Your Face". Na płycie oprócz tytułowego utworu znalazł się zapis utworu „Sixpounder” z koncertu na festiwalu Wacken Open Air w 2004 roku.
11 października 2006 ukazał się drugi album koncertowy Children of Bodom pt. "". Nagrania ukazały się także w formie wideogramu na płycie DVD. Na wydawnictwie znalazł się koncert zarejestrowany w Arenan w Sztokholmie 5 lutego 2006 roku. Szósty album studyjny grupy zatytułowany "Blooddrunk" został wydany 7 kwietnia 2008 roku. Promowana teledyskami do utworów „Blooddrunk”, „Hellhounds on my Trail” i „Smile Pretty for the Devil” płyta okazała się największym sukcesem komercyjnym w historii działalności zespołu. Materiał był notowany na listach sprzedaży w dziesięciu krajach w tym rodzimej Finlandii na miejscu 1., a także w Stanach Zjednoczonych gdzie dotarł do 22. miejsca listy Billboard 200.
Na początku 2009 roku zespół odbył europejską trasę koncertową wraz z zespołami Cannibal Corpse i Diablo. 22 września tego samego roku została wydana płyta "Skeletons in the Closet". Na wydawnictwie znalazły się interpretacje utworów z repertuaru takich zespołów jak: Iron Maiden, Suicidal Tendencies, Ramones czy Sepultura. 8 marca 2011 roku ukazał się siódmy album studyjny zespołu pt. "Relentless Reckless Forever". Do rozszerzonej wersji wydawnictwa została dołączona płyta DVD zawierająca instruktażowy materiał wideo zrealizowany przez Alexi’ego Laiho. Był to także czwarty z rzędu album Children of Bodom notowany na 1. miejscy fińskiej listy sprzedaży. W ramach promocji zostały zrealizowane teledyski do utworów „Was It Worth It?” i „Roundtrip To Hell And Back”.
1 listopada 2019 roku na swoim oficjalnym profilu w serwisie Facebook zespół poinformował, że 15 grudnia 2019 w Helsinkach odbędzie się ostatni koncert w obecnym składzie, po nim z zespołu odchodzą perkusista Jaska Raatikainen, klawiszowiec Janne Wirma oraz basista Henkka Seppäla. Ponieważ Raatikainen, Wirma i Seppäla pozostawali współwłaścicielami praw do nazwy zespołu, Laiho nie mógł się już posługiwać nazwą Children of Bodom. W tym samym roku Alexi Laiho i Daniel Freyberg założyli zespół Bodom After Midnight, nazwany od tytułu utworu z płyty "Follow The Reaper". Dołączyli do nich basista Mitja Toivonen i perkusista Waltteri Väyryne. W 2020 zespół rozpoczął pracę nad płytą studyjną i zagrał pierwszy występ na żywo. Alexi Laiho zmarł 29 grudnia 2020.

</doc>
<doc id="78390" url="https://pl.wikipedia.org/wiki?curid=78390" title="2,5-Dimetoksy-4-metyloamfetamina">
2,5-Dimetoksy-4-metyloamfetamina

2,5-Dimetoksy-4-metyloamfetamina ("STP") – organiczny związek chemiczny, psychodeliczna substancja psychoaktywna, pochodna amfetaminy.
DOM po raz pierwszy zostało otrzymane przez Alexandra Shulgina. Zgodnie z PiHKAL dawkowanie tej substancji waha się w przedziale 3–10 mg, a czas działania wynosi 14–20 godzin. .

</doc>
<doc id="78393" url="https://pl.wikipedia.org/wiki?curid=78393" title="SBF Collectio Maior">
SBF Collectio Maior

Collectio Maior - seria wydawnicza Franciszkańskiego Studium Biblijnego w Jerozolimie (Izrael). Każdy z tomów zawiera ostateczny raport z realizacji konkretnego projektu badawczego (prace archeologiczne) sponsorowanego przez franciszkańską Kustodię Ziemi Świętej. Niektóre tomy są zbiorami interdyscyplinarnych artykułów różnych autorów dotyczących tego samego tematu (aspekty biblijne, patrystyczne, historyczno-archeologiczne). Pismo wielojęzyczne. Wydawane od 1941 roku.

</doc>
<doc id="78401" url="https://pl.wikipedia.org/wiki?curid=78401" title="SBF Collectio Minor">
SBF Collectio Minor

Collectio Minor – seria wydawnicza Franciszkańskiego Studium Biblijnego w Jerozolimie (Izrael). Każdy z tomów zawiera większe studium poświęcone konkretnemu zagadnieniu (wyniki badań archeologicznych w miejscach na terenie Izraela, Autonomii Palestyńskiej, Syrii czy Jordanii; opracowanie jednego z tekstów starożytnych pomocnego w poznaniu historii pierwotnego chrześcijaństwa). Poszczególne tomy w różnych językach.

</doc>
<doc id="78403" url="https://pl.wikipedia.org/wiki?curid=78403" title="Patriarcha">
Patriarcha

Patriarcha (gr. „praojciec”) – w Starym Testamencie określenie protoplastów Izraelitów (Abraham, Izaak, Jakub oraz dwunastu synów Jakuba), ale także protoplastów ludzkości, oraz protoplastów rodów, np. Dawid.
W późnym chrześcijaństwie hierarcha Kościoła, zwierzchnik metropolitów, rządzący określonym przez prawo kanoniczne patriarchatem. Pięciu kanonicznych patriarchów to patriarcha Rzymu (papież, jednak w 2006 roku papież Benedykt XVI zrezygnował z tytułu patriarchy zachodu), patriarcha Konstantynopola, patriarcha Aleksandrii, patriarcha Antiochii i patriarcha Jerozolimy.
Znaczenie patriarchatu w katolicyzmie i prawosławiu.
Na Zachodzie tytułem powszechnego patriarchy do niedawna posługiwał się papież. W Kościele Zachodu różnica między posługą papieża, wypełniającego prymat Piotrowy, i patriarchy, sprawującego władzę duchowną nad wszystkimi wiernymi obrządków Zachodu oraz nad wiernymi obrządków Wschodu zamieszkałymi we Włoszech, z biegiem czasu uległa zatarciu. Dlatego Benedykt XVI zrezygnował z tytułu patriarchy Zachodu w 2006 r., uwydatniając przez to tytuł biskupa Rzymu – wcześniejszy i bardziej biblijny od tytułu patriarchy.
Godność ta ma natomiast wciąż pełnię treści w Kościołach Wschodu, gdzie jest nawet uznawana za fundamentalną dla struktury Kościoła. Prawosławni teologowie pojmują Kościół powszechny nie jako jednolitą organizację poddaną władzy papieża, lecz jako związek pięciu równorzędnych patriarchatów („pentarchię”), w którym papież nie ma władzy, a tylko honorowe pierwszeństwo. W tej strukturze przeciwstawiają patriarchę Konstantynopola, jako głowę Cerkwi prawosławnej na całym świecie, patriarsze Rzymu, jako „papieżowi Kościoła rzymskokatolickiego”.
Ta rozbieżność koncepcji była jednym z powodów – a zarazem objawów – utraty komunii między Konstantynopolem i Rzymem.
Patriarchaty kanoniczne.
W Kościele początkowo jako patriarchów określano biskupów o większej władzy lub autorytecie. W miarę formalizowania się hierarchii kościelnej zakres tego określenia wciąż się ograniczał – ostatecznie tylko do biskupów najważniejszych miast Cesarstwa Rzymskiego w pierwszych wiekach chrześcijaństwa – Rzymu, Aleksandrii i Antiochii. Taka była najdawniejsza hierarchia patriarchów. Biskup Rzymu był patriarchą Zachodu, czyli terenów wchodzących wówczas w skład Cesarstwa Zachodniorzymskiego. Patriarcha Antiochii sprawował władzę duchowną nad Kościołem w Azji (zarówno w granicach Cesarstwa Rzymskiego, jak i poza Cesarstwem) i w tej części Europy, która znalazła się w obrębie Cesarstwa Wschodniorzymskiego. Patriarcha Aleksandrii – nad Kościołem w Afryce.
Ten klarowny system nie przetrwał jednak długo. Od kiedy cesarz Konstantyn I Wielki podniósł Konstantynopol do rangi stolicy wschodniej części Cesarstwa – „Nowego Rzymu” – tamtejsi biskupi, powołując się na stołeczną rangę miasta, domagali się podniesienia ich do godności patriarchów. Co więcej, patriarcha konstantynopolitański miałby mieć pozycję równą patriarsze Zachodu – papieżowi, bądź co najwyżej drugą po papieżu. Papieże sprzeciwiali się temu, jednak biskupi Konstantynopola znajdowali poparcie u kolejnych cesarzy Wschodu. Pod ich wpływem sobór konstantynopolitański I w 381 ustanowił patriarchat konstantynopolitański, wydzielając dlań spod jurysdykcji antiocheńskiej kanoniczne terytorium Azji Mniejszej i Tracji, oraz nadał mu rangę drugiego po rzymskim. Kanon ten wywołał gwałtowny sprzeciw w Rzymie i nigdy nie był przez papieży uznawany.
Od IV wieku, gdy zaczął się ruch pątniczy do Ziemi Świętej, wyższą rangę zaczęto nadawać biskupowi Jerozolimy. Ostatecznie sobór chalcedoński w 451 wydzielił z patriarchatu antiocheńskiego obszar Palestyny i Arabii, ustanawiając na tych terenach odrębny patriarchat w Jerozolimie. Ta operacja nie wzbudziła publicznego oporu ani kontrowersji. Ostatecznie więc kanoniczna hierarchia patriarchatów była następująca: rzymski, konstantynopolitański, aleksandryjski, antiocheński i jerozolimski. Te właśnie patriarchaty tworzyły wspomnianą wcześniej pentarchię.
Patriarchaty w poszczególnych Kościołach.
Patriarchaty Kościołów orientalnych i asyryjskich.
Po soborze efeskim i chalcedońskim powstały niezależne patriarchaty Kościołów asyryjskich i orientalnych, których Kościół katolicki nie uznawał. Dodatkowo Kościoły te uważano za heretyckie. Oddzielili oni tytuł patriarchy od siedziby biskupstwa, wiążąc tę godność z przywództwem danego wyznania. Do dalszego rozmnożenia patriarchatów przyczyniło się powstawanie unickich katolickich Kościołów wschodnich.
Już w V wieku powstał nestoriański patriarchat Seleucji i Ktezyfonu, w 800 przeniesiony do Bagdadu. Obecnie katolikos i patriarcha Wschodu rezyduje w Kuczanis (w górach irańskiej części Azerbejdżanu). Po zawarciu przez część nestorian unii z Rzymem i powstaniu w ten sposób kościoła chaldejskiego pojawił się drugi, unicki chaldejski patriarcha Babilonu, rezydujący najpierw w Mosulu, obecnie w Bagdadzie.
Tytułu patriarchy wszystkich Ormian, jak się wydaje, od samego początku istnienia Apostolskiego Kościoła Ormiańskiego używali jego katolikosi, rezydujący w Eczmiadzynie. W wyniku migracji Ormian do Cylicji powstał w 1080 patriarchat Wielkiego Domu Cylicyjskiego, początkowo w Sis, obecnie w Antiljas (Liban). W VII wieku ormiańscy biskupi Jerozolimy sami zaczęli nazywać się patriarchami. W 1461 sułtan Mehmed II, organizując Imperium Osmańskie w system "millet", ustanowił ormiańskiego patriarchę w Konstantynopolu jako przedstawiciela Kościoła i narodu ormiańskiego wobec Porty Osmańskiej. Tak więc Apostolski Kościół Ormiański ma czterech patriarchów. Do nich dochodzi unicki „ormiański patriarcha Cylicji”, rezydujący w Bzommar w Libanie.
Po rozłamie w kościele egipskim i syryjskim wywołanym herezją monofizytyzmu, w okresie od V do VII wieku, patriarchami Aleksandrii i Antiochii bywali na przemian monofizyci i melchici (katolicy). Po opanowaniu tych terenów przez Arabów ostatecznie ukształtowały się po dwie konkurencyjne, istniejące do dziś, linie patriarchów – melchicka i monofizycka (w Aleksandrii koptyjska, w Antiochii jakobicka). Prawosławny patriarcha Antiochii od 1343 rezyduje w Damaszku (Syria). Koptyjscy patriarchowie aleksandryjscy, rezydujący w Kairze, używają tytułu papieża, jaki we wczesnym chrześcijaństwie przyznawano wszystkim biskupom.
Patriarchaty unickie.
Rozłam spowodowany przez monofizytów wstrząsnął patriarchatem Antiochii. Jednym z jego oddźwięków było oddzielenie się monoteletyckich maronitów, którzy nie chcieli unii ani z monofizytami, ani z prawosławnymi melchitami. Kościół maronicki ma oddzielnego patriarchę od 687. Rezydencja maronickiego „patriarchy Antiochii i całej Azji” mieściła się w różnych wioskach gór Libanu – Kfarhay (687–938), Akourah (938–1440), Wadi Kannoubine (1440–1823), Dimane (letnia) i Bkerke (zimowa) – od 1823. Patriarcha ten jest patriarchą unickim – kościół maronicki w całości pozostaje w łączności z Rzymem.
Kościół melchicki (kościół katolicki obrządku greckiego, działający na terenach patriarchatów Jerozolimy, Aleksandrii i Antiochii) jest rządzony przez patriarchę unickiego Antiochii, Aleksandrii, Jerozolimy i całej Azji, łączącego wszystkie trzy patriarchaty do czasu pojawienia się wiernych w liczbie uzasadniającej powołanie nowych patriarchów. Patriarcha ten jest patriarchą unickim – a kościół melchicki katolicki pozostaje w łączności z Rzymem. Patriarcha również rezyduje w Damaszku.
W 1781 jakobicki biskup Aleppo Ignacy Giarve złożył katolickie wyznanie wiary, zapoczątkowując w ten sposób linię unickich syryjskich patriarchów Antiochii (kościół katolicki obrządku syryjskiego), rezydujących w Bejrucie.
Od 1895 powoływani są uniccy koptyjscy patriarchowie Aleksandrii, rezydujący w Kairze.
Patriarchowie uniccy są wybierani przez synod biskupów danego patriarchatu, następnie zatwierdzani przez papieża, przed którym składają wyznanie wiary i od którego otrzymują oznakę godności – paliusz. Patriarchowie ustanawiają prawa rządzące patriarchatem, zwołują i prowadzą synody, wyświęcają biskupów i sprawują inne funkcje liturgiczne i organizacyjne, między innymi raz na trzy lata wizytują wszystkie diecezje. Każdy patriarcha utrzymuje stałego przedstawiciela w Rzymie. Patriarchowie uniccy sprawują władzę nad wszystkimi wiernymi ich obrządku. Wyjątkiem jest ormiański patriarcha Cylicji, spod którego władzy są wyjęte diecezje we Lwowie i w Artwinie (Krym), podległe bezpośrednio papieżowi. Hierarchia patriarchów z punktu widzenia Rzymu jest następująca: rzymski, konstantynopolitański, aleksandryjski, antiocheński, jerozolimski, cylicyjski i babiloński. O pierwszeństwie patriarchów różnych obrządków decyduje data powołania każdego z nich.
Patriarchaty prawosławne.
Melchiccy (tzn. nie-heretyccy) patriarchowie Antiochii, Jerozolimy i Aleksandrii po podboju muzułmańskim stopniowo popadli w zależność od patriarchy Konstantynopola, do tego stopnia, że wielu z nich, rodowitych Greków, rezydowało przy nim w Konstantynopolu, nie mając kontaktu z wiernymi swoich patriarchatów. Po podboju tureckim Wielka Porta Osmańska uznała patriarchów Konstantynopola za przywódców wszystkich wiernych kościołów Wschodu („Rzymian” – "rum millet") na swoim terenie, udzielając im z tego powodu w pewnym zakresie nawet władzy cywilnej, co oczywiście jeszcze wzmocniło ich pozycję. Patriarchowie Konstantynopola podporządkowali sobie w ten sposób niemal cały kościół na Wschodzie. W tej sytuacji przybranie przez nich tytułu patriarchów ekumenicznych („narodowych”) było właściwie już tylko potwierdzeniem faktu i kolejnym wyrazem dążeń patriarchatu konstantynopolitańskiego do objęcia przewodniej roli w Kościele.
Bujny rozwój cerkwi prawosławnej na Rusi, a potem w Rosji zaowocował podniesieniem metropolity moskiewskiego do rangi „patriarchy Moskwy i całej Rusi”, mocą ukazu cara Fiodora I z 1589. Fakt ten został w 1591 zatwierdzony przez synod pozostałych prawosławnych patriarchów, przy czym w hierarchii patriarchatów Moskwie przyznano miejsce za Jerozolimą (w ten sposób w cerkwi prawosławnej znów pojawiło się pięć patriarchatów, gdyż Rzym został wykreślony jako „upadły”). Patriarchat moskiewski został jednak w 1700 zniesiony przez cara Piotra I, który powierzył władzę nad rosyjską cerkwią prawosławną Świętemu Synodowi. W 1917 wszechrosyjski synod przywrócił patriarchat w Moskwie.
Kolejno powstające prawosławne Cerkwie autokefaliczne powoływały własnych patriarchów. Obecnie istnieją prawosławne patriarchaty rumuński (od 1925), bułgarski (od 1953), gruziński (1012–1811 i od 1917), serbski (1346–1459, 1577–1766 i od 1920).
Po uzyskaniu niepodległości przez Ukrainę w ukraińskiej cerkwi prawosławnej patriarchatu moskiewskiego doszło do schizmy i serii rozłamów. W ich wyniku powstały dwa patriarchaty z siedzibami w Kijowie – jeden należy do Ukraińskiej Autokefalicznej Cerkwi Prawosławnej, drugi do Ukraińskiej Cerkwi Prawosławnej Patriarchatu Kijowskiego. Oba te patriarchaty były do 2018 r. uznawane przez główny nurt prawosławia za niekanoniczne i nie pozostawały w komunii z żadną inną Cerkwią prawosławną.
Patriarchaty w Kościele Zachodu.
Krzyżowcy, którzy w XI-XIII wieku zdobyli Konstantynopol, Jerozolimę i Antiochię, ustanawiali w tych miastach patriarchów łacińskich. Patriarchaty te upadły jednak wraz z upadkiem państw łacińskich na Bliskim Wschodzie. Od 1847 papieże na nowo mianują łacińskich patriarchów Jerozolimy. Bywali również mianowani łacińscy patriarchowie pozostałych stolic, jednak były to tytuły czysto honorowe, noszone przez dostojników na dworze papieskim.
Tradycyjnie, od czasów gockiego podboju Italii, tytułu patriarchy używali biskupi Akwilei, potem Grado, Udine, a obecnie – Wenecji. Podobnie honorową godność patriarchy ma arcybiskup Lizbony. W okresie europejskich podbojów kolonialnych papieże ustanowili „patriarchę Indii Zachodnich” (1520) – którym jest kapelan armii hiszpańskiej – i „patriarchę Indii Wschodnich” (1886), rezydującego w Goa. Wszystko to są jednak tak zwani patriarchowie „mniejsi” ("minor"), niebędący patriarchami w pełnym znaczeniu tego słowa, ponieważ nosząc tytuł nie mają władzy patriarszej. Spośród patriarchów łacińskich rzeczywistą władzę, acz niewielką, ma tylko jerozolimski – w pewnym zakresie podlegają mu katolicy obrządku łacińskiego w Palestynie i na Cyprze.
W pierwszej połowie XI wieku biskup Bremy i Hamburga Adalbert starał się u papieża o powołanie odrębnego patriarchatu Północy, mającego objąć chrystianizowaną wówczas Skandynawię oraz Islandię i Grenlandię. Skończyło się jednak na powołaniu, w 1104, metropolii w Lund.
Lista patriarchatów.
Kościoły przedefeskie.
patriarchat Kościoła Wschodu

</doc>
<doc id="78409" url="https://pl.wikipedia.org/wiki?curid=78409" title="Analecta">
Analecta

Analecta – seria wydawnicza Franciszkańskiego Studium Biblijnego w Jerozolimie (Izrael). Prezentuje wyniki badań pracowników uczelni i związanych z nią naukowców w dziedzinie egzegezy biblijnej i patrystyki. W kilku tomach prezentowane były teksty pomocne w nauce języków biblijnych wraz z opracowaniami. Poszczególne publikacje należące do serii w różnych językach.
Zobacz też.
Zobacz też: Biblia, archeologia, język hebrajski, greka.

</doc>
<doc id="78411" url="https://pl.wikipedia.org/wiki?curid=78411" title="Museum">
Museum

Museum – seria wydawnicza Franciszkańskiego Studium Biblijnego w Jerozolimie składająca się z monografii i opracowań dotyczących zbiorów uczelnianego muzeum archeologicznego. Ma ono swoją siedzibę w Klasztorze Ubiczowania na Starym Mieście w Jerozolimie. W zbiorach muzeum znajdują się monety i ceramika z terenów starożytnego Bliskiego Wschodu oraz ogromna kolekcja naczyń aptekarskich z prowadzonej przez wieki przez franciszkanów apteki w Klasztorze Najświętszego Zbawiciela w Jerozolimie.

</doc>
<doc id="78417" url="https://pl.wikipedia.org/wiki?curid=78417" title="Dopełnienie zbioru">
Dopełnienie zbioru

Dopełnienie zbioru – zbiór wszystkich elementów (pewnego ustalonego nadzbioru), które do danego zbioru nie należą. W niektórych pozycjach można spotkać się również z alternatywną nazwą uzupełnienie zbioru.
Definicja formalna.
Niech dany będzie zbiór formula_1 zwany dalej przestrzenią, zbiorem uniwersalnym lub uniwersum, oraz jego podzbiór formula_2 Dopełnieniem zbioru formula_3 nazywa się różnicę
oznaczaną zwykle symbolem formula_5 lub formula_6, a w starszych pozycjach także formula_7 lub, jeśli formula_8 jest znane, krótko formula_9 (litera „c” w niektórych oznaczeniach pochodzi od ang. "complement", dopełniać).
Niekiedy spotyka się również oznaczenie formula_10, jednak jeżeli formula_3 jest zbiorem, na którym określono pewną (addytywną) strukturę algebraiczną, to formula_10 może oznaczać wtedy formula_13
Własności.
Dla dowolnego uniwersum formula_8 prawdziwe są równości
Dla ustalonego formula_8 i dowolnego formula_19 zachodzi
co oznacza, że operacja dopełnienia jest inwolucją.
Prawdą jest też, iż zbiór i jego dopełnienie są rozłączne,
a ich suma daje całe uniwersum,
co oznacza, że formula_23 jest rozbiciem zbioru formula_24
Dla danych formula_14 zachodzą prawa
znane jako prawa de Morgana. Dodatkowo

</doc>
<doc id="78421" url="https://pl.wikipedia.org/wiki?curid=78421" title="Popeye">
Popeye

Popeye – fikcyjny bohater komiksów i krótkometrażowych filmów animowanych, stworzony w 1929 roku przez Elziego Crislera Segara, przedstawiany z nieodłączną fajką w ustach.
Opis.
Popeye to marynarz o dobrym sercu, ale porywczej naturze, lubiący bójki. Szczególną siłę zyskuje po zjedzeniu puszki szpinaku (fakt ten miał zapewne spopularyzować to nielubiane zwykle przez dzieci warzywo). Jego narzeczoną jest Oliwka Olejek, a największym rywalem – Bluto.
Pierwowzorem postaci był prawdopodobnie mieszkający w rodzinnym mieście Segara, Frank „Rocky” Fiegel (1868–1947).
W przekładach ukazujących się w przedwojennej Polsce Popeye znany był jako "marynarz Kubuś", a także był tłumaczony jako „Ferdek i Merdek” („Merdek” było imieniem nadanym postaci Wimpy’ego).
Od 1933 do 1942 roku produkcją animowanych krótkometrażówek kinowych z Popeye’em zajmowało się studio braci Fleischer, później w latach 1942–1957 produkcję przejęło studio Famous należące do wydawcy krótkometrażówek, Paramount Pictures. W latach 1960–1962 studio King Features Syndicate wyprodukowało telewizyjny serial animowany. W 1980 r. powstała filmowa wersja przygód Popeye’a z żywymi aktorami – z Robinem Williamsem w głównej roli. Z dniem 1 stycznia 2009 r. postać Popeye'a stała się w Europie domeną publiczną. Elzie Segar – autor postaci i komiksów z jego przygodami zmarł w 1938 roku. Minęło więc już 70 lat ustawowej ochrony praw autorskich do komiksu. Jednakże na terenie Stanów Zjednoczonych nadal chronione są prawa autorskie do postaci.
Zarówno kinowe krótkometrażówki, jak i serial telewizyjny z lat 60. były emitowane na kanale Boomerang z polskim dubbingiem.
Wersja polska.
Wersja Boomerang.
Wersja polska: Master Film 
Wystąpili:
i inni
Lektor: Jacek Kopczyński
Wersja Canal+.
Wersja polska: na zlecenie Canal+ – Master Film
Wystąpili:
i inni
Lektor: Jacek Kopczyński
Film "Wyprawa Popeye’a: W poszukiwaniu Tatki".
Postaciom głosów użyczyli:
Dialogi: Magdalena Balcerek
Reżyseria i udźwiękowienie: Krzysztof Nawrot
Wersja polska: GMC STUDIO
Lektor: Andrzej Chudy

</doc>
<doc id="78428" url="https://pl.wikipedia.org/wiki?curid=78428" title="Trałowiec projektu 206F">
Trałowiec projektu 206F



</doc>
<doc id="78432" url="https://pl.wikipedia.org/wiki?curid=78432" title="Robin Williams">
Robin Williams

Robin McLaurin Williams (ur. 21 lipca 1951 w Chicago, zm. 11 sierpnia 2014 w Paradise Cay) – amerykański komik i aktor.
Laureat Oscara w kategorii „Najlepsza rola drugoplanowa” za rolę psychologa w dramacie "Buntownik z wyboru" (1997) oraz trzykrotnie nominowany do nagrody za występ w filmach: "Good Morning, Vietnam" (1987), "Stowarzyszenie Umarłych Poetów" (1989), i "Fisher King" (1991).
Życiorys.
Wczesne lata.
Urodził się w Chicago w Illinois w dobrze sytuowanej rodzinie Laurie McLaurin (z domu Smith; ur. 1922, zm. 2001) i Roberta Fitzgeralda Williamsa (ur. 10 września 1906, zm. 18 października 1987). Jego ojciec był menedżerem w Ford Motor Company, a matka – profesjonalną modelką. Jako dziecko był samotny, żył we własnym wyobrażonym świecie, jak w świecie przyjaciół i gier dziecięcych. Uczęszczał do Detroit Country Day School w Beverly Hills. W 1969 ukończył Redwood High School w Larkspur. Następnie studiował nauki polityczne w męskiej uczelni Claremont Men's College w Claremont. Uczęszczał na lekcje dramatu w College of Marin w Hrabstwie Marin. W latach 1973–1976 uczył się aktorstwa w renomowanej Juilliard School w Nowym Jorku, gdzie zaczął zarabiać pierwsze pieniądze jako mim.
Kariera.
Z kabaretu i estrady jako komik, stand-upper, trafił do telewizji. W 1978 został obsadzony w odcinku sitcomu ABC "Szczęśliwe dni" ("Happy Days") jako kosmita o imieniu Mork. Jego pojawienie się było tak popularne wśród widzów, że doprowadziło to do powstania popularnego spin-off sitcomu ABC "Mork i Mindy" ("Mork &amp; Mindy", 1978-1982). Wkrótce zagrał tytułowe role w komedii muzycznej Roberta Altmana "Popeye" (1980) i komediodramacie George’a Roya Hilla "Świat według Garpa" ("The World According to Garp", 1982).
Za rolę spikera rozgłośni wojskowej Adriana Cronauera w komediodramacie wojennym Barry’ego Levinsona "Good Morning, Vietnam" (1987) zdobył Złoty Glob, American Comedy Award, a także nominacje do Oscara, BAFTA i Sant Jordi Award. Później pojawił się jako król księżyca w ekranizacji powieści Rudolfa Ericha Raspego i Gottfrieda Augusta Bürgera "Przygody barona Munchausena" ("The Adventures of Baron Munchausen", 1989). Kreacja niekonwencjonalnego nauczyciela Johna Keatinga w dramacie Petera Weira "Stowarzyszenie Umarłych Poetów" (1989) przyniosła mu nominacje do Oscara, Złotego Globu i nagrody BAFTA.
W filmie Stevena Spielberga "Hook" (1991) zagrał Piotrusia Pana. Za rolę szalonego włóczęgi, który skrywa tragiczną przeszłość w komediodramacie Terry’ego Gilliama "Fisher King" (1991) odebrał nagrodę Złotego Globu i był nominowany do Oscara.
Uznanie przyniósł mu też dramat Penny Marshall "Przebudzenia" (1990) w roli nominowanej do Złotego Globu lekarza szpitala psychiatrycznego, komediodramat Chrisa Columbusa "Pani Doubtfire" (1993), komedia Mike’a Nicholsa "Klatka dla ptaków" (1996), melodramat "Między piekłem a niebem" (1998) w roli ojca czy dreszczowiec "Bezsenność" (2002), gdzie zagrał niebezpiecznego psychopatę.
Za kreację niezrównoważonego psychicznie pracownika sklepu fotograficznego, który prześladuje swoją klientkę i jej rodzinę w dreszczowcu psychologicznym Marka Romanka "Zdjęcie w godzinę" (2002) został uhonorowany nagrodą Saturna jako najlepszy aktor. Za rolę psychoanalityka w dramacie "Buntownik z wyboru" (1997) otrzymał Oscara w kategorii najlepsza rola drugoplanowa.
Życie prywatne.
Pierwszą żoną była tancerka i producentka Valerie Velardi (od 4 czerwca 1978 do 6 grudnia 1988), z którą miał syna Zachary’ego (ur. 1983). 30 kwietnia 1989 poślubił Marshę Garces Williams (ur. 1957), swoją osobistą asystentkę. Mieli córkę Zeldę (ur. 31 lipca 1989) i syna Cody’ego (ur. 25 listopada 1991). Robin Williams wraz z drugą żoną założył organizację charytatywną Windfall Foundation. Rozwiódł się z nią w 2008. Jego trzecią żoną była Susan Schneider, od 23 października 2011 do jego śmierci.
11 sierpnia 2014 został znaleziony nieprzytomny we własnym domu. W południe lokalnego czasu stwierdzono zgon aktora. W toku śledztwa ustalono, że zmarł on śmiercią samobójczą, wskutek powieszenia. Aktor wcześniej zmagał się z głęboką depresją oraz uzależnieniem od alkoholu i narkotyków. Na krótko przed śmiercią wykryto u niego chorobę Parkinsona, jednak sekcja zwłok wykazała, że cierpiał na DLB.

</doc>
<doc id="78434" url="https://pl.wikipedia.org/wiki?curid=78434" title="Blizzard Entertainment">
Blizzard Entertainment

Blizzard Entertainment, Inc. – amerykańskie przedsiębiorstwo, zajmujące się produkcją i wydawaniem gier komputerowych z główną siedzibą w Irvine w stanie Kalifornia. Jest spółką zależną Activision Blizzard. Założone 8 lutego 1991 roku pod nazwą Silicon &amp; Synapse, Inc przez trzech absolwentów Uniwersytetu Kalifornijskiego w Los Angeles: Allena Adhama, Michaela Morhaime’a i Franka Pearce’a. Firma początkowo koncentrowała się na tworzeniu portów gier innych studiów, natomiast w 1993 roku rozpoczęła tworzenie własnego oprogramowania z takimi grami jak "Rock n’ Roll Racing" i "The Lost Vikings". W 1993 roku firma przekształciła się w Chaos Studios, Inc., a rok później po przejęciu przez dystrybutora Davidson &amp; Associates zmieniła nazwę na Blizzard Entertainment; wkrótce potem wydano pierwszą grę studia pt. "".
Od tego czasu Blizzard Entertainment stworzył kilka sequeli "Warcrafta", w tym bardzo popularną grę massively multiplayer online role-playing game "World of Warcraft" wydaną w 2004 roku, a także trzy inne serie, sprzedające się w wielu milionach egzemplarzy: "Diablo", "StarCraft" i "Overwatch". Ponadto studio stworzyło również kolekcjonerską grę karcianą "Hearthstone", multiplayer online battle arena "Heroes of the Storm" oraz wieloosobową strzelankę pierwszoosobową "Overwatch". Gry Blizzarda są obsługiwane przez serwis Battle.net.
9 lipca 2008 roku Activision połączyło się z Vivendi Games, czego kulminacją było włączenie nazwy Blizzard do tytułu powstałej spółki holdingowej. Z kolei 25 lipca 2013 roku Activision Blizzard ogłosiło wykup 429 milionów akcji od większościowego właściciela Vivendi, w rezultacie czego holding stał się całkowicie niezależną firmą. Od około 2018 roku reputacja firmy ucierpiała z powodu kilku źle przyjętych gier, kontrowersji z udziałem graczy i personelu oraz zarzutów o molestowanie seksualne i inne wykroczenia wobec czołowych pracowników Blizzarda.
Blizzard Entertainment organizuje również coroczne konferencje dla fanów gier studia w celu spotkania się z graczami i promocją swoich gier. Pierwszy BlizzCon odbył się w październiku 2005 roku i od tego czasu wszystkie konwenty odbywały się w Anaheim Convention Center w mieście Anaheim w Kalifornii. Podczas BlizzConów mają miejsce zapowiedzi nadchodzących gier oraz zawartości do tych już wydanych, sesje pytań i odpowiedzi, panele twórców, konkursy kostiumowe i grywalne wersje różnych gier Blizzarda. Podobnymi wydarzeniami do BlizzConu były tzw. Blizzard Worldwide Invitational, które odbywały się w Korei Południowej i Francji w latach 2004–2008.
Historia.
Założenie (1991–1994).
Blizzard Entertainment został założony przez Michaela Morhaime’a, Allena Adhama i Franka Pearce’a jako Silicon &amp; Synapse w lutym 1991 roku, po tym jak rok wcześniej wszyscy trzej zdobyli tytuł licencjata na Uniwersytecie Kalifornijskim w Los Angeles. Aby sfinansować firmę, każdy z nich wniósł około 10–15 tys. dolarów; Morhaime pożyczył tę sumę bez odsetek od swojej babci. Brian Fargo, dyrektor generalny i założyciel Interplay Entertainment, otrzymał udziały w firmie, aby poprawić perspektywę pracy dla młodego studia. Nazwa firmy, „Silicon &amp; Synapse”, była wyrafinowaną koncepcją trzech założycieli, gdzie „krzem” był budulcem komputera, a „synapsa” budulcem mózgu. Początkowe logo firmy zostało stworzone przez byłego pracownika firmy, Stu Rose’a. Przez pierwsze dwa lata firma skupiała się na tworzeniu portów gier dla innych wydawców takich jak "J.R.R. Tolkien’s The Lord of the Rings Vol. I" i "Battle Chess II: Chinese Chess". W 1993 roku firma wyprodukowała własne gry takie, jak "Rock N’ Roll Racing" i "The Lost Vikings", wydane przez Interplay Productions.
Gdzieś w 1993 roku współzałożyciel firmy Adham powiedział innym dyrektorom, że nie podoba mu się już nazwa „Silicon &amp; Synapse”, ponieważ ludzie spoza firmy mylili znaczenie krzemu, pierwiastka chemicznego używanego w mikroczipach, z silikonem, czyli materiałem używanym w implantach piersi. Pod koniec 1993 roku Adham zmienił nazwę na „Chaos Studios”, zastanawiając się nad przypadkowością procesów rozwoju. Na początku 1994 roku studio zostało przejęte przez dystrybutora Davidson &amp; Associates za 6,75 mln dolarów (dzisiaj 11,8 mln dolarów). Wkrótce potem skontaktowała się z nimi firma Chaos Technologies z Florydy, która chciała, aby firma zapłaciła 100 tys. dolarów za zachowanie nazwy. W kwietniu 1994 roku kierownictwo, nie chcąc płacić tej sumy, postanowiło zmienić nazwę studia na „Ogre Studios”. Jednak prezesowi spółki Davidson &amp; Associated, Janowi Davidsonowi nie spodobała się ta nazwa i zmusiła firmę do jej zmiany. Według Morhaime’a Adham od samego początku zaczął przeglądać słownik, zapisując każde słowo, które wydawało się interesujące i przekazując je do działu prawnego, aby sprawdzić, czy nie ma żadnych komplikacji. Jednym z pierwszych słów, które uznali za interesujące i przeszło kontrolę prawną, było słowo „blizzard”, co skłoniło ich do zmiany nazwy na „Blizzard Entertainment”. Ostatecznie w 24 maja 1994 roku Chaos Studios zostało przemianowane na Blizzard Entertainment. Wkrótce potem studio wypuściło swój przełomowy hit pt. "", strategię czasu rzeczywistego (RTS) w klimacie high fantasy.
Przejęcie przez Vivendi i "World of Warcraft" (1995–2007).
Od tego czasu Blizzard zmieniał właścicieli kilkukrotnie. Davidson został przejęty przez Sierra On-line, które z kolei w 1996 roku zostało wykupione przez CUC International. Następnie CUC połączyła się z franczyzodawcą zajmującym się hotelami, nieruchomościami i wypożyczalnią samochodów o nazwie HFS Corporation, tworząc Cendant w 1997 roku. W 1998 stało się jasne, że CUC zajmowała się oszustwami księgowymi przez lata przed fuzją. Akcje Cendanta straciły 80% swojej wartości w ciągu następnych sześciu miesięcy w wyniku szeroko dyskutowanego skandalu księgowego. Firma sprzedała Sierra On-line (w tym Blizzard) francuskiemu wydawcy Havas w 1998 roku, w tym samym roku Havas został wykupiony przez Vivendi; natomiast Blizzard, liczący w tym momencie około 200 pracowników, stał się częścią grupy Vivendi Games.
W 1996 roku Blizzard Entertainment przejął firmę Condor Games z San Mateo w Kalifornii, która w tym czasie pracowała nad grą fabularną grą akcji (ARPG) o nazwie "Diablo". Condor został przemianowany na Blizzard North, a główna siedziba Blizzarda w Irvine została przemianowana na Blizzard South, aby odróżnić od siebie tę dwójkę. "Diablo" zostało wydane na początku 1997 roku, a wraz z nią ruszył internetowy serwis Blizzard o nazwie Battle.net, umożliwiający granie w sieci. Następnie Blizzard North opracował sequel pt. "Diablo II" (2000) i dodatek "" (2001). Po wydaniu tych gier wielu kluczowych pracowników Blizzard North odeszło w poszukiwaniu innych możliwości, m.in. Bill Roper. W sierpniu 2005 roku Vivendi podjęło decyzję o konsolidacji Blizzard North z Blizzard South, przenosząc personel do głównych biur Blizzarda w Irvine, a następnie porzucając nazwę „Blizzard South”.
Po sukcesie ', Blizzard rozpoczął prace nad grą RTS o nazwie "StarCraft" w klimacie science-fiction, która została wydana w marcu 1998 roku. Tytuł był najlepiej sprzedającą grą na PC w tym roku i doprowadził do dalszego rozwoju usługi Battle.net i wykorzystanie gry do e-sportu. Około 2000 roku Blizzard zaangażował się w prace nad wersją "StarCrafta" przeznaczoną na konsole. Za produkcję odpowiadało studio Nihilistic Software, które zostało założone przez Roberta Huebnera, byłego pracownika Blizzarda, pracującego wcześniej nad "StarCraftem" i innymi grami, zanim odszedł, aby założyć własne studio. "StarCraft: Ghost" był grą zorientowaną na skradanie się w porównaniu do oryginalnego StarCrafta i był główną częścią Tokyo Game Show 2002. Jednak w ciągu następnych kilku lat gra weszła w deweloperskie piekło, czego powodem były częste konflikty pomiędzy Blizzardem i Nihilisitic. W lipcu 2004 roku Blizzard nakazał Nihilistic przerwać prace nad "StarCraft: Ghost", a jego produkcją zajęło się niezależne studio Swingin’ Ape Studios, które z sukcesem wydało ' w 2003 roku. Następnie w maju 2005 roku Blizzard nabył Swingin’ Ape Studios, aby kontynuować prace nad "Ghost". Chociaż gra miała ukazać się w 2005 roku, była skierowana na konsole szóstej generacji, takie jak PlayStation 2 i oryginalny Xbox, podczas gdy branża przechodziła na siódmą generację. Blizzard zdecydował się anulować "Ghosta", zamiast przedłużać jego rozwój, aby działał na nowszych konsolach.
Na początku 1998 roku studio rozpoczęło prace nad kontynuacją "Warcrafta II", który został ogłoszony jako gra „role-playing strategy”. "", trzeci tytuł osadzony w fikcyjnym uniwersum Warcrafta, został wydany na początku lipca 2002 roku. Po premierze "Warcraft III" stał się inspiracją dla wielu przyszłych gier oraz miał wpływ na strategie czasu rzeczywistego i gatunek multiplayer online battle arena (MOBA). Z kolei wiele postaci, lokacji i koncepcji wprowadzonych w "Warcraft III" i odegrało główne role w wielu przyszłych tytułach Blizzarda. W 2002 roku Blizzard odkupił od Interplay Entertainment prawa do trzech swoich wcześniejszych tytułów: "The Lost Vikings", "Rock n’ Roll Racing" i "Blackthorne" oraz ponownie wydał je na konsolę przenośną Game Boy Advance.
W 2004 roku firma uruchomiła europejskie biura w paryskich dzielnicach Vélizy i Yvelines. W tym samym roku studio wypuściło grę pt. "World of Warcraft", massively multiplayer online role-playing game (MMORPG) oparte na franczyzie Warcraft, 23 listopada 2004 roku w Ameryce Północnej, a 11 lutego 2005 roku w Europie. Do grudnia 2004 roku gra była najszybciej sprzedającą się grą na komputery PC w Stanach Zjednoczonych, a do marca 2005 osiągnęła 1,5 miliona subskrybentów na całym świecie. Następnie Blizzard nawiązał współpracę z chińskim wydawcą The9, aby wydać i dystrybuować "World of Warcraft" w Chinach, ponieważ zagraniczne firmy nie mogły same publikować gier bezpośrednio w tym kraju. Ostatecznie gra wystartowała w Chinach w czerwcu 2005 roku. Do końca 2007 roku "World of Warcraft" był uważany za globalny fenomen, osiągając ponad 9 milionów subskrybentów i przekroczył 1 miliard dolarów przychodów od czasu premiery. Szacuje się, że w kwietniu 2008 roku "World of Warcraft" posiadał 62% rynku subskrypcji MMORPG. Z kolei personel Blizzarda powiększył się czterokrotnie z około 400 pracowników w 2004 roku do 1600 do 2006, aby zapewnić więcej zasobów dla gry i jej kolejnych rozszerzeń; ponadto w 2007 roku Blizzard przeniósł swoją siedzibę do 16215 Alton Parkway w Irvine w Kalifornii.
Po sukcesie "World of Warcraft" firma Blizzard Entertainment zorganizowała pierwszą konwencję dla fanów o nazwie BlizzCon w październiku 2005 roku, która odbyła się w Anaheim Convention Center. Wydarzenie inauguracyjne przyciągnęło około 6000 osób i stało się prawie corocznym wydarzeniem, które firma wykorzystuje do ogłaszania nowych gier, rozszerzeń i nowej zawartości dla swoich produkcji.
Fuzja Vivendi z Activision i dalszy rozwój (2008–2017).
Do 2006 roku Robert Kotick, dyrektor generalny Activision, pracował nad odbudowaniem firmy od stanu bliskiego bankructwa oraz założył kilka nowych studiów deweloperskich. Activision nie posiadało jednak żadnej gry MMO. Kotick zauważył, że "World of Warcraft" przynosi ponad 1,1 miliarda dolarów rocznie w opłatach abonamentowych. W wyniku tego skontaktował się z dyrektorem generalnym Vivendi, Jeanem-Bernardem Lévym, w sprawie potencjalnego przejęcia podupadającego oddziału Vivendi Games, w skład którego wchodził m.in. Blizzard Entertainment. Lévy był otwarty na fuzję, ale pozwoliłby na to tylko wtedy, gdyby kontrolował większość połączonej firmy, znając wartość "World of Warcraft" dla Koticka. Wśród tych, z którymi Kotick rozmawiał na ten temat, był Morhaime z Blizzarda, który powiedział Kotickowi, że zaczęli pomału wchodzić na chiński rynek. Ostatecznie Kotick zaakceptował umowę Lévy’ego, która została zatwierdzona przez akcjonariuszy w grudniu 2007 roku. 8 lipca 2008 roku fuzja została zakończona, a Vivendi Games zostało rozwiązane, z wyjątkiem Blizzard Entertainment; nowa firma została nazwana Activision Blizzard.
W sierpniu 2008 roku Blizzard zawarł umowę dystrybucyjną z chińską firmą NetEase na publikację swoich gier w Chinach. Umowa koncentrowała się na ', który zyskiwał popularność jako e-sport w południowo-wschodniej Azji, a także na innych grach Blizzarda, z wyjątkiem "World of Warcraft", który wciąż są obsługiwany przez The9. Obie firmy stworzyły Shanghai EaseNet Network Technology do zarządzania grami na terenie Chin. Blizzard i The9 przygotowali się do wydania dodatku ', jednak rozszerzenie zostało dokładnie sprawdzone przez chińską radę ds. regulacji treści, Generalną Administrację Prasy i Publikacji, która w marcu 2009 roku odrzuciła jego publikację w Chinach, mimo wstępnych modyfikacji dokonanych przez The9. W kwietniu 2009 roku pojawiły się pogłoski o niezadowoleniu Blizzarda z The9 z powodu tej i innych wcześniejszych komplikacji z "World of Warcraft". Ostatecznie Blizzard ogłosił, że rozwiązuje umowę z The9 i przeniósł obsługę "WoW"–a w Chinach do NetEase. Ponadto w 2008 roku Blizzard został uhonorowany na 59. rozdaniu nagród Technology &amp; Engineering Emmy Awards za stworzenie "World of Warcraft"; nagrodę odebrał Mike Morhaime.
Podczas BlizzConu 2009 zapowiedziano, że nowa wersja platformy Battle.net zostanie wydana w 2010 roku i pierwszymi grami, które będzie obsługiwała to "StarCraft II", ' i "Diablo III". 5 maja 2010 roku podano, że Battle.net 2.0 będzie zintegrowany z serwisem społecznościowym Facebook, „łącząc światową premierę platformy online z najpopularniejszą na świecie platformą społecznościową”. Następnie Blizzard ogłosił kolejne części swoich serii, ' (2010) i "Diablo III" (2012). Z kolei po osiągnięciu szczytowego poziomu 12 milionów graczy miesięcznie w 2010 roku, subskrypcje "World of Warcraft" spadły do 6,8 miliona w 2014 roku, co jest najniższym wynikiem od końca 2006 roku, przed rozszerzeniem "". Jednakże "World of Warcraft" nadal był najczęściej subskrybowaną grą MMORPG na świecie i posiada światowy rekord Guinnessa dla najpopularniejszej gry MMORPG wśród subskrybentów.
W 2012 roku Blizzard zatrudniał 4700 pracowników i miał biura w 11 miastach, w tym w Austin w Teksasie i innych krajach na całym świecie. Pod koniec czerwca 2015 roku w głównej siedzibie firmy w Irvine w Kalifornii pracowało 2622 pracowników.
Ponadto po fuzji Blizzard zauważył, że polega na swoich dobrze ugruntowanych markach, jednak jednocześnie branża przechodziła w kierunku gier niezależnych. Blizzard utworzył kilka małych zespołów w firmie, aby pracować nad rozwojem nowych koncepcji opartych na niezależnym podejściu programistycznym, które mógłby potencjalnie wykorzystać. Jeden z tych zespołów szybko wpadł na pomysł kolekcjonerskiej gry karcianej opartej na narracyjnym uniwersum "Warcrafta", która ostatecznie stała się grą "Hearthstone", wydaną jako tytuł free-to-play w marcu 2014 roku (Hearthstone dotarł do ponad 25 milionów graczy do końca 2014 roku i przekroczył 100 mln graczy do 2018 roku). W międzyczasie powstał główny crossover Blizzarda o nazwie "Heroes of the Storm", który został wydany jako gra MOBA w 2015 roku. W grze pojawiły się różne postacie z serii Blizzarda jako grywalni bohaterowie, a także różne pola bitew oparte na uniwersach "Warcraft", "Diablo", "StarCraft" i "Overwatch".
Inny mały zespół wewnętrzny rozpoczął pracę około 2008 roku nad nową własnością intelektualną znaną jako "Titan", MMORPG-a osadzonego w bardziej współczesnej lub niedalekiej przyszłości, który współistniałaby z "World of Warcraft". Projekt zyskał większą widoczność w 2010 roku w wyniku wycieków informacji. Blizzard kontynuował wypowiadanie się na temat rozwoju Tytana przez następne kilka lat, a ponad 100 osób w Blizzardzie pracowało nad tym projektem. Jednak rozwój "Titana" był problematyczny i ostatecznie w maju 2013 roku projekt został anulowany (publicznie ogłoszono to w 2014 roku), a większość personelu przeniesiono do innych projektów. W zespole pozostało ok. 40 osób, kierowanych przez Jeffa Kaplana, które miały znaleźć nowy pomysł w ciągu kilku tygodni albo i te osoby zostaną przeniesione do innych działów Blizzarda. Zespół wpadł na pomysł zespołowej strzelanki wieloosobowej, wykorzystującej wiele zasobów "Titana", ale osadzonej w nowej narracji niedalekiej przyszłości. Nowy projekt został zaakceptowany przez Blizzarda i nazwany "Overwatch"; jego premiera miała miejsce 24 maja 2016 roku. Tym samym "Overwatch" stał się czwartą główną własnością intelektualną Blizzarda, po "Warcraft", "StarCraft" i "Diablo".
W listopadzie 2016 roku Blizzard ogłosił uruchomienie "Overwatch" League, profesjonalnej ligi dla gry "Overwatch". Pierwszy sezon ligi rozpoczął się w drugiej połowie 2017 roku z 12 drużynami. Struktura ligi opiera się na tradycyjnych strukturach sportowych, w tym na rekrutacji kierowników sportowych jako właścicieli drużyn, m.in. Robert Kraft, będący właścicielem New England Patriots czy Jeff Wilpon, dyrektor operacyjny New York Mets. Inauguracyjne wielkie finały "Overwatch" odbyły się w Barclays Center na Brooklynie w sierpniu 2018 roku i przyciągnęły 10,8 miliona widzów na całym świecie. Liga ma nadzieję, że 18 drużyn będzie rywalizować podczas drugiego sezonu w 2019, z ostatecznym celem 28 drużyn na całym świecie. W 2018 roku podpisano wieloletnią umowę z Walt Disney w celu transmisji "Overwatch" League zarówno na kanałach satelitarnych ESPN, jak i Disney XD. W 2017 roku Blizzard wydał odświeżoną wersję oryginalnego "StarCrafta" pt. ""
Zmiana przywództwa (2018–2021).
3 października 2018 roku Mike Morhaime ogłosił, że po 27 latach ustępuje ze stanowiska prezesa i dyrektora generalnego firmy, pozostając jednak „strategicznym doradcą”. Morhaime został zastąpiony przez J. Allena Bracka, producenta wykonawczego "World of Warcraft". Do zespołu kierowniczego dołączyli również Ray Gresko (producent wykonawczy "Overwatch") jako dyrektor ds. rozwoju i Allen Adham, który będzie sprawował nadzór nad nowymi projektami firmy. Na BlizzCon 2018 główną zapowiedzią była gra mobilna o nazwie "Diablo Immortal", która została odebrana bardzo negatywnie, a wartość akcji Activision Blizzard w ciągu 48 godzin spadła o ponad 7%.
W styczniu 2019 roku ogłoszono, że Morhaime ostatecznie opuści firmę 7 kwietnia 2019 roku. W lutym 2019 podczas konferencji podsumowującej 2018 rok ogłoszono, że „w ramach optymalizacji oraz restrukturyzacji” spółka była zmuszona zwolnić ok. 775 osób (ok. 8%) swojej siły roboczej, głównie w sektorach niezwiązanych z produkcją gier we wszystkich firmach wchodzących w skład Activision Blizzard; według agencji EDD w samym Blizzardzie zostało zwolnionych 209 osób. W lipcu tego samego roku odejście z firmy potwierdził kolejny z założycieli, Frank Pearce, który pracował tam 28 lat. W marcu 2020 roku Michael Chu, główny scenarzysta wielu franczyz Blizzarda, w tym "Diablo", "Warcraft" i "Overwatch", ogłosił, że odchodzi z firmy po 20 latach. Następnie po anulowaniu dwóch nowych gier z uniwersum "StarCrafta", Dustin Browder, Eric Dodds i Jason Chayes również odeszli z Blizzarda, co zostało potwierdzone 29 października 2019 roku przez rzecznika prasowego firmy, który stwierdził: „Tak, Eric, Dustin i Jason kilka miesięcy temu podjęli decyzję, aby opuścić Blizzard. (...)”. W 2020 roku Blizzard wydał odświeżoną wersję "Warcrafta III" wraz z dodatkiem o nazwie "", która została bardzo źle przyjęta przez recenzentów i graczy
22 stycznia 2021 roku spółka Activision Blizzard przesunęła studio deweloperskie Vicarious Visions do Blizzard Entertainment (jako studio zależne), w wyniku czego 200 pracowników będzie pracownikami Blizzarda i będą „w pełni zaangażowani w istniejące gry i inicjatywy Blizzarda”. Ponadto Jennifer Oneal, szef studia VV, została awansowana na wiceprezesa wykonawczego ds. rozwoju w nowym studiu, a jej miejsce zajął Simon Ebejer. Vicarious współpracował z Blizzardem około dwa lata przed planowanym ogłoszeniem remastera "Diablo II" o nazwie "" i według Bracka sensowne było włączenie Vicarious do Blizzarda w celu stałego wspierania gry i innych gier, w tym "Diablo IV". Z kolei według "Bloomberg News" studio od 2020 roku współpracowało z Blizzardem nad remakiem "DII". Początkowo tworzył go wew. zespół Blizzarda o nazwie „Team 1", jednak wkrótce potem zabrano projekt i przekazano go do „Team 3", zajmującego się serią "Diablo". Z kolei sam „Team 1" został 15 października 2020 roku „przeorganizowany”, co de facto było likwidacją zespołu; jego pracownicy przenieśli się do innych działów Blizzarda lub do studiów utworzonych przez byłych pracowników.
Z okazji 30–lecia firmy Blizzard wydał w lutym 2021 roku kompilację o nazwie "Blizzard Arcade Collection" na różne platformy. Kolekcja zawierała trzy klasyczne gry wideo: "The Lost Vikings", "Rock n' Roll Racing" i "Blackthorne", z których każda zawierała dodatkowe ulepszenia i nowoczesne funkcje. 20 kwietnia 2021 roku ogłoszono, że Jeffrey Kaplan po 19 latach pracy opuszcza firmę, natomiast jego rolę dyrektora "Overwatch" przejął Aaron Keller. Na początku maja tegoż roku podano, że firma w ciągu trzech lat straciła 29% aktywnych graczy, z 38 mln graczy w 2018 do 27 mln w 2021.
W lipcu 2021 roku Activision Blizzard był przedmiotem pozwu z kalifornijskiego Departamentu Sprawiedliwego Zatrudnienia i Mieszkalnictwa (DFEH), twierdząc, że przez kilka lat kierownictwo Blizzarda, a także Activision promowało „kulturę frat boy” (kultura bractwa studenckiego), która pozwalała i zachęcała do niewłaściwych zachowań seksualnych wobec pracownic oraz dyskryminacji w praktykach zatrudniania. Pozew spotkał się z dużą reakcją pracowników i grup spoza Activision Blizzard. W następstwie tych wydarzeń prezes J. Allen Brack, jedna z niewielu osób bezpośrednio wymienionych w pozwie, ogłosił, że po 22 latach opuszcza Blizzard, aby „poszukiwać nowych możliwości”. Na jego miejsce wyznaczono duet „liderów”, w skład którego wyszli: Jennifer Oneal (wiceprezes wykonawczy ds. rozwoju w Blizzardzie i wcześniej szefowa Vicarious Visions) i Mike Ybarra (wiceprezes wykonawczy i menadżer działu technologii w Blizzardzie, wcześniej menadżer Microsoftu w dziale Xboxa). W sierpniu poinformowano, że z firmy zwolniono trzech doświadczonych deweloperów: Luisa Barrigę (reżysera "Diablo IV"), Jessego McCree (głównego projektanta poziomów "DIV") oraz Jonathana LeCrafta (starszego projektanta "World of Warcraft").
23 września 2021 wydano odświeżoną wersję "Diablo II" wraz z dodatkiem o nazwie "". Na początku października podano, że Joe Shely (wcześniej pracował jako starszy projektant przy "Diablo III") zastąpił Luisa Barrigę na stanowisku dyrektora gry "Diablo IV". 2 listopada 2021 roku Jen Oneal oświadczyła, że ustępuje ze stanowiska „lidera” Blizzarda pod koniec tegoż roku, w wyniku czego Mike Ybarra sam stanął na czele firmy.
Przejęcie Activision Blizzard przez Microsoft (2022–...).
18 stycznia 2022 roku Microsoft ogłosił, że zamierza kupić holding Activision Blizzard i jego spółki zależne, w tym Blizzard, za 68,7 mld dolarów, częściowo z powodu trwających problemów z pozwem w Kalifornii oraz opóźnień i problemów związanych z wydaniem najnowszych gier spółki. Oczekuje się, że transakcja zostanie sfinalizowana do połowy 2023 roku. Do tego czasu Activision Blizzard pozostanie firmą niezależną, natomiast po sfinalizowaniu umowy zostanie przeniesiony do działu Microsoft Gaming. W wyniku tego marki Blizzarda znajdą w portfolio Microsoftu i w przyszłości trafią do Xbox Game Pass/PC Game Pass.
12 kwietnia 2022 roku oficjalnie zakończyła się planowana fuzja studia Vicarious Visions z Blizzard Entertainment; od tej pory studio będzie znane jako Blizzard Albany. Jak podano w serwisie Twitter: „Oficjalnie połączyliśmy się z Blizzard Entertainment. Nasz zespół programistów pozostanie w Albany w stanie Nowy Jork i będzie w pełni oddany grom Blizzarda”. Pod koniec czerwca 2022 roku Blizzard ogłosił, że przejmie 100-osobowe studio deweloperskie Proletariat z siedzibą w Bostonie, które będzie wspierać produkcję "World of Warcraft" (jego pierwszym zadaniem ma być pomoc przy dodatku ""). W związku z nabyciem studia, na początku 2023 roku zostaną wyłączone serwery "Spellbreak", gry stworzonej przez Proletariat. 15 września 2022 roku Blizzard zapowiedział, że w związku z premierą sequela serwery "Overwatch" zostaną wyłączone 2 października tegoż roku.
W listopadzie 2022 roku firmy Blizzard i NetEase oświadczyły, że nie były w stanie dojść do porozumienia w sprawie warunków odnowienia licencji, w wyniku czego większość gier Blizzarda przestanie działać 23 stycznia 2023 roku na terenie Chin, dopóki sytuacja nie zostanie rozwiązania. Takie gry jak "Overwatch 2" czy "World of Warcraft: Dragonflight" będą miały premierę zgodnie z planem, lecz sprzedaż, wsparcie i nowości po tym terminie zostaną wstrzymane. Według Reuters na początku stycznia miało dojść do negocjacji między Blizzard China a NetEase ws. przedłużenia umowy o kolejne sześć miesięcy, jednak warunki zaproponowane przez Blizzarda, zostały odrzucone. NetEase uznało propozycję Blizzarda za „niewłaściwą i komercyjnie nielogiczną”. Jedyną grą Blizzarda, ktora pozostanie na chińskim rynku, jest "Diablo Immortal". 15 grudnia 2022 roku menadżer marki "Warcraft" John Hight ogłosił, że Chris Metzen powrócił do Blizzarda i dołączył do zespołu kierowniczego "Warcrafta" jako doradca kreatywny; początkowo miał koncentrować się na "World of Warcraft", ale jego praca miała rozszerzyć się także na inne projekty z tej franczyzy.
Gry.
Blizzard Entertainment stworzył 28 gier i 15 dodatków w latach 1991–2020, z których większość należy do serii "Warcraft", "Diablo" i "StarCraft". Od czasu wydania "" (1994), "Diablo" (1997) i "StarCraft" (1998), skupiono się prawie wyłącznie na tych trzech seriach; jedynym wyjątkiem była gra "Overwatch" (2016). Ponadto Blizzard stworzył dwa spin-offy głównych serii: "Hearthstone" (2014) i "Heroes of the Storm" (2015).
25 stycznia 2022 roku firma ogłosiła, że jest bliska wydania kolejnej nowej własności intelektualnej, którą jest gra survivalowa osadzona w nowym uniwersum, będąca w produkcji od prawie pięciu lat.
Główne franczyzy.
W chwili obecnej Blizzard Entertainment posiada cztery główne marki: "Warcraft", "StarCraft", "Diablo" i "Overwatch". Każda z tych franczyz jest wspierana przez inne media oparte na jej własności intelektualnej, takie jak powieści, kolekcjonerskie gry karciane, komiksy i filmy krótkometrażowe. W 2006 roku firma ogłosiła, że wyprodukuje ; film został wyreżyserowany przez Duncana Jonesa, sfinansowany i wyprodukowany przez Legendary Pictures, Atlas Entertainment itd., a dystrybuowany przez Universal Pictures. Jego premiera odbyła się 10 czerwca 2016 roku.
Gry odnowione.
W 2015 roku Blizzard utworzył „dział gier klasycznych”, czyli zespół zajmujący się aktualizacją i remasteringiem niektórych starszych tytułów studia. Początkowo skupiono się na ' (2017), następnie na ' (2020), natomiast najnowszą odnowioną produkcją było "" (2021), stworzone wraz ze studiem Vicarious Visions.
Ponownie wydane gry.
20 lutego 2021 roku Blizzard wydał kompilację o nazwie "Blizzard Arcade Collection" dla systemów Microsoft Windows, PlayStation 4, PlayStation 5, Xbox One, Xbox Series X/S i Nintendo Switch. Kolekcja zawiera pięć klasycznych gier komputerowych Blizzarda: "The Lost Vikings", "Rock n' Roll Racing", "Blackthorne", "The Lost Vikings 2" i "RPM Racing", przy czym dwie ostatnie gry zostały dodane w kwietniu tegoż samego roku. Niektóre z nowoczesnych funkcji obejmują rozdzielczość 16:9, podzielony ekran dla 4 graczy, przewijanie i zapisywanie postępów w grze, oglądanie powtórek oraz dodanie filtrów graficznych, aby zmienić wygląd gry gracza. Dodatkowo zawiera ulepszenia dla każdej gry, takie jak ulepszony lokalny tryb wieloosobowy dla "The Lost Vikings", nowe piosenki i występy artystów dla "Rock n’ Roll Racing", a także nową mapę poziomów dla "Blackthorne". Ponadto w kompilacji znalazło się cyfrowe muzeum, zawierające grafiki z gier, niewykorzystane treści oraz wywiady.
Niewydane gry.
Do najbardziej znanych niewydanych tytułów Blizzarda należą: ', który został anulowany 22 maja 1998 roku, "Shattered Nations" oraz ', który został „odłożony na czas nieokreślony” 24 marca 2006 roku, a w 2014 oficjalnie anulowany. 23 września 2014 roku po siedmiu latach rozwoju Blizzard ujawnił również anulowanie niezapowiedzianej gry MMO o nazwie kodowej "Titan". Firma ma również tradycję nieustalania z góry dat premier, decydując się zamiast tego poświęcić tyle czasu, ile potrzeba na daną produkcję, ogólnie mówiąc, że dany produkt będzie „gotowy, kiedy będzie gotowy”.
Ponadto "Pax Imperia II" zostało pierwotnie zapowiedziane jako tytuł do publikacji przez Blizzarda. Jednakże firma ostatecznie porzuciła produkcję "Pax Imperia II", ponieważ stwierdzono, że może być w konflikcie z ich innym projektem strategii kosmicznej, która później była znana jako "StarCraft". THQ ostatecznie podpisał kontrakt z Heliotrope i wydał grę w 1997 roku jako "".
Porty gier.
Firma, znana wówczas jako Silicon &amp; Synapse, początkowo koncentrowała się na przenoszeniu gier innych studiów na platformy komputerowe, tworząc osiem portów w latach 1992–1993.

</doc>
<doc id="78437" url="https://pl.wikipedia.org/wiki?curid=78437" title="Blizzard entertainment">
Blizzard entertainment



</doc>
<doc id="78440" url="https://pl.wikipedia.org/wiki?curid=78440" title="Telefe">
Telefe

Televisión Federal S.A. (Telefe) – argentyński kanał telewizyjny, założony w 1989 roku. Wcześniej, jako przedsiębiorstwo prywatne, rozpoczął nadawanie w 1961 roku pod nazwą LS84 TV Canal 11. Jest to czołowy kanał w Argentynie, którego siedziba główna znajduje się w Buenos Aires.

</doc>
<doc id="78442" url="https://pl.wikipedia.org/wiki?curid=78442" title="Predestynacja">
Predestynacja

Predestynacja (od łac. "praedestinare", gr. "προοριζειν", „przeznaczyć z góry”) – koncepcja religijna, według której losy człowieka (jego zbawienie lub potępienie) są z góry określone przez wolę Boga.
Predestynacja w chrześcijaństwie.
Katolicyzm.
Augustyn z Hippony.
Zagadnienie predestynacji pojawiło się po raz pierwszy w trakcie kontrowersji pelagiańskiej. Augustyn z Hippony wykazywał błąd pelagianizmu, twierdzącego, że wola ludzka obecnie jest tak samo wolna, jak przed upadkiem Adama i Ewy. Akcent położony przez doktora Kościoła na niezbędność łaski Chrystusa dla wolnej woli człowieka, został przez niektórych zrozumiany jako "implicite" uzależniający człowieka całkowicie od woli Boga. Według tej logiki osoby, odchodzące z tego świata w stanie niepojednania z Bogiem, czynią to z powodu tajemniczych wyroków Bożych. Zarzuty te zaczęto podnosić pod koniec życia biskupa Hippony. W 429 r. Prosper z Akwitanii napisał list do Augustyna o problemach biskupów Prowansji i Marsylii, którzy nie mieli sympatii pelagiańskich, jednak nie rozumieli, jak można połączyć predestynację z doktryną o wolnej woli. Według ich rozumienia nauki Augustyna człowiek był marionetką spełniającą Boże plany. Do Augustyna napisał także pewien Hilary, przekazując obawy pewnych osób wobec groźby fatalizmu: jeśli jest predestynacja, jaki jest cel upominania bliźnich?. Augustyn odpowiedział na te wątpliwości pisząc traktaty: "O przeznaczeniu świętych" ("De praedestinatione sanctorum") oraz "Dar wytrwania". Temat oddziaływania miłości Boga na wolną wolę wyjaśniał także komentując Ewangelię według św. Jana. Pokazywał, że Bóg wzbudza w sercu człowieka pragnienie kosztowania rozkoszy duchowych, a to w niczym nie ogranicza wolności wyboru:
Dyskusja miała swą dalszą kontynuację po śmierci doktora Kościoła. Głównym obrońcą ortodoksji wizji augustyńskiej był Prosper. Nie zawsze stosował on zasady "fair play". Jego przeciwnicy z kolei przedstawiali stwierdzenia, mające być według nich nauką o predestynacji, które w niesmaczny sposób przeinaczały myśl Augustyna. Wincenty z Lerynu w swoim "Commonitorium" zestawił dosyć żenującą listę rzekomych wyjątków z dzieł Augustyna, której zamierzeniem było przedstawienie poglądów Augustyna w najgorszym świetle.
Nauczanie Augustyna, jakkolwiek nie do końca jasne, według Geralda Bonnera nie może być rozumiane na sposób, w jaki zinterpretował je kalwinizm. Augustyn pisał o przedwiedzy Boga. Ale czasem wypowiadał się jakby niektórzy ludzie byli przeznaczeni na karę. Wizja grzechu pierworodnego Augustyna wskazuje na to, że nie rozumie on tych stwierdzeń jako arbitralnej decyzji Boga, by stworzyć pewnych ludzi jako „naczynia gniewu”, których potępienie miałoby służyć większej chwale Bożej. Najgorsze, czego można ew. dopatrzeć się w tezach Augustyna, jest jedynie to, że Bóg nie ma absolutnej woli, by zbawić wszystkich ludzi.
Współcześnie.
Predestynacja nie dotyczy pojedynczego człowieka, nie oznacza konkretnego ustalenia jego losu (wiecznego zbawienia lub potępienia), ale dotyczy powszechnego porządku zbawczego Boga, dostępnego dla wszystkich ludzi. 
Jezus Chrystus oddał swe życie za wszystkich ludzi i zaprasza do wiary w Niego. Wynika to m.in. z tego, że słowa Chrystusa na Ostatniej Wieczerzy (Mt 26, 28) o przelaniu Jego krwi (czyli śmierci na krzyżu) „za wielu”, należy rozumieć w znaczeniu semickim, co oznacza „za wszystkich”.
Człowiek może więc Łaskę Bożą przyjąć lub ją odrzucić. Ostateczny los poszczególnego człowieka nie jest z góry określony, pojedynczy człowiek nie jest przeznaczony do zbawienia lub potępienia; człowiek dąży do zbawienia lub potępienia przez całe swoje życie, a jego ostateczny los zostaje wyjawiony na Sądzie Ostatecznym. Natomiast predestynacja do grzechu jest uważana za nie do pogodzenia z powszechną wolą zbawczą Boga.
Prawosławie.
Według dekretu 3. "Wyznania wiary Dozyteusza" uchwalonego w 1672 roku na prawosławnym synodzie w Jerozolimie, predestynacja opiera się na uprzedniej wiedzy Boga. Bóg zna przyszłe wybory człowieka i na ich podstawie przeznacza jednych do zbawienia, a innych do potępienia.
Protestantyzm.
Predestynacja wyłoniła się znowu jako ważny temat w czasie reformacji.
Luteranizm (ewangelicyzm augsburski).
W księgach wyznaniowych luteranizmu kwestię predestynacji porusza XI artykuł "Formuły zgody" z 1577 roku. Wcześniej kwestia ta nie wzbudzała większego zainteresowania luterańskich teologów.
Według "Formuły zgody" predestynacja dotyczy tylko zbawionych, a nie potępionych. Predestynacja ta jest bezwarunkowa, czyli nie opiera się na zasługach człowieka, i ma charakter szczegółowy, czyli nie dotyczy jedynie generalnego porządku zbawienia, ale także zbawienia konkretnych osób. Boża łaska jest jedyną przyczyną zbawienia człowieka, ludzkie zło – jedyną przyczyną jego potępienia. Łaska, odkupienie i wola zbawienia mają charakter uniwersalny, potępienia ściąga na siebie człowiek, gdy odrzuca „środek i narzędzie Ducha Świętego”, jakim jest Słowo Boże. Luteranizm odrzuca zarówno koncepcję podwójnej predestynacji, jak i pogląd, że wybór Boży opiera się na przedwiedzy dotyczącej wolnych wyborów człowieka. Johannes Andreas Quenstedt rozumiał predestynacją jako opartą na przedwiedzy dotyczącej zasługi Chrystusa oraz jej przyjęcia w wierze przez człowieka wskutek działania Ducha Świętego.
Kalwinizm (ewangelicyzm reformowany).
Jan Kalwin ożywił doktrynę podwójnej predestynacji (zasygnalizowanej przez Lutra), ale wbrew powszechnemu mniemaniu nie stanowiła ona ani centralnego, ani nawet szczególnie ważnego systemu w jego teologii. W „Inistitutio” nie ma osobnego rozdziału jej poświęconemu, a sekcja, w której Kalwin o niej pisze, zmieniała miejsce w kolejnych wydaniach tego dzieła, by ostatecznie znaleźć się w części poświęconej zbawieniu. Sam Kalwin, choć przyznawał, że część osób jest predestynowana do zbawienia, a część do potępienia, kategorycznie odmawiał wskazania już tu na ziemi, kto należy do którejkolwiek z grup. Uważał, że wierni powinni żyć i zachowywać się, jakby byli predestynowani do zbawienia.
Po śmierci Kalwina jego następcy uczynili predestynację ważnym elementem systemu kalwińskiego, ale nacisk na jej ważność różnił się w zależności od kraju: pasjonowali się nią Holendrzy i Szkoci, dużo mniej uwagi poświęcali jej Francuzi, Niemcy i Szwajcarzy – np. Katechizm Heidelberski nie wspomina o niej nawet jednym słowem. Późniejsze niektóre wykładnie kalwinizmu, posuwając się dużo dalej niż sam Kalwin, ograniczyły wiarę w powszechną zbawczą wolę Boga i twierdziły, że śmierć Chrystusa była ofiarą poniesioną tylko za wybranych (wersja skrajna), albo choć była poniesiona za wszystkich, to była efektywna i skuteczna tylko wobec tych wybranych. 
W nauczaniu Augustyna z Hippony widzieli oni następujące racje swojej teorii:
Doktryna kalwińska o podwójnej predestynacji, nie zaakceptowana przez arminian, została narzucona na Synodzie w Dordrechcie (Dordt) w kanonach z Dort (1618–1619) i przez Zgromadzenie w Westminster w konfesji westminsterskiej (1647), które ogłosiło, że przynajmniej po upadku Bóg nie chciał zbawienia wszystkich ludzi i że Chrystus umarł tylko za wybranych. Ustalenia obu tych ciał nie były jednak przyjęte przez inne Kościoły reformowane (Niemcy, Szwajcaria, Węgry, Francja i Polska), które uważały je za zbyt radykalne i daleko idące, szczególnie w zakresie śmierci Chrystusa tylko za niektórych. Co znamienne, od XVIII wieku w teologii reformowanej zaczęło się powszechne odchodzenie od takiego radykalizmu i niuansowanie stanowiska. Dziś obowiązuje ono jako wiążąca wykładnia tylko ultrakonserwatywne kościoły w Holandii i USA.
Karl Barth.
W XX wieku Karl Barth starał się przedstawić chrystologiczne ujęcie nauki o predestynacji w ramach swojego rozumienia Boga. Według niego Chrystus jest zarówno Bogiem, który przeznacza człowieka, jak i człowiekiem, który jest przeznaczony; w zjednoczeniu z Chrystusem ludzie mogą odkryć swoje wybranie. W tym, że wszystkich ludzi można uważać za wybranych w Chrystusie, niektórzy krytycy widzą raczej odzwierciedlenie uniwersalizmu niż predestynacji w klasycznym sensie.
Świadkowie Jehowy.
Świadkowie Jehowy odrzucają koncepcję predestynacji, wyrażają pogląd, że Bóg posługuje się zdolnością przewidywania w sposób selektywny, według własnego uznania. Uważają, że z Biblii wynika, iż Bóg podejmuje decyzje po uprzednim zbadaniu zaistniałej sytuacji.
Predestynacja w islamie.
Koncepcja predestynacji (kadar) odegrała też ważną rolę w rozwoju muzułmańskiej myśli teologiczno-filozoficznej. Kadar to teologiczny odpowiednik kismetu, czyli w rozumieniu ludowym przeznaczenia, którym kieruje Bóg. Pobożny muzułmanin zawsze się liczy z interwencją Bożą.

</doc>
<doc id="78445" url="https://pl.wikipedia.org/wiki?curid=78445" title="Fundusz kościelny">
Fundusz kościelny



</doc>
<doc id="78449" url="https://pl.wikipedia.org/wiki?curid=78449" title="Red Hot Chili Peppers">
Red Hot Chili Peppers

Red Hot Chili Peppers (w skrócie: RHCP) – kalifornijska grupa muzyczna grająca głównie funk rock, powstała w Los Angeles w 1983. Obecny skład grupy tworzą wokalista Anthony Kiedis, gitarzysta John Frusciante, basista Michael „Flea” Balzary i perkusista Chad Smith. Zróżnicowany styl muzyczny zespołu połączył tradycyjny funk z elementami innych stylów, w tym rocka alternatywnego, punk rocka, i rocka psychodelicznego.
Oprócz Kiedisa i Balzary'ego w skład grupy pierwotnie wchodzili gitarzysta Hillel Slovak i perkusista Jack Irons. Slovak zmarł w 1988 r. z powodu przedawkowania heroiny, powodując odejście Ironsa. Na miejsce Ironsa do zespołu szybko wszedł dawny perkusista Dead Kennedys D.H. Peligro, do momentu gdy zespół znalazł stałego zamiennika w osobie Smitha, Slovak zaś został zastąpiony przez początkującego i obiecującego gitarzystę Johna Frusciantego. W tym składzie zespół nagrał czwarty i piąty album, "Mother’s Milk" (1989) i "Blood Sugar Sex Magik" (1991).
"Blood Sugar Sex Magik", pierwszy znaczący album grupy, sprzedał się w nakładzie ponad 13 milionów egzemplarzy, co zapewniło grupie komercyjny sukces. U Frusciantego pogłębiało się uczucie dyskomfortu w związku z takim sukcesem i nagle opuścił zespół podczas trasy koncertowej promującej album w 1992 r., popadając w uzależnienie od narkotyków. Kiedis, Flea, i Smith zatrudnili na jego miejsce Dave’a Navarro z Jane’s Addiction, aby nagrać następny album zatytułowany "One Hot Minute". Mimo że album odniósł umiarkowany komercyjny sukces, nie został tak życzliwie przyjęty jak "Blood Sugar Sex Magik" i sprzedał się w ponad dwa razy mniejszej ilości niż poprzednik. Krótko po tym Navarro opuścił zespół z powodu różnic twórczych. Frusciante, który wyszedł z nałogu narkotykowego po odbyciu kuracji odwykowej, ponownie stał się członkiem grupy na prośbę Flea. Zjednoczony kwartet powrócił do studia, aby nagrać "Californication" (1999), który sprzedał się na całym świecie w piętnastu milionach egzemplarzy, odnosząc największy sukces spośród wszystkich albumów grupy. Następnym albumem był wydany trzy lata później "By the Way" (2002), który również odniósł sukces. W 2006 r. grupa wydała podwójny album "Stadium Arcadium", który jako pierwszy w historii formacji uplasował się na 1. miejscu listy Billboard Hot 100.
Red Hot Chili Peppers jest siedmiokrotnym laureatem Nagrody Grammy. Zespół sprzedał ponad 80 milionów albumów na całym świecie, osiem singli uplasowało się w pierwszej czterdziestce zestawienia Billboard Hot 100 (włączając trzy single w Top 10), pięć singli dostało się na listę przebojów Mainstream Rock Tracks, 11 singli zespołu osiągnęło 1. miejsce listy Modern Rock Tracks. W 2012 grupa została wprowadzona do Rock and Roll Hall of Fame, a w 2022 otrzymała swoją gwiazdę w Hollywoodzkiej Alei Sławy. Zespół został też sklasyfikowany na 30. miejscu zestawienia „Greatest Artists of Hard Rock” przygotowanego przez telewizję VH1.
Historia.
Założenie i pierwszy album (1983–1984).
Red Hot Chili Peppers (pierwotnie "Tony Flow and the Majestic Masters of Mayhem") został utworzony w Fairfax High School przez jej uczniów: Anthony’ego Kiedisa, Hillela Slovaka, Jacka Ironsa i Michaela „Flea” Balzary'ego w 1983. Pierwszy raz zespół wystąpił w klubie Rhythm Lounge dla około trzydziestoosobowej publiczności, "opening for Gary and Neighbor's Voices." Na tę okazję skomponowano utwór, podczas której zespół zaczął improwizować, podczas gdy Kiedis rapował wiersz własnego autorstwa – „Out in L.A”. Jako że Slovak i Irons należeli już do What Is This?, miał to być ich jedyny występ. Wykonanie utworu było jednak tak żywiołowe, ze poproszono zespół o powrót za tydzień. Z powodu niespodziewanego sukcesu zespół zmienił nazwę na Red Hot Chili Peppers, grając kilka razy częściej w klubach w okolicy Los Angeles. Sześć piosenek z ich pierwszych występów zostało nagranych na albumie demo.
Kilka miesięcy po ich pierwszym występie, grupa podpisała kontrakt z wytwórnią – zostali zauważeni przez EMI. Dwa tygodnie później What Is This? otrzymał propozycję nagrania albumu wydanego przez MCA, dlatego Slovak i Irons, dla których RHCP było projektem pobocznym, skoncentrowali się na pracy w What is This?. Aby uniknąć rozwiązania grupy, Kiedis i Flea zdecydowali się przyjąć nowych członków. Po przesłuchaniach do zespołu dołączyli Cliff Martinez, przyjaciel Balzary'ego, i Jack Sherman.
Zespół zatrudnił gitarzystę Gang of Four Andy’ego Gilla do wyprodukowania ich pierwszego albumu. Pomimo początkowych obaw wokalisty i basisty, Gill zastymulował zespół do wprowadzenia lżejszych dźwięków do repertuaru, mogących zostać chętnie podchwycone przez radia komercyjne. "The Red Hot Chili Peppers" został wydany 10 sierpnia 1984. Pomimo niewielkiej sprzedaży albumu, zespołowi udało się zyskać trwałą warstwę fanów (utwory były grane przez radia uniwersyteckie i za pośrednictwem MTV). Ostatecznie sprzedano 300 tysięcy egzemplarzy albumu. Podczas trasy koncertowej promującej album, sprzeczki i nieporozumienia pomiędzy Kiedisem a Shermanem zaczęły istotnie dezorganizować działalność zespołu zarówno na scenie jak i w codziennym życiu. Sherman ostatecznie opuścił formację, powrócił zaś do niej Slovak, zmęczony niszową popularnością What is This?.
"Freaky Styley" i "The Uplift Mofo Party Plan" (1985–1988).
George Clinton został wybrany do wyprodukowania nowego albumu Red Hot Chili Peppers, zatytułowanego "Freaky Styley". Album został nagrany w studiu United Sound Systems w Detroit obok kampusu Wayne State University's. Clinton wplótł elementy punku i funku w repertuar grupy, pozwalając im na łączenie różnych stylów muzycznych. Pomimo tego, że zespół miał o wiele lepsze relacje z Clintonem niż z Gillem, "Freaky Styley", wydany 16 sierpnia 1985, również odniósł niewielki sukces, nie plasując się na żadnej z list przebojów i nie odnosząc sukcesu komercyjnego. Trasa koncertowa promująca nagranie została również uznana za „bezproduktywną i zmarnowaną”.
W piosence „Yertle The Turtle” na albumie „Freaky Styley” inny głos niż Kiedisa mówi słowa: „Look at that turtle go bro”. Zostało wspomniane w jego książce "Blizna", że słowa te wypowiedział kokainowy diler Clintona, któremu to Clinton nie był w stanie zapłacić i zaoferował mu wypowiedzenie w utworze tych słów
W tym czasie zespół pojawił się również w filmie "Twardziele". 
Cliff Martinez odszedł z grupy w 1986, zastąpił go Jack Irons, niemający chwilowo zespołu ani stałej pracy. Zespół chciał zatrudnić Ricka Rubina do wyprodukowania ich trzeciego albumu, lecz ten odrzucił ich ofertę. Zespół w końcu zatrudnił Michaela Beinhorna, który był ich ostatnim wyborem." Ponowne zjednoczenie wszystkich pierwotnych członków zespołu ożywiło twórczość grupy."
29 września 1987 roku, wydano album "The Uplift Mofo Party Plan". Był on pierwszym albumem Red Hot Chili Peppers, który pojawił się na liście Billboard Hot 200 (na 148 miejscu), odniósł znaczący sukces, w porównaniu do pierwszych dwóch albumów.
W tym okresie Kiedis i Slovak popadli w poważne uzależnienie od narkotyków, często opuszczali grupę, nie pojawiając się na próbach. Uzależnienie Slovaka doprowadziło do jego śmierci 25 czerwca 1988, krótko po zakończeniu trasy koncertowej promującej The Uplift Mofo Party Plan. Kiedis opuścił miasto i nie uczestniczył w pogrzebie Slovaka, nie mogąc uwierzyć w zaistniałą sytuację. Następnie Jack Irons opuścił zespół, nie chcąc być członkiem grupy, „w której jego przyjaciele umierają”. Irons wstąpił do grunge'owej grupy z Seattle, Pearl Jam, jednak opuścił formację w 1998 będąc w dalszym ciągu pod wpływem śmierci przyjaciela.
"Mother’s Milk" (1989–1990).
Próbując poradzić sobie ze śmiercią Slovaka i odejściem Ironsa, Kiedis i Flea tymczasowo zatrudnili perkusistę Dead Kennedys, D.H. Peligro i dawnego gitarzystę P-Funk DeWayne’a McKnighta. Obaj szybko opuścili zespół z powodu braku zgrania z innymi muzykami. Pomimo że Peligro był krótko członkiem zespołu, jego działalność znacząco wpłynęła na kierunek rozwoju zespołu. Jego wstąpienie do zespołu doprowadziło Johna Frusciante, znajomego Peligro, do przesłuchania na wolne miejsce gitarzysty. Frusciante był zafascynowany Red Hot Chili Peppers i w efekcie był szczególnie zainteresowany w przesłuchaniu. Muzycy zagrali wspólnie jam session (jego owoce można usłyszeć na albumie "Mother’s Milk" w utworze „Pretty Little Ditty”), w wyniku czego zespół podjął jednogłośną decyzję o przyjęciu Frusciante do zespołu.
Na trzy tygodnie przed rozpoczęciem nagrywania albumu grupa wciąż nie miała perkusisty, pomimo wielu przesłuchań. Ostatecznie znajomy członków grupy powiedział im o perkusiście, którego znał, Chad Smith, który był tak biegły w perkusji, że „jadł [ją] na śniadanie”. Kiedis miał wątpliwości, co do przyjęcia Smitha, jednak zdecydował się dać mu szansę. Podczas przesłuchania Smith zaskoczył grupę, wykazując się zdolnością łączenia skomplikowanych rytmów. Po zakończeniu przesłuchania, Kiedis, Frusciante i Flea przyjęli Smitha do zespołu. Smith został poproszony o ogolenie swojej głowy tak, by pasował do stylu grupy, lecz ostatecznie pozwolono mu pozostać w grupie, gdy następnego dnia przyszedł z nieogoloną głową.
Nagrywanie albumu było utrudnione przez konflikt zespołu z producentem, Michaelem Beinhornem, którego celem było skłonienie Frusciante do grania agresywnych, głośnych, heavymetalowych riffów. Preferencje producenta kłóciły się ze stylem gry i chęciami gitarzysty, który postanowił skonfrontować Beinhornowi swój funkowy styl grania. Przykład można usłyszeć w utworze „Stone Cold Bush”.
Czwarty album grupy, "Mother’s Milk" został wydany w sierpniu 1989, i zawierał pierwsze utwory grupy, które stały się przebojami – ballada dedykowana Slovakowi, „Knock Me Down”, i cover utworu Steviego Wondera „Higher Ground”. Album uplasował się na 52 miejscu zestawienia amerykańskich albumów i otrzymał pierwszą w dorobku zespołu złotą płytę.
"Blood Sugar Sex Magik", odejście Frusciante (1990–1992).
W 1990, grupa zmieniła wytwórnię na Warner Bros. Records, zatrudnili Ricka Rubina do wyprodukowania ich piątego, niezatytułowanego albumu. Rubin później wyprodukował wszystkie późniejsze albumy studyjne zespołu z wyjątkiem "The Getaway" z 2016 roku. Proces pisania i komponowania materiału na album okazał się bardziej sprawny i owocny niż to miało miejsce w trakcie nagrywania "Mother’s Milk". Kiedis powiedział „każdego dnia dostawałem nową muzykę, by napisać do niej słowa”.
Grupa rozpoczęła wyczerpujący, sześciomiesięczny proces nagrywania i produkcji nowego albumu, lecz Rubin nie był zadowolony z pracy w zwykłym studiu nagraniowym. Uważał, że grupa będzie lepiej pracować w mniej konwencjonalnym miejscu. Odkrył „zaskakującą, wielką, pustą, pięknie położoną rezydencję o rzut kamieniem od ich sali prób”. Przez około miesiąc Frusciante, Kiedis i Flea żyli w odosobnieniu, nie opuszczając domu podczas całego procesu nagrywania. Jednakże Smith zdecydował się nie zamieszkać w domu, uważając, że jest on nawiedzony.
Członkowie grupy nie byli zdecydowani, jak zatytułować album, ale Rubinowi szczególnie spodobał się jeden utwór ("stick out"): „Blood Sugar Sex Magik”. Co prawda nie była ona wydana jako singiel, jednak Rubin uważał, że jest to najlepszy tytuł.
24 września 1991, album "Blood Sugar Sex Magik" został wydany. „Give It Away” został wydany jako pierwszy singiel, wygrał nagrodę Grammy w 1993 roku w kategorii „Best Hard Rock Performance” i jako pierwszy z singli grupy trafił na pierwsze miejsce listy Modern Rock. Ballada „Under the Bridge” została wydana jako singiel i uplasowała się na 2 miejscu Billboard Hot, najwyższe miejsce, jakie uzyskał zespół, i stała się jednym z najlepiej rozpoznawalnych utworów grupy. Pozostałe single, czyli „Breaking the Girl” i „Suck My Kiss” również wypadły dobrze na listach przebojów. Album był międzynarodową sensacją, sprzedał się w liczbie ponad 12 milionów egzemplarzy i sprawił, że Red Hot Chili Peppers stał się znanym zespołem. "Blood Sugar Sex Magik" trafił na 310 miejsce listy 500 albumów wszech czasów magazynu Rolling Stone i w 1992 trafił na 3 pozycję zestawienia albumów w USA, co prawda rok po wydaniu.
Sukces zespołu i uzależnienie od narkotyków miały zły wpływ na Frusciante, który nagle opuścił grupę podczas "Blood Sugar Japanese tour" w maju 1992. Zespół pokazał się na festiwalu Lollapalooza w 1992 roku z zastępczym gitarzystą Arikiem Marshallem (który wystąpił wraz z grupą podczas ostatniego odcinka czwartego sezonu serialu "Simpsonowie", „Krusty Gets Kancelled” oraz w teledyskach „Breaking the Girl” i „If You Have to Ask”), i krótko z Jesse Tobiasem z pochodzącego z Los Angeles zespołu Mother Tongue. Żaden z nich nie pozostał na długo w zespole twierdząc, że „"The chemistry wasn't right"”. Zespół ostatecznie wybrał byłego gitarzystę Jane’s Addiction Dave’a Navarro.
"One Hot Minute" (1993–1997).
Dave Navarro po raz pierwszy pojawił się z grupą na festiwalu Woodstock ’94, gdzie ubrali się w wielkie kostiumy żarówek misternie przymocowane do wyglądających na chromowane, metalicznych ubiorów. Choć na zewnątrz sytuacja wyglądała stabilnie, to jednak wewnątrz zespołu – pomiędzy trzema stałymi członkami zespołu a Navarro relacje się pogarszały. Jego wykształcenie muzyczne, inne niż pozostałych członków zespołu spowodowało, że wspólne występy były niełatwe, więc dalej było to problemem przez następnych kilka lat, gdy zespół nagrał jego pierwszy i jedyny z nimi album "One Hot Minute", wydany 12 września 1995. Grupa opisuje album jako mroczniejszy, smutniejszy w porównaniu z poprzednimi albumami. Pomimo tego, że album uzyskał mieszane oceny krytyków, odniósł sukces komercyjny i sprzedał się w nakładzie pięciu milionów egzemplarzy. Singel „My Friends” uplasował się na 1. miejscu listy Billboard Hot 100 (trzeci taki singel w historii działalności grupy), single „Warped” i „Aeroplane” również zostały sklasyfikowane na listach. 
Muzyka zawarta na albumie została wykorzystana na ścieżkach dźwiękowych do filmów. „I Found Out”, cover utworu Johna Lennona, został wykorzystany w filmie "". Cover utworu Ohio Players, „Love Rollercoaster”, znalazł się na soundtracku do filmu "Beavis i Butt-head zaliczają Amerykę" i został wydany jako singel.
W tym czasie Kiedis ponownie uzależnił się od narkotyków. W kwietniu 1998 zostało ogłoszone, że Navarro opuścił grupę z powodu różnic stylistycznych i tych dotyczących przyszłości zespołu. Kiedis przyznał, że decyzja była "wspólna", jednakże na oficjalnej stronie zespołu znajduje się informacja że gitarzysta został wyrzucony. W tamtym czasie pojawiły się pogłoski, jakoby odejście Navarro miało miejsce po incydencie z udziałem Kiedisa, kiedy w czasie próby, będąc pod wpływem narkotyków, potknął się o wzmacniacz i przewrócił na ziemię Kiedis stwierdził potem, że pomimo tego, że zdarzenie miało podtekst komiczny i było żartobliwe, miało duży wpływ na odejście Navarro
Powrót Frusciante, "Californication" (1998–2001).
W następnych latach po odejściu Johna Frusciante, powszechnie znanym faktem stało się to, że u niego rozwijało się uzależnienie od heroiny, które doprowadziło go do biedy i był bliski śmierci. Został przekonany do podjęcia kuracji odwykowej w Las Encinas Drug Rehabilitation Center w styczniu 1998. Muzyk zakończył leczenie w lutym, po czym wynajął apartament w Silver Lake. W latach uzależnienia nabył wiele schorzeń, niektóre wymagały leczenie operacyjnego, włączając blizny na ramionach z powodu przyjmowania narkotyków dożylnie, czy protezy zębów.
W kwietniu 1998, Flea odwiedził swojego przyjaciela i dawnego członka grupy i zaproponował Frusciante powrót do zespołu, co Frusciante zaakceptował. W ciągu tygodnia, po raz pierwszy od sześciu lat, reaktywowany zespół rozpoczął próby w nowym składzie. Anthony Kiedis tak opisał całą sytuację:
Pomimo rozradowania grupy z powodu powrotu Frusciante, był on fizycznie i psychicznie wyniszczony. Frusciante nie grał w zespole od czasu swojego odejścia, oraz stracił wszystkie gitary podczas pożaru swojego domu, miał trudności podczas powrotu do normalnego życia. 
8 czerwca 1999 po ponad roku produkcji i skrupulatnych nagrań, siódmy album grupy, "Californication" został wydany. Album sprzedał się w nakładzie 15 milionów kopii na całym świecie i stał się największym sukcesem grupy. "Californication" zawierał mniej rapowanych utworów niż poprzednie albumy, oferował zintegrowane, spójne tekstury, melodyjne riffy gitarowe, partie wokalne i basowe.
"Californication" uplasował się na 3. miejscu listy Billboard 200 w USA; trzy single z albumu uplasowały się na 1. miejscu listy Modern Rock Tracks: „Scar Tissue”, „Otherside” i „Californication”. „Scar Tissue” wygrał "Grammy Award for Best Rock Song" w 2000 roku. Utwór został wykonany podczas ceremonii razem z krótkim jamem z raperem Snoop Doggiem na zakończenie. Inne single pochodzące z albumu to „Around the World”, „Road Trippin'” i „Parallel Universe”, które zostały sklasyfikowane w pierwszej 40. Modern Rock Tracks.
W lipcu 1999 podczas "dwuletniej międzynarodowej trasy koncertowej" promującej nowy album, Red Hot Chili Peppers zagrali na Woodstock 1999. Około 10 minut przed rozpoczęciem występu zostali poproszeni przez przyrodnią siostrę Jimiego Hendrixa do zagrania coveru jego utworu. Zespół zagrał „Fire”, którego cover został umieszczony na albumie "Mother’s Milk". Przypadkowo, w finałowej fazie koncertu, wzniecony został niewielki pożar, co doprowadziło do interwencji ochrony.
W 2001, Red Hot Chili Peppers wydali pierwszy koncert nagrany na DVD, "Off the Map". DVD zostało wyreżyserowane przez wieloletniego przyjaciela Dicka Rude'a, który również wyprodukował teledyski do utworów „Catholic School Girls Rule” i „Universally Speaking”. Zdjęcia zostały wykonane w czasie dwóch koncertów, i zostały połączone z niezmienionymi wersjami utworów grupy.
"By the Way" (2002–2004).
Grupa zaczęła pisać następny album w 2001 roku i wydała "By the Way" ponad rok później, 9 lipca 2002, sprzedając ponad milion egzemplarzy w pierwszym tygodniu i trafiając na 2. miejsce listy Billboard 200. Wyprodukowano pięć singli: „By the Way”, „The Zephyr Song”, „Can't Stop”, „Dosed” i „Universally Speaking” i był najłagodniejszym albumem dotychczas wydanym. Zespół skupił się na melodycznych balladach, niemal nie umieszczając rapowo-funkowych piosenek, z których byli znani.
Red Hot Chili Peppers nagrali dwie nowe piosenki, „Fortune Faded” i „Save the Population” na albumie "Greatest Hits" wydanej w listopadzie 2003. Co prawda, „Universally Speaking” i „By the Way” były jedynymi piosenkami z albumu "By the Way" obecnymi na składance, co spowodowało falę krytyki, ponieważ nie były na niej obecne utwory takie jak „Can't Stop" czy „The Zephyr Song”, które były bardzo popularne. 
Podczas europejskiej części trasy koncertowej promującej album "By the Way" został wydany drugi koncert zespołu nagrany na DVD, "Live at Slane Castle", który został nagrany podczas występu w Slane Castle 23 sierpnia 2003, w Irlandii. Zespół również zdecydował się wydać pierwszy album koncertowy, "Live in Hyde Park"; nagrany podczas trzech dni występów Hyde Parku w Londynie w 2004 roku. Ponad 258 000 fanów zapłaciło ponad 17 100 000 dolarów za bilety, "the event ranked #1 on "Billboard"'s Top Concert Boxscores of 2004."
Album zawierał dwa niesłyszane wcześniej utwory, „Rolling Sly Stone” i „Leverage of Space”, które podobno zostały nagrane podczas nagrywania materiałów do albumu "Greatest Hits".
"Stadium Arcadium" (2005–2007).
W 2006 zespół wydał album "Stadium Arcadium" wyprodukowany przez Ricka Rubina. Co prawda 38 utworów zostało napisanych z zamiarem wydania ich na trzech albumach w odstępach sześciu miesięcy, jednak zespół zdecydował się wydać dwupłytowy album zawierający 28 utworów, zaś pozostałe utwory wydać później na stronie B, chociaż jedynie dziewięć stron B zostało oficjalnie wydanych. Był to ich pierwszy album, który zadebiutował na pierwszym miejscu amerykańskich list przebojów, gdzie pozostał przez następne 2 tygodnie i zadebiutował na listach przebojów w 26 innych krajach, w tym w Polsce na 1 miejscu. W pierwszym tygodniu od wydania album sprzedał się w 442 tysiącach egzemplarzy w samych Stanach Zjednoczonych, zaś na całym świecie w ilości ponad 1,1 miliona egzemplarzy, i ustanowił rekord liczby egzemplarzy sprzedanej w ciągu jednego tygodnia. Na koniec 2006 roku "Stadium Arcadium" został uznany za najlepiej sprzedający się album roku, z ponad siedmioma milionami sprzedanych egzemplarzy; był również albumem, który sprzedał się w największym nakładzie w ciągu pierwszego tygodnia od wydania w 2006.
Pierwszy singiel z albumu, „Dani California”, był najszybciej sprzedającym się singlem grupy, debiutując na szczycie Modern Rock Tracks, uplasowując się na 6. miejscu Billboard Hot 100", i osiągając 2. miejsce w Wielkiej Brytanii. Piosenka ta również ukazała się na ścieżce dźwiękowej do filmu '. „Tell Me Baby”, wydane jako następny singiel, również wspięło się na szczyty notowań w 2006. „Snow (Hey Oh)” został wydany pod koniec 2006. Utwór jest grany podczas napisów końcowych w filmie '. "Singel był 11. utworem grupy sklasyfikowanym na 1. miejscu listy Billboard Hot 100, co dało nagraniom zespołu sumę 81 tygodni spędzonych na 1. miejscu zestawienia. Po raz pierwszy również trzy single pochodzące z tego samego albumu formacji uplasowały się na 1. miejscu. „Desecration Smile” został wydany w lutym 2007 i osiągnął 27. miejsce listy UK Albums Chart. „Hump de Bump” początkowo miał zostać wydany jako singel jedynie w USA, Kanadzie i Australii, jednak ze względu na pozytywny odbiór teledysku przez publiczność, został wydany na całym świecie w maju 2007.
Zespół rozpoczął w 2006 międzynarodową trasę koncertową promującą "Stadium Arcadium"; rozpoczęto ją od promocyjnych występów w Europie, kończąc krótką europejską trasą koncertową od maja do lipca. Następnie rozpoczął się amerykański etap trasy (sierpień-listopad), pod koniec miesiąca nastąpił powrót do Europy na kolejny etap trasy, który trwał do końca grudnia. Red Hot Chili Peppers rozpoczęli rok 2007 od drugiego etapu amerykańskiego, wyjątkowo wliczono również Meksyk (styczeń-marzec). Następnie zespół zagrał szereg koncertów w Australii i Nowej Zelandii (kwiecień) oraz w Japonii (początek czerwca). Następny etap trasy koncertowej zespołu trwał od końca czerwca do końca sierpnia. Formacja zagrała podczas koncertu Live Earth na Wembley Stadium 7 lipca 2007. W ramach trasy koncertowej Red Hot Chili Peppers wystąpił na wielu międzynarodowych festiwalach, m.in. Oxegen w lipcu 2006, Lollapalooza w Grant Park w Chicago w sierpniu 2006, Coachella Valley Music and Arts Festival w Indio w Kalifornii pod koniec kwietnia 2007. W sierpniu 2007 formacja zagrała trzy występy na festiwalach w Reading i Leeds (obok zespołów Razorlight i Smashing Pumpkins).
W lutym 2007 "Stadium Arcadium" wygrał 5 nagród Grammy: najlepszy rockowy album, najlepszy rockowy utwór („Dani California”), Best Rock Performance By A Duo Or Group With Vocal („Dani California”), Best Boxed Or Special Limited Edition Package i Best Producer (Rick Rubin).
Przerwa, drugie odejście Frusciante (2007–2009).
Po zakończeniu trasy koncertowej promującej "Stadium Arcadium", zespół udał się na długą przerwę. Według Kiedisa zespół był wyczerpany z powodu grania bez przerwy od wydania "Californication". Kiedis wyjaśnił, że był zajęty opieką nad synem i tworzeniem krótkiego telewizyjnego serialu nazwanego „Spider and Son” "który ma być podsumowaniem jego autobiografii", podczas gdy Flea zapisał się na studia muzyczne, Frusciante kontynuował solową karierę, a Chad Smith pracował z Sammym Hagarem, Joe Satrianim, i Michaelem Anthonym w supergrupie Chickenfoot, jak również w swoim solowym projekcie, Chad Smith’s Bombastic Meatbats. Zespół planował pozostać na przerwie przez „minimum rok”. Jedynym nagraniem grupy było pojawienie się w 2008 roku na albumie George’a Clintona (który wyprodukował w 1985 "Freaky Styley") „George Clinton and His Gangsters of Love”. Wraz z Kimem Manningiem, zespół nagrał "Shirley and Lee's classic „Let the Good Times Roll”."
Trzech członków grupy (Kiedis, Flea, and Smith) występowało podczas piątej edycji MusiCares. Anthony Kiedis otrzymał wtedy nagrodę Stevie Ray Vaughan w ramach podziękowania za pomoc i wspieranie fundacji MusiCares oraz wspieranie osób uzależnionych będących w trakcie kuracji. John Frusciante nie był w stanie przybyć ze względu na jego ówczesny pobyt w Europie.
3 lipca 2007 Red Hot Chili Peppers po raz pierwszy zagościli na koncercie w Polsce, na Stadionie Śląskim w Chorzowie.
20 maja 2008 roku grupa potwierdziła, że działalność na okres jednego roku w październiku 2007 roku została zawieszona.
12 października 2009 roku, po 2 latach przerwy, grupa wznowiła działalność. Muzycy zaczęli pisać piosenki, o czym wspomniał ojciec Anthony’ego Kiedisa na jednej ze stron internetowych. Wznowienie działalności zespołu potwierdzili między innymi perkusista Chad Smith oraz basista Flea. 13 grudnia 2009 roku, w internecie znalazły się kolejne pogłoski o tym, że John Frusciante opuścił zespół Red Hot Chili Peppers, a jego miejsce zajmie Josh Klinghoffer, który w 2007 roku koncertował z zespołem. 17 grudnia 2009 wiadomość tę potwierdził John Frusciante na swoim oficjalnym profilu MySpace: „W ciągu ostatnich 12 lat, zmieniłem się jako osoba i artysta, do tego stopnia, że tworzenie tego co zrobiłem z zespołem byłoby sprzeczne z moim charakterem. Nie było do wyboru innej opcji. I po prostu będę tym, czym jestem, i będę robić to co chcę zrobić”.
I’m with You (2009–2014).
Red Hot Chili Peppers powrócili do studia 12 października 2009 z nowym gitarzystą, Joshem Klinghofferem. Pierwszy singiel pod tytułem "The Adventures of Rain Dance Maggie" ukazał się 15 lipca 2011. Płyta „I’m with You” została wydana 29 sierpnia 2011 roku. We wrześniu 2009 zespół został nominowany "do wprowadzenia do" Rock and Roll Hall of Fame. Dnia 27 lipca 2012 roku Red Hot Chili Peppers zagrało w Polsce na Impact Festival w Warszawie na lotnisku Bemowo. Zespół wystąpił 2 lutego 2014 w przerwie finału Super Bowl XLVIII.
The Getaway, drugi powrót Johna Frusciante (2014-2022).
W listopadzie 2014 roku Anthony Kiedis ogłosił, że zespół powróci do studia w grudniu, aby nagrać jedenasty album grupy. W styczniu 2015 roku Flea oświadczył, że producentem nowego albumu został Danger Mouse. Pierwszy singiel z nowego albumu „Dark Necessities” ukazał się 5 maja 2016. Tego dnia ogłoszono również, że nadchodzący album będzie zatytułowany "The Getaway", a jego premiera odbędzie się 17 czerwca 2016. Red Hot Chili Peppers wystąpili 30 czerwca 2016 na Open’er Festival w Gdyni. 25 lipca 2017 roku zespół Red Hot Chili Peppers dał drugi koncert promujący album „The Getaway” w Krakowie na stadionie Cracovii.
We wrześniu 2018 ogłoszono rozpoczęcie prac nad nowym albumem grupy. Nagrania do albumu zostały jednak opóźnione przez pożary w Kalifornii w listopadzie 2018. 13 stycznia 2019 grupa wystąpiła na charytatywnym koncercie na rzecz zebrania funduszy dla ofiar poszkodowanych w tych pożarach.
10 lutego 2019 zespół wystąpił na 61. gali rozdania nagród Grammy wraz z raperem Post Malone. W tym samym miesiącu grupa wyruszyła w trasę koncertową składającą się z 9 występów w Australii i Nowej Zelandii.
15 grudnia 2019 roku zespół ogłosił, że po dziesięciu latach dotychczasowy gitarzysta grupy Josh Klinghoffer opuszcza formację, a powraca poprzedni gitarzysta John Frusciante.
Unlimited Love i Return Of The Dream Canteen (od 2022).
Dnia 4 lutego 2022 roku został opublikowany pierwszy utwór zespołu zapowiadający nowy album - "Black Summer". Tak oto kolejno wychodziły następne utwory zespołu - dnia 4 marca 2022 roku ukazała się następna piosenka - "Poster Child", a 25 marca - "Not The One". Dnia 1 kwietnia tego roku ukazały się: drugi singiel promujący nową płytę - "These Are The Ways" oraz pełen nowy album grupy pt. "Unlimited Love" - za jego produkcję po 11 latach przerwy odpowiada Rick Rubin, a samo wydawnictwo jest pierwszym od 2006 roku z udziałem najsłynniejszego składu zespołu, czyli Anthony Kiedis, Flea, John Frusciante i Chad Smith. Po wydaniu albumu zespół wyruszył w międzynarodową trasę koncertową - w jej trakcie, 25 lipca 2022 roku, Red Hot Chili Peppers ogłosili wydanie drugiego w tym roku albumu studyjnego pt. "Return Of The Dream Canteen". Jego premierę zaplanowano na dzień 14 października 2022 roku. 19 sierpnia 2022 roku ukazał się pierwszy singiel promujący nowy album - "Tippa My Tongue", a 23 września utwór "Eddie" będący hołdem dla zmarłego dnia 16 października 2020 roku legendarnego gitarzysty, jakim był Eddie Van Halen. W dniu premiery drugiego albumu z 2022 roku ukazał się także drugi singiel, "The Drummer". 
Niedługo po ukazaniu się drugiej płyty, dnia 5 grudnia 2022 roku, zespół zapowiedział rozpoczęcie trasy koncertowej po Ameryce Północnej i Europie, podczas której dnia 21 czerwca 2023 roku wystąpi w Warszawie na Stadionie Narodowym.
Styl muzyczny.
Techniki.
Kiedis operuje kilkoma stylami wokalnymi śpiewania. Jego styl śpiewania: wersy mówione, „rap” (główny styl jego wokalu do "Blood Sugar Sex Magik") zostały połączone z tradycyjnym stylem śpiewania, dzięki czemu zespół wypracował względnie spójny i oryginalny styl. Jednakże partie wokalne począwszy od "Californication" zawierały mniej szybko śpiewanych, mówionych bądź rapowanych zdań. "By the Way" zawierało jedynie dwa utwory z rapowanymi zwrotkami i konsekwentnie melodyjnymi refrenami. Styl śpiewania Kiedisa został wyćwiczony podczas długotrwałych prób i lekcji.
Styl grania na gitarze Hillela Slovaka oparty był na bluesie i funku.
Styl gry na basie Flea jest połączeniem funku, psychodelii, punku, i hard rocka. Slapowanie Flea było wyraźne w pierwszych albumach, późniejsze albumy (po „Blood Sugar Sex Magik”) miały więcej basowych melodycznych linii.
Improwizacja.
Improwizacja była zawsze ważną częścią gry zespołu – pierwsze występy na żywo składały się niemal wyłącznie z utworów improwizowanych. Ponadto wiele gitarowych partii solowych nagranych na potrzeby kolejnych nagrań i granych przez Frusciante podczas koncertów, są improwizowane, podobnie część solo Balzary'ego. Zespół na przestrzeni ostatniej dekady rozpoczynał niemal każdy swój występ od krótkiej improwizacji, zagranej w tej samej tonacji co utwór rozpoczynający koncert. Czasami początki, środki bądź zakończenia utworów, są wydłużone przez improwizację do utworów takich jak „My Lovely Man”, „If You Have to Ask”, „Californication”, „Parallel Universe”, „Can't Stop”, „Throw Away Your Television”, „By the Way” oraz „Dani California”. Zespół kończy każdy występ dłuższą improwizacją i solami gitarzystów, zazwyczaj w rytmie utworu „Give It Away”.
Teksty.
Przez lata Kiedis poruszał różne tematy: przyjaźni, miłości, nastoletniego lęku, "różnych seksualnych tematów" i połączenia pomiędzy seksem i muzyką, komentarz polityczny i społeczny (szczególnie kwestie Indian), romansu, samotności, globalizacji i wad sławy oraz Hollywoodu, biedy, narkotyków, alkoholu, obcowania ze śmiercią i Kalifornii.

</doc>
<doc id="78451" url="https://pl.wikipedia.org/wiki?curid=78451" title="RHCP">
RHCP



</doc>
<doc id="78452" url="https://pl.wikipedia.org/wiki?curid=78452" title="Kustodia Ziemi Świętej">
Kustodia Ziemi Świętej

Kustodia Ziemi Świętej − samodzielna jednostka administracyjna Zakonu Braci Mniejszych, będąca jedną z kustodii niezależnych tego zakonu, obejmująca tereny Bliskiego Wschodu, w tym Izrael, Autonomię Palestyńską, Jordanię, Syrię, Liban, Rodos i Cypr.
Oficjalnym znakiem Kustodii, rozpoznawalnym na wszystkich budowlach stanowiących jej własność, jest krzyż jerozolimski. Patronem Kustodii jest św. Antoni z Padwy.
Historia.
Misja franciszkanów w Ziemi Świętej sięga roku 1217. Na kapitule generalnej w Asyżu, jeszcze za życia założyciela Zakonu Braci Mniejszych św. Franciszka z Asyżu, podjęto decyzję o wysłaniu zakonników na Bliski Wschód. Specyficzna rola, jaką pełni Kustodia od średniowiecza na terenie Bliskiego Wschodu, została doceniona przez Stolicę Świętą. Działalność misyjna braci została potwierdzona specjalnymi bullami „Gratias agimus” i „Nuper carissimae” 21 listopada 1342 r. przez papieża Klemensa IV.
Kalendarium.
Wielowiekowa historia Kustodii jawi się jako stopniowe odzyskiwanie dla Kościoła katolickiego sanktuariów chrześcijańskich w Ziemi Świętej:
Działalność.
Terytorialnie obejmuje ziemie dzisiejszego Izraela, Autonomii Palestyńskiej, Jordanii, Syrii, Libanu i Cypru. Posiada swoje przedstawicielstwa w wielu krajach na świecie (m.in. we Włoszech, Hiszpanii, USA, Argentynie, Niemczech, Polsce). Celem powstania Kustodii było otoczenie opieką w imieniu Kościoła katolickiego sanktuariów związanych z życiem i działalnością Chrystusa i Apostołów oraz duszpasterstwo lokalnych katolików.
Franciszkanie z Kustodii Ziemi Świętej prowadzą parafie i szkoły, organizują pielgrzymki, rozwijają działalność naukową dotyczącą Biblii i środowiska jej powstania.
Główny przełożony tej bliskowschodniej prowincji franciszkańskiego zakonu nazywany jest Kustoszem Ziemi Świętej. Wybierany jest przez zakonników pochodzących z wielu krajów świata; Kustodia jest prowincją międzynarodową.
Kustodia posiada dwa centra naukowe: Studium Biblicum Franciscanum (Jerozolima) oraz Franciszkańskie Centrum Studiów o Chrześcijańskim Wschodzie (Kair). W Jerozolimie istnieje także, założone przez franciszkanów, Chrześcijańskie Centrum Informacyjne, koordynujące działalność związaną z opieką nad przybywającymi do Ziemi Świętej pielgrzymami.
Kustodia posiada własną, założoną w 1847 roku drukarnię − Franciscan Printing Press.
Ważniejszymi klasztorami Kustodii są konwenty: klasztor Najświętszego Zbawiciela (wł. San Salvatore) w Jerozolimie − siedziba Kustosza i Studium Theologicum Jerosolimitanum (wyższe seminarium), konwent w Betlejem, konwent przy bazylice Zwiastowania w Nazarecie, konwent przy bazylice Bożego Grobu, konwent w ogrodzie Oliwnym oraz dwa oficjalne przedstawicielstwa w Waszyngtonie (Commissariat of the Holy Land in America) i w Rzymie (Delegazione di Terra Santa).

</doc>
<doc id="78454" url="https://pl.wikipedia.org/wiki?curid=78454" title="Stutthof (KL)">
Stutthof (KL)

Konzentrationslager Stutthof ("Zivilgefangenenlager Stutthof", "Sonderlager Stutthof", "Arbeitserziehungslager Stutthof") – niemiecki nazistowski obóz koncentracyjny utworzony na anektowanych terenach Wolnego Miasta Gdańska (), w miejscowości Sztutowo, 36 km od Gdańska. Funkcjonował od 2 września 1939 do 9 maja 1945. Działał on łącznie 2077 dni.
Stutthof był pierwszym i najdłużej istniejącym obozem tego typu na terenach wchodzących aktualnie w skład Polski. W tym czasie przez obóz przeszło około 110 tysięcy więźniów pochodzących z 28 państw. Wśród nich najliczniejszą grupę narodowościową stanowili Żydzi. Natomiast największe grupy państwowe stanowili kolejno Polacy, obywatele Związku Radzieckiego, Węgrzy i Niemcy. Ocenia się, że blisko 65 tys. więźniów zginęło w wyniku chorób, ciężkiej pracy, fizycznego maltretowania oraz niedożywienia.
Na obszarze Okręgu Rzeszy Gdańsk – Prusy Zachodnie () obóz Stutthof stanowił jeden z głównych instrumentów, służących do masowej eksterminacji ludności. W czerwcu 1944 włączono go do realizacji „Ostatecznego rozwiązania kwestii żydowskiej” ("„Endlösung”"), nabrał więc charakteru obozu masowej zagłady. „Dyrektor” obozu na codziennych apelach wspominał, że „jedyna droga do wolności znajduje się w krematorium”. Więźniowie cierpieli głód, a w barakach szalały epidemie, które często prowadziły do śmierci ponad kilkuset osób.
Inne nazwy, które używano w korespondencji z obozem:
Położenie obozu.
Pod obóz wybrano teren położony daleko od większych skupisk ludzkich, między wsiami: Stegna i Sztutowo. Usytuowany był u nasady Mierzei Wiślanej, na zachód od wsi Sztutowo (Stutthof), przy szosie Gdańsk – Sztutowo. Brukowa szosa łączyła Stutthof z Nowym Dworem Gdańskim (), a także z Gdańskiem poprzez przeprawę promową w Świbnie. Do wsi dochodziła również kolej wąskotorowa (obecnie ŻKD), która w Nowym Dworze Gdańskim łączyła się z koleją normalnotorową. Ponadto w Stutthofie znajdowała się przystań umożliwiająca kontakt z Gdańskiem i Elblągiem poprzez Zalew Wiślany i kanały.
Teren otoczony był ze wszystkich stron zbiornikami wodnymi: od zachodu Wisłą, od południa i wschodu: Zalewem Wiślanym wraz z siecią kanałów, od północy: Bałtykiem. Obszar obozu zewsząd otoczony był bagnami i torfowiskami, porośnięty gęstym sosnowym lasem, który skutecznie maskował właściwy charakter obozu.
Budowa i rozbudowa obozu (2 września 1939 – 31 grudnia 1944).
Budowę właściwego obozu rozpoczęto 2 września 1939, kiedy przybył pierwszy transport więźniów. Stały tu już wówczas pierwsze namioty typu wojskowego, rozstawione wokół półhektarowej polanki, pośrodku której znajdowała się prowizoryczna kuchnia, umywalnia i latryna. Więźniowie zostali skierowani do prac przy wycinaniu drzew, karczowaniu lasu, niwelowaniu terenu, zakładaniu dwóch rzędów drutu kolczastego. Potrzebne do budowy dachówki i cegły sprowadzano z cegielni położonej około 1 km od obozu. Transportowano je w wagonikach kolejki wąskotorowej.
Prace nad powiększaniem obozu były długie i ciężkie, a obóz koncentracyjny miał być większy niż ten w Oświęcimiu. Powodem był brak miejsca na dramatycznie wzrastającą liczbę więźniów.
W okresie od 2 września 1939 do maja 1940 na powierzchni około 4 ha postawiono 10 baraków, które później otrzymały nazwę Starego Obozu. Budowano je systemem palowym. Fundamenty często były zastępowane palami metrowej grubości wbijanymi w ziemię. Niektóre baraki ze względu na to, że grunt Starego Obozu był słabo nośny (60 cm poniżej była woda podskórna) stawiano na płytkich palach murowanych. Ściany baraków obijano deskami, ocieplano papą. Linia wysokiego napięcia została założona dopiero w 1942, kiedy przybyła do obozu liczna grupa fachowców elektryków, a nowo budowany obóz ogrodzony miał być płotem pod wysokim napięciem.
Do listopada 1941 w Stutthofie numerowano poszczególne izby, a nie baraki. Izby zajmowane przez więźniów nosiły numery od 5 do 37. W listopadzie wprowadzono numerację poszczególnych bloków za pomocą cyfr rzymskich; baraki w Starym Obozie otrzymały cyfry od I do VIII. Kanalizowano obóz, budowano ustępy i umywalnie w barakach.
W latach 1940–1941 wybudowano siedzibę dla władz SS. Przed bramą obozu postawiono dwa baraki z przeznaczeniem na biura obozowe. Na miejscu Domu Starców wzniesiono gmach komendantury. W gmachu komendantury mieściły się biura obozowe, kasyno, kuchnia dla załogi oraz kwatery dla sztabu SS. W tym samym czasie więźniowie zbudowali murowany budynek wartowni SS, garaże i willę dla komendanta obozu. Tę ostatnią zbudowano obok dawnej leśniczówki, którą rozebrano w 1942, a niedaleko niej stanął budynek psiarni obozowej dla psów SS-mańskich. Ostatnim obiektem wybudowanym w tej części obozu był budynek "Politische Abteilung" (Wydział polityczny), którego budowę ukończono w 1942.
Stary Obóz został zamknięty wysokim ogrodzeniem z drutu kolczastego. W celu zabezpieczenia się przed ewentualnymi ucieczkami więźniów postawiono wzdłuż ogrodzenia 4 wieżyczki strażnicze z posterunkami SS, wyposażonymi w broń maszynową. Nocą oświetlały one silnymi reflektorami cały teren. Do obozu prowadziła główna brama, zwana „Bramą Śmierci”, nad którą również znajdowała się wieżyczka strażnicza. Część więźniarska Starego Obozu przedzielona była ponadto na dwie części ogrodzeniem z drutu kolczastego i bramą.
Poza terenem obozu więźniowie zbudowali chlewnie, oborę, stajnie i klatki dla około 300 królików rasy angora. Ponadto obóz posiadał własną rzeźnię, która zaopatrywała w mięso kuchnię SS-mańską. W czasie budowy obozu wzrastała liczba różnorodnych warsztatów obozowych. Był tam warsztat malarski, meblarski, stolarski, elektrotechniczny, kuźnia. Ich funkcjonowanie związane było z powstawaniem coraz to nowych obiektów na terenie obozu, jak również poza nim.
Pierwszą część Nowego Obozu zbudowano w latach 1942–1943. Obóz miał pomieścić 10 000 więźniów. W pierwszej kolejności rozpoczęto budowę 30 baraków na północ od Starego Obozu. Były one stawiane z prefabrykowanych elementów, wykonanych obok obozu na placu budowlanym. Baraki były ustawione w trzech rzędach, po 10 w każdym. Pięć z pierwszego i pięć z drugiego rzędu od strony wschodniej przeznaczono na warsztaty DAW. Były one oddzielone od pozostałych baraków ogrodzeniem, które było podłączone pod wysokie napięcie. Ich budowę zakończono w styczniu 1943. Mieściły się w nich warsztaty: kuśnierski, krawiecki, tkacki, szewski, rymarski, reperacji rowerów. Nie otrzymały one numeracji. Pozostałe, przeznaczone dla więźniów, zostały ponumerowane od I do XX. Barak XI przeznaczony był na kantynę obozową, barak XIV na kwarantannę, barak XVI na tymczasową kuchnię wraz z podręcznym magazynem żywnościowym. Teren nowo wybudowanego obozu otoczono podwójnym ogrodzeniem z drutu kolczastego, przy czym zewnętrzne ogrodzenie znajdowało się pod napięciem 360 V. Na terenie obozu kobiecego w pomieszczeniach dawnej kuchni urządzono pralnię obozową.
Po ustawieniu baraków rozpoczęto budowę dróg, kanalizacji i wodociągów. Wybudowano dwie stacje pomp: jedną na północ, drugą na zachód od obozu. Na wschód od obozu powstała strzelnica, na której sprawdzano karabiny zreperowane przez więźniów. Równolegle z budową Nowego Obozu na zachód od Starego Obozu trwała budowa koszar dla załogi wartowniczej. W lecie 1942 przysłano do obozu piec krematoryjny opalany olejem. Ustawiono go po stronie wschodniej baraku szpitala.
W okresie od 2 września 1939 do końca 1944 obszar obozowy stale się powiększał, 2 września 1939 zajmował powierzchnię 0,5 ha, po wybudowaniu Starego Obozu już około 12 ha, a w grudniu 1944 osiągnął 120 ha.
Organizacja i struktura obozu.
Komendant obozu ("Lagerkommandant").
Komendant obozu używał tytułu: "Lagerkommandant". Był on zwierzchnikiem całego obozu, a kierował nim przy pomocy adiutanta i jego biura. Komendantowi podlegała cała załoga i wszyscy więźniowie. Reprezentował władze obozu na zewnątrz. Służbowo podporządkowany był inspektorowi obozów koncentracyjnych. Podpisywał najważniejszą korespondencję wychodzącą z obozu, również tajną i poufną. W przypadku wyjazdu służbowego lub urlopu dłuższego niż 24 godziny komendant, po uzyskaniu zgody Inspektoratu, rozkazem upoważniał innego oficera do zastępstwa. Komendant KL Stutthof stałego zastępcy nie posiadał.
Komendantami obozu byli:
Wydział I – Komendantura ("Kommandantur").
Wydział I składający się z kilku komórek organizacyjnych odgrywał rolę sztabu komendanta obozu. Kierownikiem tego wydziału był adiutant. Prowadził on kancelarię komendanta obozu Stutthof. Przez jego ręce przechodziła cała korespondencja przychodząca i wychodząca z obozu, wiele pism podpisywał w imieniu lub z upoważnienia komendanta. Przygotowywał codzienne raporty dla komendanta o wydarzeniach w obozie, opracowywał zarządzenia i rozkazy oraz czuwał nad ich prawidłową realizacją. Adiutantowi podlegał cały personel I i VI wydziału.
Adiutantami w Stutthofie byli:
W skład wydziału wchodziły komórki organizacyjne:
Wydział II – Polityczny ("Politische Abteilung").
Wydział polityczny kierowany był przez etatowego pracownika Gestapo oddelegowanego przez placówkę w Gdańsku. Oprócz dyrektyw z macierzystej placówki otrzymywał on polecenia od swego bezpośredniego zwierzchnika – komendanta obozu oraz referatu politycznego Inspektoratu Obozów Koncentracyjnych oznaczonego DIa. Pozostali pracownicy wydziału byli członkami załogi Stutthof. Kierownik wydziału na polecenie placówek Gestapo przesłuchiwał więźniów przebywających w obozie, był także obecny przy przesłuchaniach przez przedstawicieli Gestapo z Gdańska.
Do wydziału politycznego trafiały i tu były przechowywane listy transportowe przybywających więźniów wraz z dokumentami nakazującymi osadzenie w obozie. Na ich podstawie zakładano obozowe akta personalne. W wydziale politycznym sporządzano listy więźniów przenoszonych do innych obozów. O śmierci więźnia zawiadamiano placówkę Gestapo lub Kripo kierującą więźnia do obozu oraz rodzinę zmarłego, ale tylko w przypadku, kiedy zamieszkiwała na terenie Rzeszy lub ziem do niej wcielonych. Zgłaszano również nazwiska zmarłych więźniów do Urzędu Stanu Cywilnego we wsi Sztutowo, który wystawiał tzw. "Sterbeurkunde". W skład wydziału wchodziła służba rozpoznawcza ("Erkennungsdienst") prowadząca akta osobowe oraz wykonująca zdjęcia więźniów. Zasadniczo akta personalne więźniów Stutthof nie zawierały obowiązkowych w innych obozach koncentracyjnych zdjęć (robiono je jedynie na żądanie placówki kierującej więźnia do obozu). Na kwestionariuszu personalnym więźnia znajdował się odcisk jego palca.
Kierownikami wydziału politycznego w Stutthofie byli:
Wydział III – Obóz ("Schutzhaftlager").
Kierownik tego wydziału nosił tytuł służbowy "I Schutzhaftlagerführer", a jego zastępca "II Schutzhaftlagerführer". Kierownikowi podlegali wszyscy więźniowie osadzeni w obozie męskim, kobiecym, żydowskim, w Germanenlager i w Sonderlager. Był on odpowiedzialny za zakwaterowanie więźniów, zatrudnienie (kierował biurem przydziału pracy "Arbeitseinsatz"), nadzorował wykonywanie kar i wyroków śmierci. Podlegał mu bezpośrednio Rapportführer, który był odpowiedzialny za porządek i prowadzenie ewidencji statystycznej obozu, jako że w biurach wydziału prowadzone były kartoteki więźniów ("Häftlingspersonalkarte") i księgi ewidencyjne. Przy pomocy więźniów sporządzane były dwa razy dziennie raporty o stanie liczebnym obozu. Rapportführer prowadził dwa razy dziennie apele – rano i wieczorem, na których sprawdzano liczbę więźniów i porównywano ją ze stanem ewidencyjnym. Raportführer miał do pomocy kierowników poszczególnych bloków – Blockführerów oraz SS-Aufseherinnen, które nadzorowały kobiety w obozie. Do ich zadań należało pilnowanie porządku i umieszczanie w bloku nowych więźniów, nadzorowanie ich w czasie wydawania posiłków, paczek oraz składanie meldunku o stanie w czasie apelu.
Kobiety przebywające w barakach w Starym Obozie były pilnowane przez nadzorczynie SS przybyłe z obozu w Ravensbrück. Najbardziej znane z nich to Anna Kopp, Hildegarda Ziegler, Herthe Bothe (przybyłe 21 listopada 1942), Holenderka Ria Jorink, Orlovius (przybyłe w latach 1943–1944).
Obsadę personalną obozu stanowili:
Arbeitsatzführerami w Stutthofie byli:
Wydział IV – Administracyjno-Gospodarczy ("Verwaltung").
W skład wydziału wchodziły następujące komórki organizacyjne:
Kierownikowi wydziału podlegały też warsztaty szewski i krawiecki pracujące na potrzeby obozu, fryzjer obozowy, ogrodnik oraz inżynier obozowy, który odpowiadał za stan techniczny wszystkich urządzeń obozu.
Kierownikami wydziału gospodarczo-administracyjnego byli:
Wydział V – Lekarz obozowy ("Lagerarzt").
Kierownikiem wydziału V był naczelny lekarz obozu używający także tytułu: "I Lagerarzt". Podlegał on w sprawach organizacyjnych komendantowi obozu, w sprawach fachowych zaś wydziałowi sanitarnemu Inspektoratu D III. Stąd otrzymywał lekarstwa i sprzęt, a także wytyczne odnośnie do działalności sanitarnej w obozie. Wydział ten kierował także personel lekarski i sanitarny do Stutthofu. Jak świadczą dokumenty, właśnie z Inspektoratu naczelny lekarz obozu otrzymywał zezwolenie na uśmiercanie w komorze gazowej słabych i chorych więźniów.
Do obowiązków lekarza obozu oprócz prac administracyjnych, należało kierowanie działalnością poszczególnych komórek szpitala obozowego. Odpowiadał on za stan sanitarny obozu, czuwał nad stanem zdrowia załogi SS-mańskiej. Czasami też przyjmował chorych więźniów, leczył i operował, wizytował szpital dla więźniów, przeprowadzał selekcje, kierując słabych i chorych do komory gazowej. Był obecny w czasie wszystkich egzekucji na terenie Stutthofu. Najczęściej też podpisywał akty zgonu więźniów.
Naczelnymi lekarzami KL Stutthof byli:
Do lekarza obozowego należały też sprawy związane z chowaniem zmarłych więźniów. Do września 1942 ciała zmarłych więźniów chowano w masowych grobach na cmentarzu na Zaspie w Gdańsku. Od września 1942 były spalane w krematorium obozowym, którym kierował SS-Unterscharführer Hans Rach (w marcu 1945 pomagał mu SS-Unterscharführer Fritz Peters). Obsługą pieców zajmowali się więźniowie.
Komora gazowa w Stutthofie zaczęła działać na przełomie czerwca i lipca 1944. Za pomocą cyklonu B uśmiercono tam około 4000 więźniów, głównie chore i słabe Żydówki. O skierowaniu więźnia do komory gazowej decydował lekarz obozowy przeprowadzając selekcje. W komorze gazowej uśmiercono także grupę więźniów skazanych przez sądy niemieckie na karę śmierci. Wrzucaniem cyklonu B przez otwór w suficie najczęściej zajmował się SS-Unterscharführer Otto Knott, odpowiednio przeszkolony w czasie pobytu w obozie na Majdanku sanitariusz w szpitalu obozowym.
W skład wydziału V wchodziły: apteka, która zaopatrywała szpital obozowy w lekarstwa, a także szpital dla SS, krematorium, komora gazowa i szpital dla więźniów.
Wydział VI – Szkolenie ("Schulung").
Odgrywał najmniejszą rolę. Jego kierownikiem był adiutant obozu. Wydział zajmował się zawodowym i politycznym szkoleniem załogi SS-mańskiej, głównie wartowniczej, w skład której wchodzili Volksdeutsche analfabeci. Organizował także dla załogi imprezy kulturalno-oświatowe.
Załoga wartownicza ("SS-Totenkopfsturmbann").
Załoga wartownicza miała za zadanie strzec więźniów w obozie, w czasie pracy, w drodze do miejsca pracy i z powrotem. Eskortowała transporty więźniów odchodzące do innych obozów oraz podobozów. Członkowie załogi wartowniczej pełnili służbę na wieżach strażniczych, przy bramach, wokół ogrodzenia oraz w sieci posterunków zewnętrznych ("Postenkette"). Od 1942 mieli do pomocy psy. Uzbrojenie ich stanowiły pistolety maszynowe lub karabiny. Podoficerowie i oficerowie posiadali krótką broń.
Oddział wartowniczy nosił nazwę SS-Totenkopfsturmbann KL Stutthof i do końca czerwca 1944 dzielił się na 3 kompanie, których dowódcy podlegali bezpośrednio komendantowi obozu. Każda kompania liczyła po 145-150 SS-manów różnych stopni i dzieliła się na 3 plutony ("Zug"), a te na 3 drużyny ("Gruppe")
Ewidencja i sposoby oznaczania więźniów.
Osadzonych w obozie wpisywano do księgi ewidencyjnej, począwszy od numeru pierwszego. Księgi te, zwane "Einlieferungsbuch", kontynuowano do 25 stycznia 1945. Nowo przybyłym zakładano kartotekę osobową, do której wpisywano dane personalne, datę i przyczynę osadzenia oraz informacje dotyczące zmian miejsca pobytu więźnia, np. przeniesienia do podobozu, pobyt w szpitalu obozowym.
Rejestrację więźniów przybywających do Stutthofu rozpoczęto od numeru 6600. Numery niższe otrzymali więźniowie osadzeni w podobozach w Granicznej Wsi ("Zivilgefangenenlager Grenzdorf") i Gdańsku-Maćkowych, następnie więźniowie z Nowego Portu. Aresztowani z Gdyni oznaczeni byli numerami od 2000 do 5000. Listy transportowe i nakaz osadzenia więźnia w obozie były podstawą do założenia kartoteki obozowej oraz do wpisu w księdze ewidencyjnej obozu, prowadzonej według numerów "Einlieferungsbuch". Do ksiąg wpisywano kategorię więźnia: polityczny, policyjny, zawodowy kryminalista, asocjalny, Żyd, badacz Pisma Świętego (Świadek Jehowy), wychowawczy i inne. Po raz pierwszy oznaczenia te zostały wprowadzone 24 kwietnia 1942, a od 7 maja tego roku używano pieczątek określających daną kategorię. W archiwum zachowało się pismo wydziału IV administracyjnego KL-Verwaltung z 6 lutego 1942 do Oranienburga w sprawie zaopatrzenia obozu w tkaninę potrzebną do wykonania oznaczeń dla więźniów. Od wiosny 1940 wydawano więźniom numery wypisane na kawałku kartonu o wymiarach 5×5 cm, które musieli nosić przy sobie. Do 1942 więzień nie był zobowiązany do naszywania numeru na ubraniu.
Od 1942 forma oznaczania zmieniła się. Odtąd numer obozowy był wydrukowany na kawałku białego płótna. Przed numerem znajdował się trójkąt zwany winklem, którego kolor oznaczał kategorię więźnia. Wszystkich więźniów zobowiązano do przyszycia nadanych im oznaczeń (winkiel i numer) na ubraniu z lewej strony (mężczyźni – na marynarce i lewej nogawce spodni u góry). W KL Stutthof nie tatuowano więźniów, nie stosowano również tzw. powtórnej numeracji więźniów (w przypadku np. śmierci więźnia).
Warunki życia w obozie.
Warunki mieszkalne i sanitarno-higieniczne.
Warunki życia od początku były bardzo ciężkie. Charakterystyczny dla tego terenu klimat morski z częstymi opadami i wiatrem znad morza przyczyniał się do zwiększonej zachorowalności. Ponadto zimą temperatura spadała do -20 stopni Celsjusza a zwykłe pasiaki nie wystarczały dlatego więźniowie spali blisko siebie.
Baraki mieszkalne stawiane na terenie podmokłym (1 m n.p.m.), chociaż budowane na palach drewnianych, nie zabezpieczały przed zimnem. Temperatura wewnątrz baraku zimą niewiele różniła się od temperatury powietrza. Baraki podzielone na izby o powierzchni około 50 m² nie były wyposażone w żaden sprzęt. Więźniowie spali na podłodze pokrytej cienką warstwą słomy, którą pod groźbą kary bicia nie wolno było się przykryć. Nie wolno też było palić w piecyku. Fatalną sytuację w barakach pogarszały dziurawe dachy. Rano więźniowie budzili się zmarznięci, a ci, którzy leżeli pod ścianą, byli narażeni na śmierć z wyziębienia. Ściany baraku w dzień pokrywały się szronem, ponieważ drzwi i okna były otwarte, a kiedy w nocy zamykano je, szron topniał i ściekał na podłogę.
W obozie znajdowała się tylko jedna latryna, w środku pomiędzy barakami wykopano dół i położono deskę. Do latryny wolno było chodzić ściśle wyznaczoną drogą. Latrynę oczyszczali księża i Żydzi – najgorzej traktowani więźniowie w obozie. Wobec braku wody, mydła, papieru toaletowego i ręczników więźniowie chodzili ciągle brudni i zawszeni. Musieli pracować i spać w tym, w czym ich przywieziono do obozu. Niemożność wyprania bielizny i jej zmiany, brak środków odkażających, brzytew, żyletek i nożyczek – wszystko to nie sprzyjało utrzymaniu higieny osobistej.
Odzież.
W latach 1939–1941 w obozie Stutthof nowo przybyłym więźniom nie wydawano żadnej odzieży. W tym okresie więźniowie chodzili we własnych ubraniach, w jakich zostali aresztowani. W odzieży tej więźniowie chodzili do pracy i spali. Nie było możliwości wyprania bielizny i ubrania, ani też jej zmiany. Przemoczona w czasie deszczu czy śniegu odzież schła na więźniu, ulegając szybkiemu zniszczeniu. Część więźniów zimą została bez butów. Władze obozu, nie mogąc im zapewnić nowego obuwia, zezwoliły lekarzowi na wystawianie specjalnych zaświadczeń, które w tym przypadku zwalniały od obowiązku pracy. Dopiero wiosną 1940 więźniowie mogli wymienić całkowicie zniszczone ubrania na takie, które jeszcze nadawały się do noszenia. Wydawano odzież po zmarłych, częściowo też z zapasów wojskowych. Pod koniec 1940 więźniom rzemieślnikom wydano robocze drelichy i drewniaki.
W okresie epidemii chorób zakaźnych odzież więzienną poddawano dezynfekcji. W latach 1942–1943, tj. do czasu wybudowania komory gazowej (w połowie 1943), rzeczy przewożono do odwszawialni w Nowym Porcie. Pomimo że w drugiej połowie 1944 do użytku na terenie Nowego Obozu zostały oddane komory dezynfekcyjne (odzież dezynfekował Otto Knott przy pomocy cyklonu B), korzystano nadal z usług zakładu dezynfekcyjnego w Nowym Porcie. Poza oficjalnymi akcjami odwszawiania, niektórzy z więźniów próbowali we własnym zakresie prać bieliznę w miejscach pracy, o ile istniały warunki, lub w umywalniach w barakach. Mokrą odzież chowano w nocy pod sienniki, a rano zakładano jeszcze wilgotną. Więźniowie nosili komplet odzieży obozowej do całkowitego zniszczenia.
Zmiany w zakresie ubioru więźniów nastąpiły po uzyskaniu przez Stutthof statusu obozu koncentracyjnego. W 1942 powołano oddział "Häftlingsbekleidung" zajmujący się zaopatrzeniem w ubrania, buty i narzędzia pracy. Wchodził on w skład wydziału IV administracyjno-gospodarczego. Wydział ten w sprawach gospodarczych podlegał SS-Sturmbannführerowi W. Burgerowi, szefowi Amt D IV – KL Verwaltung w Oranienburgu. KL Stutthof składał zamówienia do centrali, która odgrywała rolę dystrybutora, wysyłając odpowiednią ilość odzieży i butów do poszczególnych obozów koncentracyjnych. Szyciem odzieży obozowej i produkcją „holenderek” zajmowały się między innymi zakłady znajdujące się w obozach koncentracyjnych. Pasiaki tkano w KL Ravensbrück, KL Sachsenhausen, obuwie produkowały zakłady "Gemeinschaft Schuhe" w Stutthofie, w KL Dachau, KL Auschwitz i innych. Ponadto drewniaki produkowała fabryka obuwia w Zlinie (Czechy), firma prywatna Hesse Neumanna w Hamburgu, firma Bromberg, firma Georg Mayer Schuhgeschäft w Götzis i inne. W Stutthofie znajdował się oddział krawiecki przy warsztatach DAW, zajmujący się szyciem niewielkiej ilości pasiaków dla potrzeb własnych obozu.
Kiedy do obozu przybył w marcu 1942 pierwszy transport pasiaków, jako pierwsi zaczęli je nosić więźniowie zatrudnieni w warsztatach krawieckich przebywający w bloku V. Pasiaki wprowadzano stopniowo. Nowym więźniom w latach 1942–1945 wydawano w "Bekleidungskammer" pasiaki lub ubrania cywilne specjalnie oznakowane. Na marynarce na plecach i z boku na spodniach malowano czerwoną farbą olejną krzyż. Więźniowie popychani i bici przez SS-manów i funkcyjnych więźniów nie mogli dopasować ubrań i chodaków (nazywano je klumpami) do własnych rozmiarów, ani też wybrać względnie całej i czystej bielizny. Mężczyźni otrzymywali bieliznę, spodnie, marynarkę, skarpety lub onuce, beret i na nogi drewniaki. Podobny komplet wydawano kobietom. Pasiaki były wykonane z tkaniny o niskiej jakości w szaro-niebieskie pasy. Do 1943 więźniowie nie otrzymywali dodatkowej odzieży na zimę.
Największe trudności z zaopatrzeniem w odzież i drewniaki występowały od połowy 1944 do końca istnienia obozu. Więźniowie pracujący w zewnętrznych komandach nosili pasiaki, pozostali ubrania cywilne. Szczególnie uciążliwe dla więźniów były drewniaki, które źle dopasowane spadały z nóg i niejednokrotnie były przyczyną często występujących odmrożeń i ran, przeradzających się w niebezpieczne zapalenia i puchliny kończyn. Więźniowie przebywający w centralnym obozie mieli większe możliwości zdobycia ubrań i butów z istniejących na terenie Stutthofu zakładów i magazynów, w drodze wymiany, handlu lub samopomocy. Na większą skalę „organizowanie” rozpoczęło się pod koniec 1943, a nasiliło w 1944.
W obozie istniały rażące nierówności pomiędzy poszczególnymi grupami więźniów. Niektórzy funkcyjni chodzili w dobrze skrojonych ubraniach wykonanych z wysokogatunkowych tkanin, w skórzanych butach. Część więźniów w drodze wymiany, dzięki paczkom nadsyłanym z domów rodzinnych, organizowała sobie ciepłe swetry, skarpety, rękawice i czapki. Najgorzej odziane chodziły więźniarki żydowskie. W najlepszej sytuacji znajdowali się Norwegowie, którzy otrzymywali ciepłą odzież i obuwie z paczek wysyłanych przez Międzynarodowy Czerwony Krzyż.
Żywność.
Kuchnią obozową i magazynem żywnościowym kierował SS-Oberscharführer Erich Kuschel. Przydziały żywności dla obozu zatwierdzał Urząd Nadzoru Przemysłowego w Gdańsku. Po raz pierwszy dzienna norma żywieniowa dla więźniów została ustalona 1 sierpnia 1940. Była trzykrotnie zmieniana: 15 maja 1942, 28 kwietnia 1944 i 1 marca 1945. W latach 1940–1942 obejmowała około 1700–1800 kilokalorii na osobę, w latach 1942–1944 1500 i w 1945 do 1275. Kuchnia przygotowywała posiłki według zapotrzebowania złożonego na podstawie meldunku "Rapportabteilung". Dział odpowiedzialny za zaopatrzenie obozu w żywność ("Verpflegung") od stycznia 1942 wchodził w skład wydziału IV administracyjno-gospodarczego.
Określona norma żywności dla więźniów miała być wydawana trzy razy dziennie i składać się z podstawowych produktów spożywczych, takich jak: chleb, margaryna, marmolada, kawa zbożowa, cukier, smalec, kartofle, warzywa i płatki zbożowe. W 1944 do jadłospisu włączono mleko w ilości ¼ litra raz w tygodniu, mięso i ser biały dwa razy w tygodniu. Więźniom pracującym ciężko i ponad normę przyznawano dodatkową żywność, tzw. zulagę składającą się z niewielkiej ilości chleba, margaryny i mięsa.
W praktyce ilość pożywienia wydawana więźniom nigdy nie była zgodna z ustaloną normą. Spośród produktów wymienionych w normach więzień nie otrzymywał mleka, mięsa i cukru do kawy oraz przypraw do zupy. Pozostałe artykuły żywnościowe wydawano w zmniejszonej ilości. Żywność kradli SS-mani, blokowi, sztubowi i ci, którzy z racji wykonywanej pracy mieli dostęp do magazynu żywnościowego i kuchni. Posiłki dla więźniów przygotowywano z produktów o niskiej jakości, które dodatkowo wpływały na obniżenie wartości kalorycznej. Więźniowie otrzymywali czerstwy chleb, wypiekany z najgorszej gatunkowo mąki, oraz namiastkę kawy bez cukru. Zupy gotowano z nieświeżych warzyw (kapusta, brukiew, marchew) i nadpsutych kartofli. Wydawane w ilościach ½-l litra dziennie miały tę jedyną zaletę, że były ciepłe. Krupnik lub grochówka, uchodzące za najlepsze zupy były rzadkością. Żywność wydawana w małych ilościach i o niskiej jakości nie zabezpieczała potrzebnej do pracy ilości kalorii. Dla mężczyzn ciężko pracujących zapotrzebowanie energetyczne wynosi przeciętnie około 4000 kcal na dobę, dla kobiet – 3200 kcal, dla młodzieży niepracującej w wieku 16–20 lat norma jest wyższa, dla chłopców wynosi 3700 kcal, dla dziewcząt – 2700 kcal. W rzeczywistości więźniowie w Stutthofie otrzymywali około 1000 do 1300 kcal na dobę.
Więźniowie narodowości żydowskiej otrzymywali jeszcze niższe normy żywności (ok. 150-200 g chleba, 10 g marmolady lub 20 g margaryny, ½ kawy czarnej rano i wieczorem, obiad 3/4 l zupy), których wartość kaloryczna nie przekraczała 1000 kcal. Żydzi byli grupą, którą więźniowie funkcyjni okradali najbardziej. Więźniowie otrzymujący paczki (Polacy, Norwegowie, Duńczycy) w miarę swoich możliwości usiłowali im pomóc.
Wszystkie posiłki więźniowie spożywali w blokach, z wyjątkiem początkowego okresu, kiedy obiad wydany bezpośrednio z kuchni jedli w pośpiechu na dworze. W barakach w Nowym Obozie wydzielone były jadalnie (stoły i ławy), w Obozie Żydowskim dla kobiet obiad wydawano przed blokami. Do jedzenia służyły miski, menażki, garnki, puszki po konserwach, których i tak nie starczało dla wszystkich. Łyżka była przedmiotem luksusowym. Brak naczyń powodował, że więźniowie musieli jeść w pośpiechu i wymieniać między sobą niezbędne przedmioty. Chleb dzielono w barakach, porcje na śniadanie przygotowywano już wieczorem. Więźniowie pilnowali, aby ta część, której nie przywłaszczył sobie blokowy i jego pomocnicy, była idealnie równo podzielona. Chleb stanowił najwartościowszą część pożywienia, mimo że do jego produkcji używano najgorszej gatunkowo mąki z dodatkiem trocin. Dla niedożywionych, zmęczonych i chorych więźniów każdy okruch stanowił wysoką wartość. Aby sprawiedliwie podzielić chleb, niektórzy więźniowie wykonywali prymitywne wagi z patyków, na których ważono każdą porcję z osobna.
Poważnym problemem w obozie było zaspokojenie pragnienia. Oprócz oficjalnie wydawanej kawy i zupy, więzień praktycznie nie miał możliwości otrzymania dodatkowego napoju. Dla więźniów posiadających konto pieniężne dostępna była w kantynie woda mineralna. Pozostali ryzykowali zachorowanie na biegunkę pijąc wodę z kranów. Zimą rozpuszczano w miskach śnieg. Latem 1944, kiedy obóz nie mógł pomieścić wszystkich więźniów w barakach, władze odcięły dopływ wody do części żydowskiej. Kobiety zmuszone były do picia własnego moczu.
Ciągły niedobór żywności powodował wystąpienie objawów choroby głodowej. Jeśli więzień nie otrzymał w odpowiedniej chwili pomocy lub nie umiał sobie zorganizować dodatkowej żywności, po kilku miesiącach, obciążony dodatkowo ciężką pracą, umierał. W początkowej fazie choroby tzw. krypie lub marazmie próbowali się ratować. Poszukiwali żywności wszędzie, gdzie tylko to było możliwe. Nie zważając na śmiertelne zagrożenie ani bicie, wykradali jedzenie psom SS-mańskim, zadowalali się odpadkami ze śmietnika, próbowali jeść najróżniejsze korzenie, grzyby, rośliny, owady, a nawet klej stolarski czy glinę. Zdarzały się przypadki śmiertelnego zatrucia po spożyciu nieznanych roślin.
Boleśnie odczuwany głód oraz walka o przetrwanie i uratowanie życia spowodowały, że w Stutthofie miały miejsce nieliczne przypadki kanibalizmu. Była to skrajna forma zaspokojenia głodu, występująca w Stutthofie jedynie sporadycznie.
Ewakuacja.
Ewakuacja lądowa.
Plan ewakuacji Stutthofu zaczęto opracowywać jesienią 1944. 12 stycznia 1945 rozpoczęła się zimowa ofensywa Armii Radzieckiej. Duża szybkość posuwania się wojsk radzieckich zmusiła władze niemieckie do rozpoczęcia pospiesznej ewakuacji Pomorza Gdańskiego. W dniach 23–24 stycznia wojska radzieckie zbliżyły się do Elbląga i Malborka. Od Stutthofu dzieliła je odległość 40–50 km. Bezpośredni rozkaz ewakuacji więźniów wydał komendant obozu Paul Werner Hoppe. Rozkaz ten, "Einsatzbefehl" nr 3, datowany 25 stycznia 1945 o godzinie 5, zarządzał rozpoczęcie ewakuacji jeszcze tego samego dnia o godzinie 6.
Eskorta każdej z kolumn męskich miała składać się z dowódcy-podoficera SS oraz 40 SS-manów, mających dwa karabiny maszynowe, poza tym uzbrojonych w pistolety maszynowe i granaty. Kolumny kobiece miały być eskortowane przez 15 SS-manów i nadzorczynie SS pod dowództwem podoficera SS. Nadzór nad eskortą kolumn mieli pełnić SS-Hauptsturmführer Haufschild oraz SS-Hauptsturmführer Tschesny. Podlegali oni rozkazom kierownika ewakuacji Meyera. Dowódcą wszystkich SS-manów stanowiących eskortę został SS-Hauptsturmführer Richard Reddig. Ponadto ewakuację miały ubezpieczać dodatkowe grupy SS-manów z psami. Opiekę sanitarną nad więźniami w kolumnach miał sprawować jeden lekarz-więzień z dwoma sanitariuszami. Natomiast odpowiedzialnym za opiekę sanitarną nad całością ewakuacji został dr Heinrich Plaza, mający do pomocy sanitariuszy SS.
25 stycznia o godzinie 4 rano wszystkich więźniów zgromadzono na placu apelowym. Przeznaczonych do ewakuacji ustawiono w kolumny marszowe, z tym że nie zachowano planowanej liczebności kolumn. Formując kolumny, wyznaczano do nich więźniów z poszczególnych bloków. Łącznie na trasę tragicznego marszu śmierci wyszło ponad 11 000 osób. Kolumny więźniów przebywały codziennie ponad 20 km, brnąc w głębokim śniegu, przy temperaturze –20 °C. Nawet ci więźniowie, którzy wyszli z obozu w stosunkowo dobrej kondycji fizycznej, nie byli w stanie sprostać trudom marszu. Trasa marszu przebiegała od Stutthofu w kierunku zachodnim przez miejscowości: Mikoszewo (przeprawa na Wiśle), Świbno, Cedry Małe, Cedry Wielkie, Pruszcz Gdański, Kolbudy, Łapino, Niestępowo, Żukowo, Przodkowo, Pomieczyno. Na tym odcinku trasy marszu poszczególnych kolumn pokrywały się, wybierano tylko inne miejsca postojowe. Ostatnią z wymienionych miejscowości kolumny osiągnęły około 1 lutego. Trasa ich marszu trwała 11 dni, w czasie których przemaszerowały 120–170 km. Doszły na miejsce w stanie zmniejszonym łącznie do około 7000 osób. Z brakujących 4000, połowa to udane ucieczki z trasy marszu i miejsc postojowych, pozostała część to ofiary pierwszej fazy ewakuacji, zmarłe z wycieńczenia, chłodu i od okrutnego traktowania strażników. Dane te są szacunkowe, w czasie ewakuacje nie prowadzono ewidencji zmarłych. Około 2140 osób zostało pochowanych na Cmentarzach Ofiar Marszu Śmierci w Nawczu, Rybnie i Krępie Kaszubskiej, pozostałe ofiary w zbiorowych mogiłach w Pucku, Wejherowie, Luzinie, Strzepczu, Żukowie, Niestępowie, Pręgowie, Miszewie, Przodkowie, Pomieczynie, Strzepczu, Łebnie, Łęczycach, Ciechomiu, Kostkowie, Lęborku oraz w innych, często nieznanych miejscach.
Sytuacja w obozie w okresie od 26 stycznia do 23 kwietnia 1945.
Wymarsz ponad 11 000 więźniów i części załogi SS na trasę ewakuacji pogłębił istniejącą już wcześniej wewnętrzną dezorganizację i ogólny chaos w obozie. Opuściła go znaczna część więźniów zatrudnionych w administracji, służbie sanitarnej, magazynach i warsztatach, co wywołało poważne zakłócenia w funkcjonowaniu obozu.
30 stycznia stan obozu przedstawiał się następująco: 6922 więźniów (głównie kobiet) w Obozie Żydowskim, 271 kobiet i 71 mężczyzn w Starym Obozie, 1031 więźniów w szpitalach obozowych, 2958 mężczyzn w Nowym Obozie.
W marcu obóz był kilkakrotnie bombardowany przez lotnictwo radzieckie, Niemcy bowiem zgromadzili na jego terenie i w pobliżu sporo wojska, ciężki sprzęt i wyposażenie wojskowe. W związku z tym popędzono więźniów do prac przy budowie w lesie kilku dużych schronów ziemnych dla załogi SS oraz sztabu jednostki Wehrmachtu stacjonującej w pobliżu obozu. Od bombardowań ucierpieli zarówno więźniowie, jak i cywilna ludność przebywająca w barakach obozowych.
Ewakuacja morska.
Ponieważ rejon Żuław Wiślanych był już otoczony przez wojska radzieckie, więźniów można było ewakuować jedynie drogą morską. Władze obozu przewidziały trzy etapy ewakuacji. W pierwszym – więźniowie mieli dotrzeć pieszo lub kolejką do ujścia Wisły w rejonie Mikoszewa i Świbna, w drugim mieli być przewiezieni na Mierzeję Helską, w trzecim etapie umieszczeni na barkach i skierowani drogą morską do III Rzeszy.
25 kwietnia odbył się o godzinie 10 apel, podczas którego zaniechano przeliczenia więźniów. Nie sporządzono też ewidencji ewakuowanych. Obóz opuściło około 3300 osób. Więźniom wydano prowiant: pół bochenka chleba, ćwiartkę margaryny i kawałek suchej wędliny. Następnie podzielono ich na dwie grupy, pierwszą popędzono pieszo, drugą przewieziono kolejką do Mikoszewa (). Obydwie grupy zatrzymano na polanie u ujścia Wisły, gdzie przez noc i następny dzień oczekiwały na dalszy transport. Przed ewakuacją SS-mani strzelali do Żydówek.
27 kwietnia z Helu wypłynęły cztery barki: „Wolfgang” (ok. 1000 osób, w tym przewaga Norwegów, Duńczycy, Finowie, Litwini, Polacy, Niemcy i Żydzi), „Vaterland” (ok. 1000 osób, większość Polaków, również kobiet z małymi dziećmi i Żydów, a także Łotysze, Rosjanie, Niemcy), trzecia barka o nieustalonej nazwie (około 600 osób: Polacy, Rosjanie i Żydzi) i czwarta barka z żółtą flagą tzw. „kwarantannowa” (500 osób: Żydzi i Ukraińcy). Barki rzeczne nie były przystosowane do podróży pełnomorskiej i przewozu ludzi. Posiadały ładownie, składające się z kilku komór przegrodzonych żelaznymi ścianami. Komory (szer. 5 m, dł. 8 m, wys. 3 m) wyścielone były jedynie przegniłą słomą. Więźniów upchano w ładowniach pod pokładem, gdzie przebywali bez dostępu świeżego powietrza i światła.
Drogą morską z KL Stutthof ewakuowano, łącznie z podobozem w Gdyni, około 5000 więźniów. Obóz macierzysty 25 i 27 kwietnia opuściło około 4400 osób. Liczba ofiar ewakuacji wyniosła prawie 50 procent. Więźniowie, ze względu na ogromną śmiertelność i okoliczności zagrażające w każdej chwili życiu, nazwali barki, na których płynęli, „barkami śmierci”.
Masakra w Palmnicken.
Więźniarki podobozów skierowano na północ. W Palmnicken (dziś Jantarnyj) Niemcy zamordowali na plaży ok. 3000 kobiet.
Wyzwolenie.
170 Dywizja Strzelecka pułkownika Siemiona Cyplenkowa z radzieckiej 48. Armii 3. Frontu Białoruskiego wkroczyła na teren obozu 9 maja 1945. W momencie wyzwolenia w obozie pozostało około 100 więźniów, którzy nie zostali ewakuowani, a także kilkanaście tysięcy osób ewakuowanych na teren obozu z Prus Wschodnich i Pomorza.
Więźniowie i ofiary.
Liczbę więźniów ocenia się na około 110–127 tysięcy osób pochodzących z 28 krajów, w tym 49 tysięcy kobiet i dzieci.
Wśród więźniów najliczniejszą grupą narodowościową byli Żydzi (około 50 tysięcy). Natomiast największe grupy państwowe stanowili Polacy, obywatele Związku Radzieckiego, Węgrzy i Niemcy. Więźniami były także osoby z wielu innych krajów – głównie północnej Europy. Przybywały też transporty Romów. Do Stutthofu w specjalnych transportach trafiali także katoliccy księża z Gdańska i innych okolicznych miast. Niewielką grupę około 100 osób stanowili także Badacze Pisma Świętego (Świadkowie Jehowy). W KL Stutthof osadzono też rodziny zamachowców z nieudanego zamachu z 20 lipca 1944 na Adolfa Hitlera (m.in. rodzinę von Stauffenberga).
Część więźniów pracowała w samym Stutthofie, część była kierowana do licznych podobozów. Liczbę ofiar ocenia się na około 65 tysięcy. Zdarzały się zwolnienia ludzi z obozu (dotyczyło to zwłaszcza tzw. więźniów wychowawczych, kierowanych do obozu na pobyt czasowy). Sporadycznie zdarzały się również próby ucieczek, z których większość kończyła się niepowodzeniem.
Podobozy.
Stutthof stał na czele silnie rozbudowanego systemu podobozów i komand zewnętrznych, których liczba – w zależności od przyjętych kryteriów – waha się od około czterdziestu do ok. stu dziesięciu. Więźniowie pracowali niewolniczo na rzecz niemieckich firm (m.in. Deutsche Ausrüstungswerke (DAW), Focke-Wulff, Gerhard Eppe). Najważniejsze z nich mieściły się w Toruniu i w Elblągu. Mniejsze m.in. w Przebrnie.
W czerwcu 1944 roku powstał podobóz koncentracyjny Stutthof "Konzentrazionslager Stutthof – Aussenlager Pölitz" ("Außenlager Pölitz bei Stettin") w Policach, gdzie był jednym z kilkunastu obozów obsługujących fabrykę benzyny syntetycznej "Hydrierwerke Pölitz – Aktiengesellschaft".
Dzieje powojenne.
Procesy załogi Stutthofu.
Stutthof nie znalazł się w akcie oskarżenia w czasie procesów norymberskich. W okresie od 25 kwietnia do 31 maja 1946 w Gdańsku odbyła się jednak seria czterech procesów prowadzonych przez władze polskie i radzieckie, w których sądzono 85 członków załogi obozu, łącznie z komendantem i obozowymi kapo. Zapadło kilkanaście wyroków śmierci i kary od kilku miesięcy więzienia do dożywocia.
Pierwszy proces odbył się przed Specjalnym Sądem Karnym w Gdańsku w dniach od 25 kwietnia do 1 czerwca 1946. Na ławie oskarżonych zasiedli:
Sąd wydał następujące wyroki:
Wyroki te wykonano publicznie na Biskupiej Górce w Gdańsku 4 lipca 1946. Ponadto w procesie tym zostali skazani: nadzorczyni Erna Beilhardt na 5 lat i sztubowy Kazimierz Kowalski na 3 lata więzienia.
Kolejny proces odbył się w Gdańsku przed Sądem Okręgowym w dniach od 8 do 31 października 1947. Sądzono 24 SS-manów i jednego więźnia funkcyjnego. W jego wyniku kierownika III Wydziału SS-Hauptsturmführera Teodora Meyera, komendanta obozu żydowskiego SS-Oberscharführera Ewalda Fotha, SS-Oberscharführera Alberta Paulitza, SS-Unterscharführera Fritza Petersa, SS-Oberscharführera Hansa Racha, SS-Rottenführera Karla Zurella, SS-Unterscharführera Kurta Dietricha, SS-Rottenführera, Karla Eggerta, SS-Rottenführera Paula Wellnitza i kapo Alfreda Nickolaysena skazano na karę śmierci. Wyroki te zostały wykonane.
W procesach zbrodniarzy obozowych sądzonych było łącznie 72 SS-manów i 6 nadzorczyń – to tylko część z liczącej około 2000 ludzi załogi SS, która powinna była stanąć przed sądem.
Muzeum Stutthof.
Na terenie obozu w miejscowości Sztutowo znajduje się powstałe w 1962 Państwowe Muzeum Stutthof, obejmujące zachowaną część budynków i wyposażenia.

</doc>
<doc id="78459" url="https://pl.wikipedia.org/wiki?curid=78459" title="Aszgabat">
Aszgabat



</doc>
<doc id="78460" url="https://pl.wikipedia.org/wiki?curid=78460" title="Mikołaj Zieleński">
Mikołaj Zieleński

Mikołaj Zieleński, też Zieliński, Zelenscius (ur. w II poł. XVI w. w Warce, zm. po 1615) – polski organista, kompozytor i kapelmistrz przełomu renesansu i baroku.
Życiorys.
O jego życiu brak bliższych informacji. Według Szymona Starowolskiego Zieleński pobierał nauki w Rzymie. Co najmniej od 1604 był kapelmistrzem i organistą biskupa płockiego Wojciecha Baranowskiego, który w 1608 został arcybiskupem gnieźnieńskim i prymasem Polski, rezydującym w Łowiczu
. W 1604 był zatrudniony jako organista przez kapitułę płocką. W tymże roku otrzymał, wraz ze swoją żoną Anną, od biskupa Baranowskiego grunty we wsi Gromino, a później także młyn Rudnik i wójtostwo we wsi Bocheń.
Jako kompozytor Zieleński działał w okresie intensywnych przemian stylistycznych, zachodzących zwłaszcza w muzyce tworzonej w środowisku polskiego dworu królewskiego, z którym kapela prymasowska miała zapewne kontakt. Zatrudnieni przez Zygmunta III muzycy włoscy, począwszy od L. Marenzia, komponowali i wykonywali w Polsce utwory wielochórowe, zarówno w stylistyce rzymskiej (Asprilio Pacelli), jak i weneckiej (Vincenzo Bertolusi). Również dzieła innych twórców włoskich, np. Giovanniego Gabrielego, znane były w Rzeczypospolitej. Zatem Zieleński, komponujący pod wpływem muzyki włoskiej, mógł również na miejscu doskonalić swój warsztat kompozytorski bez konieczności wyjazdu na studia zagraniczne.
Przedmowa do wydania utworów Zieleńskiego, nosząca datę 1 marca 1611, podpisana została w Wenecji nazwiskiem Zieleńskiego, choć w tym samym dniu kompozytor brał osobiście udział w procesie toczącym się przed sądem w Łowiczu. Obecnie brak danych potwierdzających, że kompozytor kiedykolwiek był we Włoszech. Nieznane są też jego losy po 1615, gdy kapela prymasowska została rozwiązana.
Twórczość.
Wszystkie znane kompozycje Zieleńskiego wydane zostały w 1611 w weneckiej oficynie wydawniczej , w jednym woluminie obejmującym dwa zbiory: "Offertoria totius anni" i "Communiones totius anni", zawierające 117 utworów liturgicznych na cały rok kościelny oraz 3 fantazje instrumentalne.
Monumentalne w charakterze "Offertoria" są najwcześniejszymi przykładami polskich kompozycji polichóralnych, nawiązujących stylistyką do tego typu utworów pisanych w Wenecji pod koniec XVI wieku. Zbliżone są do dwuchórowych "Sacrae symphoniae" G. Gabrielego, wydanych w 1597, w których zasadą jest brak partii solowych i samodzielnych głosów instrumentalnych. W zbiorze tym znajduje się 55 opracowanych tekstów, głównie ofertoriów, ale też wyjątkowo tekstów 2 komunii oraz "Domine ad adiuvandum", "Magnificat" i 7 innych tekstów (określonych w spisie treści jako motety, a na karcie tytułowej jako "sacrae symphoniae"). Zbiór obejmuje 12 utworów 7-głosowych i 42 utwory 8-głosowe podzielone na dwa chóry 3- lub 4-głosowe, z towarzyszeniem organów. Wyjątek stanowi 12-głosowe 3-chórowe opracowanie "Magnificat" (pierwszy taki zachowany polski utwór). W sugestiach wykonawczych dotyczących rodzaju i liczby instrumentów, obok organów znalazły się puzon i skrzypce.
"Communiones" mają charakter bardziej intymny, oddający klimat osobistej modlitwy podzas komunii. W opracowaniu muzyki, obok rozwiązań charakterystycznych dla renesansowej polifonii wokalnej, widoczne są tu poszukiwania nowych rozwiązań kolorystycznych i nowego typu faktury wokalno-instrumentalnej. Zbiór obejmuje opracowanie 53 tekstów, z których 9 ma dwie wersje obsadowe, co daje łącznie 62 utwory wokalno-instrumentalne, przeznaczonych na od 1 do 6 głosów z towarzyszeniem organów. W zbiorze znalazły się też 3 fantazje instrumentalne, należące do nielicznych zabytków polskiej muzyki instrumentalnej XVII wieku. Część komunii 1- i 2-głosowych Zieleński oznaczył włoskim terminem „gorgia” określającym silne zdobienie. W rezultacie kompozycje te, mimo wyraźnej struktury polifonicznej, zewnętrznie upodobniły się do utworów solowych i 2-głosowych w stylu wczesnobarokowym, określanych mianem pseudomonodii. W uwagach wykonawczych, obok organów wymieniono grupę instrumentów smyczkowych, instrumenty dęte (cynk, fagot, grupę puzonów) oraz instrumenty strunowe (harfę, lutnię).
Księgi głosowe, do 1939 przechowywane w bibliotece miejskiej we Wrocławiu, zostały zdekompletowane podczas II wojny światowej i obecnie niekompletne księgi znajdują się w Bibliotece Uniwersyteckiej we Wrocławiu oraz w Bibliotece Jagiellońskiej w Krakowie. Zachowała się natomiast partytura na organy, przechowywana w Bibliotece Książąt Czartoryskich w Krakowie.
Twórczość Zieleńskiego jest niejednorodna stylistycznie. Choć zasadniczo mieści się w nurcie późnorenesansowej polifonii, stanowi zapowiedź estetyki barokowej, z typowymi dla niej kontrastami barwy i polaryzacją faktury. Jego kompozycje wyznaczają początek kilkudziesięcioletniego okresu silnych wpływów stylistyki włoskiej w muzyce polskiej.

</doc>
<doc id="78462" url="https://pl.wikipedia.org/wiki?curid=78462" title="As (dźwięk)">
As (dźwięk)

As (A♭) – dźwięk, którego częstotliwość dla as¹ wynosi około 415,3 Hz. Stanowi tonikę gam As-dur i as-moll. Jest to obniżony za pomocą bemola dźwięk a. Enharmonicznie dźwięk o tej samej wysokości to: gis.

</doc>
<doc id="78464" url="https://pl.wikipedia.org/wiki?curid=78464" title="Diastereoizomery">
Diastereoizomery

Diastereoizomery – izomery konfiguracyjne (na przykład optyczne lub "E-Z") niepozostające ze sobą w relacji odbić lustrzanych (więc niebędące enancjomerami).
Właściwości diastereoizomerów.
W przeciwieństwie do enancjomerów diastereoizomery wykazują różnice we właściwościach fizycznych, między innymi temperaturze topnienia, temperaturze wrzenia, rozpuszczalności, momencie dipolowym. Ich właściwości optyczne (aktywność optyczna) mogą być podobne lub skrajnie różne. W szczególnych przypadkach mogą nie wykazywać czynności optycznej (na przykład diastereoizomery "cis"-"trans", forma "mezo").
Podział diastereoizomerów.
Wyróżniamy dwie grupy tych stereoizomerów:
Diasteroizomeria konstytucyjna.
Zjawisko diastereoizomerii wynika z istnienia dwóch lub więcej centrów chiralności w obrębie jednej cząsteczki. W przypadku niecyklicznej cząsteczki z dwoma centrami chiralności i trzema różnymi podstawnikami mogą istnieć trzy steroizomery konstytucyjne. Dwa z nich są formami chiralnymi, wykazującymi aktywność optyczną, które są w stosunku do siebie enancjomerami, zaś jedna to nieaktywna optycznie i achiralna forma "mezo". Forma "mezo" jest diastereoizomerem w stosunku do obydwu enancjomerów.
Przykład dwóch enancjomerów i formy "mezo" jednego związku chemicznego (kwasu winowego):
Gdy w acyklicznym związku z dwoma centrami chiralności są co najmniej cztery różne podstawniki, możliwe są zawsze cztery różne izomery konstytucyjne. Dwa z nich mają tę samą konfigurację absolutną na obu centrach chiralności, a dwie z nich różną. Te o tej samej ("RR"–"SS"), a także te o różnej ("RS"–"SR"), konfiguracji są wzajemnie enancjomerami, zaś układ – ta sama konfiguracja na obu centrach (np. "RR"), inna na każdym ("RS") – tworzy pary diastereoizomerów.

</doc>
<doc id="78467" url="https://pl.wikipedia.org/wiki?curid=78467" title="Geografia Republiki Zielonego Przylądka">
Geografia Republiki Zielonego Przylądka

Republika Zielonego Przylądka rozłożona jest na archipelagu Wysp Zielonego Przylądka (port. "Arquipelago de Cabo Verde") w środkowej części Oceanu Atlantyckiego, 620 km na zachód od wybrzeży Afryki, na wysokości Przylądka Zielonego.
Archipelag składa się z 10 głównych wysp i 5 mniejszych wysepek. Wyspy dzielą się na dwie grupy: Wyspy Zawietrzne ("Ilhas de Barlavento") i Wyspy Podwietrzne ("Ilhas de Sotavento"). Wyspy Zawietrzne to Santo Antão, São Vicente, Santa Luzia, São Nicolau, Sal i Boa Vista, Podwietrzne – Maio, Santiago, Fogo i Brava. Wnętrza wysp są górzyste z najwyższym szczytem Pico – 2829 m n.p.m. Wyspy zajmują powierzchnię 4033 km². Wszystkie, oprócz wyspy Santa Luzia, są zamieszkane. Zamieszkuje je w sumie 401 tys. osób.
Główną gałęzią gospodarki jest rolnictwo – na potrzeby własnego rynku uprawia się kukurydzę, ziemniaki, maniok, groch, zaś orzechy kokosowe, trzcina cukrowa i banany są eksportowane, rybołówstwo i przetwórstwo ryb. Pewne znaczenie ma także turystyka.
Budowa geologiczna i rzeźba.
Archipelag Wysp Zielonego Przylądka jest pochodzenia wulkanicznego. Najwyższym wzniesieniem Wysp jest stożek wulkanu Pico do Fogo (2829 m n.p.m.). Jego ostatni wybuch miał miejsce w 2014 roku. Północno-zachodnia część archipelagu (wyspy: Santo Antão, São Vicente, São Nicolau oraz Santiago) jest młodsza od części wschodniej, i co za tym idzie, powulkaniczny charakter krajobrazu jest tu bardziej widoczny. Ta część archipelagu jest wyższa od części wschodniej.
Powierzchnia archipelagu ma charakter górzysto-wyżynny. Roślinność naturalna na wyspach jest typowa dla obszarów pustynnych i półpustynnych.
Klimat.
Na wyspach panuje klimat zwrotnikowy suchy; średnia roczna suma opadów wynosi 100–250 mm, przy czym opady występują niemal wyłącznie latem. Wyspy Zielonego Przylądka charakteryzują się niewielkimi rocznymi wahaniami temperatur – średnia temperatura w Prai w styczniu wynosi 22 °C, a w lipcu 27 °C. Przyczyną małych opadów na wyspach jest suchość związana z zimnym Prądem Kanaryjskim, nie przynoszącym opadów, oraz z obecnością Wyżu Azorskiego.
Średnie temperatury i wysokość opadów dla poszczególnych miesięcy w roku ilustruje poniższa tabela:
Wody.
Mała ilość opadów sprawia, że na wyspach sieć rzeczna jest bardzo uboga i ma charakter epizodyczny.
Flora.
Krajobraz wysp ma pustynny charakter, co oznacza, że szata roślinna jest tu typowa dla obszarów takich jak Sahara czy inne pustynie. Tylko na terenach zawietrznych, a dokładniej na Wyspach Zawietrznych, jest nieco wilgotniej i występuje tam bujniejsza roślinność. Tereny te są wykorzystywane rolniczo. W pozostałych rejonach występuje roślinność kserofityczna.
Fauna.
Podobnie jak flora, tak i fauna jest uboga. Na niezamieszkanych wyspach można spotkać tereny lęgowe żółwi morskich. Występuje również spora liczba gatunków jaszczurek. Z ptaków na wyspach występują m.in. różowe flamingi oraz ptactwo morskie. Na wyspy Zielonego Przylądka zostały sprowadzone przez ludzi dzikie kozy i afrykańskie gatunki małp. Oba te gatunki wypełniły nisze ekologiczne.

</doc>
<doc id="78470" url="https://pl.wikipedia.org/wiki?curid=78470" title="Edytor stron WWW">
Edytor stron WWW

Edytor stron WWW – program komputerowy, który służy do usprawnienia tworzenia stron lub całych serwisów internetowych.
Większość programów tego typu jest znacznie rozbudowana i zawiera wiele opcji, np. kolorowanie składni, edytory CSS, PHP czy też moduł uaktualniania zmienionych plików na serwerze WWW na przykład za pomocą FTP (upload).
Edytory stron WWW można podzielić na :

</doc>
<doc id="78473" url="https://pl.wikipedia.org/wiki?curid=78473" title="Doświadczalne Warsztaty Lotnicze">
Doświadczalne Warsztaty Lotnicze

Doświadczalne Warsztaty Lotnicze (DWL) – polska wytwórnia lotnicza, produkująca samoloty pod oznaczeniem RWD. Zajmowała się konstruowaniem i produkcją głównie lekkich jednosilnikowych samolotów szkolnych, turystycznych i sportowych.
Historia.
DWL swą genezą wywodzą się z powstałych w grudniu 1925 roku warsztatów Sekcji Lotniczej Koła Mechaników Studentów Politechniki Warszawskiej. W warsztatach budowano samoloty sportowe, projektowane przez członków Sekcji. 
Pierwszą konstrukcją silnikową warsztatów Sekcji Lotniczej był zaprojektowany w 1926 roku przez Jerzego Drzewieckiego samolot sportowy JD-2 (SL-4; wcześniej były budowane szybowce SL-1 Akar i SL-2 Czarny Kot) zbudowany w liczbie kilku sztuk, a kolejną był prototyp samolotu WR-1 konstrukcji Wigury i Rogalskiego. Następną konstrukcją był PS-1 (czasem określany jako SP-1 konstrukcji inż. Stanisława Praussa. W końcu 1927 roku powstała pierwsza wspólna konstrukcja trójki konstruktorów: Rogalskiego, Wigury i Drzewieckiego, którą od ich inicjałów oznaczono RWD. Po RWD-1, w 1929 roku powstały samoloty sportowe RWD-2, RWD-3 (jeden egzemplarz) i RWD-4, budowane w liczbie zaledwie kilku sztuk. Dały one początek linii udanych samolotów RWD.
Warsztaty te związane były przede wszystkim z trójką inżynierów: Stanisławem Rogalskim, Stanisławem Wigurą i Jerzym Drzewieckim. Aktywnymi członkami Sekcji Lotniczej byli też: Stanisław Prauss i Antoni Kocjan. 
W 1930 roku warsztaty Sekcji Lotniczej zostały przeniesione na Okęcie, do budynków wzniesionych z funduszy społecznych LOPP. W tym roku też samoloty RWD wzięły po raz pierwszy udział w międzynarodowych zawodach lotniczych Challenge 1930, na razie bez sukcesów. Pierwszym samolotem zbudowanym już w DWL na Okęciu był turystyczny RWD-5, słynny z późniejszego przelotu Stanisława Skarżyńskiego nad Atlantykiem. Samolot sportowy RWD-6 zwyciężył natomiast w międzynarodowych zawodach Challenge 1932. W marcu 1933 roku warsztaty DWL oddzieliły się od Sekcji Lotniczej Koła Mechaników Studentów Politechniki Warszawskiej i przekształciły w spółkę z o.o. Doświadczalne Warsztaty Lotnicze. Przejęła ona warsztaty i budynki na Okęciu, dzierżawione od komitetu stołecznego L.O.P.P. Dyrektorem został Jerzy Wędrychowski. Do grona konstruktorów należeli:
Stanisław Rogalski zajmował się głównie aerodynamiką samolotów. Był szefem zespołu konstruktorów. 
Stanisław Wigura najwięcej czasu poświęcał obliczeniom samolotów, ich obciążeń i wytrzymałości. 
Jerzy Drzewiecki był konstruktorem wnoszącym najwięcej pomysłów do projektowanych maszyn, umiał koncepcje aerodynamiczne przekuć na konkretne rozwiązania konstrukcyjne. Świetnie znał technologię wykonania, wnosił wiele pomysłów też i na tym polu. 
Wszyscy ci trzej konstruktorzy byli pilotami i dużo latali na samolotach sportowych. 
Dodatkowo Jerzy Drzewiecki (od RWD-1 do RWD-7) pełnił funkcję oblatywacza, a S. Wigura, odpowiedzialny za obliczenia samolotów, latał także jako mechanik (na zawodach Challenge 1932). 
11 września 1932 roku inż. Stanisław Wigura poniósł śmierć w katastrofie na RWD-6. Oprócz kierujących biurem konstrukcyjnym Rogalskiego, w jego skład wchodzili także m.in.: inż. Leszek Dulęba, Tadeusz Chyliński, inż. Andrzej Anczutin i Bronisław Żurakowski. 
W 1933 roku skonstruowano samolot RWD-8, który został wybrany na standardowy samolot szkolny polskiego lotnictwa wojskowego i zbudowany w liczbie 100 sztuk w DWL i 500 sztuk w PWS, będąc najliczniejszym samolotem polskiej konstrukcji zbudowanym przed wojną (wynik ten nie został pobity do lat 70. XX wieku). Samoloty sportowe RWD-9 zajęły dwa pierwsze miejsca w międzynarodowych zawodach Challenge 1934, jego rozwinięciem był udany samolot turystyczny RWD-13 z 1935 roku, zbudowany w liczbie ok. 100 sztuk i eksportowany na małą skalę. W tym roku też zbudowano na zamówienie Ministerstwa Komunikacji dwusilnikowy samolot komunikacyjny, RWD-11. Był to jedyny ukończony samolot dwusilnikowy RWD. Samolot ten o mało nie przyniósł upadku DWL, gdyż był on budowany z ograniczonych zasobów finansowych Spółki, a PLL Lot odmówiły przyjęcia samolotu zbudowanego za pieniądze wytwórni (wiąże się to z próbą wyeliminowania prywatnych warsztatów z rynku i przejęcia ich przez przemysł państwowy, za czym stał Departament Aeronautyki, kierowany przez gen. Rayskiego). Trudności finansowych DWL uniknęły dzięki kontraktowi na sprzedaż samolotów RWD-13 do Brazylii za kawę. Ponadto osiągi samolotu okazały się dobre i w pełni pokrywały wymagania postawione w zamówieniu. Departament Aeronautyki (pod groźbą procesu w sądzie) musiał zwrócić wytwórni pieniądze za zbudowany i pomyślnie oblatany w próbach prototyp. 
Z ważniejszych konstrukcji, DWL skonstruowały także samolot akrobacyjny RWD-10 (1933 r.), samolot obserwacyjny RWD-14 Czapla (1938 r., produkowany następnie przez LWS), samolot szkolno-akrobacyjny RWD-17 (1937 r.) oraz samolot sportowy RWD-21 (1939 r.). Ponadto zbudowano szereg innych samolotów w pojedynczych egzemplarzach, a pod koniec lat 30. w opracowaniu były projekty nowoczesnego myśliwca RWD-25 i dwusilnikowego samolotu torpedowego RWD-22.
Wytwórnia istniała do 1939 roku, do wybuchu II wojny światowej.

</doc>
<doc id="78477" url="https://pl.wikipedia.org/wiki?curid=78477" title="Wysoka">
Wysoka



</doc>
<doc id="78478" url="https://pl.wikipedia.org/wiki?curid=78478" title="Gęsia Szyja">
Gęsia Szyja

Gęsia Szyja (1489 m) – szczyt w reglowej części Tatr Wysokich. Jest najwyższy w grupie masywu o tej samej nazwie. Grupę Gęsiej Szyi od masywu Koszystej oddziela Rówień Waksmundzka. Dawniej nazwa Gęsia Szyja dotyczyła tylko wąskiego i wygiętego upłazu na wschodnim grzbiecie, od strony Rusinowej Polany. Jego kształt przypominał góralom gęsią szyję. Później nazwę tę zastosowano do całego masywu.
Topografia.
Od wierzchołka Gęsiej Szyi odchodzą cztery ramiona:
Gęsia Szyja znajduje się pomiędzy dwiema dużymi dolinami walnymi: Doliną Suchej Wody (od zachodu) oraz Doliną Białki (od wschodu) i jej odnogami: Doliną Waksmundzką (od południa), doliną Filipką (od północnego zachodu), a od północy z jej odnogą – Doliną Złotą.
Opis szczytu.
Wierzchołkowa część grzbietu Gęsiej Szyi zbudowana jest z dolomitowych skałek wypiętrzonych na ok. 15 m (tzw. Waksmundzkie Skałki). Już z Rusinowej Polany, a także z drogi na szczyt i samego wierzchołka, można podziwiać szeroką panoramę Tatr od Tatr Bielskich przez Tatry Wysokie do Tatr Zachodnich. Z polany widoczne są Tatry Bielskie i Wysokie do Mięguszowieckich Szczytów. Panorama była propagowana przez Tytusa Chałubińskiego jako „widok na 100 szczytów i przełęczy” już w 1878 r.
Jako pierwsi zimą na Gęsią Szyję weszli Józef Borkowski i Mariusz Zaruski na nartach 4 kwietnia 1907 r.
Bogata flora roślin wapieniolubnych. W 2007 r. znaleziono tutaj jedno z nielicznych w Polsce stanowisk tojadu mocnego morawskiego.

</doc>
<doc id="78479" url="https://pl.wikipedia.org/wiki?curid=78479" title="Ganek">
Ganek



</doc>
<doc id="78480" url="https://pl.wikipedia.org/wiki?curid=78480" title="Ganek (Tatry)">
Ganek (Tatry)

Ganek (, , ) – szczyt w słowackiej części Tatr Wysokich. Jest najwyższym szczytem trójwierzchołkowego masywu, w którym wyróżnia się Mały Ganek, Pośredni Ganek i Ganek, dla jednoznaczności często nazywany Wielkim Gankiem.
Topografia.
Ganek znajduje się w głównej grani Tatr Wysokich w miejscu, w którym zmienia ona kierunek na południowo-wschodni. Najwyższy wierzchołek Wielki Ganek ma wysokość 2465 m (według wcześniejszych pomiarów 2459, 2462 lub 2465 m). Dwa niższe to Pośredni Ganek ("Prostredný Ganek", 2450 m) i Mały Ganek ("Malý Ganek", 2442 m). Wielki Ganek oddzielony jest od nich Małą Gankową Przełączką (2429 m) i Pośrednią Gankową Przełączką (2434 m). Ma dwa tej samej wysokości wierzchołki oddalone od siebie o kilka metrów i oddzielone wciętą na 2 m szczerbiną.
Mały Ganek jest szczytem zwornikowym. Odchodzi od niego boczna Pusta Grań z Kaczą Turnią i Pustymi Turniami, oddzielająca Dolinę Ciężką ("Ťažká dolina") od Doliny Kaczej ("Kačacia dolina") – są to doliny należące do systemu Doliny Białej Wody ("Bielovodská dolina"). Od południa pod Ganek podchodzi Dolinka Rumanowa ("Rumanova dolinka") – odnoga Doliny Złomisk ("Zlomisková dolina"), należącej do systemu Doliny Mięguszowieckiej ("Mengusovská dolina"). W grani głównej w kierunku zachodnim szczyt oddzielają od Wysokiej ("Vysoká") trzy Rumanowe Przełęcze ("Rumanove sedlá"), natomiast w kierunku południowo-wschodnim od Rumanowego Szczytu ("Rumanov štít") oddziela go Gankowa Przełęcz ("Gánkova štrbina").
Nazwa Ganek używana jest dopiero od ok. 1860 r. i pochodzi od charakterystycznego kształtu Galerii Gankowej. Według Władysława Cywińskiego Ganek to „jeden z najbardziej imponujących tatrzańskich szczytów”.
Na północny zachód od Małego Ganku znajduje się rozległy taras tektoniczny zwany Galerią Gankową. Jest on podcięty od strony Doliny Ciężkiej trzystumetrową pionową ścianą. Poprowadzone przez nią drogi na szczyt należą do najtrudniejszych w Tatrach (drogi Łapińskiego-Paszuchy i Tadeusza Orłowskiego).
Na północny wschód z wierzchołków Ganku opada ku Dolinie Kaczej wysoka, 750-metrowa ściana. Jest w niej Północno-wschodni Filar Ganku o wysokości około 680 m. Oddziela dwie wielkie depresje tej ściany: Żleb Stanisławskiego i Rynnę Szczepańskich
Szczyt jest dostępny także znacznie łatwiejszą drogą od Popradzkiego Stawu (wejście turystyczne dozwolone tylko w towarzystwie przewodnika).
Masyw Ganku i prowadzące nań drogi wspinaczkowe „wystąpiły” w nakręconym tu przez praskich filmowców filmie dokumentalnym pt. "Cesta 626".
Taternictwo.
Ganek należy do Wielkiej Korony Tatr. Ściany szczytu opadają pionowymi ścianami w kierunku dolin. Z tego powodu był uważany za niedostępny. W latach 1877–1895 bez powodzenia próbowali wejść na niego polscy turyści z zakopiańskimi przewodnikami, m.in. Leopold Świerz, Ludwik Chałubiński i Karol Potkański. Zdobyli go wreszcie 11 sierpnia 1895 r. południowo-wschodnią granią od strony Gankowej Przełęczy Władysław Kleczyński, przewodnik Klemens Bachleda i tragarz Józef Gąsienica z Bystrego. Droga ta jest dziś uznawana jako „droga normalna” na szczyt. 19 sierpnia 1905 r. Kazimierz Bizański i Klimek Bachleda zdobyli szczyt granią północno-zachodnią od Wschodniej Rumanowej Przełęczy. W latach 1905–1907 dokonano trzech kolejnych wejść wariantami tej trasy. Jednego z nich dokonali 22 sierpnia 1906 r. Zygmunt Klemensiewicz i Jerzy Maślanka – jako pierwsi zdobywcy szczytu bez udziału góralskiego przewodnika. Pierwsze niepolskie wejście na szczyt miało miejsce 12 sierpnia 1907 r. Dokonał go niemiecki alpinista Alfred Martin z pomocą spiskiego przewodnika Johanna Franza. Pierwsze zimowe wejście miało miejsce 20 marca 1910 r., a dokonali go (drogą pierwszych zdobywców) Mieczysław Lerski i Jerzy Maślanka.
Jako pierwsi latem Północno-wschodni Filar Ganku pokonali Wincenty Birkenmajer i Kazimierz Kupczyk 15 lipca 1930 r. Birkenmajer zginął 3 lata później podczas próby zimowego przejścia filara w kwietniu 1933 r. (błąd Birkenmajera). Rynnę Szczepańskich w całości taternicy przeszli dopiero 26 grudnia 2007 r. w czasie 12 godzin. Latem przechodzono tylko jej odcinki.

</doc>
<doc id="78481" url="https://pl.wikipedia.org/wiki?curid=78481" title="Mira Sorvino">
Mira Sorvino

Mira Sorvino (ur. 28 września 1967 w Tenafly) – amerykańska aktorka, laureatka Oscara za drugoplanową rolę w filmie Woody’ego Allena "Jej wysokość Afrodyta".
Życiorys.
Początkowo nie miała zajmować się aktorstwem, co było także zgodne z wolą jej ojca, który nie chciał tego typu kariery dla swoich dzieci. Skończyła Harvard, specjalizując się w problematyce Azji południowo-wschodniej. Rok spędziła w Chinach. W związku ze swoim profilem studiów nauczyła się chińskiego; zna także francuski.
Później zajęła się karierą w filmie. Początkowo pracowała przede wszystkim na różnych stanowiskach w ekipach filmowych, po pewnym czasie dostała jednak role filmowe. Po pozytywnych recenzjach „wypłynęła na szersze wody”.
Przełomem w karierze aktorskiej Miry Sorvino była rola w filmie Woody’ego Allena "Jej wysokość Afrodyta" z 1995 roku, za którą dostała Oscara w kategorii najlepsza aktorka drugoplanowa. Następne większe role to "Romy i Michelle na zjeździe absolwentów" z Lisą Kudrow czy "Dotyk miłości" z Valem Kilmerem.
Zasiadała w jury konkursu głównego na 50. MFF w Cannes (1997) oraz w jury sekcji "Cinéfondation" na 53. MFF w Cannes (2000).
Jest córką aktora Paula Sorvino. 11 czerwca 2004 poślubiła Christophera Backusa. Mają 4 dzieci – córkę Matteę Angel (ur. 3 listopada 2004) i dwóch synów: Johna Christophera Kinga (ur. 29 maja 2006) i Holdena Paula Terry’ego (ur. 22 czerwca 2009) oraz córkę Lucię (ur. 4 maja 2012)

</doc>
<doc id="78491" url="https://pl.wikipedia.org/wiki?curid=78491" title="Roy Acuff">
Roy Acuff

Roy Claxton Acuff (ur. 15 września 1903 w Maynardville, zm. 23 listopada 1992 w Nashville) – amerykański muzyk country, wokalista i skrzypek odznaczony Narodowym Medalem Sztuk.
Życiorys.
Urodził się jako Roy Claxton Acuff w Maynardsville (Tennessee), zaledwie kilka kilometrów na północ od Knoxville, w górach Great Smoky Mountains, jako syn Neila Acuffa, adwokata i pastora oraz Idy Florence Carr. Gdy Acuff miał 16 lat, rodzina przeniosła się do Fountain City, na przedmieściach Knoxville, a on spędził większość swoich lat w szkole średniej, doskonaląc się w sporcie. Po ukończeniu studiów został zaproszony na próbę na zgrupowanie pierwszoligowego zespołu baseballowego (liga MLB), ale wyprawa wędkarska na Florydę w 1929 r. zakończyła się poważnym udarem słonecznym i Acuff był przykuty do łóżka przez kilka miesięcy. W czasie rekonwalescencji ponownie zainteresował się muzyką i zaczął doskonalić swoje umiejętności gry na skrzypcach. Kiedy wyzdrowiał, porzucił marzenia o karierze baseballowej i postanowił wykorzystać swój nowo odkryty talent muzyczny.
Kariera.
Artyście nadano nieformalny tytuł „Króla muzyki country”. Wydaje się on być zupełnie zasłużony. Acuff przez ponad sześćdziesiąt lat tworzył muzykę country, wykazując wielkie przywiązanie do jej ortodoksyjnej formy i tradycyjnych wartości. Był także wieloletnim kierownikiem ("Grand Master"), Grand Ole Opry, sceny muzycznej w Nashville, na której debiutowali wszyscy wielcy muzyki country. Acuff był też znakomitym biznesmenem. Był współwłaścicielem, założonej w 1942 spółki wydawniczej Acuff-Rose Publications, która w latach czterdziestych, pięćdziesiątych i sześćdziesiątych XX wieku nabyła prawa autorskie setek wielkich przebojów należących do dorobku współczesnych piosenkarzy z kręgu muzyki country i pop. Okresem największej popularności Acuffa były lata czterdzieste i pięćdziesiąte, kiedy stał się rodzajem „instytucji narodowej”. Popularność jego spadła wraz z nadejściem rock and rolla, choć powszechnie się uważa, że muzyka grana przez niego przyczyniła się znacznie do rozwoju tego gatunku. Ostatecznie spadło także jego znaczenie w kręgu country wraz z przenikaniem do tej muzyki elementów rocka i muzyki pop.

</doc>
<doc id="78492" url="https://pl.wikipedia.org/wiki?curid=78492" title="Kevin Donovan">
Kevin Donovan



</doc>
<doc id="78493" url="https://pl.wikipedia.org/wiki?curid=78493" title="Afrika Bambaataa">
Afrika Bambaataa

Afrika Bambaataa, właściwie Lance Taylor, znany również jako "Kevin Donovan" (ur. 17 kwietnia 1957 w Nowym Jorku) – amerykański muzyk, wokalista i kompozytor.
Uważany za jednego z pionierów hip-hopu. Określano go mianem Master of Records, od jego pasji – kolekcjonował płyty. Nazywany także „ojcem electro funku”. Jego pseudonim pochodzi od imienia XIX-wiecznego wodza zuluskiego.
Wierzył, że hip-hop pomoże zażegnać konflikty między gangami i czuł się za to odpowiedzialny, jako że sam był liderem jednego z nowojorskich gangów – The Black Spades, toteż znał dobrze realia tego stylu życia. W swojej muzyce łączył wpływy klasyków rhythm and bluesa i funky (James Brown, Parliament) czy Funkadelic oraz elektronicznego popu (m.in. Kraftwerk).
Wywarł znaczny wpływ na twórczość zespołów, takich jak Run-D.M.C. i Public Enemy.
Życiorys.
Dorastał na Bronksie w Nowym Jorku, wraz z matką i wujkiem. Inspiracje upatrywał w DJ-u Kool Hercu. W latach 70. pracował jako dyskdżokej w jednym z klubów na Bronksie. Własna muzykę zaczął tworzyć na początku lat 80. Nagrał wtedy kilka maxi-singli jako Afrika Bambaataa and the Jazzy Five ("Jazzy Sensation") oraz Afrika Bambaataa and Soulsonic Force ("Planet Rock, Looking for the Perfect Beat" oraz "Renegades of Funk"). W 1984 nawiązał współpracę z innymi wykonawcami: z Jamesem Brownem (minialbum pt. "Unity"), Billem Laswellem i Michaelem Beinhornem (album "Funk Theology") i Johnem Lydonem (minialbum "World Destruction"). W 1986 wydał album "Planet Rock — The Album" z tytułowym utworem, który stał się jego pierwszym i największym przebojem. Piosenka, będąca połączeniem rapowania z elektronicznym brzmieniem, przyczyniła się do rozwoju i powstania stylu tańca ulicznego zwanego electro boogie. W tym samym roku wydał jeszcze jeden album – "Beware (The Funk Is Everywhere)", który był chwalony przez krytyków. W 1988 wydał płytę pt. "The Light", który zebrał chłodniejsze recenzje. Był członkiem zespołów Time Zone i Native Tongues Posse. 
Zorganizował pierwszą w historii hip-hopu trasę koncertową wraz z grupą tancerzy, różnymi artystami i DJ-ami na terenie Stanów Zjednoczonych.
Dyskografia.
Źródło.

</doc>
<doc id="78495" url="https://pl.wikipedia.org/wiki?curid=78495" title="Roy Bittan">
Roy Bittan

Roy Bittan (ur. 2 lipca 1949 w Nowym Jorku) – amerykański muzyk, najbardziej znany ze współpracy z Bruce’em Springsteenem, przyłączył się do jego zespołu E Street Band 23 sierpnia 1974. Bittan, znany jako „Profesor”, gra na instrumentach klawiszowych – na fortepianie, organach, syntezatorze, a także na akordeonie.
Roy Bittan jest znanym i popularnym muzykiem studyjnym, grał wspólnie z wieloma znanymi artystami reprezentującymi różne gatunki muzyczne. Byli to m.in. David Bowie (na albumach "Station to Station" i "Scary Monsters"), Jackson Browne, Tracy Chapman, Chicago, Dire Straits, Peter Gabriel, Meat Loaf, Stevie Nicks, Bob Seger i Bonnie Tyler.

</doc>
<doc id="78496" url="https://pl.wikipedia.org/wiki?curid=78496" title="TTL (informatyka)">
TTL (informatyka)



</doc>
<doc id="78497" url="https://pl.wikipedia.org/wiki?curid=78497" title="TTL (elektronika)">
TTL (elektronika)



</doc>
<doc id="78498" url="https://pl.wikipedia.org/wiki?curid=78498" title="Hal Lindes">
Hal Lindes

Hal Lindes, właśc. Harold Andrew Lindes (ur. 30 czerwca 1953 w Monterey) – amerykański gitarzysta.
Członek Dire Straits od 1980 do 1984, grał na albumach "Love Over Gold" i "Alchemy", opuścił grupę w czasie nagrywania "Brothers in Arms".
Wcześniej Hal grał w zespole Darling (1979). Wziął także udział w nagraniu płyty Tiny Turner "Private Dancer". Od 1990 kompozytor muzyki dla filmów i seriali telewizyjnych, m.in. "Don’t Do It!" (1995), "Airport" (1997 – serial dokumentalny BBC), "Reckless" (1997), "Reckless – The Sequel" (1998), "Gunshy" (1998), "Forgive and Forget" (2000).

</doc>
<doc id="78503" url="https://pl.wikipedia.org/wiki?curid=78503" title="Stanowisko archeologiczne">
Stanowisko archeologiczne

Stanowisko archeologiczne – każdy ślad materialnej działalności ludzkiej w przeszłości. Terminem tym określa się zwarty, oddzielony od innych podobnych, wycinek przestrzeni, w obrębie którego występują źródła archeologiczne wraz z otaczającym je kontekstem. 
Podział stanowisk archeologicznych.
Każdy rodzaj z wymienionych tutaj stanowisk przyniesie w trakcie badań pewne informacje o aspektach życia ludzkiego w przeszłości. Dopiero badania na kilku rodzajach stanowisk pozwolą uzyskać pełniejszą rekonstrukcje przeszłości.
Zagrożenia.
Stanowiska archeologiczne są obiektami dziedzictwa kulturowego szczególnie narażonymi na niszczenie, na co wpływ ma np. nie posiadanie przez nie w wielu przypadkach własnej formy terenowej, co powoduje nieświadomość ich wartości (a nawet istnienia) u lokalnych mieszkańców. Wiele stanowisk położonych jest na terenach niezamieszkałych, co utrudnia kontrolę ich zachowania i formułowanie bieżących zagrożeń, z których najważniejsze to: inwestycje budowlane i infrastrukturalne, kopanie kruszyw, prace rolne oraz nielegalne poszukiwania zabytków, w tym planowany rabunek. Z powyższych względów ubytki na stanowiskach archeologicznych mogą przejść niezauważone, bądź są bagatelizowane przez lokalne władze.

</doc>
<doc id="78506" url="https://pl.wikipedia.org/wiki?curid=78506" title="Fundusz Kościelny">
Fundusz Kościelny

Fundusz Kościelny – fundusz powołany na mocy art. 8 ustawy z 20 marca 1950 roku "o przejęciu przez państwo dóbr martwej ręki, poręczeniu proboszczom posiadania gospodarstw rolnych i utworzeniu Funduszu Kościelnego" (). Miał znajdować się pod nadzorem ministra administracji publicznej. Miesiąc później Sejm zreorganizował administrację centralną i m.in. powołał do życia Urząd do Spraw Wyznań. Odtąd Fundusz Kościelny do 1989 znajdował się w strukturze UdSW jako samodzielny referat.
Obecnie Fundusz Kościelny działa na rzecz wszystkich Kościołów i innych związków wyznaniowych posiadających uregulowany status prawny w Rzeczypospolitej Polskiej (także tych, którym państwo niczego zabrać nie mogło, gdyż powstały po roku 1950). Według rejestru MSWiA jest ich ponad 160. Większość pieniędzy z Funduszu dostaje Kościół katolicki. Od 1990 roku jedynym źródłem finansowania Funduszu jest budżet państwa.
Organizacja funduszu.
Organizację, organa i tryb działania Funduszu Kościelnego określa statut stanowiący załącznik do uchwały nr 148 Rady Ministrów z dnia 7 listopada 1991 r. w sprawie statutu Funduszu Kościelnego (). Fundusz Kościelny nie posiada osobowości prawnej. Usytuowany jest w strukturze Departamentu Wyznań Religijnych oraz Mniejszości Narodowych i Etnicznych Ministerstwa Spraw Wewnętrznych i Administracji.
Finansowanie.
Fundusz Kościelny początkowo miał być finansowany przede wszystkim z dochodów z nieruchomości przejętych przez państwo na mocy ustawy dotyczącej tzw. dóbr martwej ręki oraz uzupełniająco poprzez dotacje państwowe uchwalane przez Radę Ministrów. . Aktualnie (zgodnie z ustawami budżetowymi) Fundusz Kościelny jest finansowany z budżetu państwa.
Wydatki z budżetu państwa na Fundusz Kościelny w złotych (w nawiasie całkowite wydatki Funduszu Kościelnego):
Cele funduszu.
W myśl pierwszego statutu Funduszu (z 1951 r.) jego działalność powinna obejmować:
Obecnie cele Funduszu Kościelnego to m.in.:
Sposób rozdziału środków.
Dotacje z Funduszu Kościelnego przyznawane są na wniosek osób prawnych Kościołów i innych związków wyznaniowych lub z inicjatywy własnej Zarządu Funduszu Kościelnego. Przy decydowaniu o przyznaniu dotacji Zarząd Funduszu korzysta z opinii przedstawicielstw, jakie przy Funduszu Kościelnym mogą tworzyć osoby prawne Kościołów i innych związków wyznaniowych oraz bezpośrednio władz kościelnych.
W pierwszym roku działalności (1951) Fundusz przekazywał środki na następujące cele:
W 1956 roku większość kwot (3.349.997 zł) wydatkowanych na działalność statutową Fundusz przeznaczył na pomoc materialną poszczególnym tzw. księżom patriotom. Pozostałe pozycje wydatków to: konserwacja i odbudowa obiektów sakralnych i innych obiektów kościelnych Kościoła rzymskokatolickiego (1.012.051,46 zł) i wyznań niekatolickich (459.000 zł) oraz dotacje związków wyznaniowych (631.291,49 zł).
Finansowanie ubezpieczeń społecznych i zdrowotnych duchownych przez Fundusz Kościelny.
1 lipca 1989 r. na mocy Ustawy z dnia 17 maja 1989 r. o ubezpieczeniu społecznym duchownych osoby duchowne zostały objęte powszechnym obowiązkowym systemem ubezpieczeń społecznych. Składkę na ubezpieczenie społeczne w wysokości określonej przez ustawę (art. 28 i 29) duchowni opłacali samodzielnie (art. 31 ust. 1), zaś za członków domów zakonnych i klasztorów – przełożeni zgromadzeń (art. 31 ust. 2). Na Fundusz Kościelny nałożono obowiązek finansowania składek członków zakonów kontemplacyjnych (art. 31 ust. 5) oraz koszty ubezpieczenia osób, które bez konieczności opłacania składek nabyły w momencie wejścia w życie ustawy uprawnienia emerytalne lub rentowe (art. 37). Rada Ministrów uchwałą z dnia 7 listopada 1991 r. () wprowadziła status Funduszu Kościelnego uzupełniony o odpowiednie zapisy realizujące postanowienia ustawy.
Od 1 stycznia 1999 r. Ustawą z dnia 13 października 1998 r. o systemie ubezpieczeń społecznych zobowiązano Fundusz Kościelny do finansowania 80% składek na ubezpieczenie społeczne, rentowe i wypadkowe osób duchowych (art. 16 ust. 10) oraz 100% składek za członków zakonów kontemplacyjnych klauzurowych, misjonarzy w okresach pracy na terenach misyjnych (art. 16 ust. 10), pozostawiając duchownym możliwość samodzielnego opłacania dobrowolnego ubezpieczenie chorobowego (art. 16. ust. 11). Jednocześnie Ustawą z dnia 18 lipca 1998 r. o zmianie ustawy o powszechnym ubezpieczeniu zdrowotnym ustawodawca zobowiązał Fundusz Kościelny do finansowania składki na ubezpieczenie zdrowotne duchownych, z wyłączeniem osób duchownych będących podatnikami podatku dochodowego od osób fizycznych lub zryczałtowanego podatku od przychodów osób duchownych (art. 1 pkt. 23 lit. c). Zapisy te utrzymano w obowiązującej obecnie Ustawie z dnia 27 sierpnia 2004 r. o świadczeniach opieki zdrowotnej finansowanych ze środków publicznych (art. 86 ust. 4).
Finansowanie remontów obiektów sakralnych z Funduszu Kościelnego.
Od 2016 obowiązują przepisy ustawowe dające podstawę do udzielania przez Fundusz Kościelny dotacji na konserwację i remonty obiektów sakralnych i kościelnych o wartości zabytkowej.
Krytyka.
Pieniądze z Funduszu dostają także Kościoły, których dóbr państwo nigdy nie przejęło. Krytycy wskazują też, że Kościół odzyskał już wszystkie zabrane mu ziemie, więc fundusz stracił rację bytu.
Zapowiedź likwidacji.
W exposé z 18 listopada 2011 r. Prezes Rady Ministrów Donald Tusk wyraził intencję zaprzestania finansowania ubezpieczeń emerytalnych osób duchownych z budżetu państwa, argumentując, iż z uwagi na zaspokojenie roszczeń majątkowych Kościołów, ustały przesłanki dla dalszego uprzywilejowania duchowieństwa w systemie emerytalnym. W odpowiedzi na interpelację poselską nr 671 w sprawie Komisji majątkowej i ewentualnej likwidacji Funduszu Kościelnego przedstawiciel Rządu wyjaśnił, że nałożenie na Fundusz Kościelny obowiązku finansowania ubezpieczeń społecznych osób duchownych Ustawą z dnia 13 października 1998 r. o systemie ubezpieczeń społecznych nie stanowiło realizacji zapisów Konkordatu między Stolicą Apostolską i Rzecząpospolitą Polską i może być zmienione bez porozumienia z przedstawicielami Kościołów. Zamianę Funduszu Kościelnego „na bardziej nowoczesne sposoby finansowania różnych form działalności kościołów” zawierać ma przygotowywana przez Ministerstwo Administracji i Cyfryzacji Ustawa o zmianie ustawy o gwarancjach wolności sumienia i wyznania oraz niektórych innych ustaw.
W grudniu 2012 Klub Poselski Ruch Palikota podjął próbę ograniczenia finansowania Funduszu zgłaszając m.in. 5899 poprawek do projektu ustawy budżetowej na 2013 rok, z których każda kolejno zmniejszała o 12 tys. zł dotacje i subwencje w części 43 – Wyznania religijne oraz mniejszości narodowe i etniczne w rozdziale 75822 – Fundusz Kościelny, z przeznaczeniem na utworzenie nowej rezerwy celowej pod nazwą „Finansowanie zabiegów "in vitro"”. Poprawki stały się jednak bezprzedmiotowe, gdyż wcześniej na wniosek Klubu Parlamentarnego Platformy Obywatelskiej zmniejszono środki w tym rozdziale o 94 mln 373 tys. zł tworząc nową rezerwę celową w części 83 pod nazwą Fundusz Kościelny. W styczniu 2013 Sejm przyjął poprawkę Senatu, zgodnie z którą zwiększono dotacje i subwencje na Fundusz Kościelny o 94 mln 373 tys. zł przy jednoczesnym skreśleniu tej pozycji z listy rezerw celowych.

</doc>
<doc id="78507" url="https://pl.wikipedia.org/wiki?curid=78507" title="Rekurencja ogonowa">
Rekurencja ogonowa

Rekurencja ogonowa (rekurencja prawostronna, ) – rodzaj rekurencji, w której ostatnia operacja wykonywana przez funkcję to rekurencyjne wywołanie samej siebie lub zwrócenie końcowego wyniku. Taka funkcja może zostać łatwo zamieniona na iterację, zarówno ręcznie, jak i automatycznie, co redukuje wielkość stosu oraz zwiększa wydajność. Ta technika iteracyjnego wykonywania obliczeń jest powszechna w programowaniu funkcyjnym promującym używanie rekurencji, która w przeciwnym wypadku zajęłaby cały dostępny stos.
Opis.
Wywołanie funkcji z danego kawałka kodu oznacza dla komputera wykonanie skoku w inne miejsce. Zanim go wykona, musi zapamiętać m.in. adres powrotu, wartości rejestrów oraz zmiennych. Najczęściej wykorzystywana jest do tego struktura danych zwana stosem, w której przechowywane są informacje o wszystkich aktualnie wykonywanych funkcjach zgodnie z kolejnością ich zagnieżdżenia, przy czym każda funkcja zajmuje pojedynczą "ramkę stosu". Każdy program rezerwuje na potrzeby stosu ściśle określoną ilość pamięci, co narzuca ograniczenie na maksymalną ilość zagnieżdżonych wywołań funkcji. W przypadku niektórych funkcji ostatnia wykonywana w nich operacja przed zwróceniem wyniku to wywołanie innej funkcji (w szczególności – siebie samej), bez wykonywania żadnych dodatkowych obliczeń. W tym przypadku zapamiętywanie adresu powrotu oraz stanu na stosie jest zbędne, ponieważ nie jest on już potrzebny. Takie wywołanie nazywa się "wywołaniem ogonowym" (ang. "tail call") i może zostać zoptymalizowane zastąpieniem wywołania przez zwykłą instrukcję skoku.
Optymalizacja wywołań ogonowych może być stosowana do zwykłych, nierekurencyjnych funkcji, pozwalając na zaoszczędzenie odrobiny czasu i pamięci, a także zmniejszając zapotrzebowanie na stos. Funkcje rekurencyjne mogą wywoływać siebie bardzo dużą liczbę razy, a w szczególnych przypadkach potencjalnie w nieskończoność. Wielkość stosu jest fizycznie ograniczona z góry przez zasoby komputera. Optymalizacja ogonowa sprawia, że rekurencyjne wywołanie może korzystać z już istniejącej ramki, przez co zapotrzebowanie na stos maleje z liniowego formula_1 do stałego formula_2
Przykład.
Rozważmy przykład obliczania silni w języku Ocaml. Klasyczny program rekurencyjny będzie wyglądał następująco:
let rec silnia n =
 if n = 0 then
 1
 else
 n * silnia (n - 1)
Nie korzysta on z rekurencji ogonowej, przez co obliczenie od strony interpretera będzie wyglądać następująco:
 Wywołaj silnia(3)
 Wywołaj silnia(2)
 Wywołaj silnia(1)
 Wywołaj silnia(0)
 Zwróć 1
 Zwróć 1
 Zwróć 2
 Zwróć 6
Możemy wprowadzić tutaj rekurencję ogonową, zauważając że w przypadku mnożenia kolejność wykonywania obliczeń nie gra żadnej roli. Stworzymy zatem funkcję pomocniczą, z dodatkowym argumentem ("akumulatorem"), w którym do kolejnych wywołań będzie przekazywany aktualny wynik. Gdy licznik dojdzie do zera, funkcja zwróci wartość akumulatora jako wynik końcowy:
let rec sil n acc =
 if n = 0 then
 acc
 else
 sil (n-1) (n*acc)
let rec silnia n =
 sil n 1
Działanie programu będzie wyglądać następująco:
 Wywołaj silnia(3)
 Wywołaj sil(3,1)
 Zastąp argumenty (3,1) przez (2,3), skocz na początek sil
 Zastąp argumenty (2,3) przez (1,6), skocz na początek sil
 Zastąp argumenty (1,6) przez (0,6), skocz na początek sil
 Zwróć 6 jako wynik
 Zwróć 6

</doc>
<doc id="78515" url="https://pl.wikipedia.org/wiki?curid=78515" title="Józef Potocki (1673–1751)">
Józef Potocki (1673–1751)

Józef Potocki herbu Pilawa (ur. w 1673 – zm. 16 lub 19 maja 1751) – kasztelan krakowski w 1748 roku, wojewoda poznański w 1744 roku, hetman wielki koronny w 1735 roku, wojewoda kijowski w 1702 roku, starosta halicki w latach 1687–1717, marszałek Trybunału Głównego Koronnego w 1699 i 1723 roku, starosta leżajski, starosta bolemowski, starosta śniatyński w 1706 roku, starosta czerwonogrodzki w 1706 roku.
Życiorys.
Syn Andrzeja Potockiego, hetmana polnego koronnego. 14 maja 1673 został ochrzczony w kolegiacie stanisławowskiej.
Poseł sejmiku podolskiego na sejm zwyczajny 1692/1693 roku. Marszałek sejmiku ziemskiego ziemi halickiej w 1696 roku, poseł sejmiku ziemi halickiej na sejm konwokacyjny 1696 roku. 5 lipca 1697 roku podpisał w Warszawie obwieszczenie do poparcia wolnej elekcji, które zwoływało szlachtę na zjazd w obronie naruszonych praw Rzeczypospolitej. Deputat ziemi halickiej do rady stanu rycerskiego rokoszu łowickiego w 1697 roku. Poseł na sejm pacyfikacyjny 1699 roku z ziemi halickiej.
Poseł na sejm 1701 roku i sejm z limity 1701-1702 roku z województwa podolskiego. W styczniu 1702 roku podpisał akt pacyfikacji Wielkiego Księstwa Litewskiego. W 1702 został wojewodą kijowskim. W 1703 przyczynił się do stłumienia buntu Semena Paleja na Ukrainie. Początkowo stronnik saski, urażony przez Augusta II, przeszedł 1705 na stronę Leszczyńskiego, od którego otrzymał buławę polną (1706), potem wielką (1707). W 1705 roku potwierdził "pacta conventa" Stanisława Leszczyńskiego. W 1706 roku dowodził prawym skrzydłem w przegranej bitwie pod Kaliszem, gdzie dostał się do niewoli. W 1708 r. przegrał bitwę pod Koniecpolem. Po bitwie połtawskiej przedarł się ze swym wojskiem na Węgry, gdzie służył w armii Franciszka Rakoczego. W roku 1710 przedostał się do Bender, gdzie został przywódcą emigracji antyrosyjskiej. W roku 1711 roku dowodził nieudaną wyprawą stronników Stanisława Leszczyńskiego do Polski: 12 lutego wraz z Kozakami hetmana Filipa Orlika, Tatarami, Turkami ruszył na Ukrainę z Bender. Wróciwszy 1714 do kraju, wraz z ówczesnym biskupem warmińskim Teodorem Potockim (późniejszym prymasem) przewodził opozycji przeciw dworowi. Był członkiem konfederacji generalnej zawiązanej 27 kwietnia 1733 roku na sejmie konwokacyjnym. W 1733 roku podpisał elekcję Stanisława Leszczyńskiego, regimentarz konfederacji dzikowskiej następnie, pogodziwszy się 1735 formalnie z Augustem III, został hetmanem wielkim koronnym. W 1735 roku podpisał uchwałę Rady Generalnej konfederacji warszawskiej. W 1743 roku otrzymał godność wojewody poznańskiego, w 1748 roku krakowskiego.
Potocki prowadził własną politykę zagraniczną, dalece wykraczającą poza przyjęte prawa i zwyczaje. W 1737 i 1738 roku przebywał u niego wysłannik turecki Ibrahim Effendi, o którego misji Potocki w ogóle nie poinformował Augusta III.
Wraz z prymasem Teodorem Potockim przewodził stronnictwu "republikantów", zwalczał rządy wettyńskie i "Familię", przeciw którym wchodził w porozumienia ze Szwecją, Turcją i Prusami, przygotowywał zbrojną konfederację. w latach 1729–1750 przyczynił się do zerwania 9 sejmów. W rezultacie wichrzeniami swymi przyczynił się do udaremnienia aukcji wojska na sejmach.
W 1763 roku zmarła jego pierwsza żona Wiktoria z Leszczyńskich Potocka. Zgodnie z jej wolą została pochowana w podziemiach kościoła jezuitów w Stanisławowie. 
Zmarł 19 maja 1751 roku na zamku Załoźcach 15 sierpnia zwłoki przewieziono do Stanisławowa. Pochowany został w kolegiacie. Uroczystości pogrzebowe trwały kilka tygodni, a sam pogrzeb 4 dni. Szczątki Józefa, Stanisława Potockiego zostały sprofanowane i wyrzucone z rodowych krypt podczas planowanego niszczenia stanisławowskiej kolegiaty przez radzeckich ukraińskich komunistów po 1963 r..

</doc>
<doc id="78516" url="https://pl.wikipedia.org/wiki?curid=78516" title="RS-232C">
RS-232C



</doc>
<doc id="78517" url="https://pl.wikipedia.org/wiki?curid=78517" title="Skale instrumentów muzycznych">
Skale instrumentów muzycznych

Skale instrumentów muzycznych – poniższy wykres przedstawia zakres dźwięków muzycznych wydawanych przez instrumenty muzyczne, w tym przez głos ludzki. W niektórych wypadkach na instrumentach można wydawać dźwięki o nieco szerszej skali (np. kontrabas orkiestrowy 5-strunowy od C1), który jest również często używany.

</doc>
<doc id="78518" url="https://pl.wikipedia.org/wiki?curid=78518" title="Fidiasz">
Fidiasz

Fidiasz ( "Pheidias", ok. 490 p.n.e. - ok. 430 p.n.e.) – rzeźbiarz grecki, uważany za najwybitniejszego przedstawiciela greckiej rzeźby starożytnej okresu klasycznego. Syn Charmidesa z Aten, uczeń Hageladesa z Aten i Hegiasa z Argos. Przyjaciel i doradca Peryklesa. Kierował pracami rzeźbiarskimi na Akropolu ateńskim (447 p.n.e. - 438 p.n.e.); później w latach (437 p.n.e. - 432 p.n.e.) działał w Olimpii. Wywarł decydujący wpływ na rozwój greckiej rzeźby monumentalnej.
Praca.
Przypuszcza się, że Fidiasz nie tylko planował i doglądał wykonania wielu architektonicznych zdobień na budowlach wzniesionych na Akropolu, ale także osobiście wykonał niektóre z nich (np. ergastinki). Opanował wiele technik artystycznych od malarstwa po odlewy z brązu i rzeźbę w kamieniu. Niewiele wiadomo na temat jego życia i twórczości. Jedynym oryginalnym dziełem jego autorstwa, jakie zachowało się do naszych czasów, jest Partenon wraz z częścią rzeźb architektonicznych. Na tej podstawie można stwierdzić, że rzeźby jego cechowała rytmika ujęć postaci w ruchu, przedstawionych w akcie lub też z rozwianymi szatami. Rzeźby wolno stojące znane są obecnie jedynie z kopii i w związku z tym wszelkie stwierdzenia na temat szczegółów stylu muszą pozostać w sferze przypuszczeń. 
Nieprzyjaciele Peryklesa, nie mogąc zemścić się na strategu, uknuli spisek przeciwko Fidiaszowi, jego przyjacielowi. Ok. 432 roku został oskarżony w sfingowanym procesie o zawłaszczenie mienia publicznego (złota kość słoniowa) i bezbożność (umieszczenie własnego portretu na tarczy kultowego posągu Ateny Partenos). Według Plutarcha skazany Fidiasz wkrótce zmarł w więzieniu w Atenach z powodu choroby lub został otruty. 
Natomiast zdaniem Filochorosa rzeźbiarz uciekł do Elidy, w związku z tym trudno stwierdzić czy Fidiasz wykonał największe swoje dzieło, zaliczane do siedmiu cudów świata, posąg Zeusa Olimpijskiego. Jednak, chcąc przypuszczać, że Fidiasz wykonał swe największe dzieło uznaje się, że został skazany na wygnanie, przeniósł się do Olimpii, gdzie kontynuował działalność artystyczną. 
Wielkość talentu Fidiasza przejawia się w mistrzowskim łączeniu różnych dyscyplin artystycznych oraz w umiejętności organizowania pracy zespołowej (z malarzami, brązownikami itp.). Wielka indywidualność artysty i jego szkoły wywarły decydujący wpływ na kierunek rozwoju rzeźby greckiej w V w.p.n.e. Jego dzieła znamy przede wszystkim z późnych (rzymskich) kopii i zmniejszonych replik oraz z opisów. Fidiasz tworzył również płaskorzeźby np. Procesja podczas Panatenajów, inne płaskorzeźby pochodzące z Partenonu i przypisywane Fidiaszowi to Nike wiążąca sandał oraz Orfeusz i Eurydyka. 

</doc>
<doc id="78519" url="https://pl.wikipedia.org/wiki?curid=78519" title="Zeus Olimpijski">
Zeus Olimpijski



</doc>
<doc id="78523" url="https://pl.wikipedia.org/wiki?curid=78523" title="H.264/MPEG-4 AVC">
H.264/MPEG-4 AVC

AVC () – standard kodowania sekwencji wizyjnych przyjęty w roku 2003 jako 10. część standardu ISO MPEG-4 oraz jako rekomendacja ITU-T H.264. Projekt x264 zajmuje się stworzeniem otwartej implementacji tego standardu w postaci kodera. Istnieje również OpenH264 autorstwa Cisco na licencji Simplified BSD License.
Efektywność kompresji formatu AVC dzięki wprowadzeniu nowych rozwiązań jest o wiele większa niż poprzednich standardów: MPEG-1, MPEG-2 czy MPEG-4 część 2 (którego popularne implementacje to DivX i Xvid).
Innowacje.
Do najważniejszych innowacji AVC można zaliczyć:
Współczesność.
Obecnie standard kodowania H.264/AVC wykorzystywany jest do transmisji telewizji wysokiej rozdzielczości w wielu cyfrowych platformach satelitarnych, oraz, między innymi, jako jeden z podstawowych formatów w oprogramowaniu QuickTime.
Głównym konkurentem H.264/AVC jest WMV firmy Microsoft, przyjęty przez amerykańskie stowarzyszenie SMPTE jako standard VC-1, oraz AVS opracowany przez konsorcjum stworzone przez rząd chiński.
W wyniku rezultatów badań nad udoskonalaniem formatu H.263, grupa JVT (Joint Video Team), łącząca zespoły ekspertów z organizacji ISO oraz ITU, rozpoczęła prace nad standardem kodowania H.26L, który uległ tak dalekim modyfikacjom w porównaniu do algorytmu H.263, że został następnie przemianowany na H.264.
Polski Komitet Normalizacyjny opracował polskie tłumaczenie normy ISO/IEC 14496-10:2004 (standardu kodowania H.264/AVC).
Patenty.
Ostatni patent wygasa 29 listopada 2027. Dlatego też istnieją kampanie promujące porzucenie tego formatu na rzecz Ogg Theora i WebM. Powodem jest także fakt, że o ile użycie do transmisji niekomercyjnej filmu zapisanego w tym formacie w Internecie jest bezpłatne, to samo oprogramowanie do odtworzenia musi pokryć opłatę licencyjną. Inną propozycją (np. Nokii) jest wykorzystanie formatu ITU h.261, którego część została zdefiniowana w lub przed listopadem 1988. Definicja z 1990 H.261 miała pozostałe fragmenty niezawarte w definicji z 1988.

</doc>
<doc id="78529" url="https://pl.wikipedia.org/wiki?curid=78529" title="Pustorogie">
Pustorogie



</doc>
<doc id="78532" url="https://pl.wikipedia.org/wiki?curid=78532" title="Molo">
Molo

Molo – budowla hydrotechniczna - pomost albo nasyp ziemny obramowany nabrzeżami, wysunięty w morze (a także rzekę lub inny zbiornik wodny) prostopadle albo ukośnie do brzegu, przystosowany do obsługi statków oraz ruchu pojazdów albo ruchu pieszego lub do obsługi jednostek sportowych i statków pasażerskich.
Najdłuższe betonowe molo znajduje się w Southend-on-Sea, w Anglii. Ma 2158 metrów długości.

</doc>
<doc id="78533" url="https://pl.wikipedia.org/wiki?curid=78533" title="Stanisław Adamczak">
Stanisław Adamczak

Stanisław Wiktor Adamczak (ur. 25 października 1948 w Sandomierzu) – polski inżynier, profesor nauk technicznych, rektor Politechniki Świętokrzyskiej w kadencjach 2008–2012 i 2012–2016.
Życiorys.
Absolwent Collegium Gostomianum w Sandomierzu (1966). W 1972 ukończył studia na Wydziale Mechaniki Precyzyjnej Politechniki Warszawskiej. Stopień naukowy doktora uzyskał w 1977 na Politechnice Świętokrzyskiej, natomiast doktora habilitowanego – w 1994 w Wyższej Szkole Transportu i Łączności w Żylinie. W 1997 otrzymał nominację profesorską na Słowacji, zaś 4 listopada 1999 w Polsce. Specjalizuje się w metrologii technicznej, systemach jakości oraz technologii maszyn.
Od 1972 związany z Politechniką Świętokrzyską. W latach 1997–2000 był kierownikiem Samodzielnego Zakładu Technologii Maszyn, w 2000 objął kierownictwo Katedry Technologii Mechanicznej i Metrologii. Od 2002 do 2008 sprawował funkcję dziekana Wydziału Mechatroniki i Budowy Maszyn. W 2008 został wybrany na rektora PŚk, w 2012 uzyskał reelekcję.
W latach 1991–1994 był zaocznym stażystą w Wyższej Szkole Transportu i Łączności w Żylinie. W 1997 został profesorem wizytującym na Uniwersytecie Technicznym w Wiedniu. W latach 2011–2014 był wiceprzewodniczącym Komitetu Metrologii i Aparatury Naukowej PAN. Został członkiem Akademii Inżynierskiej w Polsce.
Żonaty z Alicją Adamczak. Członek Związku Harcerstwa Polskiego, instruktor w stopniu harcmistrza. Inicjator powstania i opiekun zespołu wokalno-instrumentalnego „Wołosatki”.

</doc>
<doc id="78534" url="https://pl.wikipedia.org/wiki?curid=78534" title="Sorabowie">
Sorabowie



</doc>
<doc id="78535" url="https://pl.wikipedia.org/wiki?curid=78535" title="Syrbowie">
Syrbowie



</doc>
<doc id="78536" url="https://pl.wikipedia.org/wiki?curid=78536" title="D (język programowania)">
D (język programowania)

Język D – wieloparadygmatowy język programowania umożliwiający
programowanie obiektowe, imperatywne oraz metaprogramowanie. Został opracowany przez Waltera Brighta, twórcę pierwszego natywnego kompilatora C++, Zortech C++. D powstał jako obiektowy następca języka C, jednak w przeciwieństwie do C++ zachowuje ze swoim poprzednikiem jedynie binarną kompatybilność. D posiada wiele cech obecnych w C++, a jego składnia oraz możliwości są wzorowane na Javie, C# oraz Eiffel. Pierwsza stabilna wersja języka ukazała się 2 stycznia 2007 roku. 17 czerwca 2007 roku opublikowano eksperymentalną wersję 2.0.
Możliwości.
Język D jest projektowany bardziej z praktycznej, niż z teoretycznej perspektywy. Jego składnia oraz możliwości zostały opracowane na podstawie praktycznych wniosków z użytkowania oraz implementowania C++. Zrezygnowano ze wstecznej kompatybilności kodu źródłowego na rzecz przejrzystej, bezkontekstowej gramatyki ułatwiającej tworzenie kompilatorów, a także z niektórych możliwości dostępnych w C++ takich, jak wielokrotne dziedziczenie na rzecz interfejsów i domieszkowania. W zamian wprowadzono wiele nowoczesnych rozwiązań: programowanie kontraktowe, prawdziwe moduły, wbudowane automatyczne zarządzanie pamięcią (przez garbage collector), testy jednostkowe, tablice asocjacyjne, tablice dynamiczne, domknięcia, funkcje anonimowe, funkcje zagnieżdżone, klasy wewnętrzne, leniwe wartościowanie oraz zintegrowany z kompilatorem system dokumentacji ddoc. Oprócz tego całkowicie przeprojektowano mechanizm szablonów. Utrzymana została możliwość tworzenia niskopoziomowego kodu oraz umieszczania wstawek asemblerowych.
Paradygmaty programowania.
D wspiera trzy główne paradygmaty programowania: imperatywne, obiektowe oraz generyczne.
Programowanie imperatywne.
Programowanie imperatywne wygląda niemal identycznie, jak w C. Dostępne są klasyczne pętle, instrukcje warunkowe, funkcje, zmienne lokalne i globalne oraz wyrażenia, które działają identycznie, jak w pierwowzorze, a programy mają bezpośredni dostęp do biblioteki standardowej C. Ponadto wprowadzone zostały dwa rozszerzenia w postaci instrukcji codice_1 do iterowania po kolekcjach oraz funkcji zagnieżdżonych, które mają dostęp do zmiennych lokalnych funkcji nadrzędnej.
Programowanie obiektowe.
Klasy w D tworzą pojedynczą hierarchię wywodzącą się z klasy codice_2. Język nie wspiera wielokrotnego dziedziczenia, proponując w zamian interfejsy w stylu Javy oraz domieszki, które umożliwiają przeniesienie współdzielonej funkcjonalności poza hierarchię klas.
D zmienia również sposób obsługi metod wirtualnych. Domyślnie każda metoda, która nie jest statyczna, prywatna oraz szablonowa, staje się metodą wirtualną. Kompilator analizuje hierarchię klas, określając które metody wirtualne można wywoływać statycznie oraz w jakim kontekście, co pozwala na lepszą optymalizację kodu wynikowego oraz uniknięcie wielu błędów programistycznych.
Metaprogramowanie.
Metaprogramowanie jest wspierane przez kombinację szablonów, wykonywania funkcji w trakcie kompilacji, krotek oraz domieszkowania tekstu. Poniższe przykłady demonstrują niektóre możliwości metaprogramowania w D.
W przeciwieństwie do C++, szablony w D bardziej przypominają funkcje. Poniższy przykład pokazuje wykorzystanie statycznej instrukcji „if”, instrukcji wykonywanej w trakcie kompilacji, do obliczania wartości silni:
template Factorial(ulong n)
 static if(n &lt;= 1)
 const Factorial = 1;
 else
 const Factorial = n * Factorial!(n - 1);
Poniżej pokazana jest natomiast klasyczna funkcja, która bardzo przypomina wersję z szablonem:
ulong factorial(ulong n)
 if(n &lt;= 1)
 return 1;
 else
 return n * factorial(n - 1);
Poniżej pokazane jest wykorzystanie szablonu i funkcji do obliczenia wartości silni w trakcie kompilacji. W języku D nie ma konieczności deklarowania typów stałych, ponieważ mogą one zostać wyliczone z prawej strony wyrażenia.
const fact_7 = Factorial!(7);
Zwykłe funkcje mogą być obliczone w trakcie kompilacji, gdy są użyte w stałych wyrażeniach spełniających określone kryteria.
const fact_9 = factorial(9);
Szablon codice_3 udostępnia formatowanie tekstu w stylu codice_4, którego wynik jest wyświetlany podczas kompilacji przez dyrektywę codice_5.
import std.metastrings;
pragma(msg, Format!("7! = %s", fact_7));
pragma(msg, Format!("9! = %s", fact_9));
Domieszkowanie tekstu w połączeniu z funkcjami wykonywanymi w trakcie kompilacji pozwala na dynamiczne generowanie kodu D podczas kompilowania programu. Może to być wykorzystane do parsowania języków dziedzinowych do kodu D, który następnie jest włączany jako część powstającego programu D.
import FooToD; // hipotetyczny moduł z funkcją tłumaczącą język Foo na D
void main()
 mixin(fooToD(import("example.foo")));
Zarządzanie pamięcią.
Choć D jest kompilowany do kodu maszynowego, zarządzanie pamięcią domyślnie odbywa się za pośrednictwem odśmiecacza pamięci, identycznie jak w językach interpretowanych. Część obiektów może być usuwana natychmiast po znalezieniu się poza zasięgiem. Pomimo tego, programista ma pełną kontrolę nad całym procesem. Dozwolone jest ręczne alokowanie i zwalnianie pamięci poprzez przeciążone operatory codice_6 oraz codice_7 lub poprzez zwyczajne wywołanie funkcji codice_8 oraz codice_9 z biblioteki standardowej C. Możliwe jest zmienianie zakresów pamięci obserwowanych przez odśmiecacz, wstrzymywanie i wznawianie jego pracy, a także wymuszanie wykonania ogólnego lub pełnego czyszczenia. Dokumentacja podaje przykłady implementacji innych technik zarządzania pamięcią dla sytuacji, w których odśmiecanie nie jest optymalnym rozwiązaniem.
Łączenie z innymi językami.
Język D jest binarnie kompatybilny z C, co pozwala łączyć napisane w nim programy ze wszystkimi bibliotekami C, w tym również z biblioteką standardową tego języka, która jest także częścią biblioteki standardowej D.
Łączenie z kodem C++ nie jest obsługiwane przez wersję 1.0. Eksperymentalna częściowa obsługa pojawiła się w wersji 2.0.
D 2.0.
W czerwcu 2007 roku ukazał się D 2.0, nowa eksperymentalna gałąź języka, która koncentruje się na jego dalszej rozbudowie. Niektóre z nowych wprowadzanych przez nią cech to:
Implementacje.
Obecne implementacje języka D generują kod maszynowy, aby zapewnić maksymalną wydajność.
Chociaż D cały czas się rozwija, do wersji 1.0 nie są już wprowadzane żadne zmiany, a cały wysiłek koncentruje się na usuwaniu wykrytych błędów. Oficjalny kompilator Waltera Brighta definiuje jednocześnie sam język.
Obecnie rozwijane są cztery kompilatory języka D:
Narzędzia programistyczne.
Jest wiele edytorów oraz środowisk IDE, które obsługują D, obejmują one m.in. Eclipse, Microsoft Visual Studio, SlickEdit, Emacs, vim, SciTE, Smultron, TextMate, MonoDevelop, Zeus, i Geany.
Ponadto, powstają otwarte środowiska napisane w całości w D (np. Poseidon, D-IDE i Entice Designer), które posiadają wszystkie niezbędne opcje i które obsługują Windowsa.
Aplikacje D mogą być analizowane debugerami stworzonymi dla C/C++, np. GDB i WinDbg, lecz z ograniczoną obsługą bardziej zaawansowanych możliwości języka. Pełną obsługę oferuje debuger Ddbg w Windows i może być używany z zewnętrznymi środowiskami programistycznymi lub za pomocą wiersza poleceń. Komercyjny ZeroBUGS dla Linuksa eksperymentalnie obsługuje D oraz posiada własny interfejs użytkownika.
Problemy i kontrowersje.
Dwie biblioteki standardowe.
Biblioteka standardowa D nosi nazwę Phobos. Część programistów ze społeczności D uważa, że jest ona zbyt uproszczona oraz posiada wiele nieścisłości, dlatego rozpoczęli prace nad alternatywną biblioteką Tango. W D 1.0 obie biblioteki są ze sobą wzajemnie niekompatybilne, gdyż używają innych odśmiecaczy pamięci, mechanizmów wielowątkowości itd. Obecność dwóch równie popularnych bibliotek prowadzi do wielu problemów z przenośnością: część pakietów korzysta z Tango, inne z Phobosa.
Problem jest w dużej mierze rozwiązany w D 2.0, w którym powstało jednolite środowisko uruchomieniowe "druntime", na które obie biblioteki zostaną przeportowane, dzięki czemu stanie się możliwe ich jednoczesne wykorzystanie. Obecnie (styczeń 2010) Phobos zakończył już proces migracji. W dającej się przewidzieć przyszłości język będzie mieć dwie konkurujące biblioteki standardowe, lecz od wersji 2.0 będą one ze sobą kompatybilne na podstawowym poziomie, oraz współdzielić pewne podstawowe funkcje (np. interfejs tablic asocjacyjnych czy interfejs zarządzania pamięcią).
Przykładowy program.
Prosty program wypisujący argumenty, z jakimi został wywołany:
import std.stdio;
int main(char[][] args)
 foreach(i, a; args)
 writefln("args[%d] = '%s'", i, a);
 return 0;

</doc>
<doc id="78538" url="https://pl.wikipedia.org/wiki?curid=78538" title="Grzechotnikowate">
Grzechotnikowate

Grzechotnikowate, grzechotniki (Crotalinae) – podrodzina jadowitych węży z rodziny żmijowatych (Viperidae). Charakteryzują się długimi, składanymi zębami jadowymi, receptorami ciepła w części policzkowej głowy, a niektóre z nich mają charakterystyczną grzechotkę na końcu ogona. 
Zasięg występowania.
Podrodzina obejmuje gatunki występujące w Ameryce i Azji.
Podział systematyczny.
Do podrodziny zalicza się następujące rodzaje:
Jeszcze niedawno klasyfikowano je w randze rodziny Crotalidae.

</doc>
<doc id="78540" url="https://pl.wikipedia.org/wiki?curid=78540" title="Tajpan australijski">
Tajpan australijski

Tajpan australijski, tajpan nadbrzeżny ("Oxyuranus scutellatus") – gatunek jadowitego węża z rodziny zdradnicowatych.
Występowanie.
Występuje w Australii, Nowej Gwinei i Indonezji.
Charakterystyka.
Osiąga długość ciała 180–250 cm. Barwa ciała brązowa. Zwierzę płochliwe, szybkie i w razie zagrożenia agresywne. Jego pożywienie stanowią małe ssaki, ptaki, czasami płazy bezogonowe. Ukąszenia tajpanów są śmiertelne, ale dzięki powszechnemu stosowaniu surowic do wypadków śmiertelnych dochodzi rzadko. Ma jedne z najdłuższych zębów jadowych wśród węży Australii.

</doc>
<doc id="78541" url="https://pl.wikipedia.org/wiki?curid=78541" title="Grzechotnik">
Grzechotnik



</doc>
<doc id="78543" url="https://pl.wikipedia.org/wiki?curid=78543" title="Zdradnicowate">
Zdradnicowate

Zdradnicowate (Elapidae) – rodzina węży z nadrodziny Elapoidea w rzędzie łuskonośnych (Squamata).
Liczba rodzajów i gatunków tej rodziny jest różna w zależności od autora (Klemmer (1963) podaje 41 rodzajów i ok. 190 gatunków). Jest najliczniejszą rodziną węży jadowitych.
Do zdradnicowatych często zaliczane są również węże morskie; niektóre analizy sugerują nawet, że bez węży morskich zdradnicowate nie byłyby monofiletyczne.
Dodatkowo niektóre podrodziny węży tradycyjnie zaliczane do połozowatych w rzeczywistości mogą być co najmniej bliskimi krewnymi zdradnicowatych. Lawson i in. (2005) zaliczyli nawet do Elapidae podrodziny Xenodermatinae, Psammophiinae, Pseudoxyrhophiinae i większość rodzajów z podrodziny Boodontinae, a także rodzinę Atractaspididae. Vidal i in. (2007) zaliczyli dawne podrodziny Pseudoxyrhophiinae i Psammophiinae, część podrodziny Boodontinae (m.in. rodzaje "Lamprophis" i "Mehelya") oraz dawną rodzinę Atractaspididae do nowej rodziny Lamprophiidae, siostrzanej do zdradnicowatych i tworzącej z nimi nadrodzinę Elapoidea.
Występowanie.
Zdradnicowate zamieszkują tropikalne i subtropikalne rejony Afryki, Ameryki, Azji i Australii oraz okolicznych wysp. Zupełny brak przedstawicieli tej rodziny w Europie (jednak postulowane przez część naukowców włączenie do Elapidae kilku dawnych podrodzin Colubridae rozszerzyłoby zasięg występowania zdradnicowatych także na Europę). Żyją w różnorodnych środowiskach od pustyń, półpustyń, stepów, sawann po lasy deszczowe. Prowadzą z reguły naziemny tryb życia, ale są gatunki zarówno nadrzewne, jak i ryjące pod ziemią, a nawet żyjące w środowisku wodnym. Zwierzęta te przejawiają aktywność głównie nocą, ale występują gatunki aktywne za dnia.
Charakterystyka.
Szkielet zdradnicowatych jest pozbawiony szczątków miednicy i kończyn. Są to w większości jaskrawo ubarwione węże. Większość przedstawicieli to węże małe i średnie. Długość ich waha się od 0,4 m do ok. 2 m – przeciętna długość do 1 m. Jeden gatunek (Ophiophagus) dorasta do ok. 5,4 m.
Uzębienie typu Proteroglypha (z greckiego:proteros = przedni, glyphe = zagłębienie, jama). Posiadają parzyste zęby jadowe z podłużnie przebiegającą głęboką rynienką lub częściowo kanalikiem, osadzone nieruchomo w przedniej części szczęki górnej. Do przekazania trucizny wystarczy płytkie uderzenie pyskiem. Często występuje brak zębów chwytnych za zębami jadowymi. Trzy gatunki wytworzyły zdolność wystrzykiwania jadu na znaczną odległość. Właściwość ta, zwana potocznie "pluciem", następuje na skutek skurczu mięśni otaczających gruczoły jadowe i skierowanym ku przodowi otworom kanalików w zębach jadowych. Wąż rozpyla jad silnym wydechem powietrza i nadaje dodatkową szybkość poprzez gwałtowny wyrzut głowy ku przodowi. Rozpylony jad zostaje wyrzucony na odległość ok. 3 m i zajmuje ok. kilkudziesięciu centymetrów kwadratowych. Z reguły dosięga przeciwnika.
Większość gatunków nie należy do węży agresywnych, nieniepokojone nie starają się kąsać. Zaniepokojone starają się uciec prześladowcy. U większości przedstawicieli występuje bardzo silny jad zawierający neurotoksyny. Jest to jad drobnocząsteczkowy, ubogi w enzymy, poraża głównie układ nerwowy. Ani jad, ani zęby jadowe nie są używane niemal nigdy w stosunku do przedstawicieli własnego gatunku.
Zdradnicowate rozmnażają się głównie składając jaja, nieliczne gatunki opiekują się gniazdem. Jajożyworodne są tylko przedstawiciele z rodzajów: "Acanthophis", "Notechis", "Hemachatus".
Odżywiają się głównie kręgowcami tj. małymi ssakami, płazami, gadami (jaszczurkami i innymi wężami). Rzadko pożerają ptaki. Formy zdradnicowatych prowadzące podziemny tryb życia również bezkręgowcami.
Systematyka.
Do zdradnicowatych należą następujące rodzaje:

</doc>
<doc id="78544" url="https://pl.wikipedia.org/wiki?curid=78544" title="Andrychowska Fabryka Maszyn DEFUM">
Andrychowska Fabryka Maszyn DEFUM

Andrychowska Fabryka Maszyn (AFM) – przedsiębiorstwo z siedzibą w Andrychowie specjalizujące się w produkcji obrabiarek CNC, współpracująca m.in. z koncernem Siemens, FANUC oraz Mitsubishi. W jego ofercie znajdują się wyłącznie maszyny sterowane numerycznie takie jak, tokarki ze skośnym łożem, tokarki pionowe, centra obróbcze oraz nakiełczarki. 

</doc>
<doc id="78545" url="https://pl.wikipedia.org/wiki?curid=78545" title="Wysoka (Tatry)">
Wysoka (Tatry)

Wysoka (słow. "Vysoká", niem. "Tatraspitze", węg. "Tátra-csúcs") – dwuwierzchołkowy szczyt o wysokości 2559 m, położony w grani głównej Tatr po stronie słowackiej. Wierzchołki mają prawie równą wysokość (wyższy o około 25 cm jest wierzchołek południowo-wschodni), a rozdziela je położona około 22 m niżej Przełączka w Wysokiej ("Štrbina vo Vysokej"). Wcześniejsze źródła podawały wysokość szczytu jako 2547 m lub 2560 m.
Wysoka należy do Wielkiej Korony Tatr.
Topografia.
Masyw Wysokiej położony jest pomiędzy masywami Rysów (rozdziela je przełęcz Waga – "sedlo Váha") i Ganku ("Gánok" – rozdziela je szeroka Rumanowa Przełęcz). W grani w kierunku od Wysokiej do Małego Ganku (najbardziej na zachód wysuniętego wierzchołka w masywie Ganku) wyróżnia się następujące obiekty:
Słowacy grań między Wysoką a Bartkową Turnią nazywają "Rumanov hrebeň".
Cztery najwyższe szczyty masywu, zwane Koroną Wysokiej ("Koruna Vysokej"), to kolejno od północnego zachodu:
Południowo-wschodni wierzchołek jest zwornikiem dla dwóch bocznych grani:
Masyw Wysokiej góruje nad dolinami:
Historia.
Pierwsze odnotowane wejścia:
W 1877 r. na szczycie był Kazimierz Przerwa-Tetmajer. Z uwagi na rosnącą popularność szczytu Towarzystwo Tatrzańskie ułatwiło wejście na szczyt, zakładając metalowe klamry (na drodze od Wagi, tzw. droga przez Pazdury). W 1958 r. umieszczono na północno-zachodnim wierzchołku żelazny krzyż. Potajemnie uczynili to chatarzy schroniska pod Rysami.
Turystyka.
Wysoka według wyników polskiej ankiety uważana jest za najpiękniejszy szczyt Tatr. Jej ścianami poprowadzono wiele dróg taternickich. Nie jest on jednak dostępny dla turystów, nie prowadzi na niego znakowany szlak. Istnieje możliwość wejścia na ten jeden z najtrudniej dostępnych szczytów z uprawnionym przewodnikiem – raczej dla osób o aspiracjach taternickich. Grupa może liczyć nie więcej niż 5 osób, od jej uczestników wymagane jest obycie z przepaścistymi widokami i śniegami, na trasie występują znaczne trudności techniczne. Swojej wysokości i położeniu w grani Wysoka zawdzięcza bardzo rozległy widok. Tytus Chałubiński w 1879 pisał o niej: "„Stąd jednocześnie i grupę Gierlachu i szczególniej Krywania doskonale opatrzysz, nie mówiąc już o zachodnich szczytach. Jeden tylko zarzut można zrobić temu punktowi, że z niego nie widzisz Wysokiej, bo ona istotnie każdej panoramie tatrzańskiej nadaje szczególny wdzięk wykwintnymi swoimi kształty”". Widok – rozleglejszy z wierzchołka południowo-wschodniego – podobny jest do panoramy z Rysów.
Dawniej nazwa "Wysoka" była używana także w odniesieniu do innych szczytów tatrzańskich – Staroleśnego Szczytu, Łomnicy i Krywania.

</doc>
<doc id="78546" url="https://pl.wikipedia.org/wiki?curid=78546" title="Popioły (województwo warmińsko-mazurskie)">
Popioły (województwo warmińsko-mazurskie)

Popioły (niem. "Albrechtswiesen", do 1938 r. "Popiollen") – wieś w Polsce, położona w województwie warmińsko-mazurskim, w powiecie węgorzewskim, w gminie Budry, nad rzeką Gołdapą. Miejscowość zamieszkuje 250 osób.
Nazwa.
16 lipca 1938 r. w miejsce nazwy Popiollen wprowadzono nazwę Albrechtswiesen. 12 listopada 1946 r. nadano miejscowości polską nazwę Popioły.
Charakterystyka.
Popioły są miejscowością rolniczą. Prowadzi przez nie droga z Węgorzewa do Gołdapi.
W miejscowości znajdują się m.in. zabytkowy poniemiecki młyn oraz chałupa podcieniowa. W Popiołach znajduje się także zabytkowy cmentarz niemiecki.
Historia.
Najstarsze znane wzmianki o Popiołach pochodzą z 1558 r.
W 1925 r. w miejscowości mieszkały 373 osoby, w 1933 r. – 518 osób, a w 1939 r. – 495 osób.
W latach 1975–1998 miejscowość należała administracyjnie do województwa suwalskiego.

</doc>
<doc id="78547" url="https://pl.wikipedia.org/wiki?curid=78547" title="Smoczy Szczyt">
Smoczy Szczyt

Smoczy Szczyt (słow. "Dračí štít", niem. "Déchyspitze", węg. "Déchy-csúcs") – dwuwierzchołkowy szczyt w słowackich Tatrach Wysokich, w masywie Wysokiej ("Vysoká").
Wysoka leży w głównej grani Tatr, ale wierzchołki Smoczego Szczytu położone są w południowo-wschodniej grani Wysokiej. W grani tej, w kierunku od Wysokiej na południowy wschód kolejno znajdują się:
Smoczy Szczyt wznosi się ponad Dolinką Smoczą i Dolinką Rumanową. Wraz z innymi wierzchołkami masywu: Ciężkim Szczytem ("Ťažký štít") i dwoma wierzchołkami Wysokiej zaliczany jest do tzw. Korony Wysokiej. W grani Smoczego Szczytu znajduje się jeszcze jedna turniczka, zwana Wielkim Smoczym Zębem ("Veľký dračí zub"). Oglądana z niektórych miejsc robi wrażenie trzeciego jego wierzchołka i to najwyższego. W rzeczywistości jest ona nieco niższa od Wielkiego Smoczego Szczytu. Od południowej strony opada od niej duży południowy filar.
Pierwsze wejścia turystyczne:
Szczyt dostępny jest tylko dla taterników, nie prowadzi na niego żadna łatwa droga. Najłatwiejsze wejście prowadzi od Przełęczy pod Smoczym Szczytem. Widok ze szczytu jest ograniczony przez pobliski masyw Wysokiej, jednak mimo to jest dość rozległy.
Polska i słowacka nazwa szczytu pochodzą od Smoczego Stawu i związane są z legendą o rzekomo występującym nad jego brzegiem smoku. Nazwy niemiecka i węgierska pochodzą od nazwiska taternika Móra Déchyego – zdobywcy Wysokiej.

</doc>
<doc id="78549" url="https://pl.wikipedia.org/wiki?curid=78549" title="Jednorożec">
Jednorożec

Jednorożec – stworzenie fantastyczne, występujące w mitach i legendach, posiadające jeden róg pośrodku czoła. Najwcześniej opisane przez Ktezjasza w V–IV w. p.n.e.; Pliniusz Starszy dodał mu jeszcze łeb jelenia, stopy słonia i ogon lwa. W średniowieczu przedstawiano go z głową i korpusem białego (rzadziej czerwono-czarnego) konia, dodając niekiedy nogi jelenia i lwi ogon. Jednorożca uważano za jedyne zwierzę mające odwagę atakować słonia, posiadające tak ostre kopyta, że jedno ich uderzenie rozcina słoniowi brzuch.
W średniowieczu wizerunek dziewicy z jednorożcem na kolanach był częstym motywem sztuki chrześcijańskiej jako symbol Najświętszej Marii Panny, a sam jednorożec symbolizował Chrystusa. Wierzono również, że róg tego stworzenia jak również i jego łzy mają magiczną moc oczyszczania wszystkiego, czego dotkną, i są panaceum na wszelkie trucizny i choroby. W sztuce średniowiecznej i renesansowej był symbolem czystości i niewinności.
Jednorożca identyfikowano m.in. z nosorożcem, oryksem, elandem i kudu. Do grona możliwych pierwowzorów często zalicza się także wymarłe elasmoterium.
Historia.
Starożytność.
Wyobrażenie jednorogich zwierząt (które mogły być zwykłymi bykami sportretowanymi z profilu) widnieją na niektórych pieczęciach stworzonych przez cywilizację doliny Indusu. Były one używane przez członków wyższych sfer ówczesnego społeczeństwa.
"Re’em".
Zwierzę o jednym lub kilku rogach, nazywane w języku hebrajskim "Re’em" (רְאֵם), wspomniane jest w Biblii kilkakrotnie, często jako istota symbolizująca siłę. W greckiej "Septuagincie" nazwę tę przetłumaczono na "monokeros", a w łacińskiej "Wulgacie" – "unicornus". Oba słowa oznaczają jednorożca. W polskich tłumaczeniach Pisma Świętego hebrajskie słowo zastąpiono wyrażeniem „bawół”:
Najczęściej uznaje się, że twórcy księgi mieli na myśli tura ("Bos primigenius"). Podobnie jest z asyryjskim "rimu", uznawanym za metaforyczne przedstawienie siły, przedstawianym jako potężny, agresywny górski byk z długimi rogami. Przedstawiano go często z profilu, z widocznym tylko jednym rogiem.
W hebrajskim tekście Księgi Liczb znajduje się fragment "Bóg, który z Egiptu ich wywiódł, jest dla nich jakby to’afos re’em". Wyrażenie to było różnie tłumaczone – "najwyższym wyrazem siły", "potężnymi górami". W "Septuagincie" znaleźć można tłumaczenie "chwałą monokerosa", czyli jednorożca. W polskim przekładzie znalazło się natomiast sformułowanie "jakby rogami bawołu".
Inne jednorogie zwierzę pojawia się w Księdze Daniela: "Ja zaś patrzałem uważnie i oto od zachodu szedł kozioł po całej powierzchni ziemi, nie dotykając jej. Kozioł ten miał okazały róg między oczami". Później wyjaśnione jest znaczenie jego fizjonomii: "Baran, którego widziałeś z dwoma rogami, [oznacza] królów Medów i Persów. Kozioł zaś – króla Jawanu, a wielki róg między jego oczami – pierwszego króla".
Starożytna Grecja i Rzym.
Jednorożce nie występują w greckiej mitologii. Wspominali o nich jednak greccy pisarze zajmujący się historią naturalną. Byli oni przekonani o ich istnieniu. Jako miejsce występowania jednorożców wskazywali Indie. Najwcześniejsza wzmianka pochodzi od Ktezjasza (ok. 440 p.n.e. – ok. 380 p.n.e.), który opisywał istoty podobne do dzikich osłów azjatyckich, z jednym rogiem długim na łokieć, koloru białego, czerwonego i czarnego . Arystoteles najprawdopodobniej czerpał z dorobku Ktezjasza, wspominając o jednorogich oryksach i indyjskich osłach. O podobnych zwierzętach wspominał także Strabon, który pisał o jednorogich koniach o głowach podobnych do jeleni, żyjących na Kaukazie.
Pliniusz Starszy pisał w I w. n.e. o oryksie i indyjskim wole (prawdopodobnie chodziło o nosorożca) jako o jednorogich zwierzętach, jak również o: 
W swojej "De Natura Animalium" (Περι Ζωων Ιδιοτητος) Elian Klaudiusz, cytując Ktezjasza, dodał, że w Indiach żyją także jednorogie konie. Jak twierdził, "monoceros" () był czasem nazywany "kartazonos" (), co mogło być formą arabskiego "karkadann". Słowo to oznacza nosorożca.
W I w. n.e. Juliusz Cezar pisał, że w górach nazywanych obecnie Rudawy (południowe Niemcy) żyje zwierzę przypominające jednorogiego jelenia.
Kosmas Indikopleustes, mnich i podróżnik z Bizancjum żyjący w VI w. n.e., również wspominał o jednorożcach. Odbył on podróż m.in. do Indii. Jak wspominał w jednej ze swych prac, w pałacu króla Etiopii widział rzeźby jednorożców wykonane z brązu. Kosmas pisał, że: Wykorzystywanie takiego sposobu ucieczki do dziś przypisywane jest oryksowi, koziorożcowi i argali ("Ovis ammon").
Daleki Wschód.
W chińskiej mitologii pojawia się zwierzę o nazwie "qilin" (麒麟), które jest czasem nazywane „chińskim jednorożcem”. Posiada ono ciało jelenia, głowę lwa, jest pokryte zielonymi łuskami, ma także długi, krzywy róg. Jego japońskim odpowiednikiem jest "kirin", który bardziej przypomina europejskiego jednorożca. W wietnamskich mitach występuje natomiast "Quẻ Ly", symbol bogactwa, którego nazwa czasem tłumaczona jest jako „jednorożec”.
Średniowiecze i renesans.
Średniowieczny wizerunek jednorożca czerpał z przekazów biblijnych i podań starożytnych, w których stworzenie to było opisywane jako rodzaj dzikiego osła, kozy lub konia wyposażonego w pojedynczy róg na środku czoła.
We wczesnochrześcijańskim, anonimowym tekście znanym jako "Fizjolog" ("Φυσιολόγος") cały rozdział 22. poświęcony jest jednorożcowi. Spopularyzował on wizerunek tego stworzenia jako alegorii Jezusa, które, gdy napotka dziewicę (symbolizującą Matkę Boską), kładzie głowę na jej kolanach i zasypia. Takie wyobrażenie zaprezentowane w "Fizjologu" dało początek wykorzystywaniu motywu jednorożca w różnych dziełach chrześcijańskiej sztuki sakralnej. Śmierć tego stworzenia była przedstawiana jako symbol męki Chrystusa. Uważano, że jednorożec może zostać oswojony tylko przez dziewicę; niektórzy chrześcijańscy twórcy postrzegali to jako alegorię relacji Jezusa z Matką Boską.
O jednorożcach wspominał m.in. Hugo od św. Wiktora żyjący na przełomie XI i XII w., według którego były to istoty równie realne, jak słonie czy hipopotamy. O stworzeniach tych pisał także XIII-wieczny kronikarz franciszkański, Salimbene de Adam. Według niego jednorożca widział brat Iohanninus de Parma, pomagający chrześcijanom w niewoli u egipskich Saracenów.
Jednorożec pojawiał się także w średniowiecznych prawidłach miłości dworskiej (tzw. "courtly love"): XIII-wieczni francuscy pisarze, tacy jak Richard De Fournival i Tybald IV, twierdzili, że kobieta przyciągana jest do jej kochanka podobnie jak jednorogie stworzenie do dziewicy. Wraz z nastaniem renesansu motyw jednorożca nabrał więcej znaczeń nie związanych ze sferą religijną – stał się symbolem niewinnej miłości i szczęśliwego małżeństwa. Taką rolę odgrywa m.in. w "Triumfie miłości" Francesco Petrarki.
Żydowski kabalista i filozof Avraham ben Hananiah Yagel (1553–1623) w swym traktacie na temat historii naturalnej "Beis Ya’ar HaLevanon" zawarł historię jednorożca sprowadzonego z Indii do Europy: Yagel pisał o jednorożcu, który został podarowany królowi Portugalii Manuelowi I Szczęśliwemu przez gubernatora Indii Portugalskich Afonso de Albuquerque. Było to pierwsze zwierzę tego rodzaju sprowadzone do Europy od czasów rzymskich. Własnego jednorożca mieli także posiadać na swych dworach inni monarchowie: Edward IV York, Jakub III, Piotr Medyceusz, Filip II Hiszpański, papieże Klemens VII i Juliusz III.
Marco Polo w swoim "Opisaniu świata" przedstawiał jednorożce jako: Podróżnik opisywał prawdopodobnie nosorożce. W języku niemieckim od XVI wieku słowo "Einhorn" („jednorogi”) używane było na określenie różnych gatunków nosorożców.
W 1503 Włoch Lodovico de Varthema pisał o dwóch jednorożcach mieszkających w parku niedaleko Mekki. Według niego jeden z nich, starszy, był wielkości źrebaka i miał róg długości 4-6 stóp (ok. 1,2–1,8 m). Drugi miał być mniejszy i wyposażony w róg mierzący ok. 40 cm. Oba zwierzęcia miały zostać podarowane przez króla Etiopii sułtanowi Mekki. W somalijskim porcie Zeila Varthema miał natomiast obserwować bydło z pojedynczymi rogami.
Polowanie na jednorożca.
W legendach i podaniach tradycyjnym sposobem na schwytanie jednorożca było zastawienie na niego pułapki przy wykorzystaniu dziewicy. Jak pisał Leonardo da Vinci, opisując swój szkic "Dama z jednorożcem", stworzenie to jest niezwykle dzikie, okrutne i nie potrafiące się kontrolować. Sytuacja taka zmienia się, gdy napotka na swej drodze dziewicę – wówczas łagodnieje i zasypia z głową opartą na jej kolanach. Dzięki temu myśliwi mogą je schwytać.
W latach 1495–1505 w Południowych Niderlandach powstała seria siedmiu późnogotyckich gobelinów zatytułowanych "Polowanie na jednorożca", znajdująca się obecnie w nowojorskim Metropolitan Museum of Art. Przedstawiają one bogato odzianych arystokratów, którym towarzyszą myśliwi i ogary; wszyscy oni biorą udział w polowaniu na jednorożca. Całość wykorzystuje także wzór millefleur. Wizerunki na kolejnych gobelinach prezentują zwabienie jednorożca przez damę, schwytanie go, pozorne uśmiercenie zwierzęcia (jednorożec jest zakrwawiony, otoczony psami myśliwskimi i ludźmi z pikami) oraz sprowadzenie go do zamku. Ostatni z wizerunków, najsłynniejszy, zatytułowany "Jednorożec w niewoli", przedstawia stworzenie żywe, przykute do granatowca, otoczone ogrodzeniem na polu pełnym kwiatów. Wymowa poszczególnych gobelinów pozostaje niejasna.
Podobną wymowę posiada powstała w latach 40. XV w. seria sześciu rycin francuskiego Jeana Duvet, który dzięki swoim dziełom zaczął być nazywany w XIX w. „Mistrzem Jednorożca”.
Inna słynna seria dzieł sztuki wykorzystujących motyw baśniowego zwierzęcia to seria sześciu gobelinów zatytułowanych "Dama z jednorożcem", znajdujących się w Musée de Cluny w Paryżu. Powstały one przed 1500 r. również w Południowych Niderlandach, na zamówienie lyońskiego szlachcica Jeana Le Viste, który ofiarował je swojej żonie w prezencie ślubnym. Przedstawiają one alegorie pięciu zmysłów oraz Miłości. Na każdym z gobelinów pojawia się jednorożec.
Rogi jednorożca.
Królewski tron duński wykonany był rzekomo z „rogów jednorożca”. Z tego samego materiału wytwarzano także niektóre naczynia, ponieważ, jak wierzono, rogi jednorożca neutralizują wszelkie trucizny. Miały one także pozytywnie oddziaływać na męską potencję. Informacje takie przekazywał m.in. Thomas Browne w jego "Pseudodixia Epidemica". Rzekome części ciała i wydzieliny jednorożców, takie jak mleko, skóra i podroby, uważano za afrodyzjaki. Twierdzono także, że stworzenia te były w stanie wskazać, które kobiety były dziewicami, a które nie.
Sproszkowane rogi jednorożca miały być także niezawodnym środkiem przeciw gorączce, epilepsji, dżumie, zatruciom, chorobom serca i bólom żołądka. W średniowieczu środek ten był dwukrotnie droższy od pereł i trzykrotnie od rubinów. Handlował nim m.in. żyjący w XVII w. gdański kupiec Eustachy Holwell.
Rogi jednorożca można znaleźć m.in. w inwentarzu skarbca królewskiego na Wawelu. W 1475 znajdował się tam jeden taki przedmiot, w 1510 – dwa, a w 1532 – już trzy. Pierwszy z nich miał być biały, drugi czarny, a trzeci odznaczał się niezwykłą grubością. Ten ostatni miał dostarczyć na dwór królewski ok. 1530 rotmistrz obrony potocznej, starosta barski Bernhard von Prittwitz (ok. 1500 – ok. 1563). W 1540 róg został podarowany przez Zygmunta I Starego cesarzowi Ferdynandowi I Habsburgowi. Obecnie znajduje się w Muzeum Historii Sztuki w Wiedniu.
Późniejsze czasy.
Angielski podróżnik z XVII w. Thomas Coryat miał oglądać jednorożce na dworze indyjskich Mogołów w Lahaur.
Około 1630 jezuita Jeronimo Lobo odnotował, że jednorożce występowały w dużej liczbie w Etiopii. Według jego opisu przypominały one gniade konie z czarnymi ogonami i długimi grzywami. Natomiast sprzed 1669 pochodzi opowieść o grupie portugalskich żołnierzy, którzy natknęli się na jednorożca w Etiopii.
W 1673 Olfert Dapper zapisał, że jednorożce miały zamieszkiwać lasy niedaleko kanadyjskiej granicy, prawdopodobnie w stanie Maine. Stworzenia te rzekomo przypominały konie, ale były parzystokopytne. Posiadały także długi i prosty pojedynczy róg na czole oraz ogon przypominający te, w które wyposażone są dziki. Najprawdopodobniej Dapper pisał o łosiach ("Alces alces").
W połowie XVIII w. francuski uczony, mnich Antoine Augustin Calmet, przytaczał imiona mężczyzn, którzy za jego życia mieli spotkać jednorożca.
Pod koniec XVIII wieku nieznany z imienia i nazwiska Bur miał zaobserwować szarego „jednorożca” w południowej Afryce. Zwierzę miało być parzystokopytne.
John Campbell natknął się rzekomo na „prawdziwego jednorożca”, zabitego przez mieszkańców południowej Afryki. Wedle jego relacji zwierzę miało metrowej długości głowę oraz podobnych rozmiarów róg, znajdujący się na czubku jego nosa. Opisał to w wydanej w 1815 roku książce "Travels in South Africa".
W latach 20 XIX w. niemiecki przyrodnik i odkrywca Eduard Rüppell, a w 1848 baron von Müller pisali o „jednorożcach” podobnych do koni lub osłów, żyjących w sudańskim Kordofanie. Według tego drugiego stworzenie nazywano "A’nasa" i było ono wyposażone w ruchomy róg.
W kwietniu 1843 Fulgence Fresnel, francuski konsul w Dżudda (Arabia Saudyjska), pisał, że Arabowie często zabijali zwierzęta podobne do jednorożców we wschodnim Czadzie. Według jego opisu stworzenie takie wyglądało jak byk z nogami słonia, krótkim ogonem i pojedynczym ruchomym rogiem. Niemal całe ciało zwierzęcia miało być szare, z wyjątkiem przedniej jego części, które według opisu było barwy purpurowej.
Heraldyka.
W heraldyce jednorożec przedstawiany jest jako koń z rozdwojonymi kopytami i brodą, ogonem lwa oraz wydłużonym rogiem na czole. Ze względu na fakt, że to legendarne stworzenie było symbolem Chrystusa – wcielonego Boga – oraz alegorią nieokiełznanych sił natury, motyw ten nie pojawiał się zbyt często we wczesnej heraldyce. Rozprzestrzenił się on dopiero w XVI w. Jednorożec czasem pojawiał się z obrożą na szyi, co oznaczało, iż został okiełznany. Później częściej wykorzystywano motyw z fragmentem łańcucha zwisającego z obroży, na znak, iż stworzenie wyzwoliło się.
Najprawdopodobniej najbardziej znane wykorzystanie jednorożca to herb Królestwa Szkocji – dwa te stworzenia pojawiają się tam jako trzymacze heraldyczne. Podobnie jest w herbie Wielkiej Brytanii (gdzie rolę tę wypełniają lew i jednorożec). Król Jakub VI dodał szkockiego jednorożca do tego herbu jako trzymacza w miejsce walijskiego smoka.
Jednorożec występuje także w polskim herbie szlacheckim Bończa i jego odmianach, Ankwicz (z nobilitacji galicyjskiej), klejnocie herbu Albiński.
Jednorożec jest jednym z elementów herbu gminy Jednorożec jako godło mówiące. Głowa jednorożca widnieje w herbie Lidzbarka i powiatu Działdowskiego, pół jednorożca to jeden z elementów herbu gminy Orońsko i herbu gminy Zgierz.
W XXI wieku jednorożec stał się jednym z symboli kultury LGBT.
Pochodzenie legendy.
Przez długi czas uważano, że jednorożce były realnymi stworzeniami, zamieszkującymi odległe krainy. Benedykt Chmielowski w "Nowych Atenach" pisał m.in.: 
Później poszukiwania zwierzęcia lub zwierząt, które dały początek legendom o jednorożcach, miały wpływ na powstanie kilkunastu teorii na ten temat.
Rzekome dowody istnienia jednorożców.
Z wielu prehistorycznych szczątków, znalezionych w Einhornhöhle (Jaskinia Jednorożca) w niemieckich górach Harz, część została w 1663 użyta przez burmistrza Magdeburga, Otto von Guericke do stworzenia „szkieletu” jednorożca. Miał on tylko dwie nogi i długi pojedynczy róg (będący siekaczem narwala). „Szkielet” został złożony ze skamieniałych kości nosorożca włochatego i mamuta. Zbadał go Gottfried Leibniz. Do tej pory wątpił on w istnienie jednorożców. Po przebadaniu „szkieletu”, zmienił zdanie.
Georges Cuvier utrzymywał, iż ze względu na to, że jednorożec miał rozdwojone kopyta, powinien także posiadać parzyste rogi. Dr Franklin Dove z Uniwersytetu Maine w latach 30. XX wieku znalazł jednak lukę w rozumowaniu Cuviera, stwierdzając, iż większości ludzi wydaje się, że rogi parzystokopytnych wyrastają wprost z czaszki, podczas gdy wzrost poroża rozpoczyna się pod postacią niezamocowanych fragmentów tkanek, które dopiero w następnej kolejności „zakorzeniają” się w kości. Jak stwierdził naukowiec, z powyższych względów położenie rogów jest podatne na zmiany naturalne lub sztuczne. W 1933 Dove przeprowadził eksperyment na jednodniowym cielęciu rasy Ayrshire – usunął chirurgicznie jeden z rogów, a zalążek drugiego przesunął na środek czoła. Gdy zwierzę rosło, wzmacniał się także róg, przyjmując formę pojedynczego, symetrycznego i mocnego tworu. Młody byk z powodzeniem używał go m.in. do walk z rywalami.
Elasmoterium lub nosorożec.
Nosorożce ("Rhinocerotidae") są jedynymi znanymi żyjącymi obecnie zwierzętami lądowymi mającymi pojedynczy róg. Z tego względu, jak również z faktu, iż starożytne legendy mówiły o Indiach jako miejscu występowania jednorożców, wysnuwa się często wniosek, iż obserwacje nosorożców dały początek tym podaniom. Podobnie jest z nosorożcem włochatym ("Coelodonta antiquitatis"), który żył w epoce lodowcowej w Europie.
Czasem sugeruje się, że opowieści o jednorożcach bazują na spotkaniach z wymarłym już dzisiaj elasmoterium, dużym eurazjatyckim stepowym nosorożcem. Nie przypominał on raczej konia, ale posiadał długi, pojedynczy róg na środku czoła. Elasmoterium wymarło mniej więcej w tym samym czasie, co i reszta ówczesnej megafauny z epoki lodowcowej. Być może przetrwały one jednak wystarczająco długo, aby pojawić się w legendach np. Ewenków zamieszkujących południowo-środkową Syberię. Ich podania wspominają m.in. o ogromnym czarnym byku o pojedynczym rogiem na czole.
Narwal.
Rzekome rogi jednorożca często były obiektem zainteresowania badaczy żyjących w średniowieczu i renesansie. Pojedyncze, wydłużone i spiralnie skręcone rogi można było odnaleźć w późniejszym czasie w różnego rodzaju gabinetach osobliwości. Były one prezentowane jako poroże legendarnych zwierząt. Rzekome rogi jednorożca uważano za niezwykle cenne przedmioty. Sądzono także, iż cechują się one niezwykłymi właściwościami. Dzięki temu wikingowie i inne ludy z północy były w stanie sprzedawać kły narwali za złoto ważące wielokrotnie więcej niż same „rogi”.
Prawdopodobnie jednorożec „narodził się”, gdy ludzie antyku błędnie uznali znajdowane często śrubowato skręcone siekacze morskiego arktycznego walenia narwala ("Monodon monoceros") za róg zwierzęcia lądowego. W 1577 podróżnik Martin Frobisher przywiózł z Labradoru taki „róg jednorożca” królowej Elżbiecie I. Monarchini przechowywała ten dar we własnym „gabinecie osobliwości”.
Prawda o prawdziwym pochodzeniu „rogów jednorożca” wychodziła na światło dzienne stopniowo. W 1555 szwedzki duchowny, humanista i kartograf Olaus Magnus zamieścił w jednym ze swoich dzieł (mapa "Carta Marina") ilustrację przedstawiającą stworzenie przypominające rybę, o długim pojedynczym rogu na środku czoła. Dopiero w 1638 duński zoolog Ole Worm stwierdził, iż rogi uznawane za należące do jednorożców w rzeczywistości były siekaczami narwala.
Oryks.
Oryks ("Oryx") jest rodzajem antylopy posiadającym dwa długie, cienkie i ostro zakończone rogi. Pojawiły się sugestie, że zwierzę to, widziane z profilu i sporego dystansu, mogło zostać wzięte za stworzenie z pojedynczym rogiem. Przykładowo, w książce "Peregrinatio in terram sanctam" z 1486, będącej pierwszą pozycją podróżniczą, opisującą pielgrzymkę do Jerozolimy przez Egipt i górę Synaj, znajduje się wiele drzeworytów autorstwa Erharda Reuwicha (który brał udział w wyprawie). Przedstawiają one m.in. zwierzęta, które napotkano podczas podróży – krokodyle, wielbłądy i jednorożca – najprawdopodobniej oryksa. Pomimo tego starożytni autorzy najczęściej z łatwością odróżniali ten rodzaj antylopy od legendarnego jednorożca.
Inne gatunki kopytnych.
Jako inne gatunki ssaków kopytnych, które mogły być pierwowzorem legend o jednorożcach, wymieniane są: eland ("Taurotragus oryx"), kudu wielkie ("Tragelaphus strepsiceros"), antylopa końska ("Hippotragus equinus"), cziru ("Pantholops hodgsonii"), koza bezoarowa ("Capra aegagrus"), osioł zwyczajny ("Equus asinus") osioł azjatycki ("Equus hemionus") i tur ("Bos primigenius"). Może chodzić również o saolę. Być może zwierzęciem takim była także kopalna antylopa "Procamptoceras brivatense". Żyła ona w Europie w plejstocenie i posiadała długie cienkie rogi, umiejscowione bardzo blisko siebie. Widziane z daleka, mogły przypominać pojedynczy róg. Możliwe, że spotkanie ludzi z ostatnimi ocalałymi egzemplarzami tych zwierząt dało początek podaniom o jednorożcach.
„Jednorożce” stworzone przez człowieka.
W biblijnej Księdze Daniela odnaleźć można zapis o koźle, który "miał okazały róg między oczami". Zainspirowany tym badacz starożytności Timothy Zell zajął się „produkcją żywych jednorożców”. Modelował zalążki rogów młodych kozłów w ten sposób, że tworzyły one pojedynczy róg. Zell przypuszczał, że podobne praktyki mogły mieć miejsce także w przeszłości. Według niego w ten sposób „tworzono” jednorogie zwierzęta, które wykorzystywały swe nietypowe poroże jako broń lub narzędzie. Zdaniem Zella średniowieczna sztuka często przedstawia jednorożce jako stworzenia stosunkowo niewielkie, parzystokopytne, z brodami, bardziej przypominające kozy niż np. konie. Kilka w ten sposób wyhodowanych „jednorożców” zostało przez niego sprzedanych do amerykańskiego cyrku Ringling Brothers and Barnum &amp; Bailey.
Zaburzenia genetyczne.
Być może początek legend o jednorożcach dały obserwacje zwierząt z zaburzeniami genetycznymi. W czerwcu 2008 we włoskim Prato odkryto samca sarny ("Capreolus capreolus") z parostkiem (występujący u jeleniowatych odpowiednik rogu) położonym na środku czaszki.
O ile obserwacje jeleniowatych z pojedynczym rogiem nie są bardzo rzadkim zjawiskiem, to umiejscowienie takiego poroża na środku czoła zwierzęcia jest zupełnie wyjątkowe. Fulvio Fraticelli, dyrektor zoo w Rzymie, stwierdził: Fraticelli poinformował także, że nietypowe położenie rogu może być wynikiem jakiegoś urazu z przeszłości zwierzęcia. Obecność jednego „rogu” uznano za wadę genetyczną tego osobnika, ponieważ, jak się okazało, jego bliźniak posiada normalne poroże złożone z dwóch parostków.

</doc>
<doc id="78550" url="https://pl.wikipedia.org/wiki?curid=78550" title="Otaku">
Otaku

 – fan japońskiej popkultury, głównie anime, mangi i gier komputerowych w tym stylu. Termin stosowany głównie przez środowiska miłośników japońskiej popkultury jako określenie miłośnika takowej.
Znaczenie słowa "otaku" w Japonii i poza nią.
W Japonii oraz Korei Południowej słowo "otaku" ma negatywne znaczenie, oznacza osobę, która poświęca całe życie swojemu hobby w sposób obsesyjny, zazwyczaj mandze i anime.
Poza Krajem Kwitnącej Wiśni słowo otaku w większości przypadków nie ma negatywnego znaczenia. Tym mianem określane są osoby interesujące się japońską popkulturą (głównie mangą i anime), zazwyczaj w nieobsesyjny sposób.
Otaku w popkulturze.
Wizerunek japońskich otaku został przedstawiony m.in. w anime "Otaku no video" (1992), będącym swego rodzaju paradokumentem, "NHK ni yōkoso!" (2006), "Genshinken" (2004), "Densha otoko" czy "Lucky Star" (2007), "Nogizaka Haruka no Himitsu" (2008). W równie szyderczy sposób otaku przedstawił zespół E-Rotic w piosence "Manga Maniac".
Otaku jako subkultura.
W Japonii otaku można uznać za osobną subkulturę – mają oni swoje miejsca spotkań (najbardziej znanym z nich jest tokijska dzielnica Akihabara), żargon itp. Wielu z nich tworzy dōjinshi, a niektórzy zaczynają później tworzyć własne mangi i anime. Założyciele Gainaksu, jednego z najbardziej znanych i poważanych japońskich studiów animacyjnych, wywodzą się właśnie z kręgu miłośników komiksu i animacji, a ich pierwszym sukcesem była krótka animacja stworzona na potrzeby 20. dorocznego Nihon SF Taikai (Narodowego Japońskiego Konwentu Science-Fiction), szerzej znanego jako Daicon III (taką samą nazwę nosi również rzeczona animacja).

</doc>
<doc id="78551" url="https://pl.wikipedia.org/wiki?curid=78551" title="Wytwórnia Silników Wysokoprężnych Andoria">
Wytwórnia Silników Wysokoprężnych Andoria

Wytwórnia Silników Wysokoprężnych Andoria S.A. – przedsiębiorstwo w Andrychowie, specjalizujące się w produkcji silników wysokoprężnych i podzespołów do nich.
Historia.
W 1942 roku spod Kolonii do Andrychowa przeniesiono zakłady Aero-Stahl Werke, produkujące aparaturę wtryskową do samolotów myśliwskich Messerschmitt. Zakład został z powrotem przeniesiony w okolice Kolonii w 1944 roku. W 1945 roku w Andrychowie powołano Państwowe Zakłady Metalurgiczne, które tworzyli między innymi dawni pracownicy Aero-Stahl. Początkowo zakłady te produkowały maszyny rolnicze (wlewniki, łuszczarki), elewatory, maźnice wagonowe itp.
W 1947 roku, po przejęciu zakładu przez Zarząd Przemysłu Ciężkiego, rozpoczęto produkcję dwusuwowych silników typu S80, przeznaczonych do strażackich motopomp. W roku 1948 zakłady pod nazwą Wytwórnia Sprzętu Mechanicznego rozpoczęły produkcję wysokoprężnych silników S60 i S61-S64 z zastosowaniem do maszyn rolniczych; były one również przeznaczone na eksport do takich krajów jak Chiny czy Brazylia. W latach 50. przemianowano zakład na Wytwórnia Silników Wysokoprężnych oraz wyposażono go w biuro konstrukcyjne. W biurze tym, pod kierownictwem dra inż. Romana Błockiego, opracowano rodzinę silników S320, które od 1957 roku wyprodukowano w liczbie ponad 220 tysięcy. W 1964 roku w ramach wytwórni uruchomiono odlewnię żeliwa. W następnych latach produkowano takie silniki jak S301 i S231. W latach 60., na skutek włączenia WSW do nowo powstałego Zjednoczenia Przemysłu Lotniczego i Silnikowego, przeniesiono z Warszawy do Andrychowa produkcję silników S560 do Żubra A80. W 1966 roku rząd PRL zakupił licencję British Leyland na produkcję silników R6, z czego WSW powierzono produkcje jednego typu tych silników, o oznaczeniu O.400. Jednostki te, produkowane od 1967 roku, były używane w autobusach Autosan, kombajnach zbożowych Bizon i maszynach budowlanych (ładowarkach Fadroma). Na ich bazie powstały zmodyfikowane wersje czterocylindrowe SW266, a także turbodoładowane 6CT107 i 4CT107. Stosowano je między innymi w samochodach marki Star. W 1969 roku głównym konstruktorem WSW został inż. Andrzej Fryś, pod którego kierownictwem wytwarzano małe silniki typu 1CA90 i 2CA90, używane w amatorskich maszynach rolniczych. W 1973 roku w andrychowskiej fabryce wdrożono do produkcji turbodoładowane silniki 4CT107 oraz 6CT107.
Na przełomie lat 60. i 70. przy współpracy z Ricardo Consulting Engineers rozpoczęto opracowywanie prototypowego silnika 4C90, który z założenia miał być nowoczesną jednostką napędową polskich samochodów osobowych i dostawczych. Pierwsze prototypy tych nowoczesnych jednostek powstały w 1975 roku, a zainteresowanie nimi wykazywała firma Ford, która rozważała ich umieszczenie w modelu Transit. Jednostki 4C90 były wykorzystywane w takich samochodach, jak Żuk, Nysa, Lublin, LDV, ARO, Tarpan, Honker czy GAZ Gazela. W latach 1975-1978 planowano uruchomić w WSW Andrychów produkcję licencyjnych silników wysoko­prężnych 6-cylindrowych typu Perkins 6.3544 i T6.3544 na podstawie dokumentacji zakupionych wraz z licencją na ciągniki rolnicze dla ZPC Ursus od firmy Massey-Ferguson-Perkins. Z powodu braku środków na inwestycje wstrzymano uruchomienie inwestycji.
W latach 1994–1998, na skutek nawiązania współpracy z LDV, rozpoczęto w zakładach Andoria montaż samochodów LDV 400 i LDV Convoy z silnikami Andoria. W 1996 roku zakłady zostały przejęte przez Daewoo. W 2002 roku powołano spółkę-córkę pod nazwą Andoria-Mot, która przejęła upadłą spółkę Daewoo Motor Poland i do 2003 roku produkowała samochody Lublin. Przedsiębiorstwo produkowało również na zamówienie wojska pojazdy Honker.
W 2015 roku spółka Andoria-Mot wraz z Odlewnią Żeliwa w Zawierciu oraz FUM CHOFUM założyła grupę odlewniczą pod nazwą Grupa Zawiercie.

</doc>
<doc id="78552" url="https://pl.wikipedia.org/wiki?curid=78552" title="ITI Corporation">
ITI Corporation

ITI Corporation sp. z o.o. – były holding medialno-rozrywkowy i dawny właściciel stacji telewizyjnej TVN.
Historia.
Został założony w 1984 przez Jana Wejcherta i Mariusza Waltera. Firma otrzymała koncesję od ówczesnych władz PRL na import sprzętu elektronicznego i dystrybucję filmów na kasetach video w Polsce. Pierwotnie wydana koncesja została wkrótce cofnięta, a po kolejnych staraniach udzielono kolejną. Początkowo przedsiębiorstwo zajmowało się różną działalnością, w tym produkcją chipsów.
Od 1 stycznia 2013 Mariusz Walter piastował stanowisko Honorowego Prezydenta Grupy ITI. Prezydentem był Bruno Valsangiacomo, a wiceprezydentami byli: Aldona Wejchert i Piotr Walter. Prezesem i Dyrektorem Generalnym Grupy ITI nieprzerwanie od 2005 roku był Wojciech Kostrzewa.
2 lipca 2015 Grupa ITI i Grupa Canal+ sprzedały większościowy udział 52,7% w TVN S.A. za 584 mln euro amerykańskiemu koncernowi medialnemu Scripps Networks Interactive. 28 września koncern kupił wszystkie pozostałe akcje, zostając tym samym właścicielem pełnych 100 procent akcji TVN.
W 2018 ITI Corporation sp. z o.o. została wykreślona z rejestru przedsiębiorców.
Struktura grupy.
U szczytu rozwoju Grupa ITI była właścicielem lub współwłaścicielem następujących podmiotów prawnych i marek:

</doc>
<doc id="78553" url="https://pl.wikipedia.org/wiki?curid=78553" title="Czwarta zasada termodynamiki">
Czwarta zasada termodynamiki

Czwarta zasada termodynamiki – w termodynamice nierównowagowej jest to zwyczajowe określenie tzw. relacji wzajemności Onsagera, które stwierdzają symetrię związków między tzw. uogólnionymi siłami termodynamicznymi a wywołanymi przez nie przepływami. Relacje te zostały podane w 1931 przez Larsa Onsagera, który za ich sformułowanie i wyprowadzenie otrzymał w 1968 nagrodę Nobla w dziedzinie chemii.
Relacje Onsagera dotyczą termodynamiki procesów nieodwracalnych, np.:
Zasada Onsagera stwierdza, że macierz współczynników fenomenologicznych jest symetryczna, współczynniki kinetyczne procesów przebiegających blisko stanów równowagi termodynamicznej spełniają zależność:
Współczynnik kinetyczny formula_1 wiąże strumień wielkości formula_2 z tzw. siłą termodynamiczną formula_3
Zasada Onsagera obowiązuje przy większości zjawisk dotyczących sił i przepływów w stanach bliskich równowadze termodynamicznej. Rozszerzenie tej zasady zostało podane przez Casimira:
Sformułowana przez Prigogine’a zasada minimum produkcji entropii (najmniejszego tworzenia entropii), uważana również za czwartą zasadę termodynamiki, głosi, że:

</doc>
<doc id="78554" url="https://pl.wikipedia.org/wiki?curid=78554" title="Eunectes">
Eunectes

Eunectes – rodzaj węża z podrodziny boa (Boinae) w rodzinie dusicielowatych (Boidae), zamieszkujących bagna, mokradła i rzeki w gęstych lasach tropikalnych Ameryki Południowej. Węże ziemnowodne.
Zasięg występowania.
Rodzaj obejmuje gatunki występujące w Kolumbii, Wenezueli, na Trynidadzie, w Ekwadorze, Boliwii, Brazylii, Gujanie Francuskiej, Gujanie, Peru, Paragwaju, Urugwaju i Argentynie. 
Charakterystyka i ekologia.
Anakonda zielona różni się od boa pyskiem pokrytym tarczkami, a nie łuską. Kolor jest zwykle oliwkowo-brązowy, z dużymi owalnymi plamami w czarnym kolorze ułożonymi w dwóch rzędach wzdłuż grzbietu.
Anakondy żyją przede wszystkim w wodzie (ze względu na masę i ziemnowodny tryb życia bardzo rzadko wchodzą na drzewa), żywiąc się ssakami (m.in. tapiry, dziki, kapibary, jelenie – atakowane przez duże osobniki anakondy zielonej, gryzonie, niekiedy nawet jaguary), gadami (kajmany), rybami i ptakami, polując zazwyczaj w nocy. Jak inne dusiciele są w stanie połknąć ofiarę znacznie szerszą od swojego ciała, co jest możliwe dzięki rozciągnięciu szczęk. Trawienie jest bardzo powolne – po posiłku wąż trawi większą ofiarę przez wiele dni, a potem może pościć przez szereg tygodni lub miesięcy. Zanotowany rekord postu, w przypadku anakondy znajdującej się w niewoli, wynosi 2 lata. Młode żywią się myszami, szczurami, żabami, rybami i ptakami.
Polująca anakonda leży zanurzona w wodzie, wystawiając czubek głowy i czekając na ofiarę, którą dusi swoimi splotami. Ze względu na rozmiary anakonda zielona jest w stanie zabić i połknąć człowieka (szczególnie dziecko), ale przypadki takie są niezwykle rzadkie. Znacznie bardziej prawdopodobne jest bolesne ugryzienie, które można porównać do ugryzienia dużego psa.
Jak wszystkie boa, anakondy są żyworodne – rodzą żywe młode, od 10 do 50 sztuk (stwierdzono jednak mioty liczące 100 młodych) o długości średnio 75 cm i wadze 250 g, które są samodzielne od chwili urodzenia i opuszczają legowisko już po kilku godzinach. Młode anakondy padają ofiarą kajmanów i piranii, wskutek czego przeżywa zwykle nie więcej niż kilka procent osobników. Wąż osiąga dojrzałość płciową w wieku 3–4 lat, a dożywa nawet 30 lat.
 Ze względu na zagrożenie wyginięciem, wiele krajów zabrania handlu anakondami, a niektóre zezwalają jedynie na ograniczoną ilościowo sprzedaż do ogrodów zoologicznych. Głównym zagrożeniem dla anakond jest człowiek, zabijający węże ze strachu, a także zniszczenie środowiska, które ogranicza ich habitat.
Systematyka.
Etymologia.
"Eunectes": "eu" „dobry”; νηκτης "nēktēs" „pływak”, od νηχω "nēkhō" „pływać”.
Podział systematyczny.
Do rodzaju należą następujące gatunki: 

</doc>
<doc id="78556" url="https://pl.wikipedia.org/wiki?curid=78556" title="Cartoon Network (Polska)">
Cartoon Network (Polska)

Cartoon Network Polska – polska wersja stacji Cartoon Network, która wystartowała 1 czerwca 1998 roku o godzinie 12:00, a od 1 marca 2007 nadawana jest codziennie całą dobę. Do października 2015 roku równolegle prowadzona była transmisja Cartoon Network w godz. 06:00–21:00 (wcześniej w godz. 03:00-21:00), dzieląc czas antenowy z TCM. Ten sam program od 30 września 2002 roku nadawany był również dla Rumunii i na Węgrzech (wersja 18-godzinna). Od 1 października 2008 Cartoon Network kierowany jest dla Polski oddzielnym strumieniem, a dla Rumunii i Węgier osobnym. Oba nadawane są z Warszawy. Odbiorcy kanału w Canal+, w Polsat Box i w dekoderach cyfrowych sieci kablowych mogli wybrać polską, węgierską, rumuńską lub angielską wersję językową. Obecnie dostępna jest tylko polska i oryginalna ścieżka językowa. Stacja w latach 1998–2020 była nadawana z Londynu w Wielkiej Brytanii, a od 2021 roku jest nadawana z Pragi w Czechach. Stacja jest zarządzana przez Turner Broadcasting System Germany z siedzibą w Monachium w Niemczech.
Cartoon Network w komórkach – Operator telefonii komórkowej Orange rozszerzył swoją ofertę mobilnej telewizji o nowy kanał. Od 27 września 2006 roku abonenci Orange mogą oglądać Cartoon Network. Dwugodzinny blok programowy składający się z ulubionych kreskówek jest uaktualniany codziennie.
Cartoon Network Polska zleca nagrania polskiej wersji studiom dubbingowym: Start International Polska, Master Film, Studio Sonica, Studio Genetix Film Factory i SDI Media Polska.
Programy Cartoon Network Polska.
Seriale aktorskie.
Dawniej emitowane:
Toonami.
Blok Toonami był emitowany od 4 listopada 2002 do 3 września 2006 roku. W ramach niego były emitowane kreskówki:
„Sześćdziesiątki”.
W Cartoon Network można było również oglądać w specjalnych blokach przez godzinę niektóre seriale:
Kino Cartoon Network.
W soboty i niedziele o godz. 18:10 oraz w niedziele o 09:05 od 2005 (po rocznej przerwie od 2004) było emitowane Kino Cartoon Network. Do tej pory wyemitowano następujące filmy:
Oryginalne filmy Cartoon Network.
Cartoon Network w ostatnim czasie emitował własne filmy i odcinki specjalne, które nieraz były emitowane jeden po drugim. Poniższa lista zawiera niektóre z nich, które miały premierę w latach 2002–2012:
Akcja Animacja.
W latach 2001–2006 Cartoon Network przeprowadzało Akcję Animację – konkurs polegający na tym, że widzowie (a konkretnie uczniowie szkół, które zgłosiły chęć wzięcia udziału) tworzyli swoją własną kreskówkę w postaci krótkiego komiksu. Po nadesłaniu prac zostały wybrane 2 najlepsze prace w dwóch kategoriach: do 12 lat i do 16 lat. Później animatorzy Cartoon Network na podstawie rysunków tworzyli krótką kreskówkę, która była wyświetlana jesienią na antenie Cartoon Network w specjalnym programie pod nazwą "Akcja Animacja", prowadzonym przez Johnny’ego Bravo. Każdego roku program był nadawany w piątek o 16:00 po południu, potem powtarzany w niedzielę tego samego tygodnia o 9:00 rano.
Edycje:
Tunko-głosowanie.
W dniach 10–23 września 2005 roku Cartoon Network przeprowadził głosowanie w 8 kategoriach. Zwycięskie kreskówki były emitowane 24 września w specjalnym, galowym, ośmiogodzinnym programie. Zwycięskie kreskówki z poszczególnych kategorii:
Maratony.
Cartoon Network emituje od czasu do czasu specjalne maratony, w których zazwyczaj można obejrzeć nowe odcinki seriali.
Skatoony.
Od czasu do czasu w Cartoon Network był nadawany program, którego bohaterami byli Fafel Pomada (ang. "Chud Chudders") i Bogdan Dysko (ang. "The Earl"). Razem w programie robią konkursy na temat wiedzy o wszystkich kreskówkach Cartoon Network. Ich początek miał miejsce w 2002 roku. Cartoon Network emitował Skatoony 2 razy (przez parę miesięcy) w 2002 i 2003 roku. Oprócz tego emitowane były bloki Świąteczne Skatoony (grudzień 2003), Śniadaniowe Skatoony oraz Skatoony Lato. Głos Fafla od drugiej serii podkładał Jarosław Domin.
TOON:FM.
Specjalny program prowadzony przez Johnny’ego Bravo, emitowany w 2002 roku od 7:30 do 9 rano. Premiera odbyła się 8 kwietnia. Współprowadzącym programu był Brak z serialu "Kosmiczny Duch" oraz "Space Ghost: Coast to Coast" (któremu głosu użyczał Jacek Kopczyński). Program ten posiadał podczas emisji także własne logo, którym była głowa Johnny’ego obok loga Cartoon Network. Był to europejski odpowiednik amerykańskiego programu nadawanego na żywo pt. "JBVO", który posiadał gorącą linię, na którą fani mogli dzwonić i zadecydować jaką chcą zobaczyć kreskówkę.
Gwiezdne wojny: Wojny klonów.
W każdy drugi (lub trzeci) weekend miesiąca były powtarzane odcinki serialu .
Cartoon Network na Polsacie.
Od 7 grudnia 2002 roku do 1 stycznia 2005 roku na kanale Polsat w sobotnie poranki emitowany był specjalny blok kreskówek Cartoon Network, m.in. Laboratorium Dextera, Atomówki, Ed, Edd i Eddy oraz Strażnicy czasu. Blok ten później był pokazywany na kanale Polsat 2 po południu w latach 2004–2005.
Kampania "Bądź kumplem, nie dokuczaj".
Od 2015 roku stacja Cartoon Network we współpracy ze znanymi sportowcami organizuje ogólnopolską kampanię społeczną "Bądź kumplem, nie dokuczaj", która ma na celu zachęcenie dzieci do gry fair play i promocję koleżeńskiego zachowania. Na przestrzeni lat ambasadorami akcji byli: Robert Lewandowski, Jakub Błaszczykowski, Wojciech Szczęsny, Grzegorz Krychowiak, Marcin Gortat oraz Kamil Stoch.
Magazyny Cartoon Network.
Cartoon Network.
Od 30 listopada 1999 r. był wydawany dwutygodnik Cartoon Network przez wydawnictwo Polskie Media Amercom. Zawarte w nim były konkursy z nagrodami, ramówka telewizyjna kanału Cartoon Network wraz z podanymi nowościami oraz komiksy z postaciami z seriali Hanna-Barbera, zarówno klasycznych ("Flintstonowie", "Jetsonowie", "Scooby Doo", "Odlotowe wyścigi", "Miś Yogi", "Kocia ferajna", "Kosmiczny Duch") jak również wówczas najnowszych, wyprodukowanych dla Cartoon Network ("Laboratorium Dextera", "Krowa i Kurczak", "Johnny Bravo", "Atomówki", "Chojrak - tchórzliwy pies"). Do każdego numeru dołączany był gadżet. Od grudnia 2000 roku następne numery magazynu były wydawane raz w miesiącu. Ostatni numer (40), został wydany w grudniu 2001 roku.
Cartoon Network Magazyn.
Od 11 stycznia 2005 r. wydawany jest nowy miesięcznik Cartoon Network Magazyn przez wydawnictwo Media Service Zawada. Zawartość magazynu nie odróżnia się znacząco od poprzednika, z tą różnicą, że są reklamowane najnowsze produkcje Cartoon Network. Od 2011 roku magazyn jest dwumiesięcznikiem.

</doc>
<doc id="78558" url="https://pl.wikipedia.org/wiki?curid=78558" title="Kroniki Jakuba Wędrowycza">
Kroniki Jakuba Wędrowycza

Kroniki Jakuba Wędrowycza – zbiór opowiadań Andrzeja Pilipiuka opisujący przygody egzorcysty amatora, bimbrownika i kłusownika Jakuba Wędrowycza, pierwszy tom cyklu książek o tej postaci. 
Główny bohater.
Jakub Wędrowycz poluje za pomocą linki hamulcowej, dużo pije, co pozwala mu zachować trzeźwość umysłu. Jest najlepszym świeckim egzorcystą w Polsce.
Zawartość.
Kronika zawiera 15 opowiadań:
Kontynuacje.
Kontynuację Kronik... stanowią zbiory: 

</doc>
<doc id="78561" url="https://pl.wikipedia.org/wiki?curid=78561" title="TVN Style">
TVN Style

TVN Style – kanał telewizyjny, należący do Grupy TVN.
TVN Style jest to kanał kobiecy o wszechstronnej tematyce obejmującej wszystkie istotne obszary z życia współczesnych pań: zawodowe, rodzinne i te bardzo osobiste. Oferta programowa kanału bazuje na polskich i zagranicznych produkcjach.
TVN Style stawia przede wszystkim na własne autorskie produkcje. Wśród nich są m.in.: "In vitro. Nauka czy cud?", „Stylowy magazyn”, „Magiel towarzyski”, „Wiem, co jem i wiem, co kupuję”, „Miasto kobiet”, „Pascal po polsku”, „Pani Gadżet”, „W roli głównej” oraz kolejne serie znanego cyklu 44 niezapomnianych…, a także na zlecenie stacji: „Sekrety lekarzy”, „Dorota Was urządzi”, „Afera fryzjera”, „Sekrety chirurgii”, „Życie bez wstydu”, „Sablewskiej sposób na modę”, „Idealna niania”, „Sprzątaczki”. W ofercie programowej TVN Style znajduje się także wiele programów zagranicznych. Wśród nich kolejne serie programu z Joanną Krupą, programy Goka Wana, Nigelli Lawson, czy Gordona Ramsaya.
Historia.
Stacja wystartowała 1 sierpnia 2004. Przez pierwszy rok nadawania TVN Style nadawany był bezpłatnie. Od 1 sierpnia 2005 odbiór telewizji został zakodowany. Od 28 lipca 2009 stacja nadaje w formacie obrazu . Od 1 września 2014 stacja ma zmienione logo oraz nową oprawę graficzną. Muzyka z oprawy graficznej: Fismoll – "Let's play birds". 1 czerwca 2020 w MUX-4 kanał TVN Style został zastąpiony przez Tele5, jednak 14 lipca 2022 kanał ponownie jest dostępny w MUX-4 w ramach nowej oferty "Sport i informacje" Polsatu Box. 1 kwietnia 2023 Wprowadzono Nową Oprawę Graficzną, i Muzyka Jest Od Teraz.
Szefowie kanału.
Szefowie kanału TVN Style:
Dawne programy TVN Style.
Filmy i seriale kostiumowe

</doc>
<doc id="78563" url="https://pl.wikipedia.org/wiki?curid=78563" title="TVN Meteo">
TVN Meteo

TVN Meteo (w latach 2015-2017 TVN Meteo Active; zapis stylizowany: tvn meteo) – telewizja (aktualnie) internetowa prezentująca pogodę. Wcześniej jako TVN Meteo Active poświęcona aktywności fizycznej, programom o zdrowym trybie życia oraz pogodzie na świecie, w Polsce i Europie.
Historia.
Kanał TVN Meteo rozpoczął nadawanie 10 maja 2003. W ramówce znajdowały się głównie tematyczne prognozy pogodowe. Z czasem w ramówce emitowano również programy o zdrowiu, zwierzętach, roślinach oraz anomaliach pogodowych.
W latach 2007-2009 podczas prezentowania pogody w miastach muzykę stanowił utwór Bruna Pilloix'a „Gentle Ballad”.
Od 2 marca 2009 roku kanał nadawał w formacie 16:9.
Od 1 sierpnia 2009 roku do końca 2012 roku na antenie TVN Meteo obecne były pasma ezoteryczne produkcji Kosmica TV. Od lutego 2013 roku do 2015, po miesiącu bez programów ezoterycznych w to miejsce weszły audycje stacji Ezo TV. Od 2016 w miejsce popołudniowego pasma ezoterycznego weszło pasmo telezakupowe Telezakupy Mango, a nocą program ezoteryczny Klub Magii produkowaną przez Polcast Television.
20 czerwca 2011 roku wystartował portal pogodowy tvnmeteo.pl. Za oficjalną datę uruchomienia przyjmuje się jednak 21 czerwca 2011. W lipcu 2011 TVN Meteo rozpoczęło nadawanie również programów dokumentalnych. Od samego początku stacja nadawała 24 godziny na dobę.
W październiku 2014 roku ogłoszono prowadzenie prac na dwoma nowymi kanałami – serialowo-filmowym TVN Fabuła oraz o tematyce zdrowia, fitnessu i aktywności fizycznej TVN Sportive. W grudniu 2014 roku nadawca wystąpił do KRRiT o zawieszenie postępowania koncesyjnego dla TVN Sportive. Jednak nadawca nie zrezygnował z projektu, lecz postanowiono o przekształecniu pogodowej stacji w stację o tematyce lifetylowo-sportowej pod nazwą TVN Meteo Active. Decyzję tłumaczono częściowym wyczerpaniem formuły kanału i spadającą oglądalnością stacji.
16 kwietnia 2015 r. stacja przeszła rebranding i zmieniła nazwę na TVN Meteo Active oraz otrzymała nowe logo. Stacja łączyła wcześniej nadawane serwisy o pogodzie z nowymi programami dotyczącymi m.in. sportu, zdrowego trybu życia i odżywiania się, fitnessu czy spędzania wolnego czasu. Jednak prognozy pogodowe emitowane były głównie w godzinach nocnych.
Natomiast z marki TVN Meteo jako oddzielnego projektu nie zrezygnowano. W internecie pozostał odrębny portal TVNmeteo.pl z aktualną prognozą pogody i pogodowymi informacjami oraz w serwisach społecznościowych.
W 2016 roku TVN zapowiedział rebranding kanału TVN Meteo Active, który 7 stycznia 2017 roku zmienił się w stację poświęconą wnętrzarstwu i ogrodnictwu HGTV.
Kanał TVN Meteo Active został zlikwidowany 7 stycznia 2017 roku. Jednakże nadawca powrócił do marki TVN Meteo i uruchomiono transmisję na żywo jako telewizję internetową, skupiając się całkowicie na prezentowaniu prognozy pogody.

</doc>
<doc id="78565" url="https://pl.wikipedia.org/wiki?curid=78565" title="Zeriuani">
Zeriuani

Zeriuani – nazwa plemienia wymieniona przez Geografa Bawarskiego w połowie IX w. Według niego, od tego ludu miały wywodzić swój rodowód wszystkie inne plemiona słowiańskie.
Lokalizacja plemienia niejasna. 

</doc>
<doc id="78566" url="https://pl.wikipedia.org/wiki?curid=78566" title="TVN Turbo">
TVN Turbo

TVN Turbo – kanał kierowany głównie do mężczyzn i pasjonatów motoryzacji, emituje programy motoryzacyjne, sportowe, dla majsterkowiczów oraz dokumentalne. Konkurencję dla TVN Turbo stanowią BBC Brit oraz Polsat Play.
Historia.
TVN Turbo został uruchomiony 12 grudnia 2003 o godzinie 18:00 jako pierwsza polska stacja motoryzacyjna. TVN Turbo należy do Grupy TVN. Pierwszym szefem kanału był Grzegorz Płaza, w ramówce kanału znalazły się m.in. Top Gear (po raz pierwszy w polskiej telewizji) oraz programy produkowane lokalnie, takie jak "Legendy PRL" czy "Zakup Kontrolowany". Od roku 2006 kanałem kierował Maciej Maciejowski, a po nim do stycznia 2014 Paweł Jordan. Szefem stacji jest Przemysław Kwiatkowski. Hasło telewizji brzmi: "TVN Turbo – męska telewizja" (dawniej: "męska jazda"). Dostępna jest we wszystkich platformach cyfrowych oraz w wybranych sieciach kablowych. Od 24 października 2016 w Polsat Box (dawniej Cyfrowy Polsat) i Canal+ jest dostępny w HD. 15 sierpnia 2009 stacja przeszła na częściowe nadawanie w 16:9. 3 października 2009 stacja przeszła w pełni na 16:9, zmianie uległa oprawa graficzna stacji, oprawa muzyczna oraz logo. 4 listopada 2011 roku TVN Turbo zostało uruchomione w jakości HD.
1 lipca 2019 wyłączono satelitarny przekaz kanału w jakości SD.
Programy TVN Turbo.
Emitowane.
Obecnie
Dawniej

</doc>
<doc id="78567" url="https://pl.wikipedia.org/wiki?curid=78567" title="Żermunty">
Żermunty



</doc>
<doc id="78568" url="https://pl.wikipedia.org/wiki?curid=78568" title="ITI">
ITI



</doc>
<doc id="78569" url="https://pl.wikipedia.org/wiki?curid=78569" title="Deuxieme Bureau">
Deuxieme Bureau

Deuxième Bureau (pełna nazwa: Deuxième Bureau de l'État-major général, "Drugie Biuro Sztabu Generalnego") – biuro francuskiego wywiadu wojskowego wchodzące w skład sztabu generalnego, utworzone po wojnie francusko-pruskiej w 1871 roku.
Utworzenie DB.
Deuxième Bureau (DB) utworzone zostało w 1871 roku, po reorganizacji francuskiego sztabu generalnego, na wzór armii pruskiej.
Zadania DB.
Deuxieme Bureau wypełniało typowe zadania wywiadu i kontrwywiadu wojskowego. DB (kryptonim: "dwójka") podczas I wojny światowej zajmowała się także wywiadem frontowym. W marcu 1918 roku ówczesny szef DB stwierdził:
Lata międzywojenne.
Po I wojnie światowej rządy Francji, Stanów Zjednoczonych i Wielkiej Brytanii za największe zagrożenie uważały bolszewizm. W latach 20. i 30., DB zajmowało się przede wszystkim polowaniem na szpiegów komunistycznych w siłach zbrojnych i przemyśle obronnym. Największą uwagę zwracano na przemysł lotniczy. Jedną z czołowych osób DB w okresie międzywojennym był Gustave Bertrand, szef francuskich służb kryptologicznych i czołowy kryptolog francuski z okresu II wojny światowej. W 1930 roku Bertrand objął kierownictwo nad Służbą Informacyjną (SR) i podjął się tytanicznego zadania, którym było złamanie szyfru Enigmy. Bertrand miał bardzo ważne źródło informacji, od 1931 roku nawiązał współpracę z Hansem-Thilo Schmidtem, agentem francuskim pracującym w niemieckim wojskowym biurze szyfrów. Han-Thilo Schmidt, pseudonim "Asche", dostarczał mu bezcenne dokumenty na temat Enigmy. Do obowiązków Schmidta w niemieckim wojskowym biurze szyfrów należała m.in. dystrybucja materiałów dekryptażu wśród odbiorców i nadzór nad niszczeniem zdezaktualizowanych materiałów kryptologicznych.
Po otrzymaniu tajnych materiałów Gustave Bertrand natychmiast przekazał je polskiemu Biuru Szyfrów przy Oddziale II Sztabu Generalnego i kryptologom brytyjskim. (Według źródeł polskich biuro otrzymało je 7 grudnia 1931 roku, lecz większość innych źródeł przesuwa datę na 1932 rok.)
II wojna światowa.
W czasie krótkiej kampanii francuskiej w 1940 roku DB dostarczało dowództwu francuskiemu wysokiej jakości informacji wywiadowczych. Nie mogło to jednak w żaden sposób pomóc armii francuskiej i brytyjskiemu Korpusowi Ekspedycyjnemu. Choć agenci Deuxieme Bureau informowali dowództwo francuskie o grożącej inwazji niemieckiej, francuska generalizacja ignorowała informacje wywiadu, czując się bezpiecznie i pewnie za potężnymi umocnieniami Linii Maginota.
1 lipca 1940, z inicjatywy przewodniczącego Komitetu Wolnej Francji, odtworzył Drugie Biuro Sztabu Generalnego pod kierownictwem płk. André Dewavrina (krypt. "Passy"). Wywiad Wolnej Francji kilkukrotnie zmieniał nazwę:
Wywiad współpracował z brytyjską MI6 oraz utworzoną w 1941 sekcją RF SOE. Głównym jego zadaniem było tworzenie siatek wywiadowczych mających za zadanie zbieranie informacji nt. organizacji Niemców w strefie okupowanej, organizacja dywersji oraz podporządkowywanie Ruchu Oporu władzom na obczyźnie. Pierwszym agentem wysłanym przez wywiad gaullistowski do okupowanej Francji był por. Jacques Mansion (17 lipca 1940). Do najbardziej znanych wysłanników zaliczani są płk Gilbert Renault ps. "Rémy" i mjr Pierre Brossolette.
24 czerwca 1940 na tajnym spotkaniu w Agen grupa oficerów kontrwywiadu byłej III Republiki pod przewodnictwem płk Louis Riveta i kpt. Paula Paillole’a przysięgła kontynuować swoją działalność mimo decyzji rządu Marsz. Philippe'a Petaina tworząc organizację funkcjonującą w wolnej strefie pod przykrywką fasadowego Przedsiębiorstwa Prac Agrarnych ("Entreprise des Travaux Ruraux"). Po rozpoczęciu okupacji południa Francji w 1942 Paillole przedostał się przez Hiszpanię do Londynu a następnie do Algieru, gdzie został w stopniu major szefem wywiadu w sztabie gen. Henri Giraud, głównego rywala gen. de Gaulle'a.
Wraz z powstaniem 3 czerwca 1943 Francuskiego Komitetu Wyzwolenia Narodowego ("Francja Walcząca") i połączenia Sił Wolnych Francuzów z Armią Afryki we Francuską Armię Wyzwolenia podjęto próby scalenia funkcjonujących osobo londyńskiego BCRA i algierskiego wywiadu giraudyjskiego. Dekretem z 19 listopada 1943 powołana została do życia Generalny Dyrekcja Służb Specjalnych ("Direction Générale des Services Spéciaux"; DGSS), na której czele stanął Jacques Soustelle. 26 października 1944 zastąpiła ją "Direction Générale des Études et Recherches" ("DGER").
Lata powojenne.
Po zakończeniu II wojny światowej i odrodzeniu się armii francuskiej Deuxieme Bureau zostało zorganizowane ponownie. DB przejęło obowiązki zarówno klasycznego wywiadu wojskowego, jak i paramilitarnej tajnej służby, działającej przeważnie w koloniach buntujących się przeciwko rządom francuskim. DB najbardziej aktywne było w Indochinach. Tam często dochodziło do nieporozumień i rywalizacji z niedawno utworzoną agencją wywiadu: Służbą Dokumentacji Wywiadu i Kontrwywiadu – SDECE. Po wycofaniu się wojsk francuskich z Wietnamu części kadry oficerskiej DB i SDECE kontynuowała rozpoczętą wcześniej współpracę ze znaną sajgońską organizacją przestępczą Bình Xuyên. Oficerowie DB i SDECE byli zamieszani w przemyt opium i złota z Wietnamu do Europy. Po znacznym zwiększeniu obecności Stanów Zjednoczonych i ich służb wywiadowczych, a zwłaszcza CIA, w Wietnamie dochodziło do ostrych sporów między Centralną Agencją Wywiadowczą a DB oraz SDECE. Wieloletni oficer wywiadu amerykańskiego CIA "Edward Lansdale", który służył jeszcze w Biurze Służb Strategicznych OSS w Europie i na Pacyfiku podczas II wojny światowej dokonywał w Wietnamie tzw. rajdów, przeciwko oficerom wywiadu francuskiego i organizacji Bình Xuyên, wiedząc że oprócz interesów handlowych zbiera ona informacje wywiadowcze dla Deuxieme Bureau.
Wojna w Algierii.
Podczas powstania w Algierii działające tam Deuxieme Bureau wraz ze SDECE wykazały się strasznym okrucieństwem wobec powstańców. Stosowano tzw. "czyste tortury", a więc nie pozostawiające śladów – obowiązujące formalnie od 1789 roku prawo zabraniało stosowania jakichkolwiek tortur wobec przesłuchiwanych pod groźbą kary śmierci. Walki między powstańcami z frontu Wyzwolenia (FLN) a wojskiem francuskim częstokroć przeradzały się w masakrę. Front Wyzwolenia grożąc śmiercią wszystkim, którzy opowiadali się za współpracą z Francuzami, rozpętywał na masową skalę terror. Obie strony dokonywały bestialskich zabójstw, na drogach znajdowano zwłoki bez głów, które z przylepioną kartką "zdrajca" wieszano na gałęziach lub ustawiano na jezdni. Znajdowano rozpłatane zwłoki dzieci i zmasakrowane ciała kobiet. W odwecie francuscy spadochroniarze wraz z oficerami Deuxieme Bureau i SDECE zabili wszystkich przetrzymywanych Arabów i uśmiercili 1273 powstańców. Podczas przesłuchań funkcjonariusze zarówno DB jak i SDECE stosowali tortury, aby uzyskać informacje o powstańcach. Po pewnym czasie nie zwracano już uwagi na charakter tortur, celem stało się uzyskanie zeznań. Palono całe wioski jeśli tylko padło na nie podejrzenie, że popierają powstańców. W większości tych akcji obok funkcjonariuszy SDECE uczestniczyli również oficerowie DB.
Lata obecne.
Obecnie zadaniem dawnego Deuxieme Bureau jest analiza danych, koordynacja, komórek organizacyjnych rozpoznania, wywiadu wojskowego Armii lądu, Marynarki narodowej i Armée de l’air, w tym informacji pochodzących od attaché wojskowych. Deuxieme Bureau kieruje także ośrodkiem wykorzystania "Danych wywiadu Naukowego i Technicznego", oraz "Ośrodkiem Badań Wywiadowczych". Od 1992 roku podlega Direction du Renseignement Militaire (Dyrekcji Wywiadu Wojskowego).

</doc>
<doc id="78580" url="https://pl.wikipedia.org/wiki?curid=78580" title="DB">
DB



</doc>
<doc id="78582" url="https://pl.wikipedia.org/wiki?curid=78582" title="Service de documentation extérieure et de contre-espionnage">
Service de documentation extérieure et de contre-espionnage

Service de documentation extérieure et de contre-espionnage (SDECE) – "Służba Dokumentacji Zagranicznej i Kontrwywiadu" – francuska instytucja wywiadu i kontrwywiadu wywodząca się z działającej w latach 1944 – 1946 Dyrekcji Generalnej Studiów i badań DGER. SDECE działała w latach 1946 – 1982, kiedy została przekształcona w Dyrekcję Generalną Bezpieczeństwa Zewnętrznego – DGSE.
Utworzenie SDECE.
Służba Dokumentacji Wywiadu i Kontrwywiadu, SDECE, została utworzona w 1946 roku, po likwidacji "Dyrekcji Generalnej Studiów i badań" "DGER", działającej po wyzwoleniu Francji w 1944 roku, do 1946 roku. "Służba Dokumentacji Wywiadu i Kontrwywiadu", podobnie jak amerykańska Centralna Agencja Wywiadowcza – CIA, mogła działać jedynie poza granicami kraju.
W świecie służb specjalnych SDECE znana też była jako "basen", ponieważ jej sztab mieścił się w Paryżu niedaleko pływalni publicznej.
Zadania.
Zadania SDECE skupiały się na poszukiwaniu poza granicami państwa informacji i dokumentów, które mogą być przydatne dla rządu Francji. Oficjalnie SDECE działała pod nadzorem i w strukturach Ministerstwa Obrony. W rzeczywistości jednak kontrolowana była przez prezydenta za pomocą specjalnego doradcy.
Specjalna sekcja kontrwywiadu.
W strukturze SDECE znajdowała się specjalna sekcja kontrwywiadu, przeznaczona do ochrony samej instytucji oraz innych francuskich służb bezpieczeństwa przed penetracją obcych wywiadów. Obowiązywał ścisły zakaz prowadzenia operacji kontrwywiadowczych na terenie Francji, z wyjątkiem ambasad zagranicznych. Wszelkie krajowe operacje związane z bezpieczeństwem państwa pozostać miały w ramach "Specjalnego działu Ministerstwa Spraw Wewnętrznych".
Pierwsze operacje SDECE.
Pierwsze operacje SDECE zostały przeprowadzone w Indochinach bezpośrednio po II wojnie światowej. SDECE usiłowała zorganizować lokalny ruch oporu, wzorujący się na francuskiej Resistance, działającej w latach okupacji niemieckiej. W Indochinach podobnie jak w Algierii, rywalem SDECE było "Drugie Biuro" (Deuxieme Bureau). Do bardzo częstych starć dochodziło zwłaszcza w Wietnamie. SDECE także współpracowało z DB (Deuxieme Bureau) w okrutnej walce z algierskimi powstańcami. We Francji SDECE często popadała w konflikt z "Surete Generale", francuską policją kryminalną, która w odróżnieniu od SDECE dysponowała prawem dokonywania zatrzymań.
Dział Kryptograficzny.
W strukturach agencji działał mało znany "Dział Kryptograficzny", który złamał sowieckie szyfry i zapewnił wydziałowi kontrwywiadu stały dopływ informacji.
Służba Akcji (Action Service).
W ramach SDECE działała również tzw. "Służba Akcji" (Action Service), która zajmowała się szkoleniem ochotników w zakresie sabotażu i dywersji. Przerzucano ich potem przeważnie do Indochin i krajów socjalistycznych np. PRL.
Podparyskie lotnisko.
W latach 50 XX w. SDECE uruchomiło specjalne własne lotnisko w Persan-Baumont pod Paryżem. Tam przerzucano licznych OZI CIA, Secret Intelligence Service oraz zachodnioniemieckiej Bundesnachrichtendienst i innych służb wywiadowczych państw NATO jako uciekinierów za granicę. Żaden z tych szpiegów nie odniósł większych sukcesów, m.in. z powodu penetracji SDECE przez komunistów francuskich i bardzo sprawnych służb specjalnych krajów socjalistycznych. Agenci, którzy wyruszali z podparyskiego lotniska SDECE, byli natychmiast zdejmowani przez służby bezpieczeństwa krajów, do których zostali wysłani. Wielu takich agentów przejął kontrwywiad UBP, a po 1956 roku, kiedy lotnisko nadal funkcjonowało, zdejmowali ich funkcjonariusze Komitetu ds. Bezpieczeństwa Publicznego. Schwytani agenci następnie dla uratowania życia podejmowali podwójną grę radiową. Takie same przypadki miały miejsce w NRD, gdzie kontrwywiad tak zwanego Stasi bardzo szybko i skutecznie rozprawiał się z agentami wysłanymi z Francji.
Różne operacje SDECE.
SDECE znana była również z dokonywania innych operacji. Na przykład, spuszczenie paliwa lotniczego z sowieckiego samolotu, który wylądował we Francji. Nie chodziło tu o głupi żart, lecz o zbadanie składników zapobiegających zamarzaniu paliwa. Funkcjonariusze SDECE zamieszani byli również w akcję podania narkozy dyplomatycznym kurierom radzieckim, podróżującym Orient Expressem i przeczytania przewożonych przez nich dokumentów.
Black Bag Jobs.
W miarę jak Francja wikłała się w wojny w Indochinach, Wietnamie i Algierii, SDECE rozszerzała zakres swych działań o tzw. "Black Bag Jobs". Można to przetłumaczyć jako "robota z czarnym workiem" – organizowanie porwań i morderstw politycznych (mokra robota). Era "zabójstw politycznych", jak określił to oficer wywiadu francuskiego, rozpoczęła się w 1958 roku, w czasie głębokiego kryzysu związanego z wojną w Algierii. Parlament Francji powołał Charles'a de Gaulle'a na stanowisko premiera i przekazał mu na 6 miesięcy prawo rządzenia za pomocą dekretów. Nowe uprawnienia otrzymały również francuskie służby specjalne, w tym SDECE.
Terror.
Działająca w ramach SDECE "Służba Akcji" (Action Service), dostawała rozkazy od administracji de Gaulle'a. Wynajęci i szkoleni przez specjalistów z SDECE zabójcy, byli prawdopodobnie członkami grupy terrorystycznej zwanej "Czerwoną Ręką". Na rozkaz ze SDECE, który zapewne nadszedł z góry, OZI przeszkoleni przez "Służbę Dokumentacji Wywiadu i Kontrwywiadu" wysadzili w powietrze handlarza broni i zastrzelili algierskiego polityka. Obie te operacje wykonano w Zachodnich Niemczech. Powstały więc spekulacje, że ówczesny szef BND, Reinhard Gehlen, zezwolił SDECE na swobodne działanie w Niemczech. W wydanej w 1970 roku jego autobiografii "Lamia" można przeczytać m.in.
Używano broni palnej, noży, a także bardziej wyrafinowanych metod. W Stanach Zjednoczonych zakupiono broń na dwutlenek węgla, wystrzeliwującą miniaturowe strzykawki. Specjaliści z SDECE zastąpili kapsułki ze środkami obezwładniającymi kapsułkami zawierającymi śmiertelną truciznę. Ofiara wykazywała wówczas wszelkie objawy ataku serca.
Wśród ofiar zabójców przeszkolonych przez SDECE byli przeważnie handlarze bronią, intelektualiści, Francuzi popierający nacjonalistów algierskich oraz przywódcy ruchów wyzwoleńczych we francuskich posiadłościach w Afryce Północnej. Między 1956 i 1961 rokiem, porywacze zwerbowani przez SDECE zajęli 6 statków. Przechwycili ich ładunki, przeznaczone dla bojowników w Algierii. W Hamburgu wysadzono statek z bronią. Każdy kto popierał lub pomagał nacjonalistom algierskim był celem dla SDECE lub rewanżującej się drugiej strony. Prokurator Generalny Szwajcarii popełnił samobójstwo w marcu 1957 roku, gdy pojawiły się informacje, iż udzielił pomocy SDECE, przekazując agentom zapisy podsłuchów telefonicznych i inne dane szwajcarskiego wywiadu. Podczas wojny w Algierii aktywne były również inne francuskie służby specjalne. Deuxieme Bureau francuskiego sztabu generalnego sił zbrojnych wydawało rozkazy zabijania osób podejrzanych o współpracę z powstańcami i palenia wiosek, co do których istniało podejrzenie, że udzielają schronienia siłom antyfrancuskim. W 1959 roku de Gaulle został wybrany prezydentem Francji. Nowa konstytucja dawała prezydentowi szersze uprawnienia. Wojna algierska trwała i powtarzały się morderstwa polityczne i społeczne dokonywane już bezpośrednio przez SDECE. W 1961 roku, gdy de Gaulle postanowił zakończyć wojnę z Algierią, spisek oficerów francuskich zagroził przewrotem we Francji. Zła sława związana z zabójstwami ciążyła nad SDECE. Konflikt zakończył się w 1962 roku, po 7 latach walk, w czasie których zginęło ok. 100 tys. Algierczyków i 10 tys. żołnierzy francuskich.
"Sapphire", siatka KGB w SDECE.
Po zakończeniu wojny SDECE skoncentrowała się na działaniach kontrwywiadowczych we Francji. Pojawił się nowy problem, kiedy uciekinier z KGB zeznał, że SDECE jest głęboko spenetrowane przez KGB. Agent KGB, Anatolij Golicyn, który zbiegł do Europy Zach. na początku lat 60 XX w., powiedział przesłuchującym go oficerom CIA, że w strukturach SDECE działa siatka o kryptonimie "Sapphire". "Anatolij Golicyn" utrzymywał, że agenci siatki przeniknęli nie tylko do SDECE, ale też do rządu Charles'a de Gaulle'a i kwatery głównej NATO w Paryżu. Rewelacje zbiega I Zarządu Głównego Komitetu Bezpieczeństwa Państwowego zostały przekazane przez stacje CIA w Paryżu prosto do prezydenta de Gaulle'a. Ten, podejrzewając kolejny spisek przeciwko jego rządowi, nakazał SDECE i innym francuskim agencjom zerwanie jakichkolwiek kontaktów z CIA. Jak się później okazało, do siatki szpiegowskiej "Sapphire" należał m.in. "Georges Paques", sekretarz prasowy NATO.
Wznowienie kontaktów z CIA.
Aby załagodzić obraz SDECE, następca Charles'a de Gaulle'a, Georges Pompidou, mianował nowym szefem SDECE hrabiego Alexandre’a de Marenchesa. Kiedy objął on stanowisko, powiedział:
Niektórzy agenci handlowali bronią i narkotykami, inni wplątani byli w porwania, morderstwa, i najkrwawsze porachunki.
W pierwszej połowie lat 70 XX w. nastąpiła znaczna poprawa stosunków SDECE z CIA, które za czasów de Gaulle’a nie układały się za dobrze (rywalizacja między USA a RF), a później zostały w ogóle zerwane. Przykładem zbliżenia się obu służb wywiadu jest współpraca z funkcjonariuszami rządu Zairu, w celu dostarczenia broni dla Narodowego Frontu Wyzwolenia Angoli.
Zmiany w szeregach SDECE.
Nowy szef SDECE rozpoczął tzw. czystkę w szeregach agencji. Zwolniono ponad 500 pracowników, którzy mieli powiązania z wcześniejszymi sprawami. "Marenches" skoncentrował się na oczyszczeniu SDECE z jakichkolwiek wcześniejszych powiązań, oraz zmodernizował procedury gromadzenia i analizy danych. Kiedy w 1981 roku Francois Mitterrand został wybrany na prezydenta Francji, zwolnił "Marenchesa" ze stanowiska szefa SDECE, a na jego miejsce mianował "Pierre’a Mariona", byłego prezesa Air France.
Przemiana SDECE na DGSE.
Wraz z mianowaniem nowego szefa SDECE, nastąpiła zmiana w agencji. Service de Documentation Exterieure et de Contreespionnage została przekształcona w Dyrekcję Generalną Bezpieczeństwa Zewnętrznego (Direction Generale de la Securite Exterieure – DGSE).

</doc>
<doc id="78584" url="https://pl.wikipedia.org/wiki?curid=78584" title="Salwinoryna B">
Salwinoryna B

Salwinoryna B – organiczny związek chemiczny z grupy diterpenoidów występujący w szałwii wieszczej. Odkryta została w latach 80. XX wieku. Prawdopodobnie nie ma działania psychoaktywnego.

</doc>
<doc id="78585" url="https://pl.wikipedia.org/wiki?curid=78585" title="Service de documentation Extérieure et de Contre-espionnage">
Service de documentation Extérieure et de Contre-espionnage



</doc>
<doc id="78586" url="https://pl.wikipedia.org/wiki?curid=78586" title="Service de Documentation Extérieure et de Contre-espionnage">
Service de Documentation Extérieure et de Contre-espionnage



</doc>
<doc id="78593" url="https://pl.wikipedia.org/wiki?curid=78593" title="CDROM">
CDROM



</doc>
<doc id="78595" url="https://pl.wikipedia.org/wiki?curid=78595" title="ORP Wilk (1963)">
ORP Wilk (1963)

ORP Wilk to polski okręt podwodny projektu 641 (w kodzie NATO: typu "Foxtrot"), zbudowany w ZSRR. Jest to drugi polski okręt podwodny o tej nazwie; poprzedni to ORP „Wilk” zbudowany w 1931, który służył w czasie II wojny światowej.
Okręt służył początkowo w marynarce ZSRR, po czym został wydzierżawiony Polsce. Polska załoga objęła okręt 3 listopada 1987 roku w Rydze, a 10 grudnia 1987 roku w Gdyni otrzymał on nazwę ORP „Wilk” i stały numer burtowy 292. Na przełomie 1992/1993 r. Polska odkupiła okręt od Rosji. W polskiej służbie „Wilk” przepłynął 47 tysięcy mil morskich, z czego 15 tysięcy Mm w zanurzeniu i dokonał 626 zanurzeń.
Ostatnim dowódcą okrętu był kmdr ppor. Dariusz Larowski (dowodził nim przez ostatnie 4 lata służby okrętu).
Po bezskutecznych próbach sprzedaży za granicę, 26 kwietnia 2005 został przeholowany do Gdańska, a następnie pocięty na złom na byłym terenie Stoczni Gdańskiej.

</doc>
<doc id="78596" url="https://pl.wikipedia.org/wiki?curid=78596" title="ORP Dzik (1966)">
ORP Dzik (1966)

ORP „Dzik” – polski okręt podwodny projektu 641 (w kodzie NATO: typu "Foxtrot"), zbudowany w ZSRR. Był to trzeci polski okręt o tej nazwie.
Okręt zwodowany został w leningradzkiej stoczni Sudomiech jako B-441 20 maja 1966 roku.
W 1988 roku Polska wydzierżawiła, a następnie zakupiła (okręt przekazany został w zamian za zobowiązania strony radzieckiej wobec Stoczni Marynarki Wojennej) tę jednostkę wraz z bliźniaczym ORP „Wilk”. ORP „Dzik” działał wcześniej w składzie Floty Północnej Marynarki Wojennej ZSRR. 9 listopada 1988 roku w Rydze rozpoczęto prace odbiorcze, 7 grudnia 1988 roku, po zakończeniu prac nad przekazaniem okrętu, odbyło się podniesienie polskiej bandery wojennej. 12 grudnia okręt opuścił Rygę i nazajutrz zacumował w Porcie Wojennym w Gdyni-Oksywiu.
W czerwcu 1998 roku „Dzik” po ucharakteryzowaniu (dobudowaniu z blachy osłony kiosku i atrapy maski armaty) i przemalowaniu na szaro grał rolę okrętu podwodnego „Orzeł” na potrzeby filmu Bogusława Wołoszańskiego poświęconego temu okrętowi.
W dniach 2–3 sierpnia 1999 roku wziął udział w ćwiczeniach na Bałtyku z NATO-wskim zespołem Stałych Sił Morskich Atlantyku STANAVFORLANT
W czasie służby w Marynarce Wojennej przeszedł 43 000 mil morskich, (w tym 13 500 w zanurzeniu), wykonał 583 zanurzenia. Po bezskutecznych próbach sprzedaży za granicę, 27 kwietnia 2005 został przeholowany do Gdańska i wkrótce po tym pocięty na złom na terenie byłej Stoczni Gdańskiej. Obudowa kiosku została zachowana dla Muzeum Marynarki Wojennej w Gdyni.

</doc>
<doc id="78598" url="https://pl.wikipedia.org/wiki?curid=78598" title="Międzynarodowa Organizacja Hydrograficzna">
Międzynarodowa Organizacja Hydrograficzna

Międzynarodowa Organizacja Hydrograficzna, IHO (, ) – pozarządowa organizacja międzynarodowa zajmująca się sprawami hydrografii morskiej, powołana w 1921 roku. Organizacja ta jest efektem międzynarodowych konferencji i kongresów, które odbywały się już od roku 1889. Do 1967 roku nosiła nazwę Międzynarodowe Biuro Hydrograficzne (IHB, ), obecnie nazwę tą nosi jej sekretariat.
Do organizacji należą 94 państwa członkowskie (2021 r.), w tym większość państw posiadających morską linię brzegową. Każde państwo członkowskie IHO reprezentowane jest przez odrębne biuro hydrograficzne. Zwierzchnictwo nad wszystkimi oddziałami sprawuje Międzynarodowe Biuro Hydrograficzne z siedzibą w Monako. W zarządzie Biura zasiadają dyrektorzy wybierani spośród przedstawicieli krajów członkowskich.
Celem organizacji jest kontrolowanie działań hydrograficznych poszczególnych państw. Jej głównymi zadaniami są: zapewnianie bezpieczeństwa w nawigacji i ochrona środowiska morskiego. IHO prowadzi rozmaite akcje, w tym badania morskie, oraz wspiera kraje zrzeszone w ich przeprowadzaniu.
Międzynarodowa Organizacja Hydrograficzna wydaje biuletyn "Limits of Oceans and Seas", w którym określa granice pomiędzy oceanami.
Polskę reprezentuje Biuro Hydrograficzne Marynarki Wojennej.

</doc>
<doc id="78599" url="https://pl.wikipedia.org/wiki?curid=78599" title="Andrzej Kalwas">
Andrzej Kalwas

Andrzej Jan Kalwas (ur. 23 czerwca 1936 we Włocławku) – polski prawnik, radca prawny, minister sprawiedliwości i prokurator generalny w rządzie Marka Belki, w latach 1995–2004 prezes Krajowej Rady Radców Prawnych.
Życiorys.
Absolwent VI Liceum Ogólnokształcącego im. Tadeusza Reytana w Warszawie (1954). W 1963 ukończył studia prawnicze na Uniwersytecie Warszawskim. Odbył aplikację w Państwowym Arbitrażu Gospodarczym, po czym w 1965 rozpoczął wykonywanie zawodu radcy prawnego. Od 1990 działa jako wspólnik w kancelarii radców prawnych „Kalwas i wspólnicy”.
Specjalizuje się w prawie administracyjnym, gospodarczym, handlowym, cywilnym i sprawach pracowniczych, a w szczególności w prawie antymonopolowym i problematyce nieuczciwej konkurencji.
W latach 1983–1995 pełnił funkcję dziekana rady Okręgowej Izby Radców Prawnych w Warszawie, a w latach 1995–2004 prezesa Krajowej Rady Radców Prawnych.
W okresach 1989–1991 i 2002–2004 był członkiem Trybunału Stanu. Należał też do założycieli Krajowej Izby Gospodarczej. W 2004 kandydował bez powodzenia w wyborach do Parlamentu Europejskiego z warszawskiej listy Komitetu Wyborczego Wyborców Razem dla Przyszłości, utworzonego przez różne organizacje pozarządowe. Objął następnie stanowisko prezesa zarządu nowo powstałego Stowarzyszenia Obywatelskich Inicjatyw.
6 września 2004 został mianowany przez prezydenta Aleksandra Kwaśniewskiego na urząd ministra sprawiedliwości w rządzie Marka Belki, zastępując Marka Sadowskiego. Funkcję tę pełnił do końca 31 października 2005. W okresie jego urzędowania – wbrew jego negatywnej opinii – doszło do uchwalenia ustawy nowelizującej przepisy korporacyjne i wprowadzającej regulacje umożliwiające łatwiejszy dostęp do wolnych zawodów prawniczych, z których część została później uznana przez Trybunał Konstytucyjny za niezgodną z Konstytucją.
18 kwietnia 2018 został zatrzymany przez funkcjonariuszy Centralnego Biura Antykorupcyjnego celem przedstawienia mu zarzutów w ramach śledztwa dotyczącego osób podających się za funkcjonariuszy służb specjalnych. Następnego dnia został zwolniony.
Jego synem jest pisarz Piotr Ibrahim Kalwas.
Odznaczenia i wyróżnienia.
Odznaczony Krzyżem Kawalerskim (1996), Oficerskim (1999) oraz, "za wybitne zasługi w działalności na rzecz samorządu radców prawnych, za osiągnięcia w podejmowanej z pożytkiem dla kraju działalności państwowej i publicznej", Komandorskim (2012) Orderu Odrodzenia Polski. Jego życiorys i dokonania zostały przedstawione w publikacji: "Wprowadziłem radców prawnych do Europy. Andrzej Kalwas w rozmowie z Albertem Stawiszyńskim" (Wolters Kluwer, Warszawa 2016, ).

</doc>
<doc id="78601" url="https://pl.wikipedia.org/wiki?curid=78601" title="Zygmunt Solorz-Żak">
Zygmunt Solorz-Żak

Zygmunt Józef Solorz-Żak z domu Krok (ur. 4 sierpnia 1956 w Radomiu) – polski przedsiębiorca aktywny w szczególności w branży mediów i telekomunikacyjnej, miliarder, założyciel Grupy Polsat Plus, inwestor oraz bezpośredni lub pośredni właściciel takich podmiotów jak Netia, Telewizja Polsat, Grupa Kapitałowa ZE PAK, Port Praski, Elektrim, Plus Bank, Premium Mobile, Eleven Sports, Jet Story. Ponadto filantrop, twórca Fundacji Polsat i Stowarzyszenia Program Czysta Polska.
Życiorys.
Pochodzi z Radomia. Ma wykształcenie średnie techniczne. Nazwisko "Solorz" przyjął po zawarciu małżeństwa z Iloną Solorz, natomiast nazwisko "Żak" po rozwodzie z pierwszą żoną i poślubieniu Małgorzaty Żak. Wcześniej znany był także jako Piotr Krok i Piotr Podgórski.
W oświadczeniu przesłanym 16 listopada 2006 do Polskiej Agencji Prasowej Solorz przyznał, że w 1983 podpisał zobowiązanie do współpracy z Departamentem I MSW; jako agent do współpracy z wywiadem został zwerbowany 18 października 1983 i do 26 czerwca 1985 był zarejestrowany pod pseudonimem TW "Zeg". W latach 80. XX wieku został mu wydany paszport konsularny. Miliarder twierdzi, że nie podjął współpracy z SB i nikogo nie skrzywdził. Ostatecznie SB wykreśliła go ze swojej kartoteki i opisała jako „nieprzydatnego”.
Po 1989 roku zaczął inwestować w różnych branżach, głównie handlowej, sprowadzał różne towary m.in. z Niemiec. W 1992 roku zaczęła nadawać Telewizja Polsat. W 2000 roku rozpoczął działalność Cyfrowy Polsat, w 2011 roku do Grupy Zygmunta Solorza dołączył Polkomtel, operator sieci Plus.
Od 1999 bezpośrednio oraz pośrednio przez podmioty zależne posiada większościowy pakiet akcji Plus Banku. Jest zastępca przewodniczącego rady nadzorczej banku.
Rankingi najbogatszych.
W 2010 w rankingu światowych miliarderów zajął 488 miejsce, z majątkiem szacowanym na 2 mld dolarów (drugi Polak po Janie Kulczyku). Według zestawienia miesięcznika Forbes z 2009 był najbogatszym człowiekiem w Polsce, z majątkiem szacowanym na 3,9 mld złotych. W rankingu z 2007, z majątkiem wycenionym na 1,5 mld dolarów, zajął 664. miejsce na liście najbogatszych ludzi świata i uplasował się na pozycji czwartej jako najbogatszy wśród Polaków. Rok wcześniej był 382. na świecie i zarazem trzecim najbogatszym człowiekiem w Polsce. Z kolei na liście najbogatszych Polaków według tygodnika „Wprost”, z majątkiem szacowanym na 6,5 mld złotych, w 2008 zajął 48. miejsce na liście 100 najbogatszych ludzi Europy Środkowej i Wschodniej.
Pozycje w rankingu tygodnika „Wprost”.
W publikowanej co roku liście 100 najbogatszych Polaków tygodnika „Wprost” zajmował następujące miejsca (w nawiasie wartość majątku):
Majątek.
Zygmunt Solorz jest bezpośrednio lub pośrednio właścicielem następujących podmiotów: Grupa Polsat Plus (Polsat Box, Polkomtel, Netia, Telewizja Polsat), Grupa Kapitałowa ZE PAK, Port Praski, Elektrim, Plus Bank, Premium Mobile, Eleven Sports, Jet Story. Posiada także udziały w ATM Grupa oraz Asseco Poland.
Życie prywatne.
Był dwukrotnie żonaty. Z pierwszego małżeństwa z Iloną Solorz (rozwód 1991) ma syna Tobiasa. Z małżeństwa z Małgorzatą Żak (rozwód 2014) ma dwoje dzieci: Piotra i Aleksandrę.

</doc>
<doc id="78610" url="https://pl.wikipedia.org/wiki?curid=78610" title="IEEE-1394">
IEEE-1394



</doc>
<doc id="78615" url="https://pl.wikipedia.org/wiki?curid=78615" title="Przewodas">
Przewodas



</doc>
<doc id="78620" url="https://pl.wikipedia.org/wiki?curid=78620" title="Pilica (miasto)">
Pilica (miasto)

Pilica – miasto w Polsce położone w województwie śląskim, w powiecie zawierciańskim, siedziba władz gminy miejsko-wiejskiej Pilica.
Według danych z 30 czerwca 2008 r. miasto miało 1999 mieszkańców.
Położenie.
Miasto leży u źródeł rzeki Pilicy, w środkowej części Wyżyny Krakowsko-Częstochowskiej.
Demografia.
Piramida wieku mieszkańców Pilicy w 2014 r.:
Historia.
Przez wieki Pilica należała do Małopolski. Testamentem Bolesława Krzywoustego Pilica weszła w skład senioralnej dzielnicy krakowskiej. W latach 1918–1945 Pilica należała do województwa kieleckiego, powiatu olkuskiego. W czasie okupacji niemieckiej (1939–1945) Pilica znalazła się w Generalnym Gubernatorstwie, w powiecie miechowskim. W latach 1945–1975 Pilica należała do województwa krakowskiego, powiatu olkuskiego, w 1975 r. włączona do województwa katowickiego. Natomiast od 1 stycznia 1999 r. należy do województwa śląskiego, powiatu zawierciańskiego.
Prawdopodobna data otrzymania praw miejskich to 1393 r. Rezydencja właścicieli Pilicy – średniowieczny, a potem renesansowy zamek Pilica – pierwotnie znajdowała się w pobliskim Smoleniu. W początku XVII w. powstała nowsza, warowna siedziba położona w pobliżu miasta, rozbudowana następnie do potężnej nizinnej twierdzy bastionowej. Została ona stosunkowo łatwo zajęta przez Szwedów, którzy jednak rychło zostali zmuszeni do jej opuszczenia. Wycofując się, Szwedzi spalili miasto oraz stary zamek, który od tego momentu zaczął obracać się w ruinę. Drugi raz – na znacznie dłużej – Szwedzi zajęli zamek pilicki w czasie wojny północnej.
Kilka lat po powstaniu styczniowym, 1 stycznia 1870 r. Pilica utraciła prawa miejskie na podstawie ukazu carskiego z 1 czerwca 1869 r. Odzyskała je dopiero w 1994 r.
W 1921 mieszkało tu 3299 osób. W 1929 były tu cztery kościoły katolickie (trzy filialne), klasztor oo. Reformatów, zbór protestancki i synagoga. Synagoga zlokalizowana była przy ulicy Łaziennej. Był to budynek drewniany. W czasie okupacji Niemcy spalili bożnicę.
We wrześniu 1939 oddziały Wehrmachtu zamordowały czterech mieszkańców Pilicy. W 1942 około 2000 Żydów z Pilicy, którzy stanowili ponad połowę mieszkańców miasta, zostało deportowanych do obozów zagłady lub do getta w Wolbromiu.

</doc>
<doc id="78621" url="https://pl.wikipedia.org/wiki?curid=78621" title="Kwas octowy">
Kwas octowy

Kwas octowy, – organiczny związek chemiczny z grupy kwasów karboksylowych.
Otrzymywanie.
Kwas octowy otrzymywany jest przemysłowo przez karbonylowanie metanolu (proces Monsanto, Acetica i inne), bezpośrednie utlenianie butanu lub niskooktanowych benzyn oraz utlenianie aldehydu octowego (otrzymywanego z acetylenu). Fermentacja octowa etanolu otrzymywanego z fermentacji alkoholowej cukrów jest źródłem spożywczego kwasu octowego (ocet, vinegar). Kwas octowy jest też produktem ubocznym suchej destylacji drewna; izoluje się go z destylatu przez wytrącenie wapnem octanu wapnia (tzw. „szare wapno”), który następnie poddaje się reakcji z kwasem siarkowym i oddestylowuje kwas octowy.
Właściwości.
Kwas octowy powstaje m.in. w wyniku utleniania etanolu lub aldehydu octowego, a także podczas reakcji (np. hydrolizy) estrów kwasu octowego, bezwodnika octowego lub chlorku acetylu.
Z metalami tworzy sole, a z alkoholami i fenolami – estry; obie te grupy związków nazywane są octanami.
Zastosowanie.
Synteza organiczna, do produkcji sztucznego jedwabiu, leków (aspiryna), niepalnej taśmy filmowej i esencji octowej, kwasu chlorooctowego, octanów, karboksymetylocelulozy, octanu celulozy, w technice grzewczej do usuwania kamienia kotłowego, w postaci kilkuprocentowego roztworu (produkt fermentacji octowej) jako ocet spożywczy do konserwacji żywności, jako składnik roztworów buforowych i wiele innych. Bardzo duże ilości kwasu octowego używane są jako rozpuszczalnik w rafinacji kwasu tereftalowego, używanego do wielkotonażowej produkcji poli(tereftalanu etylenu) (butelki PET). Jest stosowany również jako konserwant. Jego oznaczenie jako dodatku do żywności to E260.
Historia.
Kwas octowy znany był ludzkości od zamierzchłych czasów pod postacią octu. Jako pierwszy substancję wyizolował z octu arabski alchemik Dżabir Ibn Hajjan. Produkcję czystego związku rozpoczęto jednak dopiero po roku 1700, kiedy to niemiecki chemik Georg Ernst Stahl dokonał destylacji kwasu octowego z octu.

</doc>
<doc id="78622" url="https://pl.wikipedia.org/wiki?curid=78622" title="FireWire">
FireWire

FireWire – standard łącza szeregowego umożliwiającego szybką komunikację i synchroniczne usługi w czasie rzeczywistym. Opracowany w roku 1995 dla komputerów osobistych i cyfrowych urządzeń optycznych. Rozwijany do 2013 r. przez firmę Apple Inc. Jest zdefiniowany w dokumencie IEEE 1394.
Magistrala ta w okrojonej wersji wykorzystywana jest przez firmę Sony pod nazwą i.Link oraz przez Texas Instruments jako Lynx. Natomiast firma Creative Technology opisuje złącze jako SB1394, a przez inne firmy jako DV link. Zmiana nazwy ma na celu uniknięcie opłat licencyjnych, ale wszystkie te złącza są ze sobą zgodne z wyjątkiem różnych wtyczek i braku linii zasilania.
FireWire jest szeregową magistralą ogólnego przeznaczenia, jednak ze względu na promowanie jej przez Apple jako wyjątkowo multimedialnej oraz ze względu na powszechne stosowanie w kamerach jest kojarzona prawie wyłącznie z kamerami cyfrowymi. Obecnie popularne stało się używanie FireWire w profesjonalnych kartach muzycznych i innym sprzęcie audio.
Szybkość transmisji.
Nazwa FireWire obejmuje kilka standardów komunikacji zapewniających transfer rzędu: 100, 200, 400, 800 Mbit/s. Najnowsza specyfikacja zapewnia również przesył z prędkością do 1600 i 3200 Mbit/s. Długość kabla ograniczona jest do ok. 4,5 metra, natomiast wersja optyczna ok. 1000 metrów. Długość kabla ograniczona jest do 4,5 metra, ale można stworzyć specjalne połączenia nawet 16 odcinków kabla, co daje efektywną długość siedemdziesięciu dwóch metrów. Transmisja odbywa się za pomocą dwóch par przewodów (TPA+ i TPA- oraz TPB+ i TPB-), dodatkowo interfejs wyposażony jest w linię zasilającą (masa i nieregulowane napięcie dodatnie 30 V bez obciążenia). Najnowszy standard S3200 przewiduje również wykorzystanie połączeń optycznych, co umożliwia transfer 3,2 Gbit/s i uzyskanie długości ponad 100 m, natomiast przy wykorzystaniu standardowej skrętki 5. kategorii możliwe jest uzyskanie 100 Mbit/s i odległości 100 metrów.
Możliwości standardu IEEE 1394.
Standard umożliwia połączenie do 63 urządzeń peryferyjnych w strukturę drzewiastą (w odróżnieniu od liniowej struktury SCSI). Pozwala urządzeniom na bezpośrednią komunikację, na przykład skanerowi i drukarce, bez używania pamięci lub CPU komputera. Obsługuje plug-and-play i hot-swap. Sześciożyłowy kabel (w wersji z zasilaniem) jest nie tylko wygodniejszy niż kabel SCSI, ale dopuszcza użycie mocy do 60 W, co umożliwia rezygnację z zewnętrznych źródeł zasilania w przypadku urządzeń o niewielkim zapotrzebowaniu na energię elektryczną. W wersji bez zasilania wykorzystywane są kable 4-żyłowe i mniejsze wtyki.
Zastosowania FireWire.
FireWire jest powszechnie używany do łączenia kamer wideo i urządzeń pamięci masowej. Stosuje się go zamiast popularniejszego USB z powodu większej szybkości transmisji (prędkość nie zależy od wielkości plików jak przy USB – płynny streaming) oraz dlatego, że nie wymaga użycia komputera. Nie ma również konieczności wysyłania sygnałów potwierdzających aktywność urządzenia po drugiej stronie (co czyni USB nieefektywnym dla profesjonalnej obróbki wideo). Jednak opłaty licencyjne, których wymaga Apple od firm produkujących urządzenia obsługujące FireWire (0,25 USD za każde urządzenie) oraz znacznie kosztowniejszy sprzęt spowodowały, że FireWire uległo względem USB na rynku masowym, na którym koszt produktu jest głównym ograniczeniem.
Sony i.Link znalazł zastosowanie we wczesnych wersjach konsoli PlayStation 2.
IEEE-1394B trafił m.in. do myśliwców Lockheed F-22 Raptor i Lockheed F-35 Lightning II.
FireWire odmiennie niż USB zarządza magistralą – nie wymaga kontrolera magistrali, czyli hosta. W standardzie USB magistralą zarządza kontroler (host), na jednej magistrali może pracować tylko jeden host i jest nim zawsze komputer. W FireWire urządzenia są równouprawnione, co pozwala na transmisję bezpośrednio pomiędzy urządzeniami dołączonymi do magistrali, bez pośrednictwa komputera. Dzięki temu możliwe jest z jednej strony łączenie za pomocą magistrali FireWire kilku komputerów ze sobą (i nawet wykorzystanie protokołu IP), z drugiej strony możliwa jest bezpośrednia komunikacja między urządzeniami, na przykład przesyłanie danych pomiędzy skanerem i drukarką bez używania pamięci lub procesora komputera.
Porównanie FireWire z USB.
Standard FireWire, mimo większych możliwości, nie jest tak popularny jak USB. Na skutek polityki Intela, kontroler FireWire nie jest zintegrowany z żadnym chipsetem tej firmy. Umieszczanie dodatkowego, dedykowanego układu podnosi natomiast koszty produkcji płyt głównych, dlatego producenci płyt implementowali FireWire jedynie w droższych modelach. Obecnie niezbyt często spotyka się płyty główne z kontrolerem FireWire.
Zupełnie odmiennie sytuacja wyglądała w komputerach produkowanych przez Apple, w których magistrala FireWire zastąpiła w obsłudze urządzeń zewnętrznych (takich jak dyski, nagrywarki czy skanery) niewygodną i czasami problematyczną magistralę SCSI. Pierwszym komputerem Apple wyposażonym seryjnie w kontroler FireWire był Power Macintosh G3 (tzw. Blue &amp; White) z 1999 r. Do roku 2001 magistrala FireWire została wprowadzona we wszystkich komputerach tej firmy. Również iPod wyposażony był w to złącze do przesyłu danych i ładowania baterii (Gen 1-3, od Gen 3 obok USB, które służy do przesyłu danych i zasilania urządzeń w energię elektryczną), model piątej generacji używa go tylko do ładowania baterii, natomiast przesyłanie danych odbywa się magistralą USB. Od tej generacji koncern Apple zaprzestał montowania tego typu złącz w nowszych modelach swoich urządzeń.
Bibliografia.
Artykuł ten zawiera treści tłumaczone w pierwotnej wersji z udostępnionego na licencji GNU FDL artykułu "IEEE 1394: High Performance Serial Bus" w słowniku FOLDOC.

</doc>
<doc id="78625" url="https://pl.wikipedia.org/wiki?curid=78625" title="Żarnowiec (województwo pomorskie)">
Żarnowiec (województwo pomorskie)

Żarnowiec (kaszb. "Żarnówc" lub też "Żarnowc", niem. "Zarnowitz") – wieś kaszubska w Polsce, w województwie pomorskim, w powiecie puckim, w gminie Krokowa, na Wysoczyźnie Żarnowieckiej, w pobliżu Jeziora Żarnowieckiego, w otulinie Nadmorskiego Parku Krajobrazowego i przy drodze wojewódzkiej nr 213. Wieś jest siedzibą sołectwa "Żarnowiec", w którego skład wchodzi również miejscowość Porąb.
Wieś należała do klasztoru Cysterek w Żarnowcu w powiecie puckim województwa pomorskiego w II połowie XVI wieku. W latach 1975–1998 miejscowość należała administracyjnie do województwa gdańskiego.
W jej pobliżu znajduje się elektrownia szczytowo-pompowa. Na miejscu dawnej pobliskiej wsi Kartoszyno prowadzono do 1990 r. budowę pierwszej w Polsce elektrowni jądrowej.
Naprzeciwko kościoła (w kierunku południowym) znajduje się szkoła podstawowa, do której uczęszczają dzieci z Żarnowca, Porębu, Dębek, Lubkowa i Odargowa.
Historia.
Początki osadnictwa w rejonie Żarnowca sięgają ok. 700 lat p.n.e. i związane są z ludnością kultury łużyckiej oraz wschodniopomorskiej, o której świadczą znalezione tu groby skrzynkowe z urnami twarzowymi.
Około 3 km na południe od Żarnowca, w pobliżu Jeziora Żarnowieckiego, na szczycie Góry Zamkowej znajdują się umocnienia ziemne datowane na VII–X w. Przeprowadzone tam wykopaliska archeologiczne nie potwierdziły istnienia grodu. Odkryto tam pozostałości jednego tylko zabudowania (w centralnej części obwałowanego placu) oraz ślady rudy żelaza.
Na terenie obecnego Żarnowca już na początku XIII w. istniała osada kaszubska. Od ok. 1215 r. Żarnowiec należał do opactwa Cystersów w Oliwie, które założyło tu żeński klasztor cysterek. Nadanie zostało potwierdzone przez księcia pomorskiego Świętopełka II w 1220 r. Klasztor żarnowiecki wraz z należącymi do niego posiadłościami został oficjalnie zatwierdzony 1279 r. przez księcia pomorskiego Mściwoja II (Mestwina II), który nadał mu także specjalne przywileje sądownicze i ekonomiczne.
W XIV w., po zdobyciu Pomorza Gdańskiego przez Krzyżaków, Żarnowiec został włączony do komturstwa gdańskiego. W 1433 r. najechany został przez wojska husyckie. Podczas wojny trzynastoletniej 1454–1466 r. pod Świecinem (ok. 8 km od Żarnowca) wojska polskie dowodzone przez Piotra Dunina stoczyły w 1462 r. zwycięską bitwę z Krzyżakami, w której zginął ich dowódca – Fritz von Raveneck. Raveneck został pochowany przez siostry cysterki w krypcie żarnowieckiego klasztoru (poświęcona mu płyta znajduje się w posadzce kościelnej na wprost ołtarza). Po wojnie Żarnowiec na mocy II pokoju toruńskiego (1466 r.) wszedł w skład Prus Królewskich.
Po kasacie zgromadzenia cysterek w Żarnowcu, klasztor w 1590 r. został przejęty przez benedyktynki (z nadania biskupa kujawskiego Hieronima Rozdrażewskiego) z Chełmna. W 1617 r. powstało opactwo benedyktynek, które prowadziło ożywioną działalność gospodarczą, zajmowało się szkolnictwem, było prężnym ośrodkiem polskości. Klasztor w Żarnowcu był jednym z głównych ośrodków hafciarstwa kaszubskiego. Od 1772 r. Żarnowiec znajdował się w zaborze pruskim W 1834 r. nastąpiła kasacja opactwa. W latach 1919–1939 Żarnowiec był osadą przygraniczną, znajdującą się po stronie polskiej (granica pomiędzy państwem polskim a państwem niemieckim biegła ok. 200 m na zachód od obecnego koryta rzeki Piaśnicy). Po wojnie, w 1946 r. do klasztoru powróciły benedyktynki – repatriantki z Wilna.
W historycznych dokumentach Żarnowiec występuje jako Sarnkow, Sarnowitz, Sarnowicz lub Czarnowicz.
Legenda o sarnie.
Według miejscowej legendy, Żarnowiec nazwę swą wywodzi od sarny, która ocaliła księcia pomorskiego Sambora, zabłąkanego w czasie polowania w okolicznych lasach Puszczy Darżlubskiej. Historia ta mówi, że na drodze słaniającego się już ze zmęczenia księcia zjawiła się nagle piękna sarna, a książę idąc jej śladem, doszedł w końcu do osady położonej na skraju rozległych pól. Malowniczość miejsca i serdeczna gościnność tamtejszych wieśniaków tak urzekły władcę, że upamiętnił swoje ocalenie nadaniem osadzie, oprócz hojnych darów, także i nazwy przypominającej sarnę-wybawicielkę: „Sarnowiec”. Z biegiem czasu nazwę tę przemianowano na Żarnowiec. Pamiątką cudownego ocalenia księcia Sambora stał się herb Żarnowca, w którym znajduje się sarna z pękiem kluczy.

</doc>
<doc id="78626" url="https://pl.wikipedia.org/wiki?curid=78626" title="Starożytne igrzyska olimpijskie">
Starożytne igrzyska olimpijskie

Starożytne igrzyska olimpijskie ( – święte igrzyska olimpijskie) – panhelleńskie igrzyska odbywające się w cyklu czteroletnim ku czci boga Zeusa. Organizowano je w Olimpii (stąd nazwa igrzysk), mieście na Półwyspie Peloponeskim. Mogli w nich uczestniczyć wyłącznie mężczyźni.
Historia.
Nie są znane dokładne początki igrzysk olimpijskich. Data pierwszych igrzysk w Olimpii przyjmowana jest na rok 776 p.n.e., a zwycięzcą w nich był Koroibos z Elidy. Według mitów ich inicjatorem był Herakles Idajski, jeden z braci Kuretów, którzy opiekowali się Zeusem. To właśnie Herakles wezwał pozostałych braci do rywalizacji w biegach, a zwycięzcę udekorował gałązką oliwną.
Igrzyska organizowano zawsze w czasie drugiej pełni Księżyca po przesileniu letnim, czyli na przełomie lipca i sierpnia. Miesiąc przed oraz podczas igrzysk olimpijskich w Grecji obowiązywał święty pokój ("ekechejria"), a udział w nich mogli brać wyłącznie nieobciążeni przestępstwem wolni obywatele Hellady. Występowali oni nago z wyjątkiem wyścigów rydwanów oraz hoplites – wyścigu w pełnym uzbrojeniu. Kobiety nie brały udziału w uroczystości, nawet w charakterze widzów. Jedyną uprawnioną do oglądania igrzysk kobietą była kapłanka bogini Demeter, której świątynia znajdowała się na terenie Olimpii. Mężatki opuszczały Olimpię na czas zawodów. Nad przebiegiem wszystkich konkurencji czuwali sędziowie – hellanodikowie. Przewodnictwo nad igrzyskami sprawowało jedno z miast – Pisa lub Elida. Rywalizacja między nimi doprowadziła w końcu do starć zbrojnych, w wyniku których Pisa została zniszczona (572 p.n.e.), a przewodnictwo objęła Elida. Igrzyska trwały początkowo tylko 1 dzień, a jedyną konkurencją był wyścig na jedną długość stadionu (około 600 stóp olimpijskich), czyli około 192 metry. Potem – w miarę dodawania konkurencji – przedłużono je do pięciu. Nagrodami dla zwycięzców w początkowym okresie były wieńce z gałązek oliwnych, a później również wynagrodzenie pieniężne, co mogło stanowić pokusę do nieuczciwej walki i korupcji.
Starożytni Grecy przywiązywali dużą wagę do sprawności fizycznej, uważali, że ćwiczenia gimnastyczne zapewniają zdrowie i świadczą o doskonałości człowieka (ideał kalokagatii). Szczególnego znaczenia nabierało to w czasie wojny, gdy wojownicy musieli być sprawni do walki. Młodzi mężczyźni we wszystkich miastach-państwach stawali do współzawodnictwa w zawodach lekkoatletycznych. Igrzyska olimpijskie były tak wielkim wydarzeniem, że na czas ich trwania przerywano wojny, by wojujący mogli wziąć udział w zawodach, a widzowie – bezpiecznie dotrzeć do Olimpii.
Igrzyska organizowano ku czci Zeusa i dla niego też zapalano specjalny znicz w świętym gaju oliwnym w Olimpii. Najbardziej czczonym w starożytnej Grecji sanktuarium Zeusa, a zarazem centralnym punktem olimpijskiego kompleksu, było Altis. Choć przez pierwsze lata olimpiad był to tylko gaj, stopniowo wypełniały go świątynie, miejsca kultu i posągi wzniesione ku czci Zeusa. Znajdował się tam wielki ołtarz, który nie przetrwał do naszych czasów, a jego wygląd znamy jedynie z opisu Pauzaniasza – ówczesnego kronikarza.
Igrzyska olimpijskie były zarówno imprezą sportową, jak również świętem religijnym. Każdy przybywający do Olimpii niósł ze sobą dar dla Zeusa lub jednego z pozostałych bogów. Na polach wokół miasta rozstawiano namioty, niektórzy spali pod gołym niebem, ponieważ nie istniały jeszcze hotele lub inne kwatery.
Obiekty, które znajdowały się w Olimpii, to m.in. stadion z bieżnią, gimnazjon, buleuterion, pracownie rzeźbiarzy, łaźnie.
W niektórych greckich miastach-państwach dla upamiętnienia olimpijskich sukcesów ich obywateli bito monety i pisano utwory poetyckie: wiersze czy pieśni. Jednym z najbardziej upamiętnionych zawodników był Filip II z Macedonii, który na pamiątkę swoich zwycięstw wzniósł budynek, zwany "Filipejon".
Igrzyska olimpijskie trwały do roku 393 n.e.; ze względu na pogański charakter oraz wiele sytuacji łamania regulaminu zawodów (m.in. zawieszenia broni czy uczestnictwa w zawodach jedynie Greków) zostały zniesione przez cesarza Teodozjusza I Wielkiego.
Starożytne greckie igrzyska olimpijskie stanowiły wzór dla Pierre’a de Coubertina, który w roku 1896 w Atenach zapoczątkował nowożytne igrzyska olimpijskie.
Przebieg igrzysk.
Wszyscy zawodnicy uczestniczyli w obrzędach ku czci Zeusa i przysięgali wraz z ojcami i swym rodzeństwem, że będą walczyć uczciwie. Każdy składał przysięgę, że nie dopuści się żadnego oszustwa na zawodach, co potwierdzali drugą przysięgą, gwarantującą, że pilnie przykładali się do ćwiczeń przez poprzednie 9 miesięcy. Zaprzysięgani byli również sędziowie. Zawodników, którzy nie dotrzymywali przysięgi i walczyli nieuczciwie, piętnowano, karano grzywną i ku przestrodze innych stawiano im potępiające pomniki ("zames").
Rano rozgrywano wyścigi rydwanów na hipodromie, natomiast po południu rozgrywany był pentatlon, czyli pięciobój składający się z następujących konkurencji: bieg, skok w dal, rzut dyskiem i oszczepem oraz zapasy.
O poranku ponownie składano ofiary Zeusowi (ze 150 wołów), natomiast po południu odbywały się biegi chłopców.
W tym dniu rozgrywane były zawody, których celem było wykazanie się odwagą i wytrwałością – zapasy, boks, pankration, wyścigi w pełnym uzbrojeniu.
W ostatnim dniu zwycięzcy (olimpionicy) otrzymywali wieńce oliwne z gałęzi świętej oliwki ("kalistefanos"), mieli także prawo do postawienia swego posągu w gaju Zeusa.
Zawody.
Biegi krótkodystansowe były najważniejszą dyscypliną igrzysk – każdą olimpiadę nazywano później imieniem zawodnika, który w nich zwyciężył. Rozgrywano je na dystansie jednego stadionu (192,8 m), czyli okrążenia bieżni olimpijskiego stadionu. Ścigano się również na dystansie średnim (diaulos) – 2 stadiów, i długim (dolichos) – 20–24 okrążeń. Prawdopodobnie najsłynniejszym zawodnikiem był Leonidas z Rodos, który wygrał bieg na wszystkich trzech dystansach podczas czterech kolejnych olimpiad. Przed każdym biegiem zawodnicy wykonywali ćwiczenia rozgrzewające, a ten, kto popełnił falstart, karany był chłostą. Znana była jeszcze jedna dyscyplina dla biegaczy – hoplites, czyli bieg w wyposażeniu wojennym (hełm, nagolenniki i okrągła tarcza).
Rzut dyskiem i oszczepem – dyski wykonane były z brązu, marmuru i ołowiu, ważyły od 6 do 7 kg. Rekord rzutu wynosił 30 metrów. Oszczepy natomiast wykonane były z lekkiego drewna i w połowie drzewca miały przewiązaną pętlę. Rekordowa odległość rzutu to 91 metrów. Malowidła znalezione na amforach często przedstawiają zawodników z trzema oszczepami, co sugeruje, że dozwolone były trzy rzuty.
Skok w dal – ówczesny skok w dal znacznie różnił się od znanego współcześnie. Skoczek trzymał w rękach tzw. ciężarki zamachowe, mające rzekomo wpływać na długość skoku (współczesne próby tego nie potwierdziły). Badacze odtworzyli ich użycie na podstawie analizy malowideł na amforach: skaczący odbijając się wyrzucał je do przodu, a następnie tuż przed lądowaniem szybko cofał za siebie. Według starożytnych Greków była to najtrudniejsza dyscyplina.
Zapasy i pankration – walczono w dwóch kategoriach zapasów: stojących i naziemnych. W stojących należało trzy razy przewrócić przeciwnika na ziemię. Zapasy naziemne trwały do momentu poddania się jednego z zawodników poprzez podniesienie ręki z wyciągniętym kciukiem. Gryzienie i drapanie było zabronione. Naoliwione ciało zapaśnicy obsypywali piaskiem dla umożliwienia pewniejszych chwytów przeciwnikowi. Po walce zeskrobywali ze skóry oliwę, pył i piasek za pomocą specjalnej skrobaczki, zwanej strigilis (łac. "strigillum"). Pankration był uwielbianą przez widzów brutalną dyscypliną, zawierającą elementy boksu i zapasów na zasadzie dozwolenia wszelkich chwytów („wolnoamerykanka”).
Boks był również bardzo brutalnym, ale popularnym sportem. Od samego początku stosowano rodzaj rękawic bokserskich. Na początku owijano nadgarstki długimi pasami z miękkiej skóry, pozostawiając wolne palce. Później zaczęto używać pasów z twardszej skóry. Najniebezpieczniejsze rękawice stosowano w czasach rzymskich – wzmacniano je żelazem i kawałkami ołowiu. Zawody odbywały się na otwartej przestrzeni; nie wiadomo, czy istniał rodzaj ringu.
Wyścigi konne i wyścigi zaprzęgów – zaprzęgi ścigały się w dwóch kategoriach: dwukonnych i czterokonnych. Właściciele koni i zaprzęgów zazwyczaj sami nie brali udziału w wyścigach, tylko wynajmowali jeźdźców i woźniców. Wieniec zwycięzcy otrzymywał jednak właściciel, a jeździec dostawał szarfę. Właściciele szczególnie ubiegali się o zwycięstwo w zawodach czterokonnych zaprzęgów, czyli kwadrygach. Rydwany były zbudowane z drewna, wiklinowej plecionki i nie były resorowane. Po wyścigach zaprzęgów na tym samym torze odbywały się wyścigi konne. Jeźdźcy jeździli na oklep i bez strzemion – siodło i strzemiona nie były jeszcze znane.
Poza tymi głównymi sportami rozgrywano także inne konkurencje, jednak nie na taką skalę. Popularną dyscypliną była np. gra w piłkę przypominająca dzisiejszy hokej.
Obiekty sportowe.
Większość zawodów, z wyjątkiem wyścigów konnych i wyścigów rydwanów, odbywała się na stadionie. Był to prostokąt, otoczony ze wszystkich stron skarpami, na których gromadzili się widzowie. Długość bieżni wynosiła 192,8 m (600 stóp), co przyjęto jako ogólnie stosowaną miarę długości. Na obu krańcach bieżni znajdował się rząd bloków startowych z miejscami na oparcie stóp. Podczas pierwszych igrzysk linię startu rysowano na piasku. Bieżnia była odgrodzona od widowni małymi kamieniami. Za nim biegł kanał, który dostarczał zimnej wody do picia dla widzów. Po jednej stronie bieżni znajdowało się podwyższenie dla sędziów. Publiczność, łącznie z sędziami, obserwowała zawody na stojąco. Zawodnicy i sędziowie przechodzili z Altis na stadion specjalnym krytym tunelem. Wspomniany wcześniej Pauzaniasz opisuje także elementy, który nie zachowały się do dnia dzisiejszego, m.in. hipodrom wraz z zespołem bramek startowych.
W zachodniej części Olimpii dominowały dwa budynki: gimnazjon i palestry. Były to miejsca ćwiczeń. W ruinach gimnazjonu odkryto tor wyścigowy, tej samej długości, co tor na stadionie, z blokami startowymi na obu końcach. Mogło tam równocześnie trenować wielu sportowców. Palestra była mniejsza, tworzyła ją kwadratowa kolumnada, otaczająca dziedziniec. Trenowali tam bokserzy, zapaśnicy i skoczkowie w dal. W palestrze znajdowały się pokoje, gdzie zawodnicy namaszczali ciała, posypywali się pyłem i odpoczywali, oraz łaźnia. Znajdowało się tam również wiele rodzajów urządzeń kąpielowych: zimne i gorące łaźnie, łaźnie parowe oraz basen kąpielowy.
W Olimpii znajdowało się wiele innych budynków służących sportowcom, obrzędom religijnym lub administracji.
Święto wszystkich Greków.
Igrzyskami w Olimpii zainteresowane były wszystkie "polis" greckie. W okres igrzysk i miesiąc przed zawodami przestrzegano ogólnogreckiego rozejmu – ekechejrii (pokój boży). Zawieszano wykonywanie kary śmierci i tok procesów sądowych. Do miast i kolonii greckich wysyłano posłów, którzy ogłaszali termin igrzysk. Poza głównymi uroczystościami na cześć zwycięzców, odbywały się także prywatne przyjęcia, na których bawiono się przy dźwiękach muzyki. Na takie okazje często pisano ody.

</doc>
<doc id="78627" url="https://pl.wikipedia.org/wiki?curid=78627" title="Ciężki Szczyt">
Ciężki Szczyt

Ciężki Szczyt, dawniej też błędnie "Czeski Szczyt" (słow. "Ťažký štít", "Český štít", niem. "Martin-Róth-Spitze", węg. "Róth Márton-csúcs", 2510 m n.p.m.) – jeden z wierzchołków w masywie Wysokiej ("Vysoká", 2559 m). Znajduje się w głównej grani Tatr pomiędzy przełęczą Waga ("sedlo Váha", 2336 m) a Przełęczą pod Wysoką ("Štrbina pod Ťažkým štítom", 2471 m). Wcześniejsze pomiary określały wysokość wierzchołka na 2500 m lub 2520 m.
Od Ciężkiego Szczytu odchodzi w kierunku południowo-zachodnim długa boczna grań. W niej znajdują się Smocza Grań, Kopa Popradzka ("Kôpky", 2355 m) i Popradzka Grań. Grań rozdziela Dolinę Żabią Mięguszowiecką ("dolina Žabích plies") od Dolinki Smoczej ("Dračia dolina").
Ciężki Szczyt, Smoczy Szczyt ("Dračí štít") i dwa wierzchołki Wysokiej bywają obejmowane wspólną nazwą Korony Wysokiej.
Nazwa szczytu związana jest z nazwą doliny – w języku polskim: Dolina Ciężka (dawniej błędnie Czeska), w słowackim: "Ťažká dolina". Niemiecka i węgierska wersja nazwy zostały nadane ku czci Martina Rótha, wybitnego taternika i działacza turystycznego.
Pierwsze odnotowane wejścia:

</doc>
<doc id="78631" url="https://pl.wikipedia.org/wiki?curid=78631" title="Brzoza ojcowska">
Brzoza ojcowska

Brzoza ojcowska ("Betula pendula" var. "oycowiensis" (Besser) Dippel) – odmiana brzozy brodawkowatej ("Betula pendula"), ew. uznawana tylko za formę. Po raz pierwszy opisana została w 1809 r. przez polskiego botanika Willibalda Bessera jako gatunek "Betula oycoviensis". W 1860 r. niemiecki botanik Schur odnalazł te brzozy w Siedmiogrodzie. W 1920 roku odnalazła ją w Polsce Janina Jentys-Szaferowa, która, po długich nad nim badaniach, ogłosiła ich wyniki w roku 1928 w Roczniku Polskiego Towarzystwa Dendrologicznego i w 1953 r. w Ochronie Przyrody (rocznik XXI). Takson uznany został za mieszańca brzozy brodawkowatej "Betula pendula" z brzozą Szafera "Betula szaferi". Współcześnie brzoza Szafera i brzoza ojcowska uznawane są za synonimy brzozy brodawkowatej, pierwszy za formę słabo rosnącą, drugi za odmianę lub formę.
Rozmieszczenie geograficzne.
Najstarsze znane stanowisko brzozy ojcowskiej, gdzie została ona znaleziona w 1805 r. przez Bessera i skąd została opisana w cztery lata później, znajduje się w osadzie Hamernia w Dolinie Prądnika. Dopiero jednak w 1948 r. przeprowadzono inwentaryzację okazów tego taksonu w jego "locus classicus": na terenie Hamerni i sąsiedniej osady Swawola znaleziono wówczas łącznie 30 osobników . Podobną liczbę podała stamtąd w 1952 r. Jentys-Szaferowa. Szczegółowa inwentaryzacja tego stanowiska w 1965 r. wykazała 39 osobników, a w 20 lat później - jedynie 6.
W międzyczasie odkryto drugie stanowisko brzozy ojcowskiej, zlokalizowane również na Wyżynie Krakowsko-Częstochowskiej, w Dolinie Kobylańskiej. W 1952 r. J. Małecki i J. Jentys-Szaferowa znaleźli tam 5 osobników, z czego tylko jeden drzewiasty wysokości 8 m. W 1966 r. A. Korczyk zinwentaryzował tam 35 osobników w kilku skupieniach, nie licząc siewek. W 1985 r. doliczono się tam łącznie 116 osobników, z których najwyższy sięgał ok. 15 m.
W 1957 r. stanowisko brzozy ojcowskiej, liczące jedynie dwa okazy, zostało okryte w Tarnawie Dolnej, na wschodnim krańcu Beskidu Małego. W 1985 r. nie znaleziono tam już jednak żadnego osobnika.
Według danych z 2006 r. w Polsce brzoza ojcowska występuje na 5 stanowiskach: Chojnik w Sudetach, Dolina Kobylańska i Hamernia na Wyżynie Krakowsko-Częstochowskiej, Czerwona Góra koło Opatowa na Wyżynie Sandomierskiej oraz Skiełek w Beskidzie Wyspowym. Poza Polską spotykany jest w Siedmiogrodzie, na Słowacji, Ukrainie, Danii i Szwecji, jednak są to pojedyncze stanowiska.
Biologia i ekologia.
Rośliny te uznawane były za mieszańca brzozy brodawkowatej ("Betula pendula") z brzozą Szafera ("Betula szaferi"). Fanerofit. Rośnie w lasach liściastych. Liczba chromosomów 2n = 28.
Ochrona.
Takson skrajnie rzadki i nieliczny (w 2006 wszystkich osobników w całej Polsce było około 250), objęty w Polsce ścisłą ochroną. W Polsce uznawany za endemit cenny dla nauki. Zagrożony wyginięciem, gdyż jako gatunek światłolubny jest zagłuszany przez inne drzewa.
Kategorie zagrożenia:

</doc>
<doc id="78635" url="https://pl.wikipedia.org/wiki?curid=78635" title="Ursus">
Ursus



</doc>
<doc id="78637" url="https://pl.wikipedia.org/wiki?curid=78637" title="Parallel Port">
Parallel Port



</doc>
<doc id="78638" url="https://pl.wikipedia.org/wiki?curid=78638" title="DWL">
DWL



</doc>
<doc id="78639" url="https://pl.wikipedia.org/wiki?curid=78639" title="Socjalistyczna Republika Wietnamu">
Socjalistyczna Republika Wietnamu



</doc>
<doc id="78642" url="https://pl.wikipedia.org/wiki?curid=78642" title="Port równoległy">
Port równoległy

Port równoległy (ang. "Parallel Port") – port w technice komputerowej, w którym dane są przesyłane jednocześnie kilkoma przewodami, z których każdy przenosi jeden bit informacji. Przeciwieństwem portu równoległego jest port szeregowy.
W komputerach klasy PC używa się kilku rodzajów portów równoległych. Najbardziej znanym jest port o standardzie Centronics (LPT) przesyłający jednocześnie 8 bitów danych. Został on zaprojektowany do przesyłania danych między komputerem a drukarką. Innymi portami równoległymi są SCSI i ATA. 

</doc>
<doc id="78644" url="https://pl.wikipedia.org/wiki?curid=78644" title="Sprawa Dreyfusa">
Sprawa Dreyfusa

Sprawa Dreyfusa, afera Dreyfusa () – polityczny skandal we Francji pod koniec XIX wieku, który stał się przyczyną kryzysu politycznego i społecznego, pociągając za sobą poważne zmiany w życiu kraju.
W 1894 roku Alfred Dreyfus, francuski oficer artylerii pochodzenia żydowskiego, został oskarżony o zdradę na rzecz Niemiec. Koronnym dowodem w procesie były: rękopis pisma do ambasady niemieckiej przypisywany Dreyfusowi i przysięga jednego świadka oskarżenia. Powołano pięciu specjalistów od badania pisma. Trzech z nich, w tym Alphonse Bertillon, stwierdziło, że list jest autorstwa Dreyfusa. Wyrokiem sądu wojskowego Dreyfus skazany został na dożywotni karny obóz na Wyspie Diabelskiej w Gujanie Francuskiej, w Ameryce Południowej.
W wyniku odnalezienia w tym samym koszu co wcześniejszy rękopisu podziękowań za przekazane informacje dla majora Esterhazy’ego fałszerstwo listu zostało ujawnione przez podpułkownika wywiadu Georges’a Picquarta.
Wówczas wyżsi oficerowie armii, w tym podwładny Picquarta, kapitan Hubert-Joseph Henry, usiłowali zatuszować swoje działania.
Aferę ujawnił na forum publicznym pisarz Émile Zola, publikując 13 stycznia 1898, na łamach gazety „L’Aurore” („Świt”), słynny list otwarty do prezydenta Republiki Francuskiej Félixa Faure’a, zatytułowany „J’Accuse…!” (Oskarżam!), podpisany również przez setki intelektualistów francuskich.
Kolejne procesy rewizyjne utrzymywały wyrok skazujący, zaś Émile Zola został skazany na rok więzienia, w końcu zmuszony pogróżkami do wyjazdu do Wielkiej Brytanii.
Sprawa Dreyfusa podzieliła Francję na „dreyfusistów” i „antydreyfusistów”. Spór był wyjątkowo gwałtowny, gdyż dotyczył wielu wysoce kontrowersyjnych kwestii w zaognionym klimacie politycznym Francji. Podziały przebiegały do pewnego stopnia między kręgami prawicowymi, monarchistycznymi i klerykalnymi z jednej strony a kręgami republikańskimi, antymonarchistycznymi i silnie antyklerykalnymi z drugiej. Duże znaczenie miały również nastroje antysemickie w wielu grupach społecznych, wzmocnione bankructwem Union Générale w 1885r., instytucji finansowej powiązanej z Kościołem rzymsko-katolickim, która zamierzała wyrugować finansjerę znajdującą się w rękach francuskich Żydów.
Nastroje zaogniło również ukazanie się w 1886 książki Édouard Drumonta "La France Juive" (Żydowska Francja).
Według Mariana Banaszaka biskupi Kościoła rzymsko-katolickiego "zachowali się w tej sprawie powściągliwie i starali się nie mieszać". Co prawda czasopismo "La Croix" zaangażowało się po stronie armii, potępiając Dreyfusa, i propagowało tezę antyfrancuskich i antychrześcijańskich machinacji żydowskich, jednak arcybiskup Lyonu, kardynał Pierre Coullié, starał się ostrzegać przed taką propagandą.
Przyczyną afery Dreyfusa była najprawdopodobniej wyrażana ciągle niechęć znacznej części korpusu oficerskiego do Francuzów pochodzenia żydowskiego, czego nieformalnym rzecznikiem byli Drumont, Lamase i inni autorzy, szczególnie na łamach założonego z pomocą jezuitów czasopisma „La Libre Parole” ("Wolne Słowo"). Zamieszczane tam artykuły denuncjowały francuskich oficerów pochodzenia żydowskiego jako "przyszłych zdrajców".
Stały się też przyczyną pojedynku honorowego, na który wyzwał najpierw Drumonta, a potem Lamase’a, inny oficer, Crémieu-Foa. Chociaż zdarzenie to miało być poufne, brat Crémieu-Foa ujawnił sprawę dziennikowi „Le Matin”, co sprowokowało następny pojedynek, tym razem między sekundantami Lamase’a i Crémieu-Foa, markizem de Mores i kapitanem Mayerem. Mayer zmarł wskutek odniesionych ran, zaś dramatyczny przebieg wydarzeń spowodował, że „La Libre Parole” wstrzymało antysemicką kampanię na swoich łamach.
W sierpniu 1898 francuski minister wojny Cavaignac ustalił, że dowody zostały spreparowane przez kapitana Henry’ego. Kapitan wywiadu popełnił samobójstwo, a we wrześniu tego roku mjr Esterhazy przyznał się do winy.
W sierpniu 1899 odbył się kolejny proces. Sąd, "broniąc honoru armii", uznał Dreyfusa za winnego i skazał na dziesięć lat więzienia, zaliczając mu pięcioletni pobyt na wyspie.
Skutkiem nacisku opinii publicznej 19 września 1899 prezydent Francji anulował wyrok.
Jednak dopiero w lipcu 1906 francuski Najwyższy Sąd Apelacyjny całkowicie anulował wyrok sądu wojskowego, senat przywrócił Dreyfusowi stopień kapitana, awansował go do stopnia majora i odznaczył Legią Honorową.
Afera miała jednak bardzo istotne reperkusje dla życia politycznego i społecznego Francji – prawica, zwłaszcza skrajna, została zepchnięta na margines, w 1905 weszły w życie uregulowania dotyczące "rozdzielenia Kościoła od państwa", zaś armia została poddana cywilnej kontroli.
Nieoczekiwanym skutkiem sprawy Dreyfusa była zmiana postawy austriackiego dziennikarza pochodzenia żydowskiego, Theodora Herzla, który – poruszony niesprawiedliwością procesu i społecznymi reakcjami we Francji – zapoczątkował ruch syjonistyczny.
Oddźwięk w kulturze.
Afera stanowi punkt wyjścia dla rozważań Hannah Arendt w książce "Korzenie totalitaryzmu".
Bardzo drobiazgowo sprawę Dreyfusa sportretowali i zanalizowali Marcel Proust, w powieści "W poszukiwaniu straconego czasu" oraz Robert Harris w beletrystycznej książce "Oficer i szpieg "(2014). Jest ona też jednym z wątków powieści Umberta Eco "Cmentarz w Pradze", książki Szołema Alejchema "Kasrylewka", a Barbara Tuchman poświęciła jej jeden z esejów w książce "Wyniosła wieża".
Filmy fabularne o sprawie Dreyfusa wyreżyserowali m.in. Georges Méliès (1899), Richard Oswald (1930), William Dieterle (1937), José Ferrer (1957), Ken Russell (1991), Yves Boisset (1994), Roman Polański ("Oficer i szpieg", 2019).

</doc>
<doc id="78646" url="https://pl.wikipedia.org/wiki?curid=78646" title="Arrested Development (zespół muzyczny)">
Arrested Development (zespół muzyczny)

Arrested Development – amerykańska grupa muzyczna wykonująca rap alternatywny. Powstała w 1988 roku w Atlancie w stanie Georgia. Stylistyka grupy wybiegała poza tradycyjny rap, czy hip-hop i łączyła elementy rhythm and bluesa, soulu, bluesa i funky. W swych tekstach zespół starał się poruszać istotne polityczne i socjalne kwestie. 
Grupę założyli kompozytor, instrumentalista i wokalista Speech i DJ Headliner. Po początkowych sukcesach utracili popularność, czego efektem stał się rozpad w 1996 roku. Speech zdecydował się wtedy na rozpoczęcie kariery solisty. Grupa wznowiła działalność w 2000 roku.

</doc>
<doc id="78647" url="https://pl.wikipedia.org/wiki?curid=78647" title="Makowce">
Makowce

Makowce ("Papaverales" Dumort.) – rząd głównie roślin zielnych, rzadziej zdrewniałych, wyróżniany w niektórych systemach klasyfikacyjnych roślin okrytonasiennych. W systemach APG od końca XX wieku już nie wyróżniany. Obejmował około 1000 gatunków roślin, które we współczesnych systemach klasyfikacyjnych łączone są w jedną rodzinę makowatych ("Papaveraceae").
Systematyka.
Podobnie jak w systemach wcześniejszych APG I i APG II rząd ten nie jest wyróżniany, a rośliny tu należące włącza się w randze rodziny makowate "Papaveraceae" do rzędu jaskrowców "Ranunculales".
Gromada okrytonasienne, podgromada "Magnoliophytina", klasa "Ranunculopsida", podklasa jaskrowe, nadrząd "Ranunculanae", rząd makowce.
W obrębie rzędu wyróżnione zostały dwie rodziny: 
W obrębie rzędu wyróżniane były dwie rodziny: 

</doc>
<doc id="78648" url="https://pl.wikipedia.org/wiki?curid=78648" title="Makowate">
Makowate

Makowate ("Papaveraceae" Juss.) – rodzina roślin okrytonasiennych, występujących głównie w strefie umiarkowanej i subtropikalnej na półkuli północnej. Pozycja i ujęcie rodziny jest zmienne w różnych systemach klasyfikacyjnych. Charakterystyka tu zawarta dotyczy szerokiego ujęcia zgodnie z APweb, odpowiadającego w niektórych systemach rzędowi makowców ("Papaverales"). Do tak ujmowanej rodziny należą 44 rodzaje z ok. 760–780 gatunkami. Występują one głównie na półkuli północnej, zarówno w Eurazji, jak i w Ameryce Północnej. Część przedstawicieli występuje w Ameryce Środkowej i Południowej, bardzo nieliczni w Afryce. Cechą charakterystyczną rodziny jest trójokółkowy okwiat składający się z kielicha i dwóch okółków korony. Ze względu na dużą zawartość alkaloidów, liczne gatunki z tej rodziny wykorzystywane są jako rośliny lecznicze.
Rozmieszczenie.
Rodzina występująca generalnie na półkuli północnej, do wyjątków rosnących na drugiej półkuli należy rodzaj bokkonia "Bocconia", występujący w Ameryce Południowej, oraz rosnące w południowej Afryce: "Papaver aculeatum" i kilka rodzajów z dymnicowych ("Cysticapnos", "Discocapnos", "Trigonocapnos"). Największe zróżnicowanie przedstawicieli rodziny jest w środkowej, południowo-zachodniej Azji, w basenie Morza Śródziemnego oraz w zachodniej części Ameryki Północnej. Z podrodziny "Papaveroideae" plemiona "Papavereae" i "Chelidonieae" występują zarówno na Starym jak i Nowym Świecie. Rodzaje z plemienia "Eschscholtzieae" są endemiczne dla Ameryki Północnej. Podrodzina dymnicowych "Fumarioideae" związana jest głównie kontynentami Starego Świata, w Ameryce Północnej rośnie tylko "Capnoides" i część gatunków z rodzaju serduszka "Dicentra". "Papaver radicatum" jest, obok wierzby arktycznej "Salix arctica", najdalej na północ rosnącą rośliną naczyniową (rośnie na 83° szerokości północnej).
Rodzime i dziczejące gatunki w Polsce reprezentują rodzaje: dymnica "Fumaria", glistnik "Chelidonium", kokorycz "Corydalis", mak "Papaver", pozłotka "Eschscholzia".
Anatomia.
Wszystkie części roślin z podrodziny "Papaveroideae" posiadają kanały mleczne lub podłużne idioblasty. Wytwarzają one sok mleczny przejrzysty lub różnie zabarwiony (biały, żółty, czerwony), często lepki.
Systematyka.
Ze względu na pewne podobieństwa w budowie kwiatów, w dawniejszych systemach klasyfikacyjnych roślin, makowate (ew. podnoszone do rangi rzędu makowce) przedstawiane były jako spokrewnione z kaparowcami ("Capparales"). W miarę poznawania szczegółów budowy i składu chemicznego tych roślin stwierdzono szereg wspólnych cech z jaskrowcami ("Ranunculales") – np. unikatowe dla obu grup alkaloidy, podobną budowę łodyg, ziarn pyłku i woreczka zalążkowego. W systemie Cronquista (1981) makowce były obok jaskrowców przypisane do podklasy magnoliowych ("Magnoliidae"). W systemie Takhtajana (1997) i Reveala (1994–1999) makowate podnoszone także do rangi rzędu makowców wchodziły w skład nadrzędu "Ranunculanae". W systemach APG począwszy od pierwszego z 1998, poprzez APG II z 2003, APG III z 2009 i system APG IV z 2016, makowate wchodzą już tylko w randze rodziny w skład kladu jaskrowców ("Ranunculales"). 
W obrębie makowatych wyróżnia się od 2 do 4 głównych linii rozwojowych, które w przypadku traktowania makowatych w randze rzędu podnoszone są do rangi rodzin, a w przypadku uznawania makowatych za rodzinę – opisywane są jako podrodziny lub plemiona. Wyraźnie wyodrębniają się dwie linie rozwojowe – makowych ("Papaveroideae") i dymnicowych ("Fumarioideae"). Przez długi czas problematyczną pozycję systematyczną zajmowały dwa rodzaje – "Hypecoum" i "Pteridophyllum", zaliczane czasem do pierwszej grupy, czasem do drugiej, lub wyodrębniane jako osobne taksony w randze rodzin lub podrodzin (np. systemy Takhtajana i Reveala). Nowsze analizy danych molekularnych i morfologicznych wskazują na siostrzany charakter obu tych taksonów i ich bazalną pozycję w obrębie makowatych. Generalnie relacje filogenetyczne między podrodzinami, a w ich obrębie między rodzajami, pozostają niejasne. 
W kolejnych wersjach systemów APG rodzina makowatych zaliczona jest do rzędu jaskrowców ("Ranunculales"), kladu dwuliściennych właściwych (eudicots). Makowce są grupą siostrzaną dla niemal wszelkich pozostałych przedstawicieli rzędu jaskrowców z wyjątkiem olszankowatych ("Eupteleaceae").
Rodzina makowatych obejmuje dwie linie rozwojowe w randze podrodzin, które przez niektórych autorów wyróżniane są w randze rodzin (np. system Cronquista z 1981). Podział taksonomiczny rodziny:
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Ranunculopsida" Brongn., podklasa jaskrowe ("Ranunculidae" Takht. ex Reveal), nadrząd "Ranunculanae" Takht. ex Reveal, rząd makowce ("Papaverales" Dumort.), rodzina makowate ("Papaveraceae" Juss.). Rodzina makowatych w ujęciu APweb w systemie Reveala z lat 1994–1999 rozdzielona była na dwie rodziny – "Papaveraceae" i "Pteridophyllaceae". System Reveala z roku 2007 rozdzielał makowate w szerokim ujęciu na trzy rodziny:

</doc>
<doc id="78651" url="https://pl.wikipedia.org/wiki?curid=78651" title="Luke Foxe">
Luke Foxe

Luke Foxe (według niektórych źródeł nazwisko zapisywane jest Fox, ur. 1586, zm. 1635) – angielski żeglarz i odkrywca żyjący na przełomie XVI i XVII wieku. Foxe przeszedł do historii jako organizator i kapitan wyprawy na subarktyczne wody Ameryki Północnej.
Foxe starał się zorganizować wyprawę od 1607 roku, lecz mało zachęcające wyniki wyprawy Williama Baffina z 1616 ostudziły zapał inwestorów. Dopiero w 1631 udało mu się zgromadzić odpowiednie środki i 3 maja (dwa dni po wypłynięciu konkurencyjnej wyprawy Thomasa Jamesa) odbił od brzegów Anglii. 
W miesiąc później wyprawa dotarła do Ziemi Baffina, gdzie spotkała wyprawę Jamesa i obie ekspedycje zostały połączone. Wspólnie pożeglowali przez Cieśninę Hudsona, a następnie na wody Zatoki Hudsona. Wyprawy rozdzieliły się, gdy statek Foxe’a uległ uszkodzeniu. Foxe zakotwiczył u ujścia rzeki Nelson i pozostał tam przez dwa tygodnie dla dokonania napraw. 
Wyprawy spotkały się ponownie u ujścia rzeki Severn, lecz po pewnym czasie ponownie się rozdzieliły, gdy Foxe wybrał drogę na północ, a James na południe. 
W swej podróży na północ Foxe dotarł do wyspy Southhampton, następnie odkrył cieśninę nazwaną jego imieniem – Foxe Channel. Płynąc na północ dotarł do równoleżnika 66°47’, gdzie ostatecznie dotarł do granicy lodu. Wobec pogarszającego się zdrowia załogi, zdecydował się na powrót do Anglii. Dotarł tam nie utraciwszy nawet jednego członka załogi, co w ówczesnych czasach było rzadkością.
Obie wyprawy udowodniły, iż Przejście Północno-Zachodnie nie jest oczekiwaną drogą do Azji.
Jego imię oprócz Kanału Foxe’a noszą: zatoka Basen Foxe’a oraz półwysep Foxe.

</doc>
<doc id="78652" url="https://pl.wikipedia.org/wiki?curid=78652" title="Alwin">
Alwin

Alwin – imię męskie pochodzenia germańskiego. Stanowi skróconą formę imienia Albwin lub Adalwin.
Żeński odpowiednik: Alwina
Alwin imieniny obchodzi 26 maja.
Znane osoby noszące imię Alwin:
Zobacz też:

</doc>
<doc id="78653" url="https://pl.wikipedia.org/wiki?curid=78653" title="Alvin">
Alvin

Miejscowości w USA:
Gminy w USA:
Inne:

</doc>
<doc id="78654" url="https://pl.wikipedia.org/wiki?curid=78654" title="Leslie Caron">
Leslie Caron

Leslie Claire Margaret Caron (ur. 1 lipca 1931 w Boulogne-Billancourt) – francusko-amerykańska aktorka filmowa i tancerka.
Życiorys.
Odkryta przez Gene’a Kelly’ego, który wybrał ją, aby partnerowała mu w klasycznym musicalu "Amerykanin w Paryżu". W 1954 została nominowana do Oscara dla najlepszej aktorki za rolę w filmie "Lili", a w roku 1964 w tej samej kategorii za rolę Jane Fosset w filmie Bryana Forbesa pt. "Pokój w kształcie L".
W 1958 zagrała główną rolę w filmie "Gigi" u boku Maurice’a Chevaliera. Pokazała się w filmie "Czekolada" ("Chocolat", 2000).
Zagrała jedną z głównych ról w polskim filmie Krzysztofa Zanussiego pt. "Kontrakt" (1980).
Zasiadała w jury konkursu głównego na 33. MFF w Cannes (1980).

</doc>
<doc id="78655" url="https://pl.wikipedia.org/wiki?curid=78655" title="Lustrzanka">
Lustrzanka

Lustrzanka – aparat fotograficzny wyposażony w lustro i matówkę. Zadaniem zespołu lustra i matówki jest dokładna prezentacja bieżącego kadru. Rozwiązanie takie ma znaczenie przy precyzyjnym nastawianiu odległości fotografowania, ocenianiu głębi ostrości, ocenie aberracji optycznych, jak również przy prawidłowym kadrowaniu obiektów nieodległych. Sprzyja również kompozycji kadru, ocenie proporcji oświetlenia itp.
Podział lustrzanek.
Ze względu na liczbę obiektywów:
Ze względu na rodzaj materiału światłoczułego:
Ze względu na wielkość klatki filmu:
Ze względu na przeznaczenie:
Zazwyczaj słowo "lustrzanka" używane jest jako synonim lustrzanki jednoobiektywowej (SLR, ) lub cyfrowej lustrzanki jednoobiektywowej (DSLR, ).
Lustrzanka jednoobiektywowa.
Jest to konstrukcja nieco młodsza, a obecnie dominująca wśród aparatów średniej i najwyższej klasy. Występuje w niej tylko jeden obiektyw, który służy zarówno do obserwacji kadru, jak i naświetleń. Lustro w tego typu aparatach unosi się na czas potrzebny do zrobienia zdjęcia odsłaniając migawkę, przestając jednak tym samym prezentować kadr osobie fotografującej. Olbrzymią zaletą tego rozwiązania jest przedstawianie osobie obsługującej lustrzankę kadru w dokładnie takiej postaci, w jakiej będzie naświetlony. Szczególną zaletą jest tu całkowity brak paralaksy. Rozwiązanie takie umożliwia również wygodne stosowanie pełnej gamy obiektywów wymiennych, konwerterów i różnego rodzaju nasadek na obiektywy.
Podstawową wadą lustrzanki jednoobiektywowej jest konieczność podniesienia lustra tuż przed zrobieniem zdjęcia, co powoduje chwilowy brak obrazu w wizjerze, oraz fakt, iż lustro podczas unoszenia może powodować drgania aparatu, a co za tym idzie – poruszone zdjęcia. W celu wyeliminowania tej wady stosuje się mechanizm tzw. wstępnego unoszenia lustra (MLU, ang. "Mirror Lock-Up") pozwalający przed otwarciem migawki wytłumić drgania spowodowane jego ruchem.
Lustrzanka dwuobiektywowa.
Starszą konstrukcją jest lustrzanka dwuobiektywowa, w której każdy z obiektywów służy tylko jednemu celowi – albo prezentacji kadru, albo naświetlaniu materiału światłoczułego. Aparaty te charakteryzowały się zwiększonymi wymiarami w stosunku do aparatów jednoobiektywowych na ten sam rodzaj filmu. Dzisiaj nie są już stosowane. Ich zaletą w porównaniu z wcześniejszymi rozwiązaniami było przedstawianie kadru na wygodnej i dużej matówce ze wszystkimi tego pozytywnymi skutkami. Wadą był jednak nadal efekt paralaksy pomiędzy kadrem obserwowanym i naświetlanym. Natomiast zaletą w porównaniu do późniejszych lustrzanek jednoobiektywowych była możliwość obserwacji kadru w momencie robienia zdjęcia, co ma znaczenie przy długich czasach naświetlania.

</doc>
<doc id="78656" url="https://pl.wikipedia.org/wiki?curid=78656" title="Sosna górska">
Sosna górska



</doc>
<doc id="78657" url="https://pl.wikipedia.org/wiki?curid=78657" title="Kosówka właściwa">
Kosówka właściwa



</doc>
<doc id="78658" url="https://pl.wikipedia.org/wiki?curid=78658" title="Thomas James">
Thomas James

Thomas James (ur. 1593, zm. 1635) – angielski żeglarz i odkrywca. James przeszedł do historii jako organizator i kapitan wyprawy na subarktyczne wody Ameryki Północnej.
Wyprawa wyruszyła z Anglii 1 maja 1631 (dokładnie dwa dni przed wypłynięciem konkurencyjnej ekipy Luke'a Foxe'a). W miesiąc później dotarła do Ziemi Baffina, gdzie spotkano i połączono się z konkurencyjną wyprawą. Wspólnie pożeglowali przez Cieśninę Hudsona, a następnie na wody Zatoki Hudsona. Wyprawy się rozdzieliły, gdy statek Foxe'a, uległ uszkodzeniu. Foxe zakotwiczył u ujścia rzeki Nelson i pozostał tam przez dwa tygodnie - czas niezbędny dla dokonania napraw. James w tym czasie pożeglował na południe, gdzie odkrył ujście rzeki Severn, a następnie przylądek Henrietta Maria. 
Po ponownym, krótkim spotkaniu z Foxe'm, wyprawy się rozdzieliły. James popłynął na południe, gdzie miał nadzieję znaleźć wymarzone przejście na Ocean Spokojny. W ten sposób odkrył Zatokę Jamesa. Tam zastała go zima. Kapitan został zmuszony do zatopienia okrętu (aby uniknąć zniszczenia statku przez lód) i przezimowania na niegościnnym lądzie. W czasie długiej zimy zbudowano dużą łódź na wypadek, gdyby nie udało się odzyskać statku. Po nadejściu wiosny szczęśliwie odzyskano statek, lecz jego stan techniczny nie był zadowalający. Wprawdzie James próbował pójść w ślady Foxe'a, żeglując na północ, lecz nie zdołał dotrzeć tak daleko jak ten pierwszy. Wobec piętrzących się trudności postanowiono powrócić do Anglii, którą osiągniętą niemal w rok po powrocie wyprawy Foxe'a. 
Obie wyprawy udowodniły, iż Przejście Północno-Zachodnie nie jest oczekiwaną drogą do Azji.

</doc>
<doc id="78660" url="https://pl.wikipedia.org/wiki?curid=78660" title="Odchylenie bezwzględne">
Odchylenie bezwzględne

Odchylenie bezwzględne elementu zbioru danych statystycznych to wartość bezwzględna różnicy wartości dla tego elementu formula_1 i pewnego ustalonego punktu formula_2
Za ustalony punkt, od którego liczone jest odchylenie bezwzględne, przyjmuje się zazwyczaj medianę lub średnią arytmetyczną.
Odchylenia bezwzględne są wykorzystywane przy obliczaniu średniego odchylenia bezwzględnego.

</doc>
<doc id="78661" url="https://pl.wikipedia.org/wiki?curid=78661" title="Biesłan">
Biesłan

Biesłan (, ) − miasto w Rosji, w Osetii Północnej, w pobliżu granicy z Inguszetią. Jest to trzecie co do wielkości miasto w Osetii Północnej, po Władykaukazie i Mozdoku. Leży w odległości 15 km od Władykaukazu. Ważny węzeł kolejowy na linii Rostów nad Donem – Baku. Przemysł rolno-spożywczy, przede wszystkim przetwórstwo zboża.
Historia.
Miasto zostało założone w 1847 roku i początkowo nosiło nazwę Biesłaniaku, od imienia miejscowego rządcy, Biesłana Tułatowa – oficjalnie używano nazwy Tułatowo lub Tułatowskoje. W 1941 roku przemianowano je na Iriston, a w 1950 roku na Biesłan.
1 września 2004 roku Szkoła nr 1 w Biesłanie opanowana została przez uzbrojony oddział liczący trzydziestu trzech napastników należących do sił czeczeńskiego dowódcy polowego Szamila Basajewa. 3 września szkoła została odbita przez rosyjskie siły specjalne, milicję i uzbrojonych mieszkańców. Według niepełnych danych, podczas działań zginęło co najmniej 334 zakładników, w tym 156 dzieci, a setki osób odniosły obrażenia.

</doc>
<doc id="78662" url="https://pl.wikipedia.org/wiki?curid=78662" title="Średnie odchylenie bezwzględne">
Średnie odchylenie bezwzględne

Średnie odchylenie bezwzględne (inaczej: odchylenie przeciętne) to średnia arytmetyczna z odchyleń bezwzględnych dla wszystkich elementów zbioru danych statystycznych
gdzie:
Odchylenie bezwzględne jest wykorzystywane jako miara zróżnicowania rozkładu. Ponieważ wykorzystuje wartości wszystkich elementów w zbiorze, jest miarą klasyczną.

</doc>
<doc id="78668" url="https://pl.wikipedia.org/wiki?curid=78668" title="Dolina Krzemowa">
Dolina Krzemowa

Dolina Krzemowa (ang. "Silicon Valley") – nazwa nadana północnej części Doliny Santa Clara, która znajduje się w amerykańskim stanie Kalifornia. Region od lat 50. XX wieku stanowi centrum amerykańskiego sektora zaawansowanych technologii (ang. "high-tech") i jest siedzibą wielu korporacji transnarodowych.
Termin został utworzony przez amerykańskiego dziennikarza Dona C. Hoeflera w 1971 roku. Korzystne warunki do rozwoju przedsiębiorczości, działalność Stanford University i niskie w tamtym czasie ceny nieruchomości przyczyniły się do dynamicznego rozwoju Doliny.
Wiele państw i regionów usiłuje powtórzyć sukces Doliny Krzemowej z ograniczonym skutkiem. Dolina Krzemowa charakteryzuje się położeniem w pobliżu uniwersytetów i rządowych centrów badawczych, dużą liczbą wykształconych pracowników i dostępem do venture capital. Czynniki te nie są unikalne dla Doliny Krzemowej. Według Barry'ego Jaruzelskiego o sukcesie decyduje to, że, w porównaniu z amerykańskimi przedsiębiorstwami wydającymi najwięcej na badania i rozwój, przedsiębiorstwa z Doliny Krzemowej posiadają strategie innowacyjne w znacznie większym stopniu zorientowane na potrzeby użytkowników, decyzje o strategii innowacyjnej są podejmowane na najwyższym szczeblu przedsiębiorstwa i jest ona bardziej zintegrowana z ogólną strategią biznesową.
Powstanie.
Dolina Krzemowa powstała w bardzo sprzyjających okolicznościach. Było to miejsce, w którym panował dobry klimat. Deszcz padał tylko zimą, temperatura nie spadała poniżej 15 °C, natomiast latem nie przekraczała 30 °C. Nie było więc ani za gorąco, ani za zimno.
Pierwotnie był to obszar typowo rolniczy – mieszkańcy uprawiali na pobliskich niewielkich wzgórzach sady pomarańczy i brzoskwiń oraz plantacje karczochów.
Po trzęsieniu ziemi w San Francisco na początku XX wieku rozpoczął się napływ przybyszów. Gubernator Kalifornii Leland Stanford, aby uczcić pamięć zmarłego syna, ufundował w Stanford (koło Palo Alto) Uniwersytet. Od tego, początkowo lokalnego, uniwersytetu wszystko się powoli zaczęło. Jednak dynamiczny rozwój przypada na czas II wojny światowej. Wtedy najsilniejsze ośrodki technologiczne i badawcze USA skoncentrowane były niekorzystnie pod względem strategicznym w stanach na wschodnim wybrzeżu. Część badań i produkcji zdecydowano przesunąć do Stanfordu. Sprowadzono tam znakomitych fachowców, a tamtejsze fabryki zaczęły produkować, zamiast pługów i traktorów, czołgi i radary. Uniwersytet zaczął skupiać wokół siebie przedsiębiorstwa, które stopniowo się rozrastały i mnożyły, bo ludzie w nich pracujący zakładali potem własne firmy. W roku 1980 istniało 90 przedsiębiorstw zatrudniających 25 tys. osób. Pracowano nad zaawansowanymi technologiami przemysłowymi (produkcja półprzewodników). Głównym odbiorcą tych produktów była armia Stanów Zjednoczonych. W 1985 roku znajdowało się tam ponad 2500 zakładów, które zatrudniały ponad 220 tys. pracowników.
Obecnie funkcjonuje tam ponad 700 przedsiębiorstw informatycznych i teleinformatycznych.
Ważniejsze przedsiębiorstwa.
Znajdujące się na liście „Fortune 1000” przedsiębiorstwa z branży high-tech, które mają swoje siedziby w Dolinie Krzemowej:

</doc>
<doc id="78669" url="https://pl.wikipedia.org/wiki?curid=78669" title="Osetia Północna">
Osetia Północna

Osetia Północna (oficj. Republika Osetii Północnej – Alania, , "Riespublika Siewiernaja Osietija – Ałanija", ) – jedna z autonomicznych republik wchodzących w skład Federacji Rosyjskiej, położona na Kaukazie Północnym.
Geografia.
Osetia Północna, zwana także Alanią, należy do Federacji Rosyjskiej. Leży na północnym skraju dużego kaukaskiego grzbietu górskiego, oddzielającego Kaukaz Północny od Kaukazu Południowego. Po drugiej stronie gór leży Osetia Południowa, należąca do Gruzji.
Osetia Północna ma powierzchnię ok. 8 tys. km² i liczy około 700 tys. mieszkańców, z czego ok. 25% stanowią Rosjanie. Prawie połowa ludności mieszka w stolicy, Władykaukazie, która w czasach radzieckich nosiła nazwę Ordżonikidze.
Republika graniczy na południu z Gruzją i wchodzącą formalnie w jej skład separatystyczną Osetią Południową, na zachodzie z Kabardyno-Bałkarią, na wschodzie z Czeczenią i Inguszetią. Rosja leży na północy. Prawie 2 tysiące kilometrów dzieli Władykaukaz od Moskwy.
Stolicą Osetii Północnej jest Władykaukaz. Inne miasta to Ardon, Ałagir, Digora, Mozdok i Biesłan.
Strefa czasowa.
Osetia Północna należy do moskiewskiej strefy czasowej (MSK). UTC +3:00 przez cały rok. Wcześniej, przed 27 marca 2011 roku, obowiązywał czas standardowy (zimowy) strefy UTC+3:00, a czas letni – UTC+4:00.
Demografia.
Narodowości.
Struktura narodowościowa (2002):
Zmiany struktury narodowościowej.
Zmiany struktury narodowościowej Osetii Północnej na podstawie danych spisowych:
Religie.
Zdecydowana większość mieszkańców kraju wyznaje prawosławie. Istnieje także mniejszość muzułmańska, którą tworzą głównie Ingusze oraz przedstawiciele innych kaukaskich mniejszości narodowych. Także wśród Osetyjczyków, w zdecydowanej większości prawosławnych istnieje kilkuprocentowa mniejszość wyznająca islam sunnicki.
Języki.
Status języka urzędowego na terenie Osetii posiadają na równi język rosyjski i osetyjski.
Język rdzennych mieszkańców kraju – Osetyjczyków posiada dwa główne dialekty: zachodnioosetyjski "digoron" oraz wschodnioosetyjski "iron", który stał się podstawą opracowania języka literackiego i do którego zalicza się także dialekt "tual", którym posługuje się ludność Osetii Południowej. Język osetyjski zachował wiele archaicznych cech, charakterystycznych dla języków irańskich (m.in. zachowanie przypadków), natomiast jego fonetyka jest pod silnym wpływem sąsiednich języków kaukaskich. W słowniku widoczne są silne wpływy języka rosyjskiego.
Historia.
Alanowie, przodkowie dzisiejszych Osetyjczyków, osiedlili się w Osetii Północnej prawdopodobnie już w IV w. po Chr., gdy spokrewnione z nimi plemiona Sarmatów zostały podbite przez Hunów. W następnym okresie rozwinęli system feudalny i w IX w. przyjęli chrześcijaństwo.
W XIII w. w wyniku najazdów Mongołów Alanowie przenieśli się w odległe doliny i góry Kaukazu. Świadectwem tych wojen do dzisiaj są wysokie baszty obronne, w których ludność chroniła się przed wrogami. W późniejszym czasie Osetia coraz bardziej zwracała się ku Rosji, szukając wsparcia w konfliktach z muzułmańskimi Turkami Osmańskimi, Tatarami Krymskimi, a także z Czeczenami i Inguszami.
Ostatecznie w drugiej połowie XVIII w. do Rosji udali się wysłannicy, którzy w drodze rokowań doprowadzili do przyłączenia Osetii do Rosji.
Po rewolucji październikowej Północna Osetia najpierw stanowiła część Górskiej ASRR, a po jej rozwiązaniu otrzymała autonomię jako Północnoosetyjski Obwód Autonomiczny. W 1936 autonomię poszerzono i powstała Północnoosetyjska ASRR.
Po rozpadzie ZSRR i proklamowaniu niepodległej Rosji, Północnoosetyjska ASRR jako Osetia Północna-Alania uzyskała status podmiotu Federacji Rosyjskiej.
Osetia Południowa.
Osetia Południowa w okresie ZSRR stanowiła obwód autonomiczny w ramach Gruzińskiej SRR. Po dojściu do władzy w Gruzji nacjonalistycznego prezydenta, Zwiada Gamsachurdii, który domagał się Gruzji dla Gruzinów, Osetia Południowa uchwałą osetyjskiej Rady Najwyższej proklamowała niepodległość. W odpowiedzi na to Gruzja anulowała autonomiczny status Osetii Południowej i uznała to terytorium za część Gruzji, wskutek czego doszło do brutalnych zamieszek, a w latach 1992-1993 – gdy odwołano pospiesznie wysłane w ten rejon oddziały specjalne rosyjskiego Ministerstwa Spraw Wewnętrznych – do wojny. Ta zakończyła się 24 czerwca 1992 zawieszeniem broni, którego realizację nadzorował obserwator Organizacji Bezpieczeństwa i Współpracy w Europie (OBWE), jak również rosyjskie siły pokojowe. Status Osetii Południowej do dziś nie jest wyjaśniony i nie ma perspektyw na rozwiązanie tego problemu.
Problem graniczny z Inguszetią.
Na początku lat 90. Osetia Północna i Inguszetia wplątały się w konflikt zbrojny o wschodnią część rejonu prigorodnego, który obydwa narody traktowały jako należący do ich kraju. Problem dotyczący przynależności tego rejonu zaczął się w 1944, kiedy to po likwidacji Czeczeńsko-Inguskiej ASRR zamieszkujący dotychczas ten rejon Ingusze zostali w ramach stalinowskich represji deportowani do Kazachstanu, a obszar ten włączono do ówczesnej Północnoosetyjskiej ASRR. Mimo reaktywowania Czeczeńsko-Inguskiej ASRR (1957) i powrotu większości Inguszy do dawnych domów, tereny te pozostawiono w składzie Osetii. W konsekwencji konfliktu z lat 90. kilka tysięcy Inguszy, mieszkających dotąd w rejonie prigorodnym i w innych częściach Osetii Północnej, została wypędzona, a ich domy przydzielono uciekinierom z Osetii Południowej. Do dzisiaj kwestia ta nie została rozwiązana, zaś wypędzeni Ingusze żyją w większości w obozach dla uchodźców.
Miasta.
Na terenie republiki znajdują się następujące miasta i osiedla typu miejskiego
Podział administracyjny.
Obszar Osetii Północnej podzielony jest na 8 rejonów i jedno miasto wydzielone.
Tablice rejestracyjne.
Tablice pojazdów zarejestrowanych w Osetii Północnej mają oznaczenie 15 w prawym górnym rogu nad flagą Rosji i literami RUS.

</doc>
<doc id="78670" url="https://pl.wikipedia.org/wiki?curid=78670" title="Północna Osetia">
Północna Osetia



</doc>
<doc id="78671" url="https://pl.wikipedia.org/wiki?curid=78671" title="Budry (gmina)">
Budry (gmina)

Budry – gmina wiejska w województwie warmińsko-mazurskim, w powiecie węgorzewskim sąsiadująca z Rosją. W latach 1975–1998 gmina położona była w województwie suwalskim, a w latach 1999–2001 w powiecie giżyckim. Siedziba gminy to Budry. Według danych z 28 kwietnia 2008 gminę zamieszkiwały 3492 osoby. Natomiast według danych z 31 grudnia 2019 roku gminę zamieszkiwało 2780 osób.
Struktura powierzchni.
Według danych z roku 2002 gmina Budry ma obszar 175,02 km², w tym:
Gmina stanowi 25,24% powierzchni powiatu.
Demografia.
Dane z 30 czerwca 2007:
Ochrona przyrody.
Obszary NATURA 2000.
W poszczególnych częściach gminy zlokalizowane są obszary Natura 2000:
Pomniki przyrody.
Na terenie gminy znajdują się następujące pomniki przyrody:
Obszary Chronionego Krajobrazu.
Na obszarze gminy znajdują się:
Sołectwa.
Brzozówko, Budry, Budzewo, Góry, Grądy Węgorzewskie, Olszewo Węgorzewskie, Ołownik, Pawłowo, Piłaki Małe, Popioły, Sąkieły Małe, Sobiechy, Wężówko, Więcki, Wola, Zabrost Wielki.
Pozostałe miejscowości.
Bogumiły, Dąbrówka, Dowiaty, Droglewo, Jurgucie, Kaczorowo, Koźlak, Maryszki, Mniszki, Ołownik (osada), Pietrele, Piotrówko, Pochwałki, Skalisko, Skalisze, Wydutki.

</doc>
<doc id="78672" url="https://pl.wikipedia.org/wiki?curid=78672" title="RWD-5">
RWD-5

RWD-5 – polski samolot turystyczno-sportowy, skonstruowany przez zespół konstrukcyjny RWD w 1931 r., wsławiony rekordowym przelotem przez Atlantyk.
Historia.
Samolot RWD-5 był pierwszą konstrukcją zespołu konstrukcyjnego RWD powstałym w nowej firmie (DWL) na Okęciu po zawiązaniu Spółki z o.o. na gruncie warsztatów Sekcji Lotniczej Koła Mechaników Studentów Politechniki Warszawskiej. Jego konstruktorami byli Stanisław Rogalski, Stanisław Wigura i Jerzy Drzewiecki. RWD-5 był dalszym rozwinięciem serii wcześniejszych samolotów RWD-1, 2, 3 i 7, a zwłaszcza bezpośrednio go poprzedzającego RWD-4. Odziedziczył po nich konstrukcję i obrys płata oraz po RWD-4 kształt usterzenia. Całkowicie zmieniono natomiast konstrukcję i kształt kadłuba. Po raz pierwszy w konstrukcjach RWD był on spawany z rur stalowych. Zamierzano też zastosować w przyszłości silnik z cylindrami wiszącymi, co dałoby bezpośrednią widoczność do przodu podczas lotu. Do tego była bogato przeszklona kabina z panoramiczną szybą przednią. Samolot zyskał przez to nowoczesny wygląd (w poprzednich samolotach RWD kadłub miał dość kuriozalny "rybi" kształt, brak było bezpośredniej widoczności do przodu, a pilot musiał w tym celu wychylać się częściowo przez nieoszklone okno boczne).
Budowę prototypu rozpoczęto jesienią 1930, konstruktorzy otrzymali dofinansowanie ze strony LOPP. Maszyna otrzymała znaki rejestracyjne SP-AGJ i została oblatana został 7 sierpnia 1931 przez konstruktora Jerzego Drzewieckiego na lotnisku Okęcie. Jeszcze w sierpniu prototyp zajął 1. miejsce w III Locie Południowo-Zachodniej Polski, a we wrześniu, z załogą Franciszek Żwirko i Stanisław Wigura, 1. miejsce w IV Krajowym Konkursie Samolotów Turystycznych. W następstwie tych sukcesów, RWD-5 został uznany za najlepszy polski samolot sportowy i podjęto jego produkcję, lecz jej skala była niewielka. W 1932 zbudowano dwa pierwsze samoloty o znakach SP-AJA i SP-AJB dla Aeroklubu Warszawskiego, ufundowane przez kolejarzy i noszące nazwy: "Kolejarz" I i II. W 1933 i 1934 zbudowano w DWL 17 samolotów RWD-5, o znakach: SP-ARP, -AKZ, -AJP, -AJU, -LOP, -LOT, -ALN, -ALR, -ALS, -ALT, -ALU, -ALW, -ALY, – ALZ, -ALX, -AMU, -AOB. Ostatni samolot SP-BGX zbudowano w 1937. Łącznie powstało 20 samolotów RWD-5 (łącznie z RWD-5bis).
Samoloty RWD-5 używane były w ciągu następnych lat w licznych krajowych i kilku zagranicznych imprezach sportowych, osiągając wysokie wyniki. Między innymi, załoga kpt. Hirszband i ppłk. Kwieciński w SP-AJB zdobyła kilka nagród w Locie Algiersko-Marokańskim na przełomie kwietnia i maja 1933 roku, wśród 7 załóg. Jako sportowe, zastąpione zostały następnie przez RWD-13. RWD-5 służyły ponadto do treningu w aeroklubach. Samolot SP-LOT był wykorzystywany przez PLL LOT do lotów taksówkowych, samolot SP-LOP przez Zarząd Główny L.O.P.P. Do 1939 r. 3 samoloty zostały skasowane. W czasie kampanii wrześniowej co najmniej 1 służył jako samolot łącznikowy, przylatując z Rumunii do oblężonej Warszawy. Żaden z samolotów tego typu nie przetrwał wojny w Polsce.
Pilotaż samolotu był niemęczący, zastosowano przestawialny w locie statecznik poziomy co pozwalało na zredukowanie sił na drążku od steru wysokości do zera. Przy zbyt małej prędkości maszyna (niewyposażona w sloty) miała tendencje do przepadania, jednakże przy dobrej sterowności nie było to wadą.
W XX w. w Polsce zbudowano latającą replikę samolotu, oznaczoną RWD-5R, oblataną 26 sierpnia 2000 (znaki SP-LOT).
Lot przez Atlantyk.
W marcu 1933 oblatano specjalny jednomiejscowy wariant rekordowy RWD-5, oznaczony RWD-5bis i noszący znaki SP-AJU. W miejscu tylnej kabiny, w której zlikwidowano okna, zainstalowany był dodatkowy zbiornik paliwa o pojemności 300 l, a w skrzydłach dwa dalsze zbiorniki po 113 l, zwiększając ogólną pojemność zbiorników do 752 l.
Na samolocie tym Stanisław Skarżyński odbył między 27 kwietnia a 24 czerwca 1933 lot o długości 17 885 km na trasie z Warszawy do Rio de Janeiro. W dniu 8 maja 1933 odbył przelot bez lądowania nad Południowym Atlantykiem, z Saint Louis w Senegalu do Maceio w Brazylii. Przelot trwał 20 godzin 30 minut, z czego 17 godzin 15 minut nad oceanem. Wynikiem 3582 km ustanowił międzynarodowy rekord odległości w klasie samolotów turystycznych o masie własnej do 450 kg. Samolot RWD-5bis powrócił przez ocean statkiem. Po rekordowym locie przebudowano go na dwumiejscowy, usuwając zbiorniki dodatkowe. Został on w 1939 zagarnięty przez wojska radzieckie.
Opis konstrukcji.
Dwumiejscowy samolot turystyczny i sportowy, wolnonośny górnopłat konstrukcji mieszanej. Kadłub kratownicowy, spawany z rur stalowych, kryty płótnem. Płat konstrukcji drewnianej, kryty płótnem i sklejką. Płat o obrysie trapezowym, niedzielony. Usterzenie klasyczne. Kabina dwuosobowa, zakryta, przeszklona. Miejsca w układzie tandem, zaopatrzone w podwójne przyrządy do sterowania, dwoje drzwi z prawej strony kadłuba. Zbiorniki paliwa w płacie. Podwozie samolotu klasyczne, stałe, koła z amortyzatorami, osłonięte owiewkami, z tyłu płoza ogonowa.
Silnik rzędowy, 4 cylindrowy Cirrus Hermes IIIB, chłodzony powietrzem, o mocy nominalnej 105 KM i startowej 115 KM. Na niektórych samolotach stosowano inne podobne silniki: Cirus Hermes IV (moc nominalna 120 KM, startowa 130 KM), de Havilland Gipsy III (moc nominalna 120 KM), Walter Junior 4 lub PZInż. Junior (moc nominalna 105 KM, startowa 120 KM). RWD-5bis miał silnik de Havilland Gipsy Major o mocy nominalnej 120 KM i startowej 130 KM. Silnik w nosie kadłuba, osłonięty blachą aluminiową. Śmigło dwułopatowe drewniane stałe.

</doc>
<doc id="78673" url="https://pl.wikipedia.org/wiki?curid=78673" title="RWD-5bis">
RWD-5bis



</doc>
<doc id="78674" url="https://pl.wikipedia.org/wiki?curid=78674" title="Roswell (Nowy Meksyk)">
Roswell (Nowy Meksyk)

Roswell – miasto w Stanach Zjednoczonych, położone w stanie Nowy Meksyk.
Historia.
Miasto zostało założone w 1871 jako ośrodek handlowy przez V.C. Smitha. W 1891 otrzymało prawa miejskie. Przyspieszony rozwój ekonomiczny nastąpił w związku z lokalizacją w pobliżu miasta bazy wojsk lotniczych (1941) i odkryciem złóż gazu ziemnego (lata 50. XX w.).
W 2015 roku liczyło 48 544 mieszkańców. Roswell jest ośrodkiem handlowym regionu rolniczego i hodowlanego. Głównie przemysłu petrochemicznego i spożywczego. Miejscowość znana jest powszechnie za sprawą tzw. "incydentu
w Roswell", czyli rzekomego rozbicia się obiektu pozaziemskiego.

</doc>
<doc id="78675" url="https://pl.wikipedia.org/wiki?curid=78675" title="Jarosław Grzędowicz">
Jarosław Grzędowicz

Jarosław Grzędowicz (ur. 3 maja 1965 we Wrocławiu) – polski pisarz specjalizujący się w fantastyce, redaktor i tłumacz komiksów. W latach 1993–2001 redaktor naczelny Fenixa.
Życiorys.
Debiutował w 1982 roku opowiadaniem "Azyl dla starych pilotów", zamieszczonym w łódzkim tygodniku „Odgłosy”. W tym samym roku w tym samym periodyku zamieścił utwór "Twierdza Trzech Studni".
Wraz z Feliksem Kresem, Jackiem Piekarą i innymi pisarzami fantastyki współtworzył grupę literacką Klub Tfurcuf. Jej celem było doskonalenie warsztatu pisarskiego nastoletnich wówczas członków. Grupa pod zmienioną nazwą działała jeszcze na początku lat dziewięćdziesiątych.
W 1990 razem z Rafałem A. Ziemkiewiczem, Andrzejem Łaskim, Krzysztofem Sokołowskim i Dariuszem Zientalakiem założył magazyn literacki „Fenix”. Od roku 1993 aż do ostatniego numeru czasopisma w 2001 był jego redaktorem naczelnym. W tym czasie jego aktywność pisarska zmalała.
Był felietonistą w „Gazecie Polskiej”. Zajmuje się tłumaczeniem komiksów. Jego opowiadania publikowane były w „Nowej Fantastyce”, „Feniksie”, oraz wielu antologiach science fiction.
W roku 2003 ukazał się zbiór jego opowiadań grozy "Księga jesiennych demonów" (Fabryka Słów), w 2005 pierwszy tom powieści "Pan Lodowego Ogrodu" (Fabryka Słów) (t. II: 2007, t. III: 2009, t. IV, ostatni: 2012), a w 2006 powieść "Popiół i kurz. Opowieść ze świata Pomiędzy" (Fabryka Słów), która jest kontynuacją opowiadania "Obol dla Lilith".
Należy do Stowarzyszenia Pisarzy Polskich.
Życie prywatne.
Dwukrotnie żonaty, jego drugą żoną była Maja Lidia Kossakowska (1972-2022), która zginęła tragicznie w pożarze domku letniskowego w nocy z 22 na 23 maja 2022 roku.
Nagrody.
Opublikowane w 1999 roku w Internecie opowiadanie "Klub absolutnej karty kredytowej " otrzymało nominację do Nagrody Elektrybałta, a po publikacji w Wizjach alternatywnych 2002 także nominację do nagrody Sfinksa.
W 2006 roku otrzymał nagrodę im. Janusza A. Zajdla za rok 2005 w obydwu kategoriach, w których jest przyznawana: za pierwszy tom powieści "Pan Lodowego Ogrodu" (Fabryka Słów) oraz za opowiadanie "Wilcza zamieć" ze zbioru "Deszcze niespokojne" (Fabryka Słów). Był to pierwszy w historii przypadek przyznania tej nagrody jednemu twórcy w obu kategoriach jednocześnie.
Wcześniej, w tym samym roku, został laureatem przyznawanej przez Śląski Klub Fantastyki nagrody Śląkfa w kategorii Twórca Roku 2005. W tym samym miesiącu pisarza uhonorowano również nagrodą literacką Sfinks, w kategorii Polska Powieść Roku za książkę "Pan Lodowego Ogrodu, t.1" (Fabryka Słów). Również redakcja Fahrenheita przyznała autorowi swoją nagrodę w kategorii Dzieło Roku 2005 za wymienioną powieść.
W roku 2007 otrzymał nagrodę im. Janusza A. Zajdla za rok 2006 w kategorii powieść – "Popiół i kurz" (Fabryka Słów). W 2018 roku jego książka "Hel 3" (Fabryka Słów) zdobyła tytuł Książki Roku 2017 lubimyczytać.pl w kategorii Science Fiction.

</doc>
<doc id="78676" url="https://pl.wikipedia.org/wiki?curid=78676" title="Analiza wariancji">
Analiza wariancji

Analiza wariancji, ANOVA (od ) – metoda statystyczna służąca do badania obserwacji, które zależą od jednego lub wielu działających równocześnie czynników. Metoda ta wyjaśnia, z jakim prawdopodobieństwem wyodrębnione czynniki mogą być powodem różnic między obserwowanymi średnimi grupowymi. Analiza wariancji została stworzona w 1927 roku przez Ronalda Fishera.
Modele analizy wariancji można podzielić na:
Według kryterium podział modeli przebiega następująco:

</doc>
<doc id="78677" url="https://pl.wikipedia.org/wiki?curid=78677" title="Boja">
Boja

Boja, "pława" (ang. "buoy") – urządzenie pływające zakotwiczone za pomocą martwej kotwicy lub swobodnie dryfujące – bywa wyposażana w znak szczytowy, w reflektor (odbłyśnik radarowy), w światło o określonej charakterystyce, dziś już rzadziej w dzwon lub buczek (dźwięk bez określonej charakterystyki powodowany kołysaniem się boi), także w urządzenia radiowe lub radarowe (Racon). Wyposażenie to zasilane jest z okresowo wymienianego akumulatora lub energią generowaną dzięki słońcu, wiatrowi lub falowaniu. Część boi świetlnych zasilana jest gazem z zainstalowanego zbiornika.
Boja została wynaleziona w 1066 roku w Niemczech (rzeka Wezera).
Pławy służące do oznaczania toru wodnego na śródlądowych drogach wodnych bywają też nazywane "baken" lub "bakan" (ros. "бакeн", "бакан") (niderlandzki – "baken").
Boje służą do:

</doc>
<doc id="78678" url="https://pl.wikipedia.org/wiki?curid=78678" title="Statystyka pomocnicza">
Statystyka pomocnicza

Statystyka pomocnicza (swobodna) – statystyka, której rozkład prawdopodobieństwa nie zależy od tego, który spośród założonej rodziny rozkładów jest rozkładem populacji, z której pochodzą dane statystyczne. Pojęcie statystyki pomocniczej wprowadził Ronald Fisher.

</doc>
<doc id="78679" url="https://pl.wikipedia.org/wiki?curid=78679" title="Statystyka stosowana">
Statystyka stosowana

Statystyka stosowana – dział statystyki, do obszaru zainteresowań którego należą zastosowania statystyki w innych dziedzinach wiedzy.
Metody statystyczne mogą posłużyć każdemu, kto używa empirycznej obserwacji do opisu otaczającego nas świata. Dlatego statystyka jest wykorzystywana nie tylko w naukach przyrodniczych, ale także na przykład w historii lub sztuce.
Oto przykłady dziedzin, w których metody statystyczne znalazły szerokie zastosowanie:

</doc>
<doc id="78680" url="https://pl.wikipedia.org/wiki?curid=78680" title="Obciążenie">
Obciążenie



</doc>
<doc id="78682" url="https://pl.wikipedia.org/wiki?curid=78682" title="LWD Junak">
LWD Junak

Junak (LWD Junak, WSK Junak) – polski samolot szkolno-treningowy, używany w polskim lotnictwie wojskowym od 1952 do 1961, w Aeroklubach do 1972.
Rozwój.
Samolot został skonstruowany na zapotrzebowanie polskiego lotnictwa, w celu zastąpienia przestarzałego i trudnego w pilotażu radzieckiego samolotu szkolnego UT-2, używanego w polskich szkołach lotniczych po wojnie. 
Samolot UT-2 cechował się bardzo ostrą charakterystyką przeciągnięcia, drobny błąd w pilotażu mógł spowodować wejście w korkociąg. Dodatkowo – wprowadzony w korkociąg – trudno z niego wychodził. Wysiłek konstruktorów Junaka poszedł w kierunku poprawy bezpieczeństwa użytkowania samolotu, przy zachowaniu jego osiągów i prawidłowych właściwości do nauki akrobacji. 
Samolot zaprojektowano w 1947 w Lotniczych Warsztatach Doświadczalnych (LWD) w Łodzi – pierwszym polskim powojennym biurze konstrukcyjnym. Głównym projektantem był inż. Tadeusz Sołtyk. Wykorzystano doświadczenia z wcześniejszej konstrukcji – samolotu szkolnego LWD Żak. Prototyp nazwany LWD Junak, następnie: Junak 1, został oblatany 22 lutego 1948 przez Antoniego Szymańskiego. Samolot wykorzystywał radziecki silnik gwiazdowy M-11D o mocy 125 KM (93 kW). 
Po próbach, w 1949 opracowano i oblatano ulepszony wariant Junak 2, o lepszym wyposażeniu dla potrzeb wojska, i dobrych własnościach pilotażowych, który następnie skierowano do produkcji w 1951. Najbardziej widocznymi zmianami w stosunku do Junaka 1 była kabina przesunięta nieco do przodu, powiększone usterzenie i mocniejszy silnik M-11FR (160 KM). Tymczasem zespół LWD został rozwiązany w 1949 i dopracowanie Junaka 2 zostało przejęte przez warsztaty Centralnego Studium Samolotów (CSS) w Warszawie. Od 1951 do 1954 zbudowano 105 Junaków 2 w zakładach WSK-4 Okęcie, powstałych z CSS (pierwsze 3 samoloty wykonano w WSK-Mielec).
Jedynym poważnym problemem podczas oblotu okazał się flatter lotek – Antoni Szymański wylądował w polu kapotując, i doznając poważnej kontuzji. Po wprowadzeniu mas wyważających flatter nie pojawiał się.
Gdy podstawowym sprzętem polskiego lotnictwa stały się myśliwce odrzutowe z trójkołowym podwoziem: Jak-23 i MiG-15 (Lim-1), pojawiła się potrzeba posiadania nowocześniejszego samolotu szkolnego. Tadeusz Sołtyk, pracujący wówczas w Instytucie Lotnictwa, zaproponował rozwinięcie Junaka z chowanym klasycznym podwoziem i giętą osłoną kabiny o lepszej widoczności oraz ulepszeniami technologicznymi. Projekt ten miał być oznaczony TS-7 Chwat, ale nie uzyskał akceptacji władz lotniczych. Zamiast tego, Sołtyk zaprojektował 1952 na zamówienie wojska w biurze płatowcowym przy Instytucie Lotnictwa mniej zaawansowaną modyfikację Junaka 2, ze stałym podwoziem trójkołowym i drobniejszymi ulepszeniami. Samolot ten został skierowany do produkcji pod oznaczeniem: TS-9 Junak 3 ("TS" od inicjałów konstruktora). Prototyp oblatany został 7 sierpnia 1953, przez inż. Andrzeja Abłamowicza i kpt. Wiktora Pełkę. Samolot przeszedł pomyślnie w Instytucie Lotnictwa próby statyczne w Zakładzie Wytrzymałości pod nadzorem szefa Zakładu inż. Tadeusza Chylińskiego, próby w locie oraz próby państwowe i został zkwalifikowany do produkcji seryjnej, uruchomionej w 1954 w WSK Okęcie, zastępując na linii montażowej Junaki 2. Nowa wersja była cięższa, co skutkowało zmniejszeniem prędkości maksymalnej z 223 km/h do 205 km/h. Od 1953 do 1956 wyprodukowano 146 Junaków 3. Był on wielokrotnie prezentowany z okazji Święta Lotnictwa i na pokazach lotniczych. 
Równolegle z Junakiem 1, w LWD zaprojektowano jego wariant szkolno-akrobacyjny: LWD Zuch 1, napędzany silnikiem rzędowym Walter Minor 6-III o mocy 160 KM, oblatany 1 września 1948, a następnie LWD Zuch 2 z niemieckim silnikiem gwiazdowym Bramo Sh 14 (116 KM). Jedynie krótka seria 5 Zuchów 2 została zbudowana w 1950 i używana w aeroklubach do 1955.
Służba.
Samoloty Junak były używane w polskim lotnictwie wojskowym stosunkowo krótko. Junaki 2 weszły na wyposażenie szkół lotniczych w Dęblinie i Radomiu od 1952. Prowadzono na nich naukę pilotażu początkowego. Kiedy w latach 1954-55 rozpoczęto zastępowanie ich Junakami 3, Junaki 2 zostały przekazane do lotnictwa cywilnego. Junaki 3 były używane w polskim lotnictwie wojskowym od 1954, lecz już od 1956 zaczęto je również przekazywać do aeroklubów. Do 1961 wszystkie Junaki 3 w lotnictwie wojskowym zastąpiono samolotami PZL TS-8 Bies.
Lotnictwo cywilne otrzymało od wojska 71 Junaków 2 i 93 Junaki 3, które zostały następnie rozdzielone pomiędzy poszczególne aerokluby regionalne, cierpiące na braki w miarę nowoczesnych samolotów. Używano ich do szkolenia i treningu do lat 60. Junaków 2 używano również do holowania szybowców. Ostatnie samoloty Junak 2 (SP-BBT) i Junak 3 (SP-BOG) wycofano z eksploatacji 1972 roku.
Konstrukcja Junaka prezentowała średni poziom techniczny, lecz był on pierwszym samolotem polskiej konstrukcji, budowanym w dużej serii po II wojnie światowej, która doszczętnie zniszczyła dobrze rozwinięty przed wojną polski przemysł lotniczy. Mimo to był udanym samolotem, statecznym w locie i poprawnym w pilotażu. Do jego wad należała mało komfortowa i ubogo wyposażona w przyrządy kabina. Samoloty Junak były zwykle nazywane: LWD Junak, mimo że LWD zajmowała się projektem jedynie na początkowym etapie, lub WSK Junak od nazwy producenta; oznaczenie TS-9 nie było natomiast w praktyce używane. Trzeba zaznaczyć, że Junak był pierwszym powojennym samolotem polskiej konstrukcji produkowanych w dużych seriach (252 szt.) i wprowadzonych do wyposażenia lotnictwa wojskowego. 
Obecnie w Muzeum Lotnictwa Polskiego w Krakowie znajdują się samoloty Junak 1, Junak 2 i Junak 3 (SP-BPL) z ostatniej serii zbudowany w 1955, w zbiorach WOSL w Dęblinie Junak 3 i w Narodowym Muzeum Techniki w PKiN w Warszawie Junak 3 eksponowany w przekroju.
Opis konstrukcji.
Jednosilnikowy samolot szkolno-treningowy, wolnonośny dolnopłat konstrukcji mieszanej. Kadłub – kratownica z rur stalowych, kryta płótnem i w obrębie silnika blachą. Skrzydła o obrysie trapezowym, konstrukcji drewnianej, kryte płótnem i sklejką. Usterzenie klasyczne. Samolot był wyposażony w klapy w centropłacie. Dwumiejscowa zakryta kabina w układzie tandem – z przodu dla instruktora, z tyłu dla ucznia. Silnik gwiazdowy, 5 cylindrowy M-11FR o mocy nominalnej 140 KM i startowej 160 KM (118 kW). Silnik w nosie kadłuba, cylindry osłonięte indywidualnymi owiewkami, często usuwanymi. Śmigło dwułopatowe drewniane o skoku stałym. Zbiorniki paliwa w skrzydłach i w niektórych partiach Junaków 3 w kadłubie. Podwozie samolotu stałe, klasyczne (Junak 2) lub trójkołowe (Junak 3). Bez uzbrojenia. Junak 3 był wyposażony w radiostację krótkofalową, radio-kompas, telefon pokładowy oraz inną instalację paliwową.

</doc>
<doc id="78683" url="https://pl.wikipedia.org/wiki?curid=78683" title="Test dwumianowy">
Test dwumianowy

Test dwumianowy jest rodzajem testu statystycznego, służącym do badania statystycznej istotności odchyleń liczebności jednej z dwu kategorii, do której może należeć zmienna losowa.
Przykład: W grze polegającej na rzucaniu sześcienną kostką do gry wyrzucenie szóstki oznacza wygraną. W jednej z gier rzuciliśmy kostką 235 razy, szóstka wypadła 51 razy. Oczekujemy otrzymania szóstki 235/6 = 39,17 razy. Czy proporcje wyrzucenia szóstki są znacząco różne od tego, czego moglibyśmy oczekiwać w zdarzeniu losowym?
Aby znaleźć odpowiedź posłużymy się rozkładem dwumianowym B(235, 1/6), w celu wyznaczenia prawdopodobieństwa wypadnięcia szóstki 51 razy w 235 rzutach. Następnie obliczamy prawdopodobieństwa wypadnięcia szóstki 52, 53 razy i tak dalej aż do 235. Sumując te prawdopodobieństwa otrzymujemy statystyczną istotność zaobserwowanej liczby szóstek.
Przy większej liczbie obserwacji rozkład dwumianowy może być przybliżany przez rozkłady ciągłe, dlatego test dwumianowy można zastąpić testem chi-kwadrat lub testem G, jednak dla małych prób takie przybliżenie różni się znacząco od pierwotnego rozkładu i należy stosować test dwumianowy.
Jeśli w problemie występuje więcej kategorii, a potrzebny jest dokładny test, należy test dwumianowy zastąpić innymi testami opartymi na rozkładzie wielomianowym.

</doc>
<doc id="78687" url="https://pl.wikipedia.org/wiki?curid=78687" title="ANOVA">
ANOVA



</doc>
<doc id="78690" url="https://pl.wikipedia.org/wiki?curid=78690" title="Gaspar Corte-Real">
Gaspar Corte-Real

Gaspar Corte-Real (lub Cortereal) (ur. ok. 1450, zm. 1501) – portugalski żeglarz i odkrywca. Jeden z niewielu podróżników z tego kraju, który podjął próbę odnalezienia Przejścia Północno-Zachodniego.
Życiorys.
Gaspar był synem João Vaz Corte-Reala, półlegendarnego żeglarza, który, jak sądzą niektórzy, był pierwszym Europejczykiem, który dotarł do wybrzeży amerykańskich na całe dwadzieścia lat wcześniej przed Krzysztofem Kolumbem i Johnem Cabotem. 
W roku 1500 Gaspar, kierując flotyllą dwóch statków, dopłynął do Grenlandii, a następnie płynąc wzdłuż jej wschodniego wybrzeża dotarł do granicy lodu. Powrócił na południe i próbował tego samego przedsięwzięcia zachodnim brzegiem, płynąc Cieśniną Davisa, lecz z tym samym skutkiem. W kolejnym roku 1501 zorganizował następną wyprawę (wziął w niej udział starszy brat Gaspara Miguel). Wyprawa dotarła do Labradoru. Płynąc wzdłuż wybrzeży na południe, dotarli do Nowej Fundlandii, biorąc do niewoli około 60 Indian. Tam też bracia rozdzielili się, Miguel powrócił z dwoma statkami do Portugalii, a Gaspar wyruszył na południe. W czasie tej wyprawy Gaspar ze swą załogą zaginął bez wieści. Statek prawdopodobnie zatonął w burzy morskiej. Podjęta w następnym roku wyprawa Miguela w celu odnalezienia Gaspara zakończyła się niepowodzeniem i zaginięciem Miguela.

</doc>
<doc id="78691" url="https://pl.wikipedia.org/wiki?curid=78691" title="Miguel Corte-Real">
Miguel Corte-Real

Miguel Corte-Real (ur. ok. 1450, zm. 1502) – portugalski żeglarz i odkrywca. Jeden z niewielu podróżników z tego kraju, który podjął próbę odnalezienia Przejścia Północno-Zachodniego.
Życiorys.
Miguel był synem João Vaz Corte-Reala, półlegendarnego żeglarza, który, jak sądzą niektórzy, był pierwszym Europejczykiem, który dotarł do wybrzeży amerykańskich na całe dwadzieścia lat wcześniej przed Krzysztofem Kolumbem i Johnem Cabotem. Był także starszym bratem znanego portugalskiego odkrywcy Gaspara Corte-Reala.
W 1501 Miguel wyruszył wraz ze swym bratem w podróż do wybrzeży amerykańskich. Dopłynęli wtedy do Labradoru i Nowej Fundlandii. Podczas gdy Gaspar wyruszył w dalszą podróż na południe, z której już nie powrócił, Miguel innym statkiem powrócił do Portugalii. Wobec tajemniczego zaginięcia brata, Miguel zorganizował następnie ekspedycję ratunkową 3 statków, która wyruszyła w maju 1502 z Lizbony. Jednakże, po rozdzieleniu się statków u brzegów Nowej Fundlandii, także statek Miguela zaginął w niewyjaśnionych okolicznościach.
Istnieje przypuszczenie, że rozbił się na wybrzeżach Nowej Anglii i uratowany przez Wampanoagów został ich sachemem.

</doc>
<doc id="78694" url="https://pl.wikipedia.org/wiki?curid=78694" title="Chociebuż">
Chociebuż

Chociebuż (niem. Cottbus, wym. ; dolnołuż. Chóśebuz, wym. lub ; górnołuż. "Choćebuz", wym. ; czes. "Chotěbuz", wym. ) – miasto na prawach powiatu we wschodnich Niemczech w kraju związkowym Brandenburgia, nad Sprewą. Jest drugim co do wielkości, po Poczdamie, stolicy Brandenburgii, miastem tego kraju związkowego; główne miasto oraz kulturalna stolica Dolnych Łużyc.
Etymologia.
Nazwa dzierżawcza utworzona przy pomocy formantu "-jь" (najstarsze słowiańskie nazwy dzierżawcze), prawdopodobnie od imienia Chociebud/Chociebąd, podobne: czeski Chotěbuz, Chotěboř, dolnołużyckie Kósobuz (niemieckie Kunersdorf w gminie Kolkwitz).
Historia.
W 930 r. król Henryk I nakazał wznieść warownię nieopodal osiedla łużyckiego. Przy niej w okresie późniejszym powstało osiedle będące zalążkiem przyszłego miasta. W maju 1002 roku – Bolesław I Chrobry przekroczył z wojskiem graniczny Bóbr i zajął Milsko, Łużyce i Miśnię. W latach 1002–1031 Chociebuż znalazł się pod polskim panowaniem. W 1156 r. miasto było ważnym punktem składowania soli na trakcie Halle (Saale)-Głogów. W 1445 r. miasto wraz z okolicami zostało przyłączone do Brandenburgii, stanowiąc eksklawę brandenburską (a później pruską) w środku Łużyc, należących do Czech, Węgier, ponownie Czech, a następnie Saksonii. Od średniowiecza trwał napływ osadników z Niemiec. W 1514 r. w Chociebużu zostało założone gimnazjum zwane „Universitas Serborum” ("Uniwersytet Łużyczan"). Jego założycielem był Łużyczanin, Jan Rak, działający również w Krakowie. Podczas wojny trzydziestoletniej Chociebuż uległ poważnym zniszczeniom. W końcu XVII w. osiedlili się tutaj francuscy hugenoci, którzy wprowadzili uprawę tytoniu i hodowlę jedwabnika. W 1780 r. liczba mieszkańców Chociebuża przekroczyła 4 tysiące. W 1807 r. pruska enklawa, obejmująca Chociebuż i okolice, została połączona z resztą Łużyc i wcielona do Królestwa Saksonii. Stan ten trwał do kongresu wiedeńskiego w 1815 r., który przekazał Chociebuż wraz z całymi Dolnymi Łużycami, Prusom.
Od poł. XIX w. w Chociebużu trwał okres industrializacji: stworzono fabryki tekstylne, z których miasto było znane za granicą, oraz prowadzono wydobycie węgla brunatnego.
Od 1886 roku miasto należało do rejencji frankfurckiej w prowincji Brandenburgia. W mieście stacjonował 52 Pułk Piechoty im. von Alvenslebena (6 Brandenburski).
Podczas II wojny światowej lokalny przemysł prowadził produkcję dla celów wojskowych, dlatego też miasto stało się celem ataków lotniczych. W lutym 1945 r. zostało poważnie zniszczone podczas amerykańskiego nalotu. W kwietniu 1945 r. toczyły się tutaj zacięte walki między wojskami sowieckimi i niemieckimi. W mieście zniszczeniu uległo 34 procent budynków.
W NRD stolica okręgu Chociebuż.
Po wojnie w 1952 r. w Chociebużu powstała pierwsza łużycka szkoła średnia i łużycki zespół pieśni i tańca, a przy lokalnej rozgłośni radiowej działała sekcja łużycka. Od lat 60. XX w. prowadzono intensywną urbanizację miasta, budując wiele nowych osiedli. W 1954 r. powstał w mieście ogród zoologiczny. W 1976 r. liczba mieszkańców przekroczyła 100 tys. W 1981 roku w miejscowym więzieniu przeprowadzony został strajk głodowy w proteście przeciwko wprowadzeniu stanu wojennego w Polsce.
Gospodarka.
W mieście w przeszłości był rozwinięty przemysł włókienniczy oraz odzieżowy. Dzisiaj Chociebuż jest przede wszystkim ośrodkiem administracyjnym i usługowym w południowej części Brandenburgii. Istnieje zakład naprawy taboru kolejowego. W okolicach Chociebuża znajduje się Łużyckie Zagłębie Węglowe gdzie wydobywany jest węgiel brunatny a położona niedaleko miasta elektrownia Jänschwalde należy do największych na terenie Niemiec. Związana z przemysłem energetycznym firma LEAG, będąca częścią czeskiej spółki EPH, ma swoją główną siedzibę w Chociebużu.
Transport.
Chociebuż leży przy autostradzie A15 która stanowi część szlaku europejskiego E36 (Berlin – Wrocław).
W mieście funkcjonuje sieć tramwajowa i autobusowa, obsługiwana przez dwie firmy: "Cottbusverkehr GmbH" i "Neißeverkehr GmbH". Łącznie 45 linii, z tego cztery tramwajowe i 41 autobusowych. Sieć obejmuje 569 przystanków i ma długość około 934 km. Jest obsługiwana przez 26 tramwajów i 55 autobusów (2009). Oprócz tego funkcjonuje kolej parkowa (o rozstawie toru 600 mm), która obsługuje rozległe tereny rekreacyjne – od dworca normalnotorowej kolei Cottbus Sandow, poprzez stadion piłkarski, targi, zoo, aż do parku zamkowego.
W 1868 r. Chociebuż uzyskał połączenie kolejowe z Berlinem (przez Lübbenau) i Görlitz. Miasto jest ważnym węzłem kolejowym, funkcjonują połączenia m.in. przez Falkenberg do Lipska, przez Elsterwerdę do Drezna, przez Gubin do Frankfurtu nad Odrą i przez Forst do Żar i Wrocławia. Znajdują się tutaj cztery stacje kolejowe, w tym główna – Cottbus Hauptbahnhof.
Dolnołużyczanie.
Chociebuż jest ośrodkiem kulturalnym Dolnołużyczan. Działa tu dolnołużyckie gimnazjum i uniwersytet ludowy, a także Muzeum Łużyckie "(Serbski Muzej/Wendisches Museum)".
Polacy w Chociebużu.
W latach 1002–1031 Chociebuż leżał w granicach Polski. W latach 1807–1815 wraz z Królestwem Saksonii miasto było związane unią z Księstwem Warszawskim.
Do miejscowego gimnazjum uczęszczał Konrad Jażdżewski W trakcie I wojny światowej wikarym w Chociebużu był ks. Tomasz Reginek. W trakcie II wojny światowej w mieście byli więzieni przez Niemców m.in. polski działacz narodowy Teodor Spiralski i aktor Władysław Hańcza. Pracownikiem Uniwersytetu Technicznego w Chociebużu był Jerzy Drewnowski.

</doc>
<doc id="78695" url="https://pl.wikipedia.org/wiki?curid=78695" title="Twierdzenie Cochrana">
Twierdzenie Cochrana

Twierdzenie Cochrana – twierdzenie matematyczne wykorzystywane w analizie wariancji. Jest ono twierdzeniem odwrotnym do twierdzenia Fishera.
Założenia.
Załóżmy, że formula_1 są niezależnymi zmiennymi losowymi o rozkładach normalnych. Rozważmy równość
gdzie formula_3 są sumami kwadratów kombinacji liniowych zmiennych formula_4 takimi że
gdzie formula_6 są rzędami formula_7
Teza.
Zmienne formula_3 są zmiennymi niezależnymi i mają rozkład χ² z formula_6 stopniami swobody.
Przykład.
Jeśli formula_10 są niezależnymi zmiennymi losowymi o rozkładzie normalnym ze średnią formula_11 i odchyleniem standardowym formula_12 wtedy
ma standardowy rozkład normalny dla każdego formula_14
Możemy zapisać:
Trzeci składnik wynosi zero, ponieważ jest równy iloczynowi stałej przez
natomiast drugi składnik jest sumą formula_18 identycznych stałych.
Uwzględniając powyższe i dzieląc strony równości przez formula_19 otrzymujemy:
Ranga formula_21 wynosi formula_22 (jest to kwadrat tylko jednej kombinacji liniowej zmiennych losowych o standardowym rozkładzie normalnym). Ranga formula_23 być z kolei obliczona jako formula_24
Spełnione są założenia twierdzenia Cochrana. Twierdzenie Cochrana mówi, że formula_23 i formula_21 są niezależnymi zmiennymi losowymi i mają rozkład formula_27 ze stopniami swobody odpowiednio formula_28 i formula_29
To pokazuje, że średnia z próby i wariancja z próby są niezależnymi zmiennymi losowymi, a także:
Jako estymatora wariancji formula_31 używa się często:
Twierdzenie Cochrana pokazuje, że:
z czego wynika, że wartością oczekiwaną formula_34 jest formula_35

</doc>
<doc id="78696" url="https://pl.wikipedia.org/wiki?curid=78696" title="Efektywność">
Efektywność



</doc>
<doc id="78697" url="https://pl.wikipedia.org/wiki?curid=78697" title="Zgodność">
Zgodność



</doc>
<doc id="78699" url="https://pl.wikipedia.org/wiki?curid=78699" title="Analiza czynnikowa">
Analiza czynnikowa

Analiza czynnikowa – metoda statystyczna, której celem jest opisanie zależności między zaobserwowanymi, skorelowanymi zmiennymi przy pomocy możliwie mniejszej liczby zmiennych nieobserwowanych nazywanych "czynnikami" bądź "faktorami", które są wzajemnie nieskorelowane. Prekursorem analizy czynnikowej był Charles Spearman.
Zmienne obserwowane są następnie modelowane jako suma odpowiednich kombinacji liniowych nowych zmiennych nieobserwowanych oraz błędu pomiaru (zob. biały szum).
Analiza czynnikowa jest powszechnie używana w biologii, psychologii (przy analizie struktury zjawisk badanych przez narzędzia kwestionariuszowe), marketingu, teorii decyzji oraz innych dziedzinach wiedzy.
Model statystyczny.
Niech dany będzie zbiór formula_1 "zaobserwowanych zmiennych losowych" formula_2 o średnich formula_3 odpowiednio. Załóżmy, że dla pewnych (nieznanych) stałych formula_4 oraz formula_5 zmiennych formula_6 (tzw. "czynników" czy "faktorów"), gdzie formula_7 i formula_8 mamy związek
przy czym zmienne formula_10 są interpretowane jako błędy będące zmiennymi o zerowej wartości oczekiwanej i skończonej wariancji. Powyższy związek można zapisać macierzowo jako
Mając formula_12 obserwacji, powyżej formula_13 jest macierzą formula_14 formula_15 jest macierzą formula_16 natomiast formula_17 jest macierzą formula_18 Każda kolumna macierzy formula_13 i formula_17 oznacza wartości odpowiadające obserwacjom natomiast macierz formula_15 nie zależy od obserwacji.
Ponadto, o macierzy losowej formula_17 zakłada się, że:
Celem analizy czynnikowej jest wyznaczanie par macierzy formula_17 i formula_27 które spełniają powyższe równania i warunki.
Oznaczając
można zapisać:
bądź równoważnie
Niejednoznaczność rozwiązań.
Dla każdej macierzy ortogonalnej formula_31 stopnia formula_32 kładąc formula_33 oraz formula_34 tak zdefiniowane macierze spełniają powyższe warunki, o ile tylko formula_17 i formula_15 je spełniają, tzn. zbiór rozwiązań problemu jest niejednoznaczny oraz niezmienniczy ze względu na przekształcenia ortogonalne.
Podejścia.
W analizie czynnikowej istnieją dwa podejścia:
Jest wiele metod analizy czynnikowej, jednak najbardziej popularne są dwie:
Niezależnie od metody, rozpoczynamy od budowy macierzy korelacji i sprawdzenia, czy możliwe jest zastosowanie analizy czynnikowej.

</doc>
<doc id="78700" url="https://pl.wikipedia.org/wiki?curid=78700" title="Direction de la Protection et de la Sécurité de la Défense">
Direction de la Protection et de la Sécurité de la Défense

Direction de la Protection et de la Sécurité de la Défense, DPSD (pol. "Dyrekcja Ochrony Bezpieczeństwa Sił Zbrojnych") – francuska służba specjalna kontrwywiadowczo - ochronna, odpowiedzialna za bezpieczeństwo baz, instalacji wojskowych, osłonę kontrwywiadowczą Ministerstwa Obrony Francji, Sztabu Generalnego, ogółem żołnierzy i cywilnych pracowników Sił Zbrojnych Francji oraz programów obronnych przemysłu zbrojeniowego i produkcji zbrojeniowej.
Została utworzona w 1981 z "Securite Militaire", co było skutkiem przekraczania przez nią kompetencji (tradycyjna "kara" we francuskich służbach specjalnych). Głównym powodem przekształcenia tego było wykrycie, że "Securite Militaire" zbiera informacje o poglądach politycznych najwyższych oficerów armii francuskiej.
W 1992 DPSD włączono w struktury Deuxieme Bureau. 

</doc>
<doc id="78703" url="https://pl.wikipedia.org/wiki?curid=78703" title="Macierz korelacji">
Macierz korelacji

Macierz korelacji – macierz, której elementy stanowią wartości współczynników korelacji dla odpowiednich par zmiennych losowych.
Własności.
Macierz korelacji spełnia pięć kryteriów:
Wyznacznik macierzy korelacji jest miernikiem współliniowości (skorelowania) zmiennych objaśniających. Im bliższy 1, tym niższy jest stopień wzajemnego skorelowania zmiennych objaśniających. Im bliższy 0, tym siła tej korelacji większa.
Wartości wyznacznika bliskie 0 świadczą o złym doborze zmiennych objaśniających. Jeśli wyznacznik jest zbyt mały, musimy modyfikować model - powinniśmy z niego eliminować zmienne współliniowe.
Istnienie silnej korelacji między zmiennymi objaśniającymi negatywnie wpływa na efektywność estymatorów parametrów modelu.
Przykład: Mamy zbiór zmiennych losowych "X"1, "X"2, ..., "X""n". Przykładowa macierz korelacji dla trójelementowego zbioru zmiennych może wyglądać następująco:
Z elementu leżącego na przecięciu wiersza i kolumny odpowiadających zmiennym "X"2 i "X"3 odczytujemy, że współczynnik korelacji zmiennych "X"2 i "X"3 wynosi 0,41.
Zbudowanie macierzy korelacji jest zazwyczaj pierwszym krokiem w analizie czynnikowej. W tej analizie zazwyczaj bierze się pod uwagę macierze, w których przeciętne współczynniki korelacji przekraczają 0,3.

</doc>
<doc id="78705" url="https://pl.wikipedia.org/wiki?curid=78705" title="Okoniokształtne">
Okoniokształtne

Okoniokształtne (Perciformes) – najliczniejszy rząd ryb promieniopłetwych obejmujący co najmniej 150, a według niektórych źródeł nawet 180 rodzin. Gatunki zaliczane do okoniokształtnych są bardzo zróżnicowane pod względem budowy ciała, zajmowanego siedliska i prowadzonego trybu życia. Występują niemal we wszystkich zbiornikach wodnych na Ziemi. Większość stanowią gatunki morskie. Są najmłodszą filogenetycznie grupą ryb.
Systematyka.
Poniższa tabela przedstawia porównanie nowych trendów w klasyfikacji systematycznej z klasyfikacją dotychczasową.
Podział okoniokształtnych na podrzędy:
Acanthuroidei.
Podrząd: Acanthuroidei – pokolcowce obejmuje 6 rodzin:
Anabantoidei.
Podrząd: Anabantoidei – błędnikowce obejmuje 3 rodziny:
Blennioidei.
Podrząd: Blennioidei – ślizgowce obejmuje 7 rodzin:
Callionymoidei.
Podrząd: Callionymoidei – lirowce obejmuje 2 rodziny:
Caproidei.
Podrząd: Caproidei – kaproszowce obejmuje 1 rodzinę:
Channoidei.
Podrząd: Channoidei – żmijogłowce obejmuje 1 rodzinę:
Elassomatoidei.
Podrząd: Elassomatoidei obejmuje 1 rodzinę:
Gobiesocoidei.
Podrząd: Gobiesocoidei – grotnikowce obejmuje 1 rodzinę:
Gobioidei.
Podrząd: Gobioidei – babkowce obejmuje 8 rodzin:
Icosteoidei.
Podrząd: Icosteoidei obejmuje 1 rodzinę:
Kurtoidei.
Podrząd: Kurtoidei obejmuje 1 rodzinę:
Labroidei.
Podrząd: Labroidei – wargaczowce obejmuje 6 rodzin:
Notothenioidei.
Podrząd: Notothenioidei – nototeniowce obejmuje 5 rodzin:
Percoidei.
Podrząd: Percoidei – okoniowce obejmuje 83 rodziny:
Scombroidei.
Podrząd: Scombroidei – makrelowce obejmuje 6 rodzin:
Scombrolabracoidei.
Podrząd: Scombrolabracoidei obejmuje 1 rodzinę:
Stromateoidei.
Podrząd: Stromateoidei – żuwakowce obejmuje 6 rodzin:
Trachinoidei.
Podrząd: Trachinoidei – ostroszowce obejmuje 13 rodzin:
Zoarcoidei.
Podrząd: Zoarcoidei – węgorzycowce obejmuje 9 rodzin:
Różnice.
Ammodytoidei.
Podrząd: Ammodytoidei – dobijakowce obejmował 1 rodzinę:
obecnie zaliczaną do podrzędu ostroszowców (Trachinoidei).
Luciocephaloidei.
Podrząd: Luciocephaloidei – szczupakogłowcowce obejmował 1 rodzinę:
obecnie zaliczaną w randze podrodziny Luciocephalinae do rodziny guramiowatych (Osphronemidae) z podrzędu błędnikowców (Anabantoidei).
Mastacembeloidei.
Podrząd: Mastacembeloidei – długonosowce – obejmował 2 rodziny:
obecnie zaliczane do rzędu szczelinokształtnych (Synbranchiformes).
Mugiloidei.
Podrząd: Mugiloidei – cefalowce obejmował 1 rodzinę:
obecnie tworzącą rząd cefalokształtnych (Mugiliformes).
Polynemoidei.
Podrząd: Polynemoidei – wiciakowce obejmował 1 rodzinę:
obecnie zaliczaną do podrzędu okoniowców (Percoidei).
Schindlerioidei.
Podrząd: Schindlerioidei obejmował 1 rodzinę:
obecnie zaliczaną do podrzędu babkowców (Gobioidei).
Sphyraenoidei.
Podrząd: Sphyraenoidei – barrakudowce – obejmował 1 rodzinę:
obecnie zaliczaną do podrzędu makrelowców (Scombroidei).

</doc>
<doc id="78706" url="https://pl.wikipedia.org/wiki?curid=78706" title="Kumulanta">
Kumulanta

Kumulanta to pojęcie z zakresu teorii prawdopodobieństwa i statystyki.
Kumulantami formula_1 rozkładu prawdopodobieństwa nazywamy wielkości spełniające własność:
gdzie formula_3 jest zmienną losową, dla rozkładu prawdopodobieństwa której obliczane są kumulanty. Innymi słowy, formula_4 jest formula_5-tym współczynnikiem w rozwinięciu w szereg potęgowy logarytmu funkcji generującej momenty. Logarytm funkcji generującej momenty nazywany jest funkcją generującą kumulanty.
"Problem kumulant" to próba uzyskania funkcji gęstości rozkładu prawdopodobieństwa z jego ciągu kumulant. W niektórych przypadkach rozwiązanie problemu nie istnieje, w niektórych istnieje dokładnie jedno rozwiązanie, w niektórych więcej niż jedno rozwiązanie.
Niektóre własności kumulant.
Niezmienniczość.
Zachodzą następujące własności:
gdzie formula_9 jest stałą.
Oznacza to, że stałą dodajemy tylko do pierwszej kumulanty, wyższe kumulanty pozostają niezmienione.
Jednorodność.
Kumulanty są jednorodne stopnia n, to znaczy:
Addytywność.
Jeśli formula_3 i formula_12 są niezależnymi zmiennymi losowymi, zachodzi:
Kumulanty i momenty.
Kumulanty są powiązane z momentami następującą zależnością:
formula_5-ty moment zwykły formula_16 jest wielomianem formula_5-tego stopnia w pierwszych formula_5 kumulantach, zatem:
Aby uzyskać wzory na zależność kumulant od momentów centralnych, należy we wszystkich wzorach opuścić składniki, gdzie formula_25 występuje jako czynnik.
Kumulanty i podział zbioru.
Kumulanty mają ciekawą interpretację kombinatoryczną: współczynniki definiują określone podziały zbioru. Ogólna postać tych wielomianów to:
gdzie:
Każdy jednomian to stała pomnożona przez iloczyn kumulant, w których suma indeksów wynosi formula_5 (np. dla formula_33 suma indeksów wynosi 3 + 2 + 2 + 1 = 8, pojawia się ona w wielomianie, który wyraża ósmą kumulantę za pomocą ośmiu pierwszych kumulant). Podziałowi liczby całkowitej formula_5 odpowiadają poszczególne składniki. "Współczynniki" w każdym składniku to liczba podziałów formula_5-elementowego zbioru, które łączą się w podziały formula_5 kiedy elementy zbioru stają się nierozróżnialne.

</doc>
<doc id="78707" url="https://pl.wikipedia.org/wiki?curid=78707" title="Labiryntowate">
Labiryntowate



</doc>
<doc id="78708" url="https://pl.wikipedia.org/wiki?curid=78708" title="Macropodus">
Macropodus

Macropodus – rodzaj słodkowodnych ryb okoniokształtnych z rodziny guramiowatych (Osphronemidae), w języku polskim określanych nazwami wielkopłetw lub makropod. 
Opis.
Cechy charakterystyczne: Ciało silnie, bocznie spłaszczone, płetwy długie.
Rozmiary: Długość do 9 cm.
Pochodzenie: Pola ryżowe, kanały melioracyjne, wody stojące i wolno płynące w Azji Południowo-Wschodniej. Niektóre gatunki spotykane są w wodach słonawych.
Dzięki dodatkowemu organowi oddechowemu, tzw. labiryntowi wielkopłetwy mogą żyć w wodzie zawierającej małą ilość tlenu. Odżywiają się skorupiakami i innymi drobnymi bezkręgowcami wodnymi. Ze względu na ubarwienie i zachowania rozrodcze wielkopłetwy należą do ryb często hodowanych w akwariach. Rozmnażają się dopiero przy temperaturze około 20–25°. Nagła zmiana temperatury jest dla nich bardzo niebezpieczna.
Systematyka.
Typem nomenklatorycznym rodzaju jest "Macropodus opercularis" – wielkopłetw wspaniały.
Klasyfikacja.
Gatunki zaliczane do tego rodzaju :
Choroby.
Gatunki ryb z tego rodzaju podatne są na przewlekłą wirusową chorobę limfocystozę.

</doc>
<doc id="78709" url="https://pl.wikipedia.org/wiki?curid=78709" title="Macropodus ocellatus">
Macropodus ocellatus

Macropodus ocellatus – gatunek słodkowodnej ryby okoniokształtnej z rodziny guramiowatych (Osphronemidae). Wykorzystywany jako ryba akwariowa. Mylony z wielkopłetwem wspaniałym, przez wielu autorów był opisywany pod jego synonimiczną nazwą "Macropodus chinensis".
Zasięg występowania.
Zasięg występowania tego gatunku obejmuje Chiny, Japonię i Koreę. W rosyjskiej części dorzecza Amuru pojawił się prawdopodobnie w wyniku introdukcji.
Opis.
Dorasta do 6,2 cm długości standardowej. 
Biologia podobna do "Macropodus opercularis". Dobrze przystosowuje się do niskich temperatur; czasami obserwowane są dorosłe i młode osobniki aktywne pod pokrywą lodową.
Status i zagrożenia.
Według stanu z 2018 gatunek ten nie figuruje w Czerwonej księdze gatunków zagrożonych Międzynarodowej Unii Ochrony Przyrody (IUCN).

</doc>
<doc id="78710" url="https://pl.wikipedia.org/wiki?curid=78710" title="Funkcja generująca kumulanty">
Funkcja generująca kumulanty



</doc>
<doc id="78713" url="https://pl.wikipedia.org/wiki?curid=78713" title="Żmija">
Żmija



</doc>
<doc id="78715" url="https://pl.wikipedia.org/wiki?curid=78715" title="Płazakokształtne">
Płazakokształtne



</doc>
<doc id="78717" url="https://pl.wikipedia.org/wiki?curid=78717" title="Alan Clark (muzyk)">
Alan Clark (muzyk)

Alan Clark (ur. 5 marca 1952 w Durham) – brytyjski muzyk grający głównie jako członek Dire Straits na instrumentach klawiszowych, a także na gitarze i saksofonie jako muzyk sesyjny.
Nagrywał utwory z wieloma gwiazdami muzyki rockowej, m.in. z Bobem Dylanem, Erikiem Claptonem, Markiem Knopflerem, Simply Red, Tiną Turner, Bee Gees.

</doc>
<doc id="78718" url="https://pl.wikipedia.org/wiki?curid=78718" title="AMD">
AMD



</doc>
<doc id="78721" url="https://pl.wikipedia.org/wiki?curid=78721" title="Terry Williams">
Terry Williams

Terry Williams (ur. 11 stycznia 1948 w Swansea, Walia) – brytyjski muzyk, perkusista. Członek zespołu Rockpile, a później Dire Straits. Jako muzyk studyjny wziął udział w nagraniu wielu płyt popularnych artystów rockowych, country and rockowych i popowych, grał m.in. z Kennym Rogersem, Nickiem Lowe, Tiną Turner, Dolly Parton, Cliffem Richardsem.

</doc>
<doc id="78739" url="https://pl.wikipedia.org/wiki?curid=78739" title="Atak terrorystyczny na szkołę w Biesłanie">
Atak terrorystyczny na szkołę w Biesłanie

Atak terrorystyczny na szkołę w Biesłanie został przeprowadzony na terytorium Osetii Północnej w Rosji w dniu 1 września 2004 roku, pierwszego dnia roku szkolnego w Biesłanie. Szkoła w Biesłanie została opanowana przez grupę uzbrojonych terrorystów należących do sił czeczeńskiego dowódcy polowego Szamila Basajewa.
Teren szkoły został otoczony przez milicję i jednostki sił specjalnych. Prowadzono negocjacje z napastnikami, a po dwóch dniach, aby uniemożliwić ucieczkę terrorystom, nastąpił szturm wojsk rosyjskich. W jego wyniku zginęły 334 osoby, a ok. 700 zostało rannych, z czego 450 osób trafiło do szpitali. Zginęło też 32 napastników. Według oświadczenia prezydenta Władimira Putina w ataku zginęło 11 żołnierzy służb specjalnych, a kilkudziesięciu zostało rannych.
Przebieg ataku.
1 września.
O 9:30 czasu lokalnego, 1 września, pierwszego dnia roku szkolnego, grupa trzydziestu trzech terrorystów przyjechała pod szkołę w skradzionej ciężarówce wojskowej Gaz-66 i zaatakowała Szkołę nr 1 w Biesłanie, do której chodzą dzieci w wieku od siedmiu do osiemnastu lat. Większość atakujących nosiła kominiarki, zaś niektórzy z nich mieli na sobie pasy z materiałami wybuchowymi (tzw. pasy szahida). Po wymianie ognia z milicją, podczas której zginęło dwóch zamachowców i jeden milicjant, napastnicy opanowali budynek szkoły, biorąc około 1181 zakładników, z czego większość miała poniżej 18 lat. W momencie ataku, w powstałym zamieszaniu, około pięćdziesięcioro z nich uciekło.
Od początku istniały wątpliwości, ilu zakładników pozostało w środku. Rząd twierdził, że jest ich tylko niewiele ponad 350, inne źródła podawały liczby nawet do 1500. Z wnętrza budynku słychać było później strzały, według niektórych mające na celu zastraszenie rosyjskich sił specjalnych. Później ustalono, że pierwszego dnia napastnicy zabili dwudziestu dorosłych zakładników płci męskiej w szkolnym korytarzu. Ich ciała zostały później wyrzucone przez okno. Jeden z porywaczy zdetonował, prawdopodobnie przypadkiem, noszony pas z materiałami wybuchowymi – zabijając siebie, drugiego porywacza i trzech zakładników.
Szkoła została wkrótce otoczona kordonem milicji, Specnazu oraz OMON-u.
Napastnicy wkrótce przemieścili zakładników na salę gimnastyczną i zaminowali budynek (agencja ITAR-TASS doniosła, że materiały wybuchowe i część broni zostały tam wniesione jeszcze w czasie lipcowych prac remontowych przed rokiem szkolnym). Aby zapobiec dalszym próbom odbicia zakładników, zagrozili, że zabiją pięćdziesięciu z nich za każdego bojownika zabitego przez milicję oraz dwudziestu za każdego rannego. Rząd rosyjski zapowiedział, że na razie nie użyje siły do uwolnienia zakładników.
Na prośbę Rosji wieczorem 1 września zwołana została narada Rady Bezpieczeństwa ONZ, której uczestnicy zażądali natychmiastowego i bezwarunkowego zwolnienia wszystkich zakładników.
2 września.
2 września 2004 negocjacje wskazanego przez terrorystów doktora Leonida Roszala nie odniosły skutku. Napastnicy nie pozwolili na przyniesienie wody, jedzenia i leków dla zakładników ani na wyniesienie ze szkoły ciał zabitych. Warunki w szkole pogorszyły się.
Wieczorem dwadzieścia sześć kobiet i niemowląt zostało zwolnionych po negocjacjach z byłym prezydentem Inguszetii Rusłanem Auszewem. Około 15:30 w ciągu dziesięciu minut nastąpiły dwie eksplozje. Ustalono później, że to napastnicy oddali strzały z granatników w kierunku sił specjalnych, żeby utrzymać je z dala od szkoły.
3 września.
Po południu 3 września napastnicy zgodzili się na usunięcie ciał z terenu szkoły przez ratowników. Kilka minut po tym, jak zespół mający usunąć ciała wkroczył do szkoły, około 13:04, napastnicy otworzyli ogień i nastąpiły dwie kolejne eksplozje. Dwóch z ratowników zginęło, pozostali uciekli przed ostrzałem. Kilka minut później grupie około trzydziestu zakładników udało się uciec z terenu szkoły, ale zostali oni ostrzelani przez napastników. Niektórzy z uciekinierów zostali ranni.
Asłanbek Asłachanow, doradca prezydenta Putina, oświadczył później, że przyczyną ostrzału i następującego po nim szturmu była spontaniczna eksplozja. Według rządowej wersji oficjalnej jedna z bomb była źle przyklejona taśmą i spadła, co było przyczyną wybuchu.
Według sprzecznego z powyższym zeznania anonimowego pracownika Ministerstwa Sytuacji Wyjątkowych strzelanina zaczęła się po tym, jak ich ciężarówka przyjechała po odbiór ciał. Zarówno on, jak i dziennikarze słyszeli strzały z broni maszynowej przed wybuchami. 
Rusłan Auszew powiedział dziennikowi Nowaja Gazieta, że pierwszy wybuch spowodowany został przypadkiem przez jednego z napastników. W rezultacie uzbrojeni cywile, wśród nich ojcowie zakładników, zaczęli strzelać. W tym momencie nie strzelali jeszcze ani napastnicy, ani rosyjskie siły specjalne. Ostrzał sprawił jednak, że napastnicy stwierdzili, iż rozpoczął się szturm na szkołę, mimo zapewnień negocjatorów, że tak nie jest. Napastnicy oświadczyli wtedy ponoć, że zaczną detonować bomby, co według Auszewa było przyczyną wydania rozkazu do szturmu.
Według pół-oficjalnych śledztw (odpowiednio parlamentu osetyjskiego i członków Dumy Państwowej) i sprzecznych zeznań zakładników pierwszy wybuch spowodowany mógł być przez trafienie przez snajpera porywacza stojącego na detonatorze albo przez pocisk rakietowy wystrzelony z dachu jednego z bloków mieszkalnych po drugiej stronie ulicy.
Wydaje się, że wtedy OMON zaczął szturm na szkołę. Wywiązała się długotrwała strzelanina, podczas której komandosi z oddziałów specjalnych próbowali dostać się do szkoły i umożliwić zakładnikom ucieczkę. Podczas całej akcji użyto także dwóch czołgów.
W lipcu 2005 roku zastępca prokuratora generalnego Rosji Nikołaj Szepel przyznał, że "„Specnaz strzelał w czasie ataku z miotaczy Trzmiel”", zaraz jednak dodał, że "„pociski nie były zapalające”" i nie mogły spowodować pożaru (istnieją także pociski dymne RPO-D do miotaczy ognia „Trzmiel). Wersji tej przeczą zeznania dzieci-zakładników, przedstawione we wrześniu 2005 podczas procesu Nur-Paszy Kułajewa.
Według Rosjan napastnicy zdetonowali kolejne ładunki wybuchowe, całkowicie niszcząc salę gimnastyczną. Specnaz robił dziury w ścianach budynku, aby pomóc zakładnikom w ucieczce. Około 15:00 – dwie godziny po rozpoczęciu szturmu – rosyjscy antyterroryści oświadczyli, że opanowali szkołę. Do wieczora jednak trwały walki na jej terenie, jako że trzech napastników skryło się w piwnicach szkoły z częścią zakładników. Ostatecznie zarówno trzej porywacze, jak i zakładnicy, zginęli.
Podczas walk grupa napastników (trzynastu według oficjalnych informacji) przedarła się przez wojskowy kordon i schroniła w okolicy. Wśród nich były ponoć dwie kobiety, które próbowały wtopić się w tłum w przebraniu pielęgniarek. Część z nich została przepuszczona przez kordon, gdyż podawali się za krewnych zakładników. Kilku z nich schroniło się w dwupiętrowym budynku mieszkalnym w odległości 40 metrów od sali gimnastycznej. Nie wiadomo, czy mieli zakładników. Budynek został zniszczony przez czołgi i miotacze ognia 3 września o godzinie 23:00.
Siergiej Fridinski, zastępca prokuratora generalnego, oświadczył, że 31 z 32 porywaczy zostało zabitych, zaś jeden z nich został schwytany. Jeden z rannych napastników został zabity przez ojców zakładników podczas transportu do szpitala.
Według oficjalnych danych zginęły 334 osoby, w tym 156 dzieci, zaś 700 (głównie dzieci) zostało rannych. Tuż po szturmie europejscy dziennikarze sugerowali, że liczba ofiar może przekroczyć 400, jako że 176 ludzi uznano za zaginionych. Rząd rosyjski spotkał się z krytyką mieszkańców Biesłanu, którzy po kilku dniach od ataku wciąż nie wiedzieli, czy ich dzieci żyją, czy nie.
Podczas operacji zginęło 11 antyterrorystów.
5 września – 7 września.
Pogrzebane zostały pierwsze ofiary ataku w Biesłanie. Pochowano 18 z zabitych podczas ataku.
Prezydent Rosji Władimir Putin ogłosił 6 i 7 września dwudniową żałobę narodową. 7 września 135 tys. ludzi uczestniczyło w demonstracji przeciwko terroryzmowi na Placu Czerwonym w Moskwie. Zagraniczne media stwierdziły jednak, że demonstracja ta nie miała charakteru spontanicznego protestu, a była zorganizowanym wiecem poparcia dla rządów Putina przypominająca komunistyczne pochody pierwszomajowe. Świadczył o tym fakt dokładnego dobierania demonstrantów (których m.in. dowożono autobusami na Plac Czerwony), jak i cenzurowania haseł na transparentach. Odwołano też wcześniej zaplanowane spotkanie w Niemczech prezydenta Putina z niemieckim kanclerzem Gerhardem Schröderem – przypuszczano, że ze względu na obawy Putina, iż ze strony Niemców i kanclerza będzie krytykowany za reakcje rządu rosyjskiego na kryzys w Biesłanie.
Tożsamość napastników.
17 września 2004 roku Szamil Basajew oświadczył, że to on zorganizował zamach. Wśród napastników było 12 Czeczenów, 2 Czeczenki, 9 Inguszy, 3 Rosjan, 2 Arabów, 2 Osetyjczyków, 1 Tatar, 1 Kabardyjczyk i 1 Guran. Część źródeł łączy z atakiem Jewłojewa, inguskiego zastępcę Basajewa. Przywódca powstania czeczeńskiego Asłan Maschadow potępił atak i oświadczył, że jego siły nie brały w nim udziału.
Tożsamość większości napastników nie jest znana. Znaleziono ciała 30 spośród 33 napastników – dwóch prawdopodobnie zbiegło, zaś jeden został schwytany. Schwytano też, jak donoszą media, dwie osoby współpracujące z napastnikami. Schwytany napastnik to 24-letni Czeczen Nur-Pasza Kułajew. Według oficjalnych informacji Kułajew zeznał, że oddziałem dowodzili człowiek używający pseudonimu „Pułkownik” oraz Anatolij Chodorow, podejrzewany o udział w zamachu na pociąg Moskwa-Władykaukaz 15 maja 2004. Według Kułajewa, „Pułkownik” zastrzelił jednego z członków oddziału, który był przeciwny porywaniu dzieci. Proces Kułajewa toczący się od lata 2005 we Władykaukazie ujawnił wiele nowych szczegółów na temat ataku.
Tożsamość „Pułkownika” jest kwestią sporną. Według informacji oficjalnych jego zwłoki zidentyfikowano jako Rusłana Choczubarowa. Dane te pokrywają się ze wcześniejszymi doniesieniami niektórych mediów. Sprzeczne są jednak z oświadczeniem Basajewa, według którego grupą dowodził „pułkownik Orstchojew”. Na temat Orstchojewa nie ma żadnych danych, natomiast Choczubarow nie był z kolei dotychczas znany jako czeczeński bojownik.
W związku z obecnością Arabów rosyjski rząd podał, że komando było powiązane z Al-Kaidą. Basajew zdecydowanie temu zaprzeczył. Oświadczył, że nie ma powiązań z Al-Kaidą, a jego celem jest jedynie Rosja. Rosjanie twierdzą również, że w organizacji ataku z Basajewem współpracował też Maschadow, który jednak zdecydowanie się od niego odciął.
Relacje zakładników podkreślają okrucieństwo napastników, którzy już w pierwszych godzinach zamordowali wiele osób i dopuszczali się licznych aktów udręczania uwięzionych (stłoczenie w sali gimnastycznej, odmawianie wody, jedzenia i lekarstw, zastraszanie egzekucjami w razie sprzeciwu, zmuszanie do stania na stosach książek pod groźbą wybuchu granatu lub do wielogodzinnego siedzenia na parapetach okien). Według oficjalnych źródeł podczas ataku sił specjalnych napastnicy strzelali uciekającym uczniom w plecy, prawdopodobnie chcąc zabić jak najwięcej zakładników, choć według Basajewa jego ludzie nie strzelali do dzieci.
Kryzys w Biesłanie nastąpił po tygodniu zamachów, do których również przyznał się Basajew: eksplozji bomby na stacji metra w Moskwie (10 zabitych) i zamachach na dwa startujące z Moskwy samoloty pasażerskie, w których zginęło 89 osób.
Żądania i cele napastników.
Według przekazywanych w różny sposób informacji napastnicy domagali się:
W późniejszym okresie pojawiły się też informacje, że 3 września był gotowy do przybycia do Biesłanu separatystyczny prezydent Czeczenii Maschadow, czemu w sytuacji bezprecedensowego dotychczas zdarzenia z tak masowym udziałem dzieci nie był przeciwny prezydent Putin, co miało doprowadzić do uznania Maschadowa. Szturm i krwawe zakończenie kryzysu taką możliwość – o ile miała miejsce – uczyniło bezprzedmiotową.
Wewnętrzne reperkusje kryzysu.
Zdaniem niektórych ekspertów nieudana próba uratowania życia zakładników mogła mieć ogromne skutki dla administracji Władimira Putina. Pomimo wcześniejszych obietnic pokojowego rozwiązania kryzysu rosyjskie siły specjalne zostały zmuszone do rozwiązania siłowego, nie zabezpieczając jednak otoczenia (obecność tysięcy cywilów – rodzin dzieci, którzy siłą rzeczy przeszkadzali w prowadzeniu akcji i których część rzuciła się na ratunek dzieciom w chwili wybuchu strzelaniny), nie blokując ucieczki części napastników i nie potrafiąc dostarczyć spójnego opisu wydarzeń mediom. Rosyjski rząd tłumaczy się, że napastnicy pierwsi otworzyli ogień, zmuszając siły bezpieczeństwa do działania, aby ratować zakładników. Byłaby to więc w większej mierze akcja ratunkowa, a nie zorganizowana akcja antyterrorystyczna. Według Basajewa jest to kłamstwo – twierdzi on, że szturm nie został sprowokowany przez napastników.
Większość ekspertów zajmujących się antyterroryzmem ocenia działania rosyjskich służb jako nieprofesjonalne i źle zorganizowane, pomimo wystarczająco długiego czasu na przygotowania. Podkreśla się, że władze nie wyciągnęły wniosków z tragicznych wydarzeń w teatrze na Dubrowce – dotyczących zarówno operacji bojowej, jak i należytej opieki medycznej dla uwolnionych zakładników.
Z operacją w Biesłanie (jak i wcześniej na Dubrowce) związana była natężona akcja dezinformacyjna. Informacje o ataku podano w mediach rosyjskich z kilkunastogodzinnym opóźnieniem, od początku do końca zaniżano liczbę zakładników, a później ofiar. Media rosyjskie konsekwentnie twierdziły także, że napastnicy nie przedstawili żadnych żądań. Nie wyjaśniono również skąd w pełnej wojska i milicji republice pojawiły się samochody ciężarowe z bronią i uzbrojonymi napastnikami. Według wersji Basajewa rosyjskie służby specjalne wiedziały o planowanym ataku od wprowadzonego w otoczenie Basajewa agenta, który jednak przeszedł na stronę bojowników. Rosjanie spodziewali się, że atak nastąpi w Nazraniu, gdzie przygotowano zasadzkę. Atak w bliższym Biesłanie był dla nich zaskoczeniem. Wersja ta została przedstawiona we wrześniu 2005 na łamach portalu Kavkaz Center.
Polski specjalista od szkolenia jednostek antyterrorystycznych, Marcin Kossek, podkreślił, że nawet profesjonalnym działaniom bojowym rosyjskich jednostek specjalnych (np. Alfa) towarzyszy zwykle chaos logistyczny, czego dowodem była najpierw niepotrzebna śmierć zakładników uwolnionych na Dubrowce, którym nie zapewniono na czas należnej opieki medycznej, a obecnie brak zorganizowanej opieki dla ofiar ataku na szkołę w Biesłanie, którą musiały w znacznej mierze zastąpić spontaniczne działania cywilów, przewożących rannych prywatnymi samochodami do szpitali.
Dwójka reporterów znanych z krytyki rządu nie dotarła do Biesłanu. Andriej Babicki, dziennikarz z rosyjskiego oddziału Radia Wolna Europa, został zatrzymany pod zarzutem konfliktu z ochroną na moskiewskim lotnisku Wnukowo i skazany na pięć dni aresztu. Anna Politkowska z dziennika „Nowaja Gazeta” zapadła w śpiączkę podczas lotu samolotem. Istnieją obawy, że oba te incydenty spowodowane zostały przez Federalną Służbę Bezpieczeństwa w celu uniemożliwienia im dotarcia na miejsce ataku.
Lokalnym pracownikom służby zdrowia odebrano telefony komórkowe i zabroniono opuszczać szpitale, prawdopodobnie aby zapobiec szerzeniu się paniki. Według doniesień minister spraw wewnętrznych Północnej Osetii podał się do dymisji.
Do ustąpienia ze stanowiska redaktora naczelnego gazety „Izwiestia” zmuszony został przez jej właścicieli Raf Szakirow. 4 września „Izwiestia” opublikowała zdjęcia rannych i zabitych zakładników oraz wyraziła wątpliwość w oficjalną wersję wydarzeń.
Zwiększono środki bezpieczeństwa w rosyjskich miastach, a jednocześnie oczekiwano wybuchu społecznych nastrojów antyczeczeńskich i antykaukaskich, których ostatecznie nie zanotowano.
Prezydent Putin po ataku w Biesłanie zapowiedział szereg reform. Według jego planu gubernatorzy rosyjskich okręgów, obecnie wyłaniani w bezpośrednich wyborach, będą wyznaczani przez prezydenta. System wyborów do Dumy również ma zostać zmieniony. Przywrócona zostanie kara śmierci i wzmocniony zostanie system bezpieczeństwa. Plany reform spotkały się z krytyką Stanów Zjednoczonych i krajów europejskich, a także rosyjskich liberałów. Według krytyków prezydenta Putin próbuje wykorzystać zamach w Biesłanie do wzmocnienia swojej osobistej władzy.

</doc>
<doc id="78740" url="https://pl.wikipedia.org/wiki?curid=78740" title="Zdzisław Marcinkowski">
Zdzisław Marcinkowski

Zdzisław Piotr Marcinkowski (ur. 21 czerwca 1950 w Dmeninie) – polski samorządowiec, prezydent Radomia w latach 2002–2006, nadinspektor Policji.
Życiorys.
W 1973 ukończył studia na Wydziale Leśnym Szkoły Głównej Gospodarstwa Wiejskiego, uzyskując tytuł zawodowy magistra inżyniera leśnictwa. W 1980 ukończył studium podyplomowe Akademii Spraw Wewnętrznych w Ośrodku Doskonalenia Kadr Kierowniczych w Łodzi i uzyskał stopień podporucznika.
Początkowo pracował w nadleśnictwie w Spale oraz w Zarządzie Obudów do Sprzętu Elektronicznego w Warszawie, później od 1977 do 1996 w Komendzie Stołecznej Milicji Obywatelskiej, a następnie Policji.
Od 1 stycznia 1997 do 7 maja 2002 pełnił funkcję komendanta wojewódzkiego policji w Radomiu. Awansowany do stopnia nadinspektora Policji. W 2002 przeszedł na emeryturę, w tym samym roku z ramienia Stowarzyszenia „Radomianie Razem” został wybrany prezydentem Radomia. W tym samym roku został także radnym, rezygnując z mandatu z uwagi na zakaz łączenia funkcji. W 2003 wstąpił wraz ze swoim zastępcą w szeregi Stronnictwa Demokratycznego, stając na czele jego struktur w Radomiu.
W 2006 bez powodzenia ubiegał się o reelekcję, przegrał w drugiej turze wyborów z Andrzejem Kosztowniakiem różnicą około 6 tys. głosów. Uzyskał jednocześnie mandat radnego rady miasta, który sprawował do 2010.
Wyróżniony przez „Gazetę Wyborczą” tytułem „Radomianina Roku 1998”.
Otrzymał Krzyż Kawalerski Orderu Odrodzenia Polski (2005) oraz Złoty Krzyż Zasługi (1997).

</doc>
<doc id="78742" url="https://pl.wikipedia.org/wiki?curid=78742" title="Missing... Presumed Having a Good Time">
Missing... Presumed Having a Good Time

Missing... Presumed Having a Good Time – jedyny album studyjny zespołu Notting Hillbillies, wydany w 1990 roku.

</doc>
<doc id="78745" url="https://pl.wikipedia.org/wiki?curid=78745" title="Żarnowiec miotlasty">
Żarnowiec miotlasty

Żarnowiec miotlasty ("Cytisus scoparius") – gatunek krzewu z rodziny bobowatych. Występuje w południowej i środkowej Europie, także w Polsce (pas nadmorski, zachodnia część niżu i pogórze). Uprawiany i dziczejący. Status gatunku we florze Polski: kenofit, efemerofit. 
Według Krytycznej listy roślin naczyniowych Polski gatunek ten zaliczany jest do odrębnego rodzaju "Sarothamnus". Jednak według nowszych ujęć taksonomicznych gatunek ten włączany jest do rodzaju "Cytisus" do sekcji "Spartopsis" Dumort. i prawidłowa nazwa tego gatunku to "Cytisus scoparius" (L.) Link.
Biologia i ekologia.
Siedlisko: piaszczyste i suche zbocza, ugory, poręby, wrzosowiska, skraje borów sosnowych. Nanofanerofit. W czasie surowych zim pędy nadziemne przemarzają. W klasyfikacji zbiorowisk roślinnych gatunek charakterystyczny dla związku (All.) "Pruno-Rubion fruticosi", Ass. "Frangulo-Rubetum plicati", Ass. "Calluno-Sarothamnetum" (opt.).
Do 1999 zidentyfikowano 243 gatunki fitofagicznych owadów i roztoczy żerujących na żarnowcu miotlastym w Europie. Na liściach żerują m.in. stonkowate: "Cryptocephalus octoguttatus", "Cryptocephalus tibialis", "Gonioctena leprieuri", "Gonioctena olivacea", "Gonioctena variabilis", miernikowcowate: "Chesias legatella", "Chesias rufata", "Isturgia limbaria", "Pseudoterpna pruinata", "Scotopterix moeniata", "Scotopterix mucronata", "Scotopterix peribolata", skośnikowaty "Anarsia spartiell", należący do Heterogynidae "Heterogynis penella", przedstawiciel sówkowatych "Apopestes spectrum", płożkowate: "Agonopterix assimilella", "Agonopterix scopariella", "Agonopterix nervosa", omacnicowaty "Uresiphita polygonalis" oraz larwy pilarzowatych z gatunków "Rhogogaster genistae" i "Rhogogaster picta". Liście są też minowane np. przez muchówkę "Agromyza johannae" i motyla "Coleophora saturatella". Za powstanie galasów na tej roślinie odpowiadają m.in. "Hexomyza sarothamni" z rodziny miniarkowatych oraz "Asphondylia pilosa", "Asphondylia sarothamni", "Contarinia pulchripes" i "Contarinia scoparii" z rodziny pryszczarkowatych. Do pluskwiaków ssących soki żarnowca miotlastego należą "Bryobia sarothamni", "Aphis cytisorum", "Acyrthosiphon pisum", "Ctenocallis setosa", "Quadraspidiotus sulci", "Gargara genistae", "Piezodorus lituratus", "Arytaina genistae", "Arytainilla gredi", "Arytainilla spartiicola", "Arytainilla spartiphila" i "Dictyonota fuliginosa". W pędach swe chodniki drążą bogatkowate: opiętek dwuplamek i "Anthaxia funerula", kózkowaty "Deilus fugax", kornikowaty "Phloeophthorus rhododactylus", kibitnikowaty "Phyllonorycter scopariella", przedstawiciel Lyonetiidae "Leucoptera spartifoliella" oraz pasynkowaty "Trifurcula immundella". W kwiatach żerują: skośnikowaty "Mirificarma mulinella" i pędrusiowaty "Protopirapion atratulum", a w pąkach kwiatowych ryjkowcowaty "Tychius parallelus". W nasionach swój rozwój przechodzą larwy pędrusiowatych z gatunków "Exapion compactum", "Exapion elongatissimum" i "Exapion fuscirostre" oraz larwy strąkowcowatych: "Bruchidius lividimanus" i "Bruchidius villosus". Łuski nasion stanowią pokarm larw "Pachytychius sparsutus" z rodziny ryjkowcowatych. Na jego korzeniach żerują chrząszcze "Calomicrus circumfusus" z rodziny stonkowatych oraz "Sitona regensteinensis", "Lixus spartii" i "Polydrusus confluens" z rodziny ryjkowcowatych. Żarnowiec miotlasty jest też główną lub jedyną rośliną żywicielską endemicznych dla Hiszpanii przedstawicieli straszyków z rodzaju "Pijnackeria".

</doc>
<doc id="78747" url="https://pl.wikipedia.org/wiki?curid=78747" title="João Vaz Corte-Real">
João Vaz Corte-Real

João Vaz Corte-Real (lub Cortereal), XV wiek – półlegendarny portugalski żeglarz. 
Według nieudokumentowanych poglądów, reprezentowanych przez niektórych portugalskich historyków, Corte-Real był odkrywcą (a raczej współodkrywcą) Ameryki Północnej na wiele lat przed Krzysztofem Kolumbem i Johnem Cabotem. Według tych poglądów dotarł on do wybrzeży Północnej Ameryki (prawdopodobnie w okolicach Nowej Fundlandii lub Labradoru). Mógł być uczestnikiem normandzkiej wyprawy Pininga i Pothhorsta lub, co jest mniej prawdopodobne, legendarnego Jana z Kolna.
Synami Cortereala byli dwaj portugalscy żeglarze i odkrywcy: Gaspar i Miguel.

</doc>
<doc id="78748" url="https://pl.wikipedia.org/wiki?curid=78748" title="Byte">
Byte



</doc>
<doc id="78752" url="https://pl.wikipedia.org/wiki?curid=78752" title="PS/2 (port komunikacyjny)">
PS/2 (port komunikacyjny)

PS/2 – port komunikacyjny opracowany przez firmę IBM. Jest on odmianą portu szeregowego przeznaczoną do podłączania klawiatury i myszy.
Opis.
Obecnie złączem używanym do transmisji w standardzie PS/2 jest Mini-DIN 6. Zastąpiło ono starsze złącze DIN. Obecnie standard ten jest używany głównie w celu podłączenia klawiatury i myszy do systemu komputerowego typu PC. Złącze myszy w standardzie PS/2 zastąpiło starsze rozwiązania oparte o RS-232 na złączu DE-9, a złącze klawiatury typu Mini-DIN 6 PS/2 zastąpiło większe 5-pinowe złącze DIN PS/2 używane w komputerach AT.
Zwykłe płyty główne nie potrafią zidentyfikować myszy lub klawiatury, jeśli te znajdują się w niewłaściwych gniazdach.
W czasach komputerów kompatybilnych z IBM, które używały procesorów 386, 486 i pierwszych wersji Pentium, złącza te były widziane tylko w niektórych klonach PC głównie w niestandardowych formach, czasami na oddzielnym śledziu, dotyczyło to jeszcze systemów AT. Zmieniło się to po wprowadzeniu standardu ATX. Decyzja o wprowadzeniu takich samych, ale niekompatybilnych złączy spowodowała irytację konsumentów. Dla łatwego odróżnienia złącza myszy od złącza klawiatury wprowadzono oznaczenia kolorowe: kolor fioletowy dla klawiatur i zielony dla myszy, zdefiniowane w standardzie Microsoft PC 97.
Port PS/2 został prawie całkowicie wyparty przez złącze USB, ale w niektórych wypadkach jest on potrzebny, ponieważ nie zawsze złącze USB jest wykrywane (np. podczas instalacji systemu Windows). Montuje się go jeszcze w płytach głównych do PC, jednak coraz częściej spotyka się tylko jeden port PS/2 (klawiatury lub wykrywające czy podłączono klawiaturę czy mysz). W komputerach firmy Apple Inc. nie montuje się PS/2, zaś w laptopach PC do portu PS/2 podłączone jest zwykle urządzenie wskazujące typu touchpad.
Budowa.
Numery pinów (na rysunku) – gniazdo (złącze żeńskie):
 *w niektórych laptopach jako dane myszy
 **w niektórych laptopach jako zegar myszy
Kolory przewodów.
Mimo istnienia standardów w kolorystyce przewodów, w praktyce można spotkać następujące konfiguracje:

</doc>
<doc id="78755" url="https://pl.wikipedia.org/wiki?curid=78755" title="Kb">
Kb



</doc>
<doc id="78756" url="https://pl.wikipedia.org/wiki?curid=78756" title="Mbit">
Mbit



</doc>
<doc id="78757" url="https://pl.wikipedia.org/wiki?curid=78757" title="Kbit">
Kbit



</doc>
<doc id="78763" url="https://pl.wikipedia.org/wiki?curid=78763" title="Biegun Północny">
Biegun Północny



</doc>
<doc id="78764" url="https://pl.wikipedia.org/wiki?curid=78764" title="Biegun północny">
Biegun północny

Biegun północny – najbardziej wysunięty na północ punkt na Ziemi. Można go definiować na cztery różne sposoby, jednak tylko dwa z nich są powszechnie używane. Wszystkie definicje mają jedną cechę wspólną – każda umiejscawia biegun na Oceanie Arktycznym.
Północny biegun geograficzny.
Biegun geograficzny, znany także jako północ właściwa, to najbardziej wysunięty na północ punkt na kuli ziemskiej, ustalony na podstawie jej ruchu obrotowego. To przez ten punkt przechodzi oś obrotu naszej planety. Ma on stałe położenie (szerokość geograficzna 90°N); nie ma tam lądu, a ocean pokryty jest czapą lodową. Bez względu na to, jaki kierunek obierze się będąc na północnym biegunie geograficznym, zawsze jest to południe.
Występują tam dni i noce polarne, trwające po pół roku każda. Klimat arktyczno-oceaniczny, średnia temperatura zimą wynosi -40,2 stopni Celsjusza sięgając do -49 stopni Celsjusza, natomiast latem jest ona równa 0,0 stopni Celsjusza. Ekstremalne temperatury to -49,2 stopni Celsjusza i +4,7 stopni Celsjusza. Latem z powodu dużych opadów śniegu i dużego zachmurzenia występują małe amplitudy dobowe. Natomiast zimą z powodu wyżu grenlandzkiego występują znikome opady śniegu i duże amplitudy dobowe. Opady są w zasadzie tylko pod postacią śniegu.
W folklorze współczesnego Zachodu biegun północny uchodzi za miejsce zamieszkania Świętego Mikołaja.
Eksploracja.
Pierwszym człowiekiem, który twierdził, że dotarł do bieguna, był amerykański lekarz i badacz polarny Frederick Albert Cook. Miał tego dokonać 22 kwietnia 1908 w towarzystwie dwóch Inuitów (Ahwelaw i Etukishook), jednak nie był w stanie dostarczyć przekonujących dowodów swojej bytności na biegunie.
Pierwsza udokumentowana ekspedycja naukowa w to miejsce odbyła się 6 kwietnia 1909. Wojskowy inżynier Robert Edwin Peary, jego pracownik, czarnoskóry Amerykanin Matthew Henson oraz czterech Inuitów (Ootah, Seegloo, Egingwah i Ooqueah) wyruszyli, by zdobyć biegun. Do niedawna uważano, że im się udało, jednak w roku 1996 została przeprowadzona dokładna analiza nowo odkrytych zapisków Perry’ego. Wykazała ona, iż ekipie badawczej do postawienia stopy na biegunie zabrakło 32 km.
Pierwszym niepodważalnym wydarzeniem był przelot Roalda Amundsena oraz amerykańskiego sponsora Lincolna Ellswortha nad biegunem północnym. Lot odbył się sterowcem "Norge", zaprojektowanym i pilotowanym przez Włocha Umberto Nobile. Lot ze Svalbardu na Alaskę odbył się w 1926.
3 maja 1952 podpułkownik U.S. Air Force Joseph O. Fletcher oraz porucznik William P. Benedict wylądowali na geograficznym biegunie północnym. Natomiast 6 kwietnia 1992 Robert Schumann został najmłodszym zdobywcą bieguna; miał wtedy 10 lat.
Pierwszym okrętem podwodnym, który dotarł do bieguna północnego pod pokrywą lodową była amerykańska jednostka o napędzie atomowym USS Nautilus (SSN-571). Osiągnął on biegun 3 sierpnia 1958 roku. Kilka miesięcy później, 17 marca 1959, okręt podwodny USS Skate (SSN-578) jako pierwszy wynurzył się na biegunie.
Pierwszym nawodnym statkiem, który dopłynął na biegun północny, był w 1977 roku radziecki lodołamacz o napędzie atomowym NS Arktika.
W 1995 roku dwaj Polacy, Marek Kamiński i Wojciech Moskal, wyruszyli do bieguna na nartach. Po 72 dniach wędrówki z wyspy Ward Hunt Island w Północnej Kanadzie 23 maja 1995 roku stanęli na biegunie północnym.
Północny biegun magnetyczny.
Północny biegun magnetyczny to punkt, w którym linie sił pola magnetycznego Ziemi tworzą z jej powierzchnią kąt 90°. Taką definicję przedstawił już w roku 1600 Sir William Gilbert – angielski fizyk.
Biegun magnetyczny nie powinien być mylony z rzadziej używanym terminem biegun geomagnetyczny. Północ magnetyczna jest to kierunek, który wskazuje kompas magnetyczny. Ponieważ przeciwne bieguny magnesu się przyciągają, więc strzałka oznaczona literą "N" w rzeczywistości wskazuje południowy biegun magnetyczny "S". Dla uniknięcia nieporozumień przyjęło się nazywać go jednak biegunem północnym. Jego położenie jest zmienne i w roku 2005 znajdował się w pobliżu kanadyjskich Wysp Królowej Elżbiety (82,7°N, 114,4°W).
Pierwsza wyprawa naukowa mająca na celu ustalenie położenia północnego bieguna magnetycznego prowadzona była przez Jamesa Clarka Rossa. 1 czerwca 1831 odkrył on, że biegun magnetyczny położony jest na Przylądku Adelaide, ok. 2750 km od północnego bieguna geograficznego.
72 lata później Roald Amundsen zauważył, że położenie bieguna zmieniło się. Stwierdzono, że przesunął się on w stronę północnego bieguna geograficznego, a jego położenie zmieniało się o około 15 km rocznie.
Trzeciej obserwacji dokonali kanadyjscy naukowcy, lokalizując północ magnetyczną na Wyspie Księcia Walii. Później rząd Kanady przeprowadził szereg badań, z których wynika, że biegun nieustannie przesuwa się na północ i to coraz szybciej. Jego średnia prędkość w latach 2001–2003 wynosiła około 40 km na rok. W 2007 roku „pędził” już w stronę Syberii z prędkością 55–60 km rocznie, a w roku 2009 przesunął się już o ok. 64 km.
Północny biegun geomagnetyczny.
W pobliżu geograficznego bieguna północnego Ziemi znajduje się też południowy biegun pola geomagnetycznego. Jest to biegun południowy, ponieważ przyciąga północną część magnesu. Dla uniknięcia nieporozumień w określaniu kierunków przyjęto nazywać go północnym biegunem magnetycznym. W nim znajduje się centrum magnetosfery. W tym rejonie można napotkać zorze polarne. Jego teraźniejsze współrzędne geograficzne to 78°30′N, 69°W – niedaleko Qaanaaq, Grenlandia.
Pierwsza wyprawa odbyła się pod kierownictwem Davida Hemplemana-Adamsa w roku 1992.
Północny biegun niedostępności.
Biegun niedostępności to punkt na Oceanie Arktycznym najbardziej oddalony od linii brzegowej. Dystans, jaki dzieli go z najbliższym lądem, to ponad 1100 km. Położenie: 84°03′N, 174°51′W. Zdobyty został po raz pierwszy w roku 1927 przez Sir Huberta Wilkinsa (lot). W 1958 zdołał tam dopłynąć radziecki lodołamacz.
Północny biegun w astronomii.
Astronomowie definiują północny biegun „planetograficzny” planety w Układzie Słonecznym jako ten punkt osi obrotu na powierzchni planety, który skierowany jest w tę samą stronę płaszczyzny ekliptyki, co ziemski północny biegun geograficzny.
Biegunom magnetycznym planet nazwy nadawane są zgodnie z kierunkiem pola magnetycznego wnikającego, bądź wychodzącego ze skorupy planety. Jeśli linie pola układają się podobnie do ziemskich, jest to biegun magnetyczny północny. Bieguny magnetyczne mogą zmieniać się z północnego na południowy i odwrotnie. W ciągu miliardów lat na Ziemi działo się to wielokrotnie, a pół miliona lat temu południowy biegun magnetyczny znajdował się w miejscu dzisiejszego północnego. Przyjmuje się, że to zjawisko występuje w momencie, gdy niklowo–żelazna część zewnętrzna jądra Ziemi zostaje zaburzona i odnawia się w kierunku przeciwnym. Nie wiadomo, co powoduje ten proces.
Jedynym znanym obiektem w Układzie Słonecznym, który nie posiada bieguna północnego, jest Hyperion – księżyc Saturna. Z powodu swego nieregularnego kształtu i wpływu innych księżyców obraca się on chaotycznie.
Uran jest osiowo nachylony do płaszczyzny ekliptyki prawie pod kątem 90°, więc określenie położenia bieguna północnego jest kwestią sporną. Gdy osiowe nachylenie planety jest równe 90° każda z dwóch opcji może być równie prawdziwa – północ w rzeczywistości może być południem, a planeta może obracać się w kierunku przeciwnym niż pozostałe w danym układzie.

</doc>
<doc id="78766" url="https://pl.wikipedia.org/wiki?curid=78766" title="Jaroslav Hašek">
Jaroslav Hašek

Jaroslav Hašek wym. Jaroslaw Haszek (ur. 30 kwietnia 1883 w Pradze, zm. 3 stycznia 1923 w Lipnicy nad Sazawą) – czeski pisarz, publicysta i dziennikarz.
Życiorys.
Po ukończeniu gimnazjum kształcił się w Akademii Handlowej. Początkowo praktykował w drogerii, po ukończeniu nauki pracował w Banku Slavia. W tym czasie poznał środowisko czeskich anarchistów, przystał do bohemy oraz odbył wiele pieszych wędrówek (zwiedził m.in. Słowację, Galicję, Węgry). Pracował również jako sprzedawca psów. Publikować zaczął w 1903. Do około 1905 należał do grupy literackiej zwanej „Anarchistyczni Burzyciele”. Od 1908 współpracował z czasopismem „Ženský obzor” („Przegląd kobiecy”), od 1910 redaktor miesięcznika „Svět zvířat” („Świat zwierząt”), od 1911 współpracownik „Českého slova”. Publikował także w pismach „Pochodně”, „Humoristické listy”, w anarchistycznych „Chuďas”, „Komuna”, „Nová Omladina” i innych. Doświadczenia z pracy zawodowej odnaleźć można na kartach powieści "Przygody dobrego wojaka Szwejka podczas wojny światowej" ("Osudy dobrého vojáka Švejka za světové války"). Uznaje się, że umieszczona w niej opowieść jednorocznego ochotnika Marka na temat absurdalnych publikacji w „Świecie zwierząt” o nieistniejących gatunkach, to żarty, na jakie pozwalał sobie Hašek wobec czytelników (i pracodawcy). Wskutek tego pisarz utracił stanowisko redaktora czasopisma.
W 1910 zawarł związek małżeński z Jarmilą Mayerovą. W 1911 współtworzył Partię Umiarkowanego Postępu w Granicach Prawa, będącą swego rodzaju polityczną mistyfikacją ośmieszającą demokratyczne procedury (Hašek był nawet kandydatem partii na starostę praskiego). W tym samym roku w serii opowiadań stworzył postać „dobrego wojaka” Szwejka.
W 1915 wstąpił do wojska austriackiego jako jednoroczny ochotnik. Rozpoczął roczny kurs oficerski w szkole oficerskiej w Czeskich Budziejowicach. Ze szkoły został jednak wkrótce wydalony i trafił do 11 kompanii marszowej 91 Pułku Piechoty, a z nią w czerwcu 1915 został wysłany na front wschodni do Galicji. Nie widząc sensu walki za monarchię austro-węgierską, dał się schwytać i trafił do obozu jenieckiego w Rosji. Od czerwca 1916 był ochotnikiem Korpusu Czechosłowackiego w Kijowie. Ze względu na zły stan zdrowia został pisarzem pułkowym, a następnie odkomenderowano go z powrotem do Kijowa do redakcji pisma „Čechoslovan”. 
Po wybuchu rewolucji październikowej, w 1918 wstąpił do Armii Czerwonej w Moskwie i do czeskiej socjaldemokratycznej partii robotniczej (bolszewików). Był komisarzem politycznym (politrukiem) i dziennikarzem. Okres ten – mimo wydania "Tajemství meho pobytu v Rusku" (1985) – zawiera wciąż sporo niejasności. Wiadomo, że brał udział w obronie Samary przed wojskami Białych, wysłany na Syberię przebywał jakiś czas w Irkucku, gdzie m.in. wydawał pierwsze pismo w języku buriackim – „Jur” („Świt”), i uczestniczył w tajemniczej misji do Mongolii; później przebywał także w składzie armii Tuchaczewskiego na froncie wschodnim. W 1920 zawarł kolejny związek małżeński – z Rosjanką Aleksandrą Grigoriewną Lwową („Szura”), nie rozwiązując jednak formalnie poprzedniego małżeństwa.
Oddelegowany przez komunistów, w listopadzie 1920 wrócił do Czechosłowacji, gdzie groziło mu śledztwo w sprawie o bigamię i dezercję. W kraju poświęcił się literaturze. W 1921 opublikował pierwszy tom antywojennej książki "Przygody dobrego wojaka Szwejka podczas wojny światowej" ("Osudy dobrého vojáka Švejka za světové války"). Dokończenie czwartego tomu przerwała śmierć w 1923. Książka przyniosła autorowi wielką sławę i na stałe weszła do kanonu nie tylko literatury, ale i popkultury. Na długie dziesięciolecia wizerunek głównego bohatera ukształtowały ilustracje jej pierwszych wydań w wykonaniu Józefa Lady.

</doc>
<doc id="78767" url="https://pl.wikipedia.org/wiki?curid=78767" title="Klement Gottwald">
Klement Gottwald

Klement Gottwald (ur. 23 listopada 1896 w Dědicach, zm. 14 marca 1953 w Pradze) – czechosłowacki polityk i działacz komunistyczny. Lider Komunistycznej Partii Czechosłowacji w latach 1929–1953. Premier Czechosłowacji w latach 1946–1948. Prezydent Czechosłowacji w latach 1948–1953.
Życiorys.
Działalność do 1945.
Pochodził z Moraw, gdzie urodził się jako nieślubne dziecko. Od 1908 do 1912 mieszkał u krewnych w Wiedniu, gdzie kształcił się w stolarstwie. Od 1912 działał w ruchu socjalistycznym. Od 1914 pracował jako stolarz w Lipníku nad Bečvou i Hranicach. W latach 1915–1918 służył jako żołnierz w Armii Austro-Węgier na froncie wschodnim. Latem 1918 zdezerterował z armii. Przez następne dwa lata służył w Armii Czechosłowackiej. W latach 1920–1921 pracował w Rousínovie. W 1921 był jednym z założycieli Komunistycznej Partii Czechosłowacji. W lutym 1929 stanął na czele tej partii. Od tego samego roku zasiadał również w czechosłowackim parlamencie. Od 1935 był sekretarzem Komitetu Wykonawczego Kominternu.
W krytycznym momencie zagrożenia Czechosłowacji ze strony III Rzeszy zabiegał o współpracę partii komunistycznej ze wszystkimi siłami demokratycznymi i patriotycznymi. Po układzie monachijskim i zakazie działalności KPCz przez rząd Czecho-Słowacji w listopadzie 1938 wyjechał do ZSRR. W grudniu 1943 porozumiał się z prezydentem Edvardem Benešem i czechosłowackim rządem emigracyjnym w Londynie w sprawie zjednoczenia antyniemieckiego ruchu oporu.
Powrót do Czechosłowacji i prezydentura.
10 maja 1945 przyjechał do Pragi i objął oficjalnie urząd wicepremiera w rządzie premiera Zdenka Fierlingera. Został też przewodniczącym Frontu Narodowego Czechów i Słowaków. Po zwycięstwie Komunistycznej Partii Czechosłowacji w wyborach parlamentarnych w 1946 Gottwald objął urząd premiera. W lutym 1948 doprowadził do przejęcia władzy dyktatorskiej przez komunistów przy zachowaniu fasady systemu wielopartyjnego. 14 czerwca 1948, po rezygnacji Edvarda Beneša, został prezydentem Czechosłowacji.
Przystąpiono do stalinizacji państwa. W gospodarce postawiono na przemysł ciężki i gwałtowną kolektywizację rolnictwa. W okresie rządów Gottwalda wydano ponad 230 wyroków śmierci, tysiące przeciwników politycznych poddano represjom lub skazano na więzienie. W 1950 Gottwald, pomimo licznych apeli, nie ułaskawił znanej polityk Milady Horákovej. Czystki dotknęły też polityków komunistycznych: Rudolfa Slánskiego, Vladimíra Clementisa czy Gustáva Husáka.
Śmierć.
11 marca 1953 wrócił do kraju z wizyty na pogrzebie Józefa Stalina w Moskwie. Już wcześniej polityk cierpiał na alkoholizm i syfilis. Zmarł 14 marca 1953 o godz. 11:00, bezpośrednim powodem śmierci Gottwalda było pęknięcie tętniaka aorty i wylew wewnętrzny, będące efektem podróży lotniczej z Moskwy.
Pochówek.
Po śmierci ciało Gottwalda zostało zabalsamowane i wystawione na widok publiczny w Narodowym Miejscu Pamięci na Žižkovie w Pradze. W 1962 dokonano jej kremacji. Prochy Gottwalda pozostawiono jednak w sarkofagu na Žižkovie. 
W 1990 urnę z prochami umieszczono we wspólnym grobie czechosłowackich działaczy komunistycznych na cmentarzu olszańskim w Pradze.
Spuścizna i ocena.
W 2005 został uznany za najbardziej niepopularnego Czecha w sondażu przeprowadzonym przez stację telewizyjną Česká televize.
Współcześnie dorobku i spuścizny prezydenta Klementa Gottwalda broni Komunistyczna Partia Czech i Moraw, której działacze regularnie składają wieńce na jego grobie.
W kinematografii.
W filmie "Żołnierze wolności" (1977) w reżyserii Jurija Ozierowa w rolę Gottwalda wcielił się aktor Bohus Pasterek.

</doc>
<doc id="78770" url="https://pl.wikipedia.org/wiki?curid=78770" title="OMON">
OMON

Otriad Mobilnyj Osobogo Naznaczenija (ОМОН, "Отряд Mобильный Особого Назначения", OMON, "Oddział Mobilny Specjalnego Przeznaczenia", potocznie Czarne berety) – rosyjska (wcześniej radziecka) jednostka sił specjalnych w ramach Ministerstwa Spraw Wewnętrznych Rosji, przeznaczona do działania w sytuacji niepokojów społecznych, aktów terrorystycznych lub wzięcia zakładników, pełniąca także funkcje typowo prewencyjne.
Tą nazwą określany jest także szereg jednostek działających w byłych republikach ZSRR (m.in. na Białorusi) oraz jednostki typowo milicyjne tworzone przez władze jednostek terytorialnych Federacji Rosyjskiej.
Historia.
Historia OMON-u rozpoczęła się w roku 1979, gdy utworzono grupę antyterrorystyczną mającą chronić Igrzyska Olimpijskie w Moskwie w 1980 r. i nie dopuścić do powtórzenia się wydarzeń w czasie igrzysk w Monachium. Współczesny OMON jest sukcesorem tej grupy i jako taki powstał w 1987 roku.
W okresie swojego istnienia grupa nie zawsze była poddana pełnej kontroli rządu i działała w pewnej mierze samodzielnie, szczególnie w okresie przemian politycznych w Związku Radzieckim, w latach 1985–1991, kiedy to usiłowała przeciwdziałać ruchom niepodległościowym w innych republikach. Ubrani w maskujące mundury, często z czarnymi kominiarkami na twarzach, są obecnie określani mianem Czarnych Beretów.
Członkowie.
Do OMON-u mogą wstąpić młodzi mężczyźni w wieku 22–30 lat, którzy ukończyli dwuletnią służbę wojskową. Procedury selekcyjne są ostre i obejmują testy medyczne i psychologiczne oraz badania wydolności fizycznej. Początkowy trening trwa 4 miesiące, w czasie którego kandydaci przechodzą intensywne szkolenie w zakresie użycia broni i walki wręcz oraz są przyzwyczajani do bezwzględnego wykonywania rozkazów; szczególny nacisk jest kładziony na walkę miejską i zdobywanie budynków. Procedura kandydacka kończy się testem, w którym kandydat musi stoczyć walkę na gołe pięści z trzema-pięcioma wyszkolonymi członkami OMON-u. Przyjmowany jest co najwyżej jeden na pięciu zdających kandydatów, wskutek czego członkowie OMON-u są wyjątkowo sprawni i dobrze wyszkoleni w zakresie walki wręcz i obsługi broni.
Nie jest znana dokładna liczba członków tych oddziałów, ale różne źródła podają liczby między 5500 a 9000 członków stacjonujących w ośrodkach miejskich i przy węzłach komunikacyjnych w latach 90. Obecnie liczbę OMON-owców ocenia się na ponad 20 000. Większość wycofuje się w wieku 45 lat.

</doc>
<doc id="78772" url="https://pl.wikipedia.org/wiki?curid=78772" title="&amp;">
&amp;



</doc>
<doc id="78777" url="https://pl.wikipedia.org/wiki?curid=78777" title="Karel Gott">
Karel Gott

Karel Gott (ur. 14 lipca 1939 w Pilźnie, zm. 1 października 2019 w Pradze) – czeski piosenkarz.
Uznawany za najbardziej znanego czeskiego (wcześniej czechosłowackiego) piosenkarza w historii. W karierze został 42 razy nagrodzony nagrodą Złotego/Czeskiego Słowika (1962–1991 jako Złoty Słowik, od 1996 jako Czeski Słowik). Trzykrotnie nagrodzony (w 1982, 1984 i 1995).
Jego głos klasyfikowany był jako tenor.
Śpiewał między innymi piosenki pop, arie operowe i operetkowe, adaptacje klasycznych pieśni, narodowych i ludowych piosenek (folklor), aranżacje melodii z musicali i piosenki country. Szczególnie znane jest jego wykonanie arii z "West Side Story" – "Maria". Wykonał lub adaptował w języku czeskim wiele światowych przebojów m.in. "El condor pasa", "By the Rivers of Babylon", "Hot Stuff".
Twórczość muzyka klasyfikowana jest jako opera, jazz, pop, rock, adult contemporary, world music, szlagiery, pop-rock, country, a także muzyka klasyczna.
W latach 2006–2009 w Jevanach pod Pragą, w dawnej willi piosenkarza istniało poświęcone mu muzeum, "Gottland".
Biografia.
Jego rodzina jest pochodzenia niemieckiego. Urodził się Pilźnie, gdy miał 6 lat rodzina przeprowadziła się do Pragi. Nie dostał się na studia do praskiej Akademii Sztuki, Architektury i Designu (UMPRUM) i zaczął pracować jako elektryk. Wcześnie zaczął interesować się muzyką jazzową, próbował uczyć się gry na gitarze i kontrabasie, ale postanowił skoncentrować się na śpiewie i zaczął brać prywatne lekcje. W latach 50. amatorsko występował i uczestniczył w konkursach piosenkarskich.
Kariera artystyczna.
Karierę zaczął zdobywając angaż w praskiej kawiarni nad Wełtawą w 1958. W 1960 r. rozpoczął studia w praskim Konserwatorium, pod kierunkiem Konstantina Karenina (ucznia Fiodora Szalapina). Pierwsze koncerty zagraniczne odbył w Polsce z Jazzową Orkiestrą Czechosłowackiego Radia. Pierwszego singla nagrał w duecie z Vlastą Průchovą w 1962 r., była to piosenka "Až nám bude dvakrát tolik". W 1963 roku został członkiem teatru (kabaretu) Semafor, gdzie nagrał też piosenkę "Oči má sněhem zaváté" ("Oczy ma śniegiem zawiane"), którą napisali Jiří Suchý i Jiří Šlitr, członkowie tego teatru. Wkrótce potem zdobył swego pierwszego Złotego Słowika. Wystąpił na festiwalu sopockim w 1964 roku, wykonując po polsku piosenkę "Kot Teofil" (III nagroda). Później – w latach 1970, 1975, 1986 i 2006 – występował już jako gwiazda.
W 1967 wydał pierwszą płytę w niemieckiej wytwórni Deutsche Grammophon. W tym samym roku wyjechał na roczny kontrakt artystyczny do Las Vegas, co było początkiem jego światowej kariery. Po Praskiej Wiośnie zamieszkał w Niemczech, a podczas Konkursu Piosenki Eurowizji w 1968 r. reprezentował Austrię z utworem "Tausend Fenster", z którym zajął 13. miejsce. W 1969 przerwał protest i wystąpił z recitalem. W 1971 przebywał na półrocznej emigracji w Niemczech Zachodnich. Władze komunistyczne niepokoiły się wiedząc, że jego emigracja miałaby negatywny wpływ na „normalizację” po wydarzeniach "Praskiej Wiosny". Gott zdecydował się powrócić do kraju głównie ze względu na swych rodziców. Wykonywał też w konspiracji w 1977 utwór "Mój brat Jan" ku czci Jana Palacha.
W 1977 r., podobnie jak większość artystów, w reakcji na ogłoszenie Karty 77 podpisał tzw. antykartę, w której deklarowano poparcie dla reżimu. Gott twierdził, że do podpisu zmuszono go podstępem.
Śpiewał m.in. przebój "Lady Carneval" i tytułową piosenkę do popularnej bajki Pszczółka Maja, do wersji czeskiej, słowackiej i niemieckiej (autorem muzyki obu przebojów jest Karel Svoboda).
W 2008 stworzył duet z niemieckim raperem Bushido w utworze „Für immer jung”, a w 2009 podczas koncertu w Pradze wystąpił wraz z zespołem Alphaville w utworze Forever Young. Koncertował w Kanadzie, Izraelu, Rosji, Niemczech oraz odbył swoje kolejne długie tournée po Czechach.
Koncerty.
Poza Albanią i Skandynawią występował we wszystkich krajach Europy, a także w Ameryce Północnej i Południowej, Azji (Japonia) i w Australii. Występował w setkach telewizyjnych show – swoich i jako gość (m.in. Gilbert Becaud Show, Nashville Country Music Festival, Europarty, Rudi Carell Show, James Last Show, Ein Kessel Buntes, Helena Vondráčková v Lucerne).
Płyty.
Szacuje się, że sprzedał od 30 do 100 milionów płyt. Wiadomo, że w Czechach i na Słowacji sprzedano około 15 milionów, za co otrzymał diamentową płytę Supraphonu – Diamentową płytę światowej wytwórni fonograficznej Universal Music Group otrzymała w Czechach jedynie Helena Vondráčková, która sprzedała więcej płyt za granicami Czech niż w samych Czechach.
Jego najbardziej znane płyty zostały nagrane w języku niemieckim i czeskim, chociaż niektóre wykonał po angielsku, rosyjsku i włosku.
Malarstwo.
Karel Gott od lat również malował i wystawiał swoje obrazy.
Śmierć i pogrzeb.
Karel Gott zmarł 1 października 2019 przed północą w swojej willi w Pradze. Przegrał walkę z ostrą białaczką. 11 października trumnę z ciałem artysty wystawiono w pałacu Žofín, gdzie pożegnało go około 49000 wielbicieli. 12 października w katedrze Św. Wita na Hradczanach odbyła się msza pogrzebowa przy obecności rodziny i czeskich władz państwowych. Następnie trumnę przewieziono do miejskiego krematorium, gdzie w obecności rodziny ciało artysty poddano kremacji. W piątek 20 grudnia 2019 urna z prochami Karela Gotta została złożona do grobu na cmentarzu Malvazinky.

</doc>
<doc id="78778" url="https://pl.wikipedia.org/wiki?curid=78778" title="Pyszczak">
Pyszczak

Pyszczak, gębacz – nazwa stosowana w odniesieniu do ryby (głównie z rodziny pielęgnicowatych), która inkubuje (wylęga) ikrę we własnej jamie gębowej, a dokładniej w worku gardzielowym. Początkowo nazwa "pyszczak" była stosowana jedynie do gatunków pielęgnic (głównie afrykańskich "tilapii" "sensu lato"), których samice inkubowały ikrę w pysku, a nazwą "gębacz" określano ryby z rodzaju "Haplochromis". Inkubację w pysku zaobserwowano również u gatunków z innych rodzin, a także u samców niektórych gatunków (m.in. samce z rodziny Ariidae).
Nazwą "pyszczaki" lub "pyszczakowce" określano też głębinowe ryby żabnicokształtne wyodrębniane w podrzędzie Ceratioidei (matronicowce). 
Osobnik inkubujący (zazwyczaj samica) nie pobiera w tym czasie pokarmu. Wyjątek stanowią: pyszczak hełmiasty, pielęgnica brabancka Duboisa i pielęgnica brabancka Moora, które potrafią pobierać pokarm nie wypuszczając ikry (lub młodych) z pyska. Taka specjalizacja rozrodcza pozwala na zmniejszenie liczby składanych jaj do kilkudziesięciu, a nawet do kilkunastu sztuk. Jaja, a później młode ryby ukryte w pysku rodzica nie są narażone na ataki drapieżników, tym samym ich szanse na przeżycie znacznie rosną. Opiekę nad ikrą i narybkiem pełni zwykle samica. Samce wielu gatunków zajmują się w tym czasie ochroną zajmowanego terytorium, często wykazując przy tym dużą agresję. U niektórych gatunków samce aktywnie włączają się do bezpośredniej opieki nad potomstwem, włącznie z inkubacją ikry (np. Limnochromini).
Oprócz tej – najwyżej rozwiniętej formy rozrodu u ryb jajorodnych – u pyszczaków zaobserwowano takie elementy zachowań społecznych, jak hierarchia zależności pomiędzy członkami grupy oraz pozycja najsilniejszego osobnika na określonym terytorium. Pyszczaki są gatunkami o bardzo różnorodnym wyglądzie, zachowaniu i preferencjach żywieniowych.
Pyszczakami są wszystkie endemiczne pielęgnice z jeziora Niasa (Malawi) i Jeziora Wiktorii, niemal połowa pielęgnic z jeziora Tanganika i wszystkie tilapie z rodzajów "Oreochromis", "Sarotherodon", "Iranocichla", "Tristramella" i "Stomatepia".
Do pyszczaków jeziora Tanganika zalicza się między innymi ryby z rodzajów:
Poza rodziną pielęgnicowatych taką formę opieki nad potomstwem podejmują przedstawiciele innych rodzin, przy czym u jednych robią to samice, a u innych samce:

</doc>
<doc id="78781" url="https://pl.wikipedia.org/wiki?curid=78781" title="Bohumil Hrabal">
Bohumil Hrabal

Bohumil Hrabal (ur. 28 marca 1914 w Brnie, zm. 3 lutego 1997 w Pradze) – czeski pisarz, wybitny twórca światowej literatury XX wieku. Jego książki zostały przetłumaczone na 27 języków, a na podstawie twórczości powstało kilkanaście filmów, z których najbardziej znane są "Pociągi pod specjalnym nadzorem" Jiříego Menzla, nagrodzone w 1968 r. Oscarem za najlepszy film nieanglojęzyczny.
Częstymi motywami książek (większość to zbiory luźno powiązanych ze sobą opowiadań) są obrazy Pragi, w której mieszkał przez większość swego życia, jako miejsca magicznego, prowincjonalne miasteczko, często w początkach XX w. i w połączeniu z wątkami autobiograficznymi (Nymburk, z którego się wywodził), wydarzenia związane z okupacją niemiecką, szeroko pojęta kultura piwno-barowa. Miejsca, które opisywał są dziś odwiedzane przez wielbicieli jego prozy z całego świata. Są to przede wszystkim lokale gastronomiczne, w tym szczególnie gospoda U Zlatého Tygra i cała dzielnica Libeň. Także postacie, które wypełniają karty jego dzieł są niezwykłe: żona Eliška, zwana także Pipsi, stryj Pepin, który pojawia się w prawie każdej książce, znajomi artyści opisani w "Weselach w domu" i ukochane przez pisarza koty. Niemal wszystkie historie opowiadane są przez Hrabala z dystansem, przymrużeniem oka, mimo że często dotyczą one smutnych przeżyć – II wojna światowa i zbrodnie popełniane przez niemieckich okupantów oraz w czasach komunistycznej dyktatury w Czechosłowacji. Ten sposób opowiadania wpisuje się w tradycję praskich pábiteli – bywalców barów, opowiadających przy piwie cudowne, częściowo zmyślone historie. Dzięki niezwykłemu językowi, w którym odbija się czeszczyzna z praskich piwiarni, autor wywarł także wpływ na język Czechów.
Życiorys.
Bohumil František Kilián urodził się w Brnie na Morawach. Jego matką była niezamężna wówczas Marie Božena Kiliánová (1894–1970), a za biologicznego ojca Hrabala uważa się Bohumila Blechę (1893–1970), sąsiada Kiliánów. Rodzice Marie nie wyrazili zgody na jej małżeństwo z Blechą, ponieważ zamierzał on wstąpić do armii austro-węgierskiej. Do trzeciego roku życia młody Bohumil mieszkał w Brnie z dziadkami – Kateřiną i Tomášem, pochodzenia francuskiego. W 1919 wraz z matką i późniejszym ojczymem, Františkiem Hrabalem (1889–1966) przeniósł się do Nymburka, gdzie František przyjął posadę administratora browaru. Razem z nimi mieszkał stryj Pepin (Josef Hrabal) – były żołnierz armii austro-węgierskiej w I wojnie światowej.
Po ukończeniu gimnazjum (wcześniej dwa razy powtarzanie klas), przyszły pisarz rozpoczął w 1935 studia prawnicze na Uniwersytecie Karola w Pradze (uczył się także filozofii i literatury). W czasie wojny Hrabal pracował jako dyżurny ruchu na kolei, co dostarczyło tła do opowiadania "Pociągi pod specjalnym nadzorem". Między innymi ze względu na wojnę studia ukończył dopiero w 1946 roku z tytułem doktora nauk prawnych. Nie pracował jednak w zawodzie. Komunistyczne władze wypowiedziały wojnę intelektualistom, w związku z czym musieli oni wykonywać ciężkie prace fizyczne, np. w hutach, jako kanalarze czy sortownicy makulatury. Praca w hucie w Kladnie (która zakończyła się poważnym urazem) była inspiracją do napisania zbioru opowiadań "Perełka na dnie" – debiutu pisarza. Natomiast cenzura, kierująca całe wydania na przemiał była inspiracją do napisania "Zbyt głośnej samotności".
W latach 60. Hrabal był najpopularniejszym pisarzem w Czechosłowacji. Zauważyły to także władze państwowe, które usiłowały wymusić na nim deklarację poparcia. Po inwazji wojsk Układu Warszawskiego w 1968 Hrabal otrzymał zakaz publikacji. Wydawał w samizdacie oraz za granicą, gdzie był już dobrze znany. W 1975 ukazało się jego oświadczenie, w którym krytykował wcześniejszą postawę wobec władzy – zostało częściowo spreparowane przez redakcję pisma. Od tego czasu część utworów Hrabala ukazywała się oficjalnie, a część (jak choćby najważniejsza książka – "Zbyt głośna samotność") – w wydaniach podziemnych. Pisarz nie podpisał Karty 77 i pozostawał z dala od życia politycznego i literackiego. Życie dzielił między Pragę oraz Kersko, gdzie wyjeżdżał na weekendy do gromady swoich kotów („kočenky”). W tym czasie poznał także wielu zagranicznych pisarzy, m.in. Heinricha Bölla.
Wraz z upływem lat zdrowie Hrabala, o które nigdy przesadnie nie dbał, systematycznie nadużywając alkoholu, bardzo się pogorszyło, a co więcej umierali kolejno bliscy mu ludzie żona i przyjaciele. Z czasem pogłębiała się depresja, a od roku 1996 pisarz rzadko opuszczał szpital. 3 lutego 1997 zginął wypadając z okna swego pokoju na piątym piętrze oddziału ortopedycznego szpitala na Bulovce. Podobno karmił gołębie i nieuważnie się wychylił, ale prawdopodobnie celowo odebrał sobie życie. Wcześniej pisał wielokrotnie o samobójstwie, także przez skok z piątego piętra. Podobnie jak Jaroslav Hašek sam przez swoje dzieła kształtował swój życiorys i legendę wokół swojej osoby.
Został pochowany w grobie rodzinnym na cmentarzu w Hradištku. W tym samym grobie zostali pochowani też jego matka „Maryška”, ojczym „Francin”, stryj „Pepin”, żona „Pipsi” i brat „Slávek”.
W latach 1992-1997 wydawnictwo Pražská imaginace wydało dzieła zebrane Bohumila Hrabala: "Sebrané spisy Bohumila Hrabala, t. 1–19". Wraz z Milanem Kunderą i Vaclavem Havlem w największym stopniu reprezentuje czeską literaturę II poł. XX wieku.
Twórczość.
Książki Bohumila Hrabala wydane w Polsce:

</doc>
<doc id="78782" url="https://pl.wikipedia.org/wiki?curid=78782" title="Układ szesnastkowy">
Układ szesnastkowy



</doc>
<doc id="78783" url="https://pl.wikipedia.org/wiki?curid=78783" title="Chłodzenie procesora">
Chłodzenie procesora

Chłodzenie procesora – proces odprowadzania ciepła z powierzchni procesora realizowany w celu umożliwienia jego normalnej pracy. Sam układ chłodzenia najczęściej składa się z elementu chłodzącego (radiatora) z zamontowanym na nim wentylatorem, zasilanym z płyty głównej. Między procesor i element chłodzący nakłada się niewielką ilość pasty termoprzewodzącej w celu zmaksymalizowania powierzchni przewodzenia ciepła z procesora.
W konstrukcjach od połowy lat 90. XX w. najczęściej spotyka się rozwiązania takie jak "chłodzenie aktywne", rzadziej "chłodzenie pasywne" i "chłodzenie cieczą". Współczesne procesory wydzielają duże ilości ciepła i dlatego wymagają intensywnego chłodzenia.
Chłodzenie aktywne zawiera wentylator wymuszający ruch powietrza w pobliżu powierzchni radiatora, ułatwiając odprowadzanie z niego ciepła. W starszych modelach płyt głównych wentylator miał stałą prędkość obrotową, w nowszych prędkość obrotowa wentylatora jest regulowana automatycznie, zależnie od temperatury procesora, dzięki czemu, gdy komputer nie jest obciążony, wentylator pracuje z minimalną prędkością obrotową co przekłada się na jego cichą pracę. Automatyczna regulacja prędkości pracy wentylatora zwykle odbywa się poprzez ciągłą zmianę napięcia zasilania (w przypadku złącza 3-stykowego) lub metodą impulsową PWM (w przypadku złącza 4-stykowego), Prędkość obrotowa wentylatora można także być regulować manualnie, za pomocą regulatora obrotów lub z wykorzystaniem oprogramowania. Zatrzymanie lub brak wentylatora w układzie chłodzenia aktywnego w krótkim czasie powoduje przegrzanie procesora i, jeśli układ nie ma odpowiednich zabezpieczeń (co miało miejsce w starszych procesorach lub płytach głównych), może dojść do jego uszkodzenia (tzw. spalenia).
Chłodzenie pasywne polega na odprowadzaniu ciepła tylko w wyniku konwekcji swobodnej powietrza wokół radiatora i układu lub wymuszenia ruchu powietrza w wyniku pracy wentylatora komputera bez zastosowania wentylatora w układzie chłodzenia – układ taki wymaga wydajnego radiatora. W układach chłodzenia pasywnego najczęściej nie stosuje się radiatorów miedzianych ze względu na ich niewystarczające możliwości w samoistnym oddawaniu ciepła.
Chłodzenie cieczą stosowane jest głównie przez overclockerów, dla których inne metody są za mało wydajne. Zespół chłodzenia wodnego składa się z kilku elementów połączonych wężami, do których należą: blok wodny, chłodnica, pompka i rezerwuar (zbiornik wyrównawczy). Często stosuje się kompleksowe konstrukcje chłodzenia wodnego, które oprócz procesora chłodzą także procesor graficzny, mostek północny i inne silnie grzejące się układy scalone.
Do chłodzenia procesora można również wykorzystać moduł Peltiera (rozwiązanie mało wydajne) lub inne rodzaje pomp ciepła, lecz jest to problematyczne ze względu na możliwość skraplania się wody z pary zawartej w powietrzu. Czasami konstruowane są ekstremalne układy chłodzenia używające skroplonych gazów, jak np. ciekłego azotu, jednak, ze względu na trudny dostęp do potrzebnych elementów, wysokie koszty utrzymania i stosowanie niebezpiecznych materiałów, są one rzadko spotykane i nie nadają się do długotrwałego i nienadzorowanego użytkowania.

</doc>
<doc id="78784" url="https://pl.wikipedia.org/wiki?curid=78784" title="Karlovy Vary">
Karlovy Vary



</doc>
<doc id="78785" url="https://pl.wikipedia.org/wiki?curid=78785" title="Jaroslav Hasek">
Jaroslav Hasek



</doc>
<doc id="78790" url="https://pl.wikipedia.org/wiki?curid=78790" title="Waga (Tatry)">
Waga (Tatry)

Waga (, , ) – szeroka przełęcz w głównej grani Tatr w słowackich Tatrach Wysokich. Znajduje się na wysokości 2336 m pomiędzy Ciężkim Szczytem (2510 m) a Kopą nad Wagą (2385 m) w masywie Rysów (2501 m). Południowo-zachodnie zbocza grani opadają z przełęczy do Kotlinki pod Wagą w Dolinie Żabiej Mięguszowieckiej, północno-wschodnie do Doliny Ciężkiej.
Przełęcz powstała w strefie skruszałych granitoidów. Nazwa jest prawdopodobnie pochodzenia słowackiego. Walery Eljasz-Radzikowski pisał: „"Właściwą jej dano nazwę, bo za pośrednictwem niej ważą się między sobą dwa szczyty, Rysy z Wysoką"”. Dawniej jako Wagę określano jednak także same Rysy i Wysoką. Przejście przez Wagę znane było od dawna myśliwym. W latach 1933-38 jurgowscy pasterze z Polany pod Wysoką dwa razy na tydzień wynosili mleko w 25-litrowych bańkach przez Wagę do Schroniska pod Wagą. Turyści chodzili przez Wagę na Rysy i Wysoką od połowy XIX wieku. Na Rysy chodzono przez Wagę także od północnej strony, przez Dolinę Białej Wody. Trasą tą przestano chodzić, gdy w pierwszych latach XX wieku otwarto szlak z Morskiego Oka. Obecnie przez przełęcz prowadzi znakowany i bardzo uczęszczany szlak turystyczny z Doliny Mięguszowieckiej obok schroniska pod Rysami na Rysy.
Pierwsze odnotowane wejścia turystyczne:

</doc>
<doc id="78791" url="https://pl.wikipedia.org/wiki?curid=78791" title="Discovery Polska">
Discovery Polska



</doc>
<doc id="78798" url="https://pl.wikipedia.org/wiki?curid=78798" title="Ibis kasztanowaty">
Ibis kasztanowaty

Ibis kasztanowaty ("Plegadis falcinellus") – gatunek dużego ptaka brodzącego z rodziny ibisów (Threskiornithidae).
Systematyka.
Gatunek monotypowy. Blisko spokrewniony z ibisem amerykańskim ("P. chihi"), który był dawniej uznawany za jego podgatunek.
Występowanie.
To gatunek południowy występujący na prawie wszystkich kontynentach, oprócz Antarktydy. Zamieszkuje wyspowo południową i południowo-wschodnią Europę, Bliski Wschód, Azję Środkową, Południową i Południowo-Wschodnią, Nową Gwineę, Australię, Afrykę (w tym Madagaskar), wschodnią Amerykę Północną i Amerykę Środkową oraz północną część Ameryki Południowej. Zimowiska eurazjatyckich populacji ibisa znajdują się głównie na południe od Sahary (choć pojedyncze osobniki zimują nad Morzem Śródziemnym) oraz w Indiach.
Do Polski zalatuje sporadycznie. Do 2021 roku odnotowano około 85 stwierdzeń, łącznie obserwowano około 108 osobników. Ibisy spotykano od końca marca do listopada. Zwykle napotykano pojedyncze osobniki, rzadziej bardziej liczne grupki, najwięcej 10 ptaków. Dochodziło do tego na stawach rybnych i zbiornikach zaporowych, przeważnie w południowej Polsce.
Jedynym krajem Europy Środkowej, gdzie jest to ptak lęgowy (nieliczny), są Węgry.
Morfologia.
Upierzenie brązowoczarne z purpurowym, metalicznym połyskiem na skrzydłach w szacie godowej. Lotki ciemniejsze, z zielonkawym połyskiem, nogi i dziób ciemne. Dziób zgięty ku dołowi. Na kantarku widać nagi fragment skóry o ciemnoniebieskiej barwie. Wokół niego znajdują się (zarówno od dołu, jak i od góry) białe paski. Szata spoczynkowa u ibisa przybiera ciemniejszy odcień brązu, a głowa i cienka szyja są drobno kreskowane na biało. Kantar pozostaje jednak jednolicie ciemny. Młode bez połysku, bardziej brązowe. Z daleka przypomina kulika wielkiego – pod względem długiego i zakrzywionego dzioba. Różni się jednak proporcjonalnie dłuższą szyją i nogami oraz jednolicie ciemnym ubarwieniem. Jest niewiele mniejszy od czapli siwej. W locie nogi wystają daleko poza ogon.
Biotop.
Zasiedla tereny podmokłe i zalewowe – bagna, trzcinowiska, mokradła słodkowodne, mokradła słone, brzegi rzek, delty, płytkie, obficie porośnięte zbiorniki, jak jeziora zarówno słodkie jak i słone, laguny i zarośla mangrowe. Areał lęgowy charakteryzuje się silnym rozczłonkowaniem – ulokowane przy brzegach jezior i rzek. Po okresie lęgowym prowadzi koczowniczy tryb życia.
Okres lęgowy.
Gniazdo buduje na drzewie, krzewie na łące lub w gęstych trzcinach. Tworzy kolonie, zakładając gniazda tak blisko siebie, że często się zlewają w jedną platformę. Nie są one często jednogatunkowe, bo nierzadko lęgną się wraz z czaplami, warzęchami lub kormoranami małymi.
W ciągu roku wyprowadza jeden lęg, składając w różnorodnych porach roku (zależy od regionu, w Europie w marcu – maju) 3–4 niebieskozielone jaja o długości 52 mm. Jaja wysiadywane są przez okres 20–23 dni przez obydwoje rodziców.
W karmieniu młodych również pomaga matce jej partner. Potomstwo w wieku 4 tygodni potrafi już latać, choć jeszcze przez 3 tygodnie porusza się w okolicy gniazda. Potem młode odlatują.
Pożywienie.
Żywią się bezkręgowcami, takimi jak owady i ich larwy, mięczaki, robaki i raki. Sporadycznie chwytają też małe kręgowce – drobne ryby, płazy i gady. Żerowiska znajdują się zwykle na niewielkich stawach w strefach płytkiej wody, jak też na zalanych łąkach.
Status i ochrona.
IUCN uznaje ibisa kasztanowatego za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2015 roku, mieści się w przedziale 0,23–2,22 milionów osobników. Globalny trend liczebności uznawany jest za spadkowy, choć niektóre populacje są stabilnme.
W Polsce podlega ścisłej ochronie gatunkowej.

</doc>
<doc id="78813" url="https://pl.wikipedia.org/wiki?curid=78813" title="Muzeum Podlaskie w Białymstoku">
Muzeum Podlaskie w Białymstoku

Muzeum Podlaskie w Białymstoku – największa placówka muzealna województwa podlaskiego.
Historia Muzeum Podlaskiego w Białymstoku.
Zostało powołane w 1949 r. dekretem Ministerstwa Kultury i Sztuki jako pierwsze w dziejach miasta muzeum regionalne.
Jego siedzibą stało się odbudowane prawe skrzydło pałacu Branickich. W marcu 1950 muzeum przeniesiono do Pałacyku gościnnego z 2. poł. XVIII w. przy ul. Kilińskiego. Dnia 1 stycznia 1952 r. placówka została upaństwowiona, a nadzór merytoryczny nad nią objęło Muzeum Narodowe w Warszawie. Po ośmiu latach istnienia (27 VII 1957) Muzeum Regionalne uzyskało rangę muzeum okręgowego i objęło opieką merytoryczną muzea regionalne w Łomży i Suwałkach.
13 września 1958 r. muzeum przeniosło się do odbudowanego ratusza. W związku z powiększeniem się powierzchni powołano nowe pracownie – obok już istniejących, historycznej i archeologicznej, w 1958 r. powstała pracownia sztuki, w 1962 r. pracownia etnograficzna, a w 1965 r. naukowo-oświatowa.
W 1973 r. nastąpił gwałtowny rozwój muzeum – przekazany mu został pałac w Choroszczy, gdzie utworzono ekspozycję wnętrz. Utworzono także Punkt Muzealny w refektarzu i kaplicy dawnego Pałacu Opatów w Supraślu. Dwa lata później pracownia historyczna przeniosła się z pałacyku gościnnego przy ul. Kilińskiego do zabytkowego Pałacyku Cytronów przy ul. Warszawskiej 37. Powołano także nowy oddział w Tykocinie, z siedzibą w odbudowanej synagodze i domu talmudycznym.
W roku 1982 i na terenach położonych przy szosie do Augustowa powstało Białostockie Muzeum Wsi. W 1984 r., w odrestaurowanym ratuszu w Bielsku Podlaskim, powstało Muzeum w Bielsku Podlaskim. Przełom wieków przyniósł kolejne zmiany nazw instytucji: 27 kwietnia 1998 r. na Państwowe Muzeum w Białymstoku, a 25 kwietnia 2000 r. na Muzeum Podlaskie w Białymstoku.
Od 1 stycznia 2020 Muzeum Podlaskie jest współprowadzone przez Ministerstwo Kultury i Dziedzictwa Narodowego i województwo podlaskie. 10-letnią umowę w tej sprawie podpisano 17 grudnia 2019 roku.
Muzeum Pamięci bł. ks. Jerzego Popiełuszki w Okopach, powstające z inicjatywy Fundacji im. ks. Jerzego Popiełuszki „Dobro”, przy wsparciu zarządu województwa podlaskiego i Ministerstwa Kultury i Dziedzictwa Narodowego (MKiDN), będzie działało jako ósmy oddział Muzeum Podlaskiego w Białymstoku.
Struktura Muzeum.
"Źródło": 
Oddziały.
Muzeum Podlaskie w Białymstoku.
Ratusz w Białymstoku – siedziba główna, Rynek Kościuszki 10
Muzeum Historyczne w Białymstoku.
ul. Warszawska 37, 15-062 Białystok
Muzeum Rzeźby Alfonsa Karnego.
ul. Świętojańska 17, 15-277 Białystok
Muzeum w Tykocinie.
ul. Kozia 2, 16-080 Tykocin
Muzeum Wnętrz Pałacowych w Choroszczy.
Oddział Muzeum Podlaskiego w Białymstoku, 16-070 Choroszcz
Muzeum w Bielsku Podlaskim.
Ratusz, ul. Mickiewicza 45, 17-100 Bielsk Podlaski
Muzeum Ikon w Supraślu.
ul. Klasztorna 1, 16-030 Supraśl
Działy.
Muzeum Podlaskie Dział Archeologii.
Białystok, ul. Bema 11
Muzeum Podlaskie Dział Sztuki.
– Białystok, Ratusz, Rynek Kościuszki 10
Muzeum Podlaskie Dział Promocji i Edukacji.
– Białystok, Ratusz, Rynek Kościuszki 10
Muzeum Podlaskie Dział Finansowo-Księgowy.
– Białystok, Ratusz, Rynek Kościuszki 10
Muzeum Podlaskie Dział Administracyjno-Gospodarczy.
– Białystok, Ratusz, Rynek Kościuszki 10
Biblioteka Muzeum Podlaskiego.
– Białystok, ul. Świętojańska 17.
Czynna jest od poniedziałku do piątku w godz. 9-15.
Biblioteka gromadzi wydawnictwa z zakresu:
Siedziba główna.
Wystawa stała.
Stała ekspozycja liczy ponad 120 dzieł najwybitniejszych polskich i obcych malarzy, działających w ciągu ostatnich 250 lat. To także reprezentacyjny przegląd dziejów malarstwa, ilustrowany pracami takich twórców jak Marcello Bacciarelli, Jan Chrzciciel Lampi, Józef Grassi, Michał Bogoria Skotnicki, Piotr Michałowski. Ważną grupę tworzy zespół obrazów, będących dziełami artystów związanych z dworem Jana Klemensa Branickiego. Ozdobą Galerii jest zespół płócien polskich malarzy wykształconych w Akademii Monachijskiej, zaś prawdziwym arcydziełem w tej grupie – „Wyjazd powozem” Alfreda Wierusza-Kowalskiego.
Przemiany w sztuce 2. poł. XIX w. są zilustrowane obrazami Olgi Boznańskiej i artystów związanych z krakowską Akademią Sztuk Pięknych, m.in. Jacka Malczewskiego, Stanisława Wyspiańskiego, Juliana Fałata, Jana Stanisławskiego i wielu innych. Wielość nurtów malarstwa w pierwszych dekadach XX w. prezentują płótna uczniów tzw. szkoły pejzażowej Jana Stanisławskiego, artystów wileńskich czy Stanisława Ignacego Witkiewicza.
Historia Ratusza w Białymstoku.
Ratusz w Białymstoku nigdy nie był siedzibą władz miejskich, od początku pełnił funkcję handlową. Był to więc nie tyle ratusz, co bardziej kramica lub sukiennica. Ufundowany został przez Jana Klemensa Branickiego jako element kompozycji przestrzennej rynku – miał stanowić jego dominantę architektoniczną. Jego budowa przebiegała w kilku etapach. W 1745 r. postawiony został parterowy, oparty na rzucie kwadratu obiekt, przykryty łamanym dachem. Znalazło w nim miejsce 10 sklepów oddanych w dzierżawę miejscowym Żydom. Rozwój handlu spowodował, że już w 1755 r., na koszt około 20 kupców żydowskich, wybudowano 4 narożne pawilony – alkierze. Połączone one zostały z głównym budynkiem arkadkami, które pełniły funkcję wejść bocznych na dziedzińce wewnętrzne. W 1761 r. wybudowana została jedna kondygnacja wieży, podwyższona do obecnej wysokości w 1798 r. Tak długi czas budowy ratusza świadczy o tym, że wymuszona ona została czynnikami zewnętrznymi, a nie jednorodną koncepcją architektoniczną. Pomimo tego białostocki ratusz jest jedną z piękniejszych budowli w mieście i stanowi rzadki w Polsce przykład ratusza alkierzowego. Jego autorstwo przypisywane jest Janowi Henrykowi Klemmowi, który zaprojektował prawdopodobnie jedynie alkierze. Gdy budowano drugą kondygnację wieży, nadając całemu budynkowi znaną nam obecnie formę J.H. Klemm już nie żył. W 1772 r. w ratuszu mieściło się 48 kramów, a w wieży, na parterze i piętrze, urządzono izbę sądową i areszt. W związku z dalszym rozwojem handlu, około 1807 r., poszerzono alkierze o podcienie. W 1868 r. na ratuszowej wieży pojawił się zegar wykonany przez „uczonego zegarmistrza Tropa”. Około 1898 r. wokół hełmu wieży umieszczona została metalowa galeryjka, służąca jako punkt obserwacyjny Białostockiej Ochotniczej Straży Ogniowej.
W 1922 r. w ratuszu – bazarze mieściło się ponad 100 sklepików różnych branży. Stan techniczny i estetyczny tego zabytkowego obiektu budził ogromne zastrzeżenia. Konserwator Okręgu Białostockiego w 1923 r. wnioskował o wywłaszczenie wszystkich właścicieli i przeprowadzenie rekonstrukcji budynku. Plan ten nie został zrealizowany. W 1940 r. okupujący Białystok Rosjanie chcąc postawić w centrum miasta pomnik Józefa Stalina rozebrali ratusz, widząc w nim symbol szlacheckiej Rzeczypospolitej. W 1953 r., dzięki staraniom Władysława Paszkowskiego – Wojewódzkiego Konserwatora Zabytków – rozpoczęto jego odbudowę. Autorem projektu architektonicznego była Zofia Chojnacka. Wnętrza zaprojektował Stanisław Bukowski. Prace zakończono w 1958 r., przeznaczając ratusz na siedzibę Muzeum Okręgowego. Zasadniczą zmianą wprowadzoną przy odbudowie, było podpiwniczenie budynku i połączenie alkierzy z centralną częścią obiektu łącznikami (w miejscu historycznych arkad), co zapewniło wewnętrzną komunikację.
Misja i działalność.
Misją Muzeum jest budowanie tożsamości regionalnej poprzez rozwój i ochronę dziedzictwa kulturowego, dlatego jej głównym mottem jest: „Dziedzictwo kulturowe – ciągłość tradycji i bogactwo regionu”. Ambicją muzeum jest również kreowanie i utrwalanie polskości w tożsamości europejskiej oraz promocja wewnętrzna i zewnętrzna dorobku kulturowego województwa podlaskiego.
Misja muzeum realizowana jest poprzez działalność, której główne osie stanowią:
Edukacja.
Zbiory prezentowane na niemal trzydziestu wystawach stałych i tyluż, przygotowywanych corocznie wystawach czasowych, to baza różnorodnych zajęć edukacyjnych prowadzonych we wszystkich oddziałach oraz w bibliotece muzealnej. W Muzeum, w otoczeniu autentycznych zabytków – dzieł sztuki, starych dokumentów, fotografii, dawnych sprzętów łatwiej mówić o historii i sztuce, łatwiej się o nich uczyć. Muzeum posiada bogatą ofertę edukacyjną skierowaną do rodzin z dziećmi, przedszkolaków i uczniów szkół, jak również osób dorosłych.

</doc>
<doc id="78817" url="https://pl.wikipedia.org/wiki?curid=78817" title="Galeria Gankowa">
Galeria Gankowa

Galeria Gankowa (, , ) – lekko pochylona galeria pochodzenia tektonicznego na północno-zachodniej ścianie Małego Ganku, jednego z trzech wierzchołków szczytu Ganek, leżącego w głównej grani Tatr Wysokich. Galeria Gankowa położona jest ok. 180 m poniżej wierzchołka. Opada z niej wysoka ściana w kierunku górnego piętra Doliny Ciężkiej ("Ťažká dolina", odgałęzienie Doliny Białej Wody).
Opis galerii.
Nazwa pochodzi od ogromnego tarasu przypominającego ganek. We wspinaczce i tatrologii taką formację skalną nazywa się galerią. Początkowo taras ten nazywano Gankiem, ale już w 1867 przeniesiono tę nazwę na szczyt, zaś dla tarasu utrzymała się nazwa Galerii Gankowej. Później nazwą Galeria Gankowa objęto także jej ścianę opadającą do Doliny Ciężkiej. Z doliny tej prowadzi najłatwiejsze dojście do Galerii Gankowej (a dokładniej znad Zmarzłego Stawu).
Galeria Gankowa pod względem budowy to ewenement w skali całych Tatr. Jej północna krawędź jest ostra jak ucięta nożem, taras początkowo jest mało stromy, potem ku górze robi się coraz bardziej stromy i płynnie przechodzi w ścianę Małego Ganku. Przy krawędzi taras tworzą gołe i lite płyty, pod ścianą Małego Ganku znajdują się duże głazy i drobny piarg. Średnia szerokość galerii wynosi 20 m, jej ściana ma wysokość około 300 m. Górą galeria ma szerokość około 250 m, u podstawy 300 m.
W ścianie galerii wyróżnia się trzy wyraźnie różniące się części:
Taternictwo.
Ściana Galerii Gankowej odegrała ważną rolę w rozwoju taternictwa. Pierwsze odnotowane wejście turystyczne: Ludwik Chałubiński, Bartłomiej Obrochta, Wojciech Roj pod koniec lat siedemdziesiątych XIX wieku. Weszli oni na Galerię Gankową przy nieudanej próbie wejścia na Ganek. Być może już wcześniej na Galerię Gankową dotarł za kozicami Stach Sieczka, ojciec Macieja Sieczki.
Obecnie przez północno-zachodnie ściany Galerii poprowadzono wiele dróg taternickich o najwyższych skalach trudności, znacznie trudniejszych od drogi pierwszych zdobywców.
Pierwszego wejścia taternickiego, ścianą od północnego zachodu, dokonali Ignacy Król, Władysław Kulczyński (junior) i Józef Lesiecki 27 lipca 1911 r., zimą – Włodzimierz Gosławski, Kazimierz Paszucha 13 kwietnia 1939 r. Wcześniej zimą prostszą drogą od Doliny Kaczej na Galerię Gankową dotarli Wincenty Birkenmajer i Stanisław Groński 16 kwietnia 1933 r. Następnego dnia Birkenmajer zmarł podczas wycofywania się po nieudanej próbie przejścia filara Ganku.
Do 2011 r. na Galerii Gankowej nie było stanowisk zjazdowych po wspinaczce. Najbardziej popularne zejście prowadzi przez Pustą Ławkę omijające Kaczą Turnię po zachodniej stronie (I, w dwóch miejscach II, 45 min). Jest oznakowane kopczykami kamieni. W dwóch miejscach galerii są natomiast stanowiska dla kończącego ostatni wyciąg. Są na nich 2 ringi, spit i 2-metrowy maszt z puszką zawierającą księgę wejść. Jedno z tych stanowisk jest blisko zachodniego skraju galerii, drugie w jej środkowej części na tzw. Ścianie Birkenmajera.

</doc>
<doc id="78818" url="https://pl.wikipedia.org/wiki?curid=78818" title="Uniwersytet Rzeszowski">
Uniwersytet Rzeszowski

Uniwersytet Rzeszowski (łac. "Universitas Resoviensis") – polska publiczna szkoła wyższa w Rzeszowie, trzecia co do wielkości uczelnia akademicka Polski Wschodniej, utworzona w 2001. Na jej strukturę w miejsce wydziałów składają się od 2019 cztery kolegia.
Historia.
Historia Uniwersytetu Rzeszowskiego sięga roku 1963, kiedy to powstało w Rzeszowie Studium Terenowe Wydziałów Filologiczno-Historycznego i Matematyczno-Fizycznego Wyższej Szkoły Pedagogicznej w Krakowie. W 1965 Studium zostało przekształcone w Wyższą Szkołę Pedagogiczną w Rzeszowie, stając się drugą samodzielną uczelnią na Rzeszowszczyźnie. W 1969 w Rzeszowie rozpoczęła działalność filia Uniwersytetu Marii Curie-Skłodowskiej w Lublinie, zaś w 1973 Zamiejscowy Wydział Ekonomiki Produkcji i Obrotu Rolnego Akademii Rolniczej im. Hugona Kołłątaja w Krakowie. Lata dziewięćdziesiąte XX wieku to okres intensywnych starań na rzecz powołania do życia uniwersytetu z siedzibą w Rzeszowie.
1 września 2001 to oficjalna data utworzenia Uniwersytetu Rzeszowskiego (UR), który powstał z połączenia trzech istniejących w Rzeszowie szkół wyższych: rzeszowskiej Wyższej Szkoły Pedagogicznej, filii Uniwersytetu Marii Curie-Skłodowskiej oraz Wydziału Ekonomii krakowskiej Akademii Rolniczej. Pierwszym rektorem UR został prof. dr hab. Tadeusz Lulek.
W 2006 roku z okazji pięciolecia uczelni na patronkę Uniwersytetu Rzeszowskiego wybrano św. Jadwigę Andegaweńską.
Władze.
Władze rektorskie.
Od 1 września 2020:
Władze kanclerskie.
Od 1 września 2020:
Poczet rektorów.
W latach 2001–2015:
Struktura organizacyjna.
Do 30 września 2019:
Od 1 października 2019:
Doktorzy Honoris Causa.
Uniwersytet Rzeszowski nadał tytuły doktora honoris causa:

</doc>
<doc id="78819" url="https://pl.wikipedia.org/wiki?curid=78819" title="Banalizm">
Banalizm

Banalizm – termin Pawła Dunin-Wąsowicza, oznaczający nurt w literaturze polskiej przejawiający się celowym pisaniem tekstów nieinteresujących w sposób nudny. Twórca terminu dodał to hasło do tytułu polskiego tłumaczenia pracy Michaela Fleischera "Overground: cechy charakterystyczne – tendencje – prądy". Niemiecki badacz zajął się w niej literaturą tzw. trzeciego obiegu, czyli art-zinów z lat 80. i 90. W analizowanych utworach dostrzegł pewne awangardowe działanie formalne, które nazwał "metodą zerową", czyli budowanie napięcia, które nie zostaje rozładowane przez puentę, ale trywializowane. Jako przykład można przytoczyć krótki utwór Dariusza Brzóski-Brzóskiewicza pt. "PORTRET WŁASNY (BOGDAN)":
"Ojciec był galwanizerem. Bogdan od dzieciństwa interesował się astronomią. W szkole uczył się średnio, na tyle jednak dobrze, że wcale się nie wysilając miał czwórkę z matematyki, fizyki i chemii, z reszty miał trójki. I ten to właśnie człowiek pod koniec szkoły podstawowej mówi do mnie, że idzie do szkoły przyzakładowej. Byłem prawie zszokowany, facet wiedza prawie uniwersytecka z astronomii idzie do szkoły przyzakładowej zamiast do liceum czy technikum. Dalsze dzieje Bogdana to jego dalszy upadek. Ledwo kończy przyzakładową i zaczyna pracować jako elektryk w zakładzie, w którym miał praktykę. Po kilku latach ma swoją dziewczynę. Żeni się z fryzjerką. Mają dzieci."
Przemysław Czapliński uznał, że paradoks banalizmu polegałby na tym, że znakiem autentyczności czyni on nieomal dokładnie to samo, co dla artystów modernistycznych było znakiem fałszu – formy pospolitości w życiu, w na co dzień przeżywanej i używanej kulturze. Banalizm najprościej określić można jako pisanie w nudny sposób o nudzie życia. W latach 80. i 90. tego typu literackie praktyki były reakcją na silną presję pisania zaangażowanego. Na szacunek zasługiwały bowiem wówczas teksty niemal wyłącznie na modłę herbertowską. W młodych odezwała się więc potrzeba mówienia o sprawach zwykłych, prowokacyjnie nieistotnych dla Narodu, ważnych jednak dla autora jako człowieka. To z tych nastrojów wyłonił się Brulion. Artziny wyrażały podobne potrzeby. Na dalszym etapie rozwoju (tj. w sytuacji uzyskania już demokracji i wszelkich wiążących się z nią konsekwencji) banalizm stał się wyrazem odczuć autorów związanych z nową presją, tym razem presją rynku. Utwory pisane z myślą o sukcesie komercyjnym muszą być atrakcyjne zarówno pod względem formalnym, jak i tematycznym, wybór "metody zerowej", ostentacyjnego niestarania się o sympatię czy choćby uwagę czytelnika sprawia wrażenie artystycznej nonszalancji.
Banalizm w prozie reprezentują głównie dzieła mało znanych autorów z kręgu "Lampy i Iskry Bożej" ("Obsesyjny motyw babiego lata" Marcina Wrońskiego, "Rewelaja" Pawła Dunin-Wąsowicza, "Exkluziw" Sławomira Burszewskiego, "Chłopaki nie płaczą" Krzysztofa Vargi i in.). Obecny także w prozie Piotra Cegiełki ("Sandacz w bursztynie"), Łukasza Gorczycy i Adama Wiedemanna ("Sęk pies brew", "Wszędobylstwo porządku").
W sztukach wizualnych termin ten (zdefiniowany przez krytyków pisma "Raster", Łukasza Gorczycę i Michała Kaczyńskiego, z przedrostkiem "pop-" (dodanym w wyniku dyskusji w ramach Projektu Wzgórza przez Romana Dziadkiewicza) (popbanalizm) jest stosowany na określenie sztuki młodych artystów – debiutujących około 2000 roku.

</doc>
<doc id="78820" url="https://pl.wikipedia.org/wiki?curid=78820" title="Martina Navrátilová">
Martina Navrátilová

Martina Navrátilová (ur. 18 października 1956 w Pradze) – czeska i amerykańska tenisistka, jedna z najwybitniejszych przedstawicielek tej dyscypliny: wielokrotna mistrzyni turniejów wielkoszlemowych we wszystkich konkurencjach, zdobywczyni Klasycznego Wielkiego Szlema w deblu, Niekalendarzowego i Karierowego Wielkiego Szlema, Pucharu Federacji zarówno dla Stanów Zjednoczonych, jak i ojczystej Czechosłowacji. Uczestniczka rozgrywek o Puchar Wightman oraz letnich igrzysk olimpijskich w Atenach. Jedna z sześciu kobiet w historii, które liderowały jednocześnie singlowej i deblowej klasyfikacji WTA. Tenisistka leworęczna.
Kariera tenisowa.
Urodziła się jako Martina Šubertová w 1956 roku. Kiedy miała trzy lata, jej rodzice rozwiedli się i matka ponownie wyszła za mąż. Ojczym tenisistki nazywał się Miroslav Navrátil, stąd jej nazwisko. Wkrótce został on jej pierwszym trenerem.
W 1972 roku Navrátilová wygrała mistrzostwa Czechosłowacji. Miała wówczas piętnaście lat. Rok później osiągała dobre rezultaty na arenie międzynarodowej. Jako kwalifikantka zadebiutowała w profesjonalnej imprezie w Fort Lauderdale, a w meczu otwarcia pokonała Gail Chanfreau. Następnie doszła do półfinału w Leningradzie, a w wielkoszlemowym debiucie do ćwierćfinału French Open. Na paryskich kortach nie sprostała Evonne Goolagong. 22 września 1974 po raz pierwszy wygrała zawodowy turniej. Stało się to w Orlando, a wśród pokonanych przez Navrátilovą rywalek znalazły się Françoise Durr, Rosie Casals i Julie Heldman.
Martina Navrátilová przeszła na zawodowstwo w 1975 roku. Sezon ten rozpoczęła finałem wielkoszlemowego Australian Open, gdzie przegrała z Evonne Goolagong. Kilkanaście dni później w Waszyngtonie wzbogaciła swoje konto o następny wygrany turniej. Największym sukcesem było wyeliminowanie tam amerykańskiej bohaterki, Chris Evert. Wkrótce Navrátilová odnosiła coraz więcej spektakularnych wygranych, pokonując seryjnie faworytki: Olgę Morozową, Ann Kiyomurę, Margaret Smith Court, Virginię Wade, czy Dianne Balestrat. W sezonie 1975 była jeszcze w finale Roland Garros, półfinale US Open i ćwierćfinale Wimbledonu. Wówczas to wprowadzono komputerowe rankingi tenisowe. Po tym roku rozgrywkowym Navrátilová znalazła się w nich na trzecim miejscu na świecie.
Po mniej udanym roku 1976, kiedy to do gry weszły problemy na tle narodowym, Martina efektownie powróciła w sezonie kolejnym. Osiągnęła jedenaście finałów, wygrywając sześć z nich. Przesunęła się na drugie miejsce w klasyfikacjach międzynarodowych. W Wielkim Szlemie wciąż pozostawała bez sukcesów. W Londynie i Nowym Jorku na drodze stanęły jej Wendy Turnbull i Betty Stöve.
Na początku roku 1978 wygrała trzydzieści siedem meczów z rzędu, co przełożyło się na siedem kolejnych zdobytych tytułów. Zabrakło wśród nich pucharu Wielkiego Szlema, bowiem Navrátilová nie grała w Melbourne i Paryżu (czyniła to regularnie w latach 1976–1979). Po efektownej wygranej w Eastbourne znokautowała swoje rywalki na kortach Wimbledonu i po raz pierwszy została mistrzynią w turnieju z cyklu wielkoszlemowego. W Londynie pokonała Tracy Austin, Evonne Goolagong i Chris Evert. W oficjalnych klasyfikacjach WTA została numerem jeden na świecie. Wynik z wimbledońskich kortów powtórzyła rok później, eliminując w decydującym starciu, naturalnie, Evert. Pozycję numer jeden utrzymała w sumie przez 332 tygodnie swojej kariery. Po raz pierwszy, po dwudziestu siedmiu tygodniach, Evert – Lloyd zmieniła ją w styczniu 1979 roku, ale tylko na dwa tygodnie. Amerykanka w Londynie w 1980 roku uniemożliwiła Navrátilovej obronę tytułu. Navrátilová doszła do czwartej rundy US Open, gdzie niespodziewanie uległa Hanie Mandlíkovej, a na Australian Open, rozgrywanym w listopadzie, była w półfinale.
W latach osiemdziesiątych Martina odmówiła uczestnictwa w reprezentacji Czechosłowacji, po czym zgłosiła wniosek o przyznanie jej obywatelstwa amerykańskiego. Otrzymała je 21 lipca 1981 roku, po uzyskaniu w 1975 roku azylu politycznego w USA.
To właśnie najbliższa dekada była renesansem w tenisie zawodniczki z Pragi. Navrátilová zdobyła w latach 1980–1989 aż piętnaście tytułów wielkoszlemowych w grze pojedynczej, w tym najwięcej na Wimbledonie. Triumfowała tam nieprzerwanie od roku 1982 do 1987. W finałach tych najczęściej mierzyła się z Chris Evert, Andreą Jaeger, Haną Mandlíkovą, która stała się reprezentantką Australii, a także z falą nowych postaci na światowych kortach. Wśród nich najgroźniejsza była Steffi Graf. Z tenisistką tą Navrátilová w trakcie całej kariery miała okazję zagrać osiemnaście razy, z czego obie panie wygrały po dziewięć meczów. Po raz pierwszy spotkały się na US Open 1985. Nigdy nie grały ze sobą wcześniej niż w półfinałach.
W 1987 roku dominacja Navrátilovej na światowych kortach zaczęła słabnąć i straciła fotel liderki rankingu WTA. W 1991 roku nie udało się jej zdobyć żadnego tytułu wielkoszlemowego w rozgrywkach indywidualnych – finał US Open przegrała z Monicą Seles. Wciąż jednak zdobywała mistrzostwa w profesjonalnych rozgrywkach.
W 1989 roku zaprosiła do współpracy słynną Amerykankę, Billie Jean King.
W 1994 roku Navrátilová, która od pewnego czasu odgrywała coraz mniejszą rolę na międzynarodowej arenie, doszła do finału ulubionego Wimbledonu. Niewielu się tego spodziewało, zwłaszcza że kilka tygodni wcześniej odpadła w pierwszej rundzie French Open z Miriam Oremans. W Londynie pokonała Helenę Sukovą, Janę Novotną, Gigi Fernández. W finale nie sprostała Conchicie Martínez. W tym samym sezonie podjęła decyzję o zakończeniu swoich startów, przynajmniej w grze pojedynczej. Ostatni start zaplanowała w Wirginii. W pierwszej rundzie została pokonana przez Gabrielę Sabatini 4:6, 2:6.
Do definitywnego zakończenia kariery zagrała jeszcze kilka indywidualnych meczów. Pierwszy z nich po bardzo długiej przerwie w Eastbourne w roku 2002. W kwalifikacjach wyeliminowała Tatjanę Panową, ale przegrała z Danielą Hantuchovą. Jej ostatni oficjalny mecz odnotowano w czerwcu 2005 roku, kiedy to w ’s-Hertogenbosch uległa Claudine Schaul.
Navrátilová wygrała w sumie 167 turniejów w grze pojedynczej, co jest rekordem, zarówno w rozgrywkach żeńskich, jak i męskich. Wywalczyła osiemnaście singlowych tytułów wielkoszlemowych i przez 332 tygodnie zajmowała pierwsze miejsce w rankingu WTA.
Wybitna deblistka.
Martina Navrátilová od początkowych lat kariery osiągała dobre wyniki w grze podwójnej. Kiedy 10 września 1984 roku została numerem jeden rozgrywek deblowych, stała się jedną z kilku kobiet, które jednocześnie liderowały klasyfikacjom WTA w obydwu konkurencjach. Skolekcjonowała 177 wygranych turniejów i to jest, podobnie jak w singlu, rekord wszech czasów.
W początkowych latach kariery partnerowała swojej największej rywalce, Chris Evert. To właśnie z nią zdobyła pierwsze mistrzostwo Wielkiego Szlema na kortach Rolanda Garrosa. W finale pokonały Julie Anthony i Olgę Morozową. Następnie nawiązała współpracę z Betty Stöve, a potem z Billie Jean King. W 1981 roku stworzyła debel razem z Pam Shriver i przeszła do historii partnerując właśnie jej. Z tą tenisistką zdobyła Klasycznego Wielkiego Szlema w sezonie 1984. Po zakończeniu kariery przez Shriver, a także zaprzestaniu startów indywidualnych, osiągała wysokie wyniki u boku młodszych koleżanek. Grała ze Swietłaną Kuzniecową, Liezel Huber i Lisą Raymond. Ostatni turniej deblowy, jaki wygrała, to impreza w Montrealu w 2006 roku. Jej partnerką była Anna-Lena Grönefeld z Niemiec. W sumie trzydzieści siedem razy awansowała do finałów Wielkiego Szlema w deblu (po raz ostatni US Open 2003 z Kuzniecową). Tylko sześciokrotnie została w tych meczach pokonana.
W świecie miksta.
W grze mieszanej Navrátilová odniosła dziesięć zwycięstw w Wielkim Szlemie. Po raz pierwszy wystąpiła w 1973 roku na Wimbledonie razem z Janem Kodešem. Doszli do ćwierćfinału. W drugim starcie, w 1974 we French Open zdobyła pierwszy tytuł, partnerując Kolumbijczykowi Ivanowi Molinie. Na kolejną wygraną musiała czekać do 1985 roku, w międzyczasie regularnie grając w tej konkurencji. Jej partnerami byli Paul McNamee, Heinz Gunthardt, Peter Fleming, Emilio Sánchez, Mark Woodforde.
W 2003 występowała z Leanderem Paesem i z nim to zdobyła mistrzostwo w Melbourne, a potem na Wimbledonie. W 2006 roku zagrała razem z rodakiem, liderem klasyfikacji deblowej, Bobem Bryanem. Już w pierwszej rundzie trafili na bliźniaczego brata Boba, Mike’a i jego partnerkę, Corinę Morariu. W finale wygrali z mikstem Květa Peschke i Martin Damm. Navrátilová sięgnęła po dziesiąte trofeum Wielkiego Szlema w grze mieszanej, zrobiła to przed własną publicznością i od tego czasu nie startuje w zawodowych imprezach. Oficjalnie wciąż nie zakończyła kariery tenisowej.
Puchar Federacji.
Navrátilová posiada imponujące statystyki startów w drużynowych rozgrywkach o Puchar Federacji. Przegrała w nich tylko jedno z sześćdziesięciu jeden spotkań. Mecz ten miał miejsce w 2004 roku w jej ostatnim starcie na rzecz ekipy amerykańskiej. Partnerując Jill Craybas przegrały w trzech setach z Austriaczkami, Barbarą Schett i Patricią Wartusch.
Do rozgrywek fedcupowych Martina włączyła się w 1975 roku, reprezentując jeszcze Czechosłowację. W debiucie zdobyła mistrzostwo razem ze swoją rodaczką, Renatą Tomanovą (poszczególne drużyny liczyły wówczas po dwie zawodniczki). W finale tenisistki europejskie podjęły Australijki, Dianne Fromholtz, Evonne Goolagong i Helen Gourlay Cawley, które mimo przewagi liczebnej przegrały konfrontację do zera.
Po kilku latach przerwy Navrátilová wznowiła swoje występy, ale już w barwach Stanów Zjednoczonych. W półfinale jej ekipa trafiła na Czechosłowację. Martina pokonała Hanę Mandlíkovą i tę samą zawodniczkę w deblu z Heleną Sukovą. W swoim drugim występie w Pucharze Federacji Navrátilová dorobiła się drugiego mistrzostwa, wywalczonego na dodatek w zupełnie innej reprezentacji. Jeszcze kilkakrotnie zagrała w tym turnieju, robiąc dłuższą przerwę po roku 1989 (wróciła dopiero w 2003). W 1986 wystąpiła, choć zawody rozgrywano na terenie Pragi. Najwięcej punktów dla obydwu swoich krajów zdobyła na nawierzchni twardej (38) oraz ziemnej (30).
Największe rywalizacje.
W trakcie wieloletniej kariery Navrátilová rywalizowała z wieloma zawodniczkami. Jednak tylko kilka z nich było w stanie walczyć z nią w okresie jej dominacji w światowym tenisie. Jej największą przeciwniczką była Amerykanka Chris Evert. Tenisistki te spotkały się ze sobą w sumie osiemdziesiąt razy, jednak więcej zwycięstw na koncie ma Martina. Od ich pierwszego meczu w Akron w 1973 do piątego w Kalifornii w 1975 wygrywała starsza o dwa lata Evert. Navrátilová po raz pierwszy pokonała ją w tym samym roku w Waszyngtonie. Wtedy też po raz pierwszy zagrały o mistrzostwo wielkoszlemowe. Miało to miejsce w Paryżu i tenisistka w barwach Czechosłowacji zeszła z kortu pokonana. W 1981 trafiły na siebie w pierwszej rundzie w Waszyngtonie; wówczas to Evert oddała mecz walkowerem. Najczęściej grały ze sobą w finałach, tak jak w ostatniej konfrontacji w Chicago w 1988. Tytuł przypadł w udziale Navrátilovej.
W latach 1973–1982 prowadziła pasjonującą rywalizację z dumą Australii, Evonne Goolagong Cawley. Przebieg zmagań najprościej można podzielić na dwa etapy, to jest pasmo wygranych Goolagong (do około 1976) i serię zwycięstw Navrátilovej. Martina przegrała z Cawley dwanaście razy, ale trzy razy więcej ją pokonała. Ostatni raz grały ze sobą na trawie w Sydney w 1982 roku.
Navrátilová 18 razy spotykała się na kortach z niemiecką gwiazdą tenisa, Steffi Graf. Do ich pierwszego starcia doszło podczas US Open 1985. Navrátilová wygrała. Smak porażki z Graf poznała w 1986 w półfinale imprezy mistrzyń. Obie panie łączyło jedno – monopol na wygrywanie Wimbledonu. Trzy razy grały ze sobą w Londynie, trzy razy w finale. W tej rywalizacji to Graf prowadzi 2:1. Po raz ostatni zmierzyły się w Tokio w roku 1994, na krótko przez wycofaniem się Navrátilovej z indywidualnych startów. Wtedy to wynikiem 6:2, 6:4 lepsza była Niemka.
Jedną z poważniejszych rywalek w ostatnim okresie kariery Navrátilovej była Monica Seles. Tenisistki te nigdy nie grały ze sobą jako rodaczki. Ostatni z ich siedemnastu meczów miał miejsce w 1993 roku w Paryżu, a Seles otrzymała amerykańskie obywatelstwo dopiero rok później. Po raz pierwszy spotkały się w 1989 roku w Dallas – wygrała wówczas Martina. Passę porażek z Navrátilovą Monica przerwała w 1990 roku w ramach Italian Open. W sumie Navrátilová przegrała z Seles dziesięć razy, a wygrała siedmiokrotnie.
Życie prywatne.
Z początkiem lat osiemdziesiątych Martina ujawniła się jako biseksualistka, choć nieco później wyjaśniła, iż jednak uważa się za lesbijkę. Przez osiem lat, począwszy od 1983 roku, była związana z Judy Nelson.
Kariera i sukcesy Navrátilovej zachęciły młodych ludzi do gry w tenisa. Stała się ona patronką wielu festynów i imprez masowych, organizowanych przeważnie w Stanach Zjednoczonych. W 2000 roku została wpisana do Międzynarodowej Tenisowej Galerii Sławy. Jest autorką autobiografii "Being Myself", w której opowiada między innymi o swojej orientacji seksualnej.
W 2000 roku wystąpiła gościnnie w jednym z odcinków serialu "Will &amp; Grace", w którym zagrała samą siebie.
9 marca 2008 roku władze czeskie ponownie przyznały jej obywatelstwo tego kraju. Martina przebywała wówczas w Tokio, gdzie rozgrywała pokazowe spotkanie ze Steffi Graf.
W 2010 roku u Navrátilovej wykryto raka piersi.
Jest wegetarianką i wspiera działania organizacji PETA; aktywnie działa także na rzecz społeczności LGBT.
W 2014 roku oświadczyła się swojej partnerce, byłej miss ZSRR Julii Lemigowej. W tym samym roku para wzięła ślub.
Kariera trenerska.
W grudniu 2014 roku poinformowano, że Navrátilová dołączyła do sztabu szkoleniowego Agnieszki Radwańskiej. Współpraca trwała cztery miesiące.
Historia występów wielkoszlemowych.
Turniej Australian Open odbył się dwukrotnie w 1977 roku (styczeń i grudzień), za to nie został rozegrany w 1986.

</doc>
<doc id="78821" url="https://pl.wikipedia.org/wiki?curid=78821" title="7-zip">
7-zip



</doc>
<doc id="78824" url="https://pl.wikipedia.org/wiki?curid=78824" title="Dront dodo">
Dront dodo

Dront dodo, dodo ("Raphus cucullatus") – wymarły gatunek dużego ptaka z rodziny gołębiowatych (Columbidae), podrodziny treronów (Raphinae). Występował endemicznie na wyspie Mauritius. Najprawdopodobniej ostatnie ptaki tego gatunku zabito w 1662. Choć to właśnie dodo jest najczęściej wspominanym wymarłym gatunkiem, niemal nic nie wiadomo o życiu tych ptaków na wolności.
Taksonomia.
Po raz pierwszy zgodnie z zasadami nazewnictwa binominalnego gatunek ten opisał Karol Linneusz w 1758 w 10. edycji "Systema Naturae". Błędnie wskazał miejsce pochodzenia holotypu jako Indie. Nowemu gatunkowi nadał nazwę "Struthio cucullatus". Obecnie (2017) Międzynarodowy Komitet Ornitologiczny umieszcza dodo w monotypowym rodzaju "Raphus"; nie wyróżnia podgatunków. Do rodzaju "Raphus" gatunek ten przeniósł Mathurin Jacques Brisson; nazwę "Raphus" wspomniał w 1. tomie "Ornitologie", zaś w tomie 5. pokrótce opisał dodo. Epitet gatunkowy "cucullatus" oznacza w łacinie „zakapturzony”, od "cucullus" „kaptur”. Dodo był już znany wcześniejszym autorom, którzy opisywali go między innymi pod nazwami "Cygnus/Cignus cucullatus". Słowo "dodo" pochodzi od potocznego portugalskiego słowa "doido", oznaczającego „głupi”.
W 2016 ukazały się wyniki badań molekularnych nad gołębiami. Potwierdziły one wcześniejsze przypuszczenia, zgodnie z którymi dront dodo, dront samotny ("Pezophaps solitaria") i nikobarczyk zwyczajny ("Caloenas nicobarica") są ze sobą blisko spokrewnione. Według wyników badań linie rozwojowe drontów: dodo i samotnego oddzieliły się od siebie około 13,1 mln lat temu, zaś wspólny przodek obydwu drontów od linii rozwojowej "Caloenas" oddzielił się około 18 mln lat temu. Oznacza to, że obydwa dronty oddzieliły się od swojego najbliższego latającego przodka co najmniej 10 mln lat przed wyłonieniem się z oceanu wysp Mauritius i Rodrigues, których endemitami później się stały. Według wcześniejszych badań (Pereira "et al.", 2007) dodo i dront samotny oddzieliły się od linii rozwojowej "Caloenas" 33,5–50 mln lat temu, zaś od siebie nawzajem 15–30 mln lat temu.
Fragment kladogramu rodziny gołębiowatych (Columbidae), na podstawie Soares "et al." (2016):
Przez lata klasyfikacja dodo sprawiała problemy ornitologom. Był on uznawany za spokrewnionego ze strusiami, chruścielami, a nawet sępami. Jako pierwszy pokrewieństwo dodo z gołębiami zasugerował J.K. Rheinhardt w 1842 po przebadaniu czaszki przechowywanej w Kopenhadze. Początkowo pomysł ten nie spotkał się z aprobatą. Został zaakceptowany dopiero po tym, jak Strickland i Melville doszli do podobnego wniosku po przebadaniu spreparowanej głowy znajdującej się w Muzeum Historii Naturalnej w Oksfordzie. Bliskie pokrewieństwo dodo, dronta samotnego i zębacza zasugerował już Walter Rothschild w 1907 w "Extinct Birds".
Odkrycie.
Mauritius, gdzie występowały dodo, najprawdopodobniej został odkryty przez arabskich kupców w XIII wieku, jednak nie osiedlili się oni na tej wyspie. Najprawdopodobniej pierwszy opis dodo sporządził Heyndrick Dircksz Jolinck. Przewodniczył on wyprawie badawczej, jednej z trzech zorganizowanych przez odkrywcę wyspy – Wajwijcka, w 1598. Odnotował:
Rok później, w 1599, do Holandii powrócił Jacob Cornelis van Neck, podczas którego podróży odkryto Mauritius. Tamtego roku ukazał się kolejny opis dodo.
Okazy muzealne i zapis kopalny.
Współcześnie w licznych muzeach przechowywane są szczątki subfosylne. Jedyne zachowane tkanki miękkie dodo zawierają się w spreparowanej głowie, znajdującej się w kolekcji w Muzeum Historii Naturalnej w Oksfordzie. W pierwszej połowie XVII wieku zaskakująco mało dodo docierało, zarówno jako żywe ptaki, jak i spreparowane okazy, do Europy. Jeden wypchany okaz wystawiano w Ashmolean Museum od przynajmniej 1656, jednak do 1755 ze spreparowanego ptaka zachowała się jedynie głowa i stopa. Okazy te są przechowywane w University Museum of Zoology w Oksfordzie. Druga stopa dodo przechowywana była w zbiorach w Londynie, jednak zaginęła i jej lokalizacja pozostaje nieznana. Aż do 1865 wymienione części ciała dodo były jedynymi dostępnymi okazami muzealnymi.
Pierwsze szczątki kopalne dodo odkryli właśnie w 1865 Harry Higginson i George Clark na bagiennym obszarze Mare aux Songes. Nie jest znane dokładne położenie miejsca, skąd wydobyto skamieniałości. W celu zapobiegnięcia rozprzestrzeniania się malarii bagno Mare aux Songes zasypano diabazami i żwirem. Dopiero w 2005 roku ponownie podjęto prace wydobywcze i odnaleziono liczne szczątki, w tym dodo; kości należały do 209 osobników. Kumulacja tych zwierzęcych szczątków nastąpiła między 4235 a 4100 rokiem p.n.e.
W 2009 w zbiorach na całym świecie znajdowało się około 10 szkieletów dodo. Jeden z nich, poskładany z kości kilku osobników, został w 2009 przetworzony na cyfrowy trójwymiarowy model w ramach programu prowadzonego przez Museum of Comparative Zoology Uniwersytetu Harvarda. Dwa spośród znanych szkieletów odnalazł na początku XIX wieku przyrodnik amator Louis Etienne Thirioux. W 1901 wykonano zdjęcie, na którym widnieje niekompletny szkielet dodo; los tego okazu pozostaje nieznany. Jeden ze szkieletów, prawdopodobnie z kości należących do 1 osobnika, przechowywany jest w Mauritius Institute (Port Louis), natomiast drugi, złożony z kości przynajmniej 2 osobników, w Durban Natural Science Museum (Durban, RPA). W Kopenhadze przechowywana jest czaszka dodo, odkryta w zbiorach w 1840. Początkowo należała do Bernardusa Paludanusa z Enkhuizen, kolekcjonera rzadkich przedmiotów. Pochodzenie tej czaszki nie jest znane.
Morfologia.
Morfologia i masa ciała dodo była przedmiotem sporów. Na pierwszym przedstawieniu tego ptaka widnieje ptak stosunkowo chudy. Niewiele istnieje wiarygodnych przedstawień dodo w sztuce; część obrazów opierała się na obserwacji osobników przywiezionych do Europy lub na źle wypchanych osobnikach. Część przedstawionych na obrazie cech dodo mogła brać się z fantazji autora, jako że w XVI i XVII wieku dodo bywały uznawane za niesamowite, ale wyimaginowane ptaki. Do tego nie jest jasne, czy na obrazach przedstawiono ptaki dzikie, czy może utuczone ptaki z niewoli. Jedyne ilustracje, co do których istnieje pewność, że przedstawiają ptaki żywe lub świeżo zabite, sporządził Joris Joostensz Laerle (jeden z jego szkiców przedstawiono po prawej). Szacunkowa masa ciała ptaków wypatroszonych wynosiła 8–10,8 kg, masa ciała żywych ptaków mogła więc mieścić się w przedziale 10,6–14,3 kg (inne źródło mówi o najniższych szacunkach rzędu 9,5 kg). Możliwe, że masa ciała dodo zmieniała się w zależności od pory roku. Angst "et al." (2011) zasugerowali, że dotychczasowe zawyżone szacunki masy ciała wynikały z użycia długości kości udowej, tibiotarsusu i skoku.
Długość ciała dodo wynosiła około 70–75 cm. Upierzenie najprawdopodobniej było zmienne, mogło przybierać różne odcienie szarości, brązu, barwę żółtobrązową, czarną i białą. Przód głowy był nagi, miał barwę popielatą lub niebieskawą. Dziób był popielaty, czarniawy lub żółtawy. Tęczówka biała, nogi żółtawe lub czarniawe; pazury czarne. Niektóre z opisanych elementów fenotypów mogły zależeć od wieku czy płci ptaka, jednak nic na ten temat nie wiadomo. Analiza szczątków kopalnych wykazała, że u dodo występował dymorfizm płciowy; samce były większe od samic. Najwcześniejsze zapiski (1599) wspominają o charakterystycznym wyglądzie skrzydeł dodo. W ich miejscu miały być widoczne jedynie trzy lub cztery czarne lotki. W miejscu ogona miało znajdować się kilka zakręconych szarych piór. Według części autorów sterówki były poskręcane i zachodziły na grzbiet. Opisy dotyczące kolorystyki i samego upierzenia różnią się. Według badań z 2017 ptaki opisywano jako pokryte wyłącznie czarnym puchem były pomiędzy jednym a drugim pierzeniem, za to te "okryte puszystymi piórami" były świeżo po pierzeniu.
Ekologia i zachowanie.
Dodo zamieszkiwały głównie suche nizinne lasy. Wiedza o dodo wzrastała wraz z napływem marynarzy powracających z Mauritiusu, jednak tylko jeden anonimowy Holender wspomniał o diecie dodo (1631); według niego jadły one owoce. Zasugerowano mutualizm zachodzący między roślinami z gatunku "Calvaria major" a dodo. Jeśli takowy okazałby się prawdą, oznaczałoby to, że dodo zapuszczały się również w bardziej wyżynne tereny. Pierwsi marynarze docierający na Mauritius często wspominali o gastrolitach znalezionych w dodo ze względu na ich przydatność w ostrzeniu noży; najwyraźniej składnikiem diety tych ptaków musiały być twarde nasiona. Cauche (1651) odnotował, że dodo składały jedno białe jajo na ziemi, w stercie trawy w lesie; głos młodych miał przypominać gęganie gęsi. Cauche nigdy jednak nie odwiedził Mauritiusu i mógł pomylić opis dodo z opisem kazuarów. Brak jest pewnych informacji na temat zwyczajów dodo. Nowe informacje przyniosło badanie uwzględniające m.in. histologię kości, lokalne uwarunkowania przyrodnicze i ekologię żyjących na Mauritiusie współcześnie ptaków, którego wyniki opublikowano w 2017. Ustalono, że okres lęgowy rozpoczynał się prawdopodobnie w okolicach sierpnia. Pierzenie miało zaczynać się pod koniec lata, czyli mniej więcej w marcu. Młode rosły szybko i uzyskiwały dorosłość jeszcze przed nadejściem pory cyklonów.
Status i wymarcie.
IUCN uznaje gatunek za wymarły (EX, "Extinct"). Do wymarcia dodo przyczynił się odłów przez napływających na wyspę ludzi – były to ptaki duże, a więc atrakcyjne, i niezbyt bojaźliwe – oraz plądrowanie gniazd przez wprowadzone na wyspy świnie. Choć według zapisków z 1599 pogryzienie większości mięsa dodo nastręczało osadnikom trudności, pierś i żołądek tych ptaków uważali za przysmak. Data wymarcia podawana jest różnie, od 1662 do 1693. W większości zapisków sprzed 1620 dodo są wspomniane, później zdarzało się to rzadziej. Odłów przez ludzi dotyczył tylko najlepiej dostępnych, nadbrzeżnych regionów. Za zniknięcie dodo z interioru wyspy muszą więc odpowiadać wprowadzone na nią drapieżniki. Zapiski odwiedzających wyspę Holendrów, którzy zajmowali Mauritius w latach 1598–1710, wskazują na obecność na wyspie szczurów śniadych ("Rattus rattus"). Niszczą one lęgi ptasie, jednak znane są przypadki niewymierania ptaków mimo obecności szczurów śniadych, jak to miało miejsce w przypadku chruścielowców białogardłych ("Dryolimnas cuvieris") podg. "aldabrensi". Większe i bardziej drapieżne szczury wędrowne ("Rattus norvegicus") najprawdopodobniej nie pojawiły się na Mauritiusie przynajmniej przez kolejne 100 lat. Możliwe, że ostatnie dodo zostały zabite w 1662 na przybrzeżnej wysepce Ile d’Ambre. Późniejsze doniesienia o dodo mogą nie być wiarygodne, ponieważ do 1668 nazwa "Dodaersen" miała zmienić znaczenie i być używana w odniesieniu do chruścielowców rdzawych ("Aphanapteryx bonasia").
Zainteresowanie dodo zmalało przed nadejściem XIX wieku. Pojawiły się wątpliwości, czy ten ptak rzeczywiście istniał, podyktowane pozornym brakiem okazów muzealnych. Duncan (1828) i Broderip (1837) analizowali dostępny materiał pod kątem jego wiarygodności. Wątpliwości rozwiało dopiero odkrycie szczątków kopalnych dodo w 1865. Istnieją jedynie trzy udokumentowane przypadki przetrzymywania żywych drontów dodo poza Mauritiusem. Peter Mundy odnotował, że dwa ptaki trzymano w Surat w okresie między 1628 a 1634, zaś Sir Hamon L’Estrange natrafił na dodo w Londynie w 1638.
Dodo w kulturze.
Dodo w kulturze stał się symbolem wymierania. W języku angielskim istnieje powiedzenie "dead as dodo" – "martwy jak dodo", oznaczające coś utraconego bezpowrotnie.
Dodo jest jednym z bohaterów "Alicji w Krainie Czarów".
Walter Rothschild w 1907 wymienił 14 obrazów, na których znajdują się dodo. Najbardziej znanym obrazem jest prawdopodobnie ten namalowany przez George’a Edwardsa około 1626. Przechowywany jest obecnie w Muzeum Historii Naturalnej w Londynie. Zawarte na nim przedstawienie dodo zyskało szeroką akceptację w kulturze.
Rudolf II Habsburg zlecił Jacobowi Hoefnagelowi uwiecznienie zwierząt znajdujących się w jego menażerii w Pradze. Na jednym z obrazów (ok. 1602) przedstawiony jest dodo. Nie jest jednak pewne, czy ten rzeczywiście żył w menażerii wspomnianego cesarza. Zilustrowany ptak zdaje się być wzorowany na niedbale wypchanym okazie, na co wskazują między innymi dziwnie układające się skrzydła oraz stan głowy, prawdopodobnie uległej mumifikacji. Carolus Clusius, profesor botaniki w Leiden, w 1605 ukończył swoje dzieło "Exoticorum Libri decem". Przerysował podobiznę dodo wprost z dziennika van Necka, dorysował również gastrolit (nieuwzględniony w oryginale). Oryginał dziennika van Necka zaginął, więc kopia Clusiusa odegrała kluczową rolę w odtwarzaniu wyglądu dodo.

</doc>
<doc id="78826" url="https://pl.wikipedia.org/wiki?curid=78826" title="Casus foederis">
Casus foederis

Casus foederis (w dosłownym tłumaczeniu z łaciny: przypadek sojuszu) – zdarzenie, fakt lub czynność, które, w myśl postanowień traktatu sojuszniczego, obowiązują sojusznika do dania obiecanej pomocy.
Przykładowo, zgodnie z artykułem 5 "Traktatu północnoatlantyckiego", atak na którekolwiek z państw członkowskich NATO w Europie lub Ameryce Północnej jest równoznaczny z atakiem na wszystkie państwa tego sojuszu i zobowiązuje pozostałe państwa członkowskie do udzielenia pomocy zaatakowanemu. Jest to szczególny rodzaj solidarności wojskowej między członkami NATO.
Pakt Ligi Narodów głosił w artykule 16: "Jeżeli któryś z członków Ligi ucieka się do wojny wbrew zobowiązaniom wynikającym z Paktu, uważany będzie ipso facto za dopuszczającego się aktu wojennego przeciw wszystkim Członkom Ligi."
Karta Narodów Zjednoczonych w artykule 51 przewiduje, że "Żadne postanowienie niniejszej Karty nie narusza niezbywalnego prawa każdego członka Organizacji Narodów Zjednoczonych, przeciw któremu dokonano zbrojnej napaści, do indywidualnej lub zbiorowej samoobrony, zanim Rada Bezpieczeństwa zastosuje środki konieczne dla utrzymania międzynarodowego pokoju i bezpieczeństwa. Środki podjęte przez członków w wykonaniu tego prawa do samoobrony powinny być natychmiast podane do wiadomości Radzie Bezpieczeństwa i w niczym nie powinny naruszać wynikającej z niniejszej Karty kompetencji i odpowiedzialności Rady do podjęcia w każdym czasie akcji, jaką uzna ona za konieczną dla utrzymania albo przywrócenia międzynarodowego pokoju i bezpieczeństwa."

</doc>
<doc id="78828" url="https://pl.wikipedia.org/wiki?curid=78828" title="Helena Vondráčková">
Helena Vondráčková

Helena Vondráčková (ur. 24 czerwca 1947 w Pradze) – czeska piosenkarka, aktorka i prezenterka telewizyjna. Uchodzi za najpopularniejszą czeską artystkę XX wieku, nazywana jest „królową czeskiej piosenki”.
Wydała kilkadziesiąt albumów (solowe, kompilacje, kolekcje, składanki itp.). Wiele z nich zostało nagrodzonych srebrnymi, złotymi i platynowymi płytami. W 2007 otrzymała od światowej wytwórni Universal Music diamentową płytę za całokształt kariery. Sprzedaż jej albumów szacuje się na poziomie prawie 200 mln sztuk, co plasuje ją w czołówce światowych gwiazd muzyki.
Młodość.
Jest siostrą aktora i piosenkarza Jiříego Vondráčka oraz ciotką aktorki i piosenkarki Lucie Vondráčkovej.
W dzieciństwie uczyła się gry na fortepianie. 
Kariera muzyczna.
Karierę rozpoczęła w 1964, wygrywając konkurs „Szukamy nowych talentów” za interpretację piosenki George’a Gershwina „The Man I Love” i nagrywając debiutancki utwór „Červená řeka”. W 1965 zdobyła nagrodę Złotego Słowika, co pozwoliło jej rozwinąć karierę. W 1968 została wokalistką zespołu Golden Kids, który został rozwiązany dwa lata później z powodu sytuacji politycznej w kraju. Od 1970 występuje solo. Koncertowała nie tylko w swoim kraju, ale także poza jego granicami, m.in. w Stanach Zjednoczonych, Japonii, Kanadzie, Brazylii, Australii oraz we wszystkich krajach Europy. Dwukrotnie wystąpiła w Carnegie Hall w Nowym Jorku. Krytyk „New York Timesa” nazwał ją „drugą Barbrą Streisand”.
Nagrała kilkaset programów telewizyjnych. Występowała również w wielu musicalach, począwszy od partii Fantyny w czeskiej wersji musicalu "Les Misérables" z 1992. Ukoronowaniem jej związków z musicalem jest "The Broadway Album" z najsłynniejszymi musicalowymi hitami. Ukazał się w wersji angielskiej i czeskiej, zostając wysoko doceniony przez krytyków.
Otrzymała wiele prestiżowych nagród w Czechach (wcześniej w Czechosłowacji) oraz w innych krajach świata. Przez wszystkie lata swojej kariery nagrała ponad tysiąc piosenek. Ma w swoim repertuarze światowe standardy. Śpiewa w wielu stylach i gatunkach muzycznych. Dysponuje czterooktawowym głosem. Śpiewa po czesku, angielsku, niemiecku, polsku, rosyjsku, francusku, słowacku, włosku, w łacinie i po japońsku.
W 2009 wydała album CD+DVD pt. "Helena Live", z którym dotarła do 2. miejsca oficjalnej listy sprzedaży Międzynarodowej Federacji Przemysłu Muzycznego (IFPI). W 2010 wystąpiła jako gość oraz członek jury Międzynarodowego Festiwalu Muzyki Popularnej w Witebsku.
28 października 2017 została odznaczona przez prezydenta Milosa Zemana Medalem Za Zasługi.
Działalność pozamuzyczna.
W 2009 nakładem wydawnictwa Prószyński i S-ka ukazała się polska edycja jej autobiografii pt. "Wspominam i niczego nie żałuję" ("Vzpomínám a ničeho nelituji"). Książka dotarła na 7. miejsce listy bestsellerów w Polsce. 
Uchodzi za ikonę środowiska homoseksualnego. W latach 2009 i 2010 zwyciężyła w plebiscycie "Gay Stars" w kategorii „gejowska osobowość”.
Była uczestniczką programów rozrywkowych: "Let’s Dance" (Markíza, 2006, Słowacja) i "Taniec z gwiazdami" (TVN, 2007, Polska) oraz jurorką w programie "Star Voice. Gwiazdy mają głos" (2020, TVP2, Polska).
Życie prywatne.
W 1983 poślubiła niemieckiego gitarzystę basowego, członka m.in. zespołu Kreis z NRD Helmuta Sickela, z którym rozwiodła się w 2001. W 2003 wzięła ślub z młodszym o dwanaście lat przedsiębiorcą, Martinem Michalem.
Utrzymuje przyjacielskie kontakty z polską piosenkarką Marylą Rodowicz.

</doc>
<doc id="78831" url="https://pl.wikipedia.org/wiki?curid=78831" title="Megachiroptera">
Megachiroptera

Megachiroptera – podrząd dużych, głównie owocożernych nietoperzy. Występują głównie w tropikalnej strefie Afryki i Azji, a także w Australii i na wielu wyspach oceanicznych. Charakteryzuje je swobodny drugi palec dłoni, zwykle z zachowanymi paliczkami i pazurem. Mają proste uszy, bez koziołka, oraz stosunkowo duże oczy. Ich pysk jest zwykle wydłużony, zaopatrzony w tępe, luźno ustawione, uproszczone zęby. 
W zapisie kopalnym znane są z oligocenu. Są aktywne w nocy, dzień spędzają zawieszone pod gałęziami. Większość żywi się owocami, a niektóre również kwiatami. Wtórnie nie posługują się echolokacją, z wyjątkiem żyjących w jaskiniach gatunków z rodzaju "Rousettus".
Do Megachiroptera zaliczana jest tylko jedna rodzina: 

</doc>
<doc id="78833" url="https://pl.wikipedia.org/wiki?curid=78833" title="SOE">
SOE



</doc>
<doc id="78834" url="https://pl.wikipedia.org/wiki?curid=78834" title="Oni (ujednoznacznienie)">
Oni (ujednoznacznienie)



</doc>
<doc id="78835" url="https://pl.wikipedia.org/wiki?curid=78835" title="OSS">
OSS



</doc>
<doc id="78838" url="https://pl.wikipedia.org/wiki?curid=78838" title="Emil Zátopek">
Emil Zátopek

Emil Zátopek (ur. 19 września 1922 w Kopřivnicy, zm. 21 listopada 2000 w Pradze) – czeski biegacz, długodystansowiec. Czterokrotny złoty medalista olimpijski, 18-krotny rekordzista świata, trzykrotny mistrz Europy, wielokrotny mistrz Czechosłowacji. Uważany za jednego z najlepszych lekkoatletów wszech czasów. 
Zátopek biegnący w charakterystycznym, brzydkim stylu, określany jest prekursorem biegu interwałowego, polegającego na naprzemiennym przyspieszaniu i zwalnianiu tempa. Jest jedynym zawodnikiem, który na jednych igrzyskach olimpijskich zdobył trzy złote medale w biegach na 5000 metrów, 10 000 metrów i w maratonie (dokonał tego w 1952 roku). Wielokrotnie ustanawiał rekordy świata. Jako pierwszy człowiek przebiegł dystans 10 000 m poniżej 29 minut, a w biegu godzinnym jako pierwszy przebiegł więcej niż 20 000 m. Od 1948 do 1954 roku był niepokonany w biegach na 10 000 m.
Należał do Komunistycznej Partii Czechosłowacji, jednak pod koniec lat sześćdziesiątych został usunięty z niej za poparcie politycznych zmian praskiej wiosny. Wydalono go z Pragi i pracował m.in. w kopalni uranu. Po rehabilitacji został archiwistą w Pradze.
Członek IAAF Hall of Fame. Odznaczony m.in. Srebrnym Orderem Olimpijskim, Orderem Lwa Białego i Medalem Za Zasługi. Magazyn Runner’s World uznał go za najlepszego biegacza wszech czasów.
Wczesne lata.
Urodził się w ubogiej rodzinie jako szóste dziecko. Jego ojciec był stolarzem. Początkowo Zátopek chciał być nauczycielem oraz pracownikiem laboratorium chemicznego, jednak w wieku 16 lat podjął pracę w fabryce obuwniczej Bata w Zlinie. Równocześnie kontynuował naukę w szkole przyzakładowej. W swoim pierwszym biegu wziął udział w 1940 roku – był to wyścig uliczny na 1500 metrów, który rozegrano w Zlinie corocznie w drugą niedzielę maja. 
Zátopek osiągnął 2. pozycję na około 100 startujących. Po tym biegu zaczął poważnie myśleć o trenowaniu lekkoatletyki. Został zaproszony przez lokalny klub sportowy, do którego przystąpił. W klubie tym biegali m.in. Tomáš Šalé i Jan Haluza. Drugi z nich był przez dwa lata jego trenerem.
W 1943 roku po raz pierwszy przebiegł dystans 5000 metrów, a w następnym roku był już rekordzistą kraju na trzech dystansach. W biegu na 2000 metrów uzyskał wynik 5:33,4, zaś we wrześniu 1944 roku jako pierwszy Czech zszedł poniżej 15 minut w biegu na 5000 metrów. Pobił również rekord Czechosłowacji w biegu na 3000 metrów. Pod koniec II wojny światowej wstąpił do czechosłowackiej armii, w której dalej rozwijał swoje umiejętności sportowe.
Występy na zawodach.
W 1946 roku uczestniczył w zawodach państw alianckich w Berlinie. Na zawody dotarł rowerem, którym jechał z Pragi. W tym samym roku wystąpił na Mistrzostwach Europy 1946 w Oslo, gdzie zajął 5. miejsce w biegu na 5000 metrów, poprawiając swój własny rekord Czechosłowacji o prawie 25 sekund (z 14:50,2 na 14:25,8).
Pojechał na igrzyska olimpijskie w 1948 roku, licząc na sukces w biegu na 5000 metrów i na 10 000 metrów. 30 lipca po raz pierwszy uczestniczył w biegu na 10 000 metrów na dużej międzynarodowej imprezie. Faworytem był Fin Viljo Heino, ówczesny mistrz Europy i rekordzista świata. Od początku wyścigu prowadził Fin, jednak Czech przejął prowadzenie na trzecim kilometrze. Heino ponownie liderował, jednak na krótko. Zátopek powrócił na pierwsze miejsce, którego nie oddał do mety. Z wynikiem 29:59,8 pobił rekord olimpijski i jako pierwszy zawodnik przebiegł na igrzyskach olimpijskich ten dystans poniżej 30 minut. Alain Mimoun, który ukończył ten bieg na drugiej pozycji, przybiegł ze stratą niemal 48 sekund do zwycięzcy. Przed biegiem Zátopek ustalił ze swoim trenerem, że jeśli każde okrążenie będzie pokonywał w czasie poniżej 71 sekund (tempo rekordu świata), trener będzie mu pokazywać białą koszulkę. Gdyby trener pokazał czerwoną koszulkę, byłby to dla Zátopka znak, że biegnie za wolno. Koszulkę w czerwonym kolorze Czech ujrzał na ósmym okrążeniu, po czym przyspieszył. Rekordu świata jednak nie pobił. 
Kilka dni później uczestniczył w finale biegu na 5000 metrów. Przeszedł eliminacje rozegrane 31 lipca i dwa dni później stanął na starcie finałowego biegu, rozgrywanego w deszczowej pogodzie. Od początku dyktował mocne tempo, które wytrzymało tylko trzech biegaczy: Gaston Reiff, Wim Slijkhuis i Erik Ahlden. Na dziewiątym okrążeniu Belg oddalił się od rówieśników, mając w pewnym momencie przewagę około 100 metrów. Czech jednak stopniowo się zbliżał i na 300 metrów przed metą rozpoczął gwałtowny finisz. Ostatecznie jednak przegrał z Reiffem o 0,2 sekundy. 
W czerwcu 1949 roku podczas wojskowych mistrzostw Czechosłowacji w Ostrawie pobił rekord świata na 10 000 metrów (29:28,2). W październiku 1949 roku, również w Ostrawie, po raz kolejny ustanowił najlepszy wynik na świecie (29:21,2). Zwyciężył na 5000 metrów i 10 000 metrów na mistrzostwach Europy w 1950 roku w Brukseli. W tym samym roku po raz kolejny poprawił rekord świata na 10 000 metrów. W 1951 roku ustanowił rekordy świata w biegach na 10 mil, na 20 000 metrów oraz w biegu godzinnym.
W 1951 roku doznał kontuzji podczas jazdy na nartach, a w czasie przygotowań olimpijskich rozchorował się. Ostatecznie na igrzyskach olimpijskich w 1952 w Helsinkach wystartował, jednak jego start był niepewny również z innego powodu. Niedługo przed igrzyskami ogłoszono, że średniodystansowiec Stanislav Jungwirth nie wystartuje na igrzyskach olimpijskich, gdyż jego ojciec sprzeciwiał się doktrynie komunistycznej. Zátopek stwierdził, że wystąpi w Finlandii tylko wówczas, jeśli Jungwirth zostanie dopuszczony do startu w igrzyskach. Władze czechosłowackie przystały na deklarację Zátopka i ostatecznie obydwaj na igrzyskach wystąpili. 
Wziął udział w biegach na 5000 metrów, 10 000 metrów oraz w biegu maratońskim. Jego pierwszym finałem był bieg na 10 000 metrów, który rozegrano 20 lipca. W przeciwieństwie do poprzednich igrzysk, Czecha wskazywano jako faworyta na tym dystansie. Był wówczas rekordzistą świata i mistrzem Europy. W wyścigu objął prowadzenie po sześciu okrążeniach – na szóstym kilometrze biegł z nim tylko Francuz Alain Mimoun. Na ósmym kilometrze Zátopek oderwał się jednak od Francuza i samotnie pobiegł po swoje drugie w karierze olimpijskie złoto. Z czasem 29:17,0 zwyciężył z przewagą 15 sekund nad Mimounem i 31 sekund nad trzecim Aleksandrem Anufrijewem. Finałowy bieg na 5000 metrów, rozegrany cztery dni później, był bardziej wyrównany. Dyktował mocne tempo, jednak w pewnym momencie spadł na czwarte miejsce i na około 150 metrów przed metą pozostawał na nim. Miał nieznaczną stratę do prowadzącego Chrisa Chatawaya, Herberta Schade i Alaina Mimouna. Wówczas jednak Zátopek zaczął finiszować i wyprzedził grupkę trzech liderujących. Odskoczył nieznacznie od dwójki biegaczy (w tym czasie Chataway potknął się o krawężnik i upadł) i nie oddał prowadzenia już do końca. Zwyciężył z Mimounem o niecałą sekundę. Tego samego dnia jego żona Dana Zátopková zdobyła złoty medal w rzucie oszczepem. Po zwycięstwie żony miał powiedzieć w żartach: :
W maratonie, w przeciwieństwie do dwóch poprzednich konkurencji, nie był faworytem. Głównym kandydatem do tytułu mistrzowskiego był Brytyjczyk Jim Peters, który miesiąc przed igrzyskami pobił rekord świata w tej konkurencji (2:20:42,2). Maraton na igrzyskach w 1952 roku był dla zawodnika z Kopřivnicy pierwszym oficjalnym startem w tej konkurencji w karierze. W trakcie rozgrzewki, Zátopek podszedł do Petersa, podał dłoń i powiedział: „Cześć, jestem Zátopek”. Brytyjczyk odwzajemnił uścisk ręki, lecz nie odezwał się. Osoba czeskiego biegacza wpłynęła na karierę Petersa, bowiem po jego zwycięstwie na 10 000 metrów na igrzyskach w Londynie (1948), gdzie Brytyjczyk ukończył zawody na ósmym miejscu, Peters postanowił zmienić specjalność i odtąd kładł nacisk na biegi maratońskie.
Zgodnie z oczekiwaniami prowadzenie objął Peters, który w bardzo szybkim tempie przebiegł pierwsze 5 kilometrów. Utrzymywał się na czele do 20 kilometra, gdy został dogoniony przez Czecha i Szweda Gustafa Janssona. Zátopek zaczął narzucać coraz mocniejsze tempo, w pewnym momencie zadał swoim rywalom następujące pytanie: „Przepraszam, nie biegałem dotychczas maratonu, ale czy nie moglibyśmy biec odrobinę szybciej?”. Peters odpowiedział mu ironicznie, że ich tempo jest zbyt wolne, po czym reprezentant Czechosłowacji przyspieszył ponownie. Brytyjczyk podążył w ślad za Czechem, jednak nie wytrzymał tempa i wycofał się z powodu skurczów mięśni. Zátopek biegł już samotnie do mety z dużą przewagą nad kolejnymi zawodnikami. Uśmiechał się i żartował z ekipą jadących przed nim fotoreporterów. Podczas finiszu publiczność zaczęła skandować jego nazwisko. Swój pierwszy maraton w życiu ukończył z wynikiem 2:23:03,02, poprawił tym samym najlepsze osiągnięcie w tej konkurencji na igrzyskach olimpijskich. Argentyńczyk Reinaldo Gorno, który zdobył srebro, przybiegł ze stratą ponad dwóch i pół minuty do biegacza z Czechosłowacji. W czasie, gdy Gorno był jeszcze na trasie biegu, Zátopek został wzięty na ramiona przez jamajską sztafetę 4 × 400 metrów i wraz z nimi odbył rundę honorową (tego samego dnia Jamajczycy zdobyli złoto, ustanawiając rekord świata). Dziennikarz The Guardian relacjonował, że Czech „wyglądał, jakby przebiegł energiczny dziarski spacer, a nie maraton”. Dokonał rzeczy, której nikt wcześniej ani później nie powtórzył – na jednych igrzyskach zdobył trzy złote medale na najdłuższych olimpijskich dystansach.
W 1952 roku poprawił rekordy świata na 25 000 metrów i 30 000 metrów. Na Mistrzostwach Europy 1954 w Bernie obronił złoty medal na 10 000 metrów, a na 5000 metrów został brązowym medalistą. W tym samym roku ustanowił rekordy świata na 5000 metrów (13:57,2) i 10 000 metrów (28:54,2 – pierwszy w historii wynik poniżej 29 minut).
Na igrzyskach olimpijskich startował jeszcze w 1956 roku w Melbourne, lecz wyłącznie w maratonie. Krótko przed igrzyskami Zátopek przeszedł operację przepukliny, przez co nie był faworytem do zwycięstwa. Bieg rozgrywano w upalnej pogodzie, tuż przed startem powiedział do swych rówieśników „Panowie, dzisiaj trochę umrzemy”. Zgodnie z przewidywaniami, Czech nie obronił tytułu mistrzowskiego, swoje pierwsze i jedyne mistrzostwo olimpijskie zdobył jego wieloletni rywal i zarazem przyjaciel – Alain Mimoun. Reprezentant Czechosłowacji przybiegł na szóstym miejscu, ponad cztery i pół minuty za Francuzem. Na ostatnich metrach, Zátopka oklaskiwał wspomniany Mimoun. W książce "All That Glitters is Not Gold", William Oscar Johnson relacjonuje inne zdarzenie z udziałem Francuza i Czecha (opowiedziane przez Francuza). Pochodzący z Algierii Mimoun, po ukończeniu biegu, oczekiwał na przybycie swojego przyjaciela z Czechosłowacji. Chwilę po jego finiszu, podszedł do Zátopka i powiedział mu „Emil, to ja jestem tym, który wygrał”. Na wieść o tym Czech odwrócił się i zasalutował na cześć francuskiego biegacza. Mimoun stwierdził, że „Dla mnie to było lepsze niż zdobycie medalu”. 
Międzynarodowe występy zakończył w styczniu 1958 roku w hiszpańskim San Sebastián, w którym wygrał bieg przełajowy z czasem 39:54,3.
Był mistrzem Czechosłowacji na 5000 metrów w latach: 1945, 1946, 1947, 1948, 1950, 1952, 1953 i 1954, na 10 000 metrów w latach 1952 i 1953, oraz w biegu przełajowym w latach: 1948, 1949, 1952, 1954 i 1955.
Przygotowania do zawodów i styl biegania.
Emil Zátopek reprezentował barwy klubu TJ Zlin (w 1949 roku, po zmianie nazwy miasta, klub nosił nazwę TJ Gottwaldov) i Dukla Praga. Trenował jednak według własnego programu treningowego wzorowanego na tym, który stosował Fin Paavo Nurmi, o którym wiele czytał. W 1948 roku jego dzień treningowy wyglądał następująco: pięć razy przebiegał sprintem dystans 200 m, następnie 20-krotnie biegał (w wolniejszym tempie) dystans 400 m, by na koniec ponownie pięciokrotne przebiegnąć 200 m w tempie sprinterskim. Gdy treningi zaczęły przynosić oczekiwane rezultaty, Czech zwiększał liczbę czterystumetrowych przebieżek, początkowo do 50, potem do 60 i 70. W pewnym momencie kariery biegał dziennie po 100 okrążeń liczących 400 metrów – 50 rano, zaś kolejne 50 okrążeń po południu. Czasami trenował z obciążnikami lub oponą przywiązaną do pleców, jego zimowe treningi polegały na zakładaniu ciężkich wojskowych butów i bieganiu po zasypanym śniegiem poligonie wojskowym. Wypowiadając się o swoim treningu Zátopek stwierdził: .
Taktyka Czecha opierała się na bieganiu interwałowym, którym męczył swoich przeciwników. Uważany jest za prekursora tego typu biegania. Reprezentant Czechosłowacji znany był również ze swojego charakterystycznego stylu biegu. Jeden z autorów wspominał: „Jeśli nawet Zátopek nie jest najlepszym długodystansowcem w historii, to z całkowitą pewnością nikt nie biegał w równie brzydkim stylu co on. Pod tym względem zasłużył na tytuł arcymistrza”. Red Smith z The New York Times pisał, że „biegł jak człowiek z pętlą na szyi” oraz że w trakcie biegu wyglądał „jak zapaśnik z ośmiornicą na taśmociągu”. W trakcie biegu poruszał się ciężko, jego twarz miała „cierpiętniczy” wygląd, machał nienaturalnie głową i ramionami. W odpowiedzi na takie głosy, Zátopek odpowiadał, że „nie jestem wystarczająco utalentowany, żeby równocześnie biec i uśmiechać się. Bieganie to nie łyżwiarstwo figurowe. Nie muszę się uśmiechać, podobać sędziom”. Dzięki charakterystycznemu stylowi biegania i dźwiękom przez niego wydawanym, nadano mu wiele przydomków, w tym "Czeska Lokomotywa", "Paskudny Emil", "Bestia z Pragi", "Skaczący Czech" i "Emil Hrozný".
Czech słynął także ze swoich rozmów i żartów w trakcie biegu, znał bowiem pięć lub sześć języków. Jeden z angielskich lekkoatletów wspominał, że Zátopek „nigdy się nie zamykał”. Znany był również ze swojego angielskiego powiedzenia „"Hurry up, or you’ll miss the bus"” (Spieszcie się, bo ucieknie wam autobus.). Słowa te wypowiadał, gdy oddalał się od swych zagranicznych rywali i rozpoczynał długi finisz.
Poza sportem.
Od 1944 roku był żołnierzem. Po londyńskich igrzyskach w 1948 roku został porucznikiem, zaś rok później był kapitanem. W następstwie zwycięstw olimpijskich w Helsinkach (1952), awansowano go do stopnia majora, a służbę wojskową zakończył jako pułkownik. Należał do Komunistycznej Partii Czechosłowacji, jednak w 1968 roku poparł polityczne zmiany praskiej wiosny za co został ukarany. Relegowano go z partii oraz z wojska, ponadto pozbawiono go tytułu „Zasłużonego Mistrza Sportu”. Pracował w kopalni uranu oraz w przemyśle cementowniczym. Był także magazynierem. W 1975 roku premier Czechosłowacji Lubomír Štrougal zrehabilitował go, dzięki czemu Zátopek wrócił do Pragi. Pracował jako archiwista i tłumacz w Czechosłowackim Związku Kultury Fizycznej (CSTV), aż do przejścia na emeryturę. 
Wielokrotnie był zapraszany jako gość honorowy igrzysk olimpijskich. Agencja Reuters włączyła go do dziesiątki najlepszych sportowców XX wieku. W 1997 roku został ogłoszony najlepszym czeskim lekkoatletą XX wieku, a w 1999 roku najlepszym czeskim olimpijczykiem. W 2000 roku został wybrany sportowcem roku w Czechach w kategorii legend. Międzynarodowy Komitet Olimpijski nagrodził go nagrodą im. Pierre de Coubertina.
W 2000 roku przechodził ciężkie zapalenie płuc, wcześniej miał dwa wylewy i złamał nogę. Zmarł 22 listopada 2000 roku w Pradze, a pochowany został w Rožnovie pod Radhoštěm. Po śmierci Czecha, Alain Mimoun powiedział: „nie utraciłem rywala, utraciłem brata”.
Według komunistycznego szpiega i agenta Josefa Frolíka, Zátopek był prężnie działającym agentem Státníej bezpečnosti od wczesnych lat 50. Po samospaleniu Jana Palacha, komunista Vilém Nový oskarżył m.in. Emila Zátopka o to, że wraz z czterema innymi osobami przyczynił się do samobójstwa Palacha.
Jego żoną była utytułowana oszczepniczka i mistrzyni olimpijska Dana Zátopková, z którą nie miał dzieci. Poznał ją na zawodach lekkoatletycznych w połowie 1948 roku. Po pobiciu przez nią rekordu życiowego, pogratulował i wręczył jej kwiaty. Na zawodach rozegranych tydzień później Zátopek pobił swój rekord życiowy, zaś Dana pogratulowała mu wyniku. Wtedy oświadczył się młodej oszczepniczce, a już niespełna cztery miesiące później wzięli ślub. Pobrali się 19 września, czyli w dniu ich urodzin (oboje urodzili się tego samego dnia, 19 września 1922 roku). 
Wyniki.
Niektóre osiągnięcia.
Źródła:
Rekordy.
Zátopek ustanowił 18 rekordów świata w biegach długodystansowych. Pierwszego takiego wyczynu dokonał 11 czerwca 1949 roku w Ostrawie w biegu na 10 000 metrów. Po raz ostatni rekordzistą został 29 października 1955 roku w Čelákovicach w biegu na 25 000 metrów. Konkurencją, w której najwięcej razy poprawiał rekord świata, był bieg na 10 000 metrów (pięciokrotnie). Ponadto dwukrotnie bił rekordy globu w biegach na 20 000 m, 25 000 m, 6 mil, 15 mil i w biegu godzinnym. Pojedyncze rekordy osiągał na dystansach 5000 m, 30 000 m i 10 mil. Był pierwszym lekkoatletą, który pokonał dystans 10 000 m poniżej 29 minut, oraz pierwszym, który w biegu godzinnym przebiegł więcej niż 20 000 m. 
Rekordzistą Czechosłowacji został 51 razy.
Rekordy świata.
Źródło:
Rekordy życiowe.
Źródło:
Zátopek w kulturze.
O czeskim mistrzu powstał m.in. film dokumentalny "Emil Zátopek" (1954). David Ondříček miał wyreżyserować film biograficzny Zátopek, którego premiera była pierwotnie planowana na 2016 rok. W role małżonków mieli wcielić się Václav Neužil i Martha Issová. Film ostatecznie miał premierę w 2021 roku i został zgłoszony do nagrody Amerykańskiej Akademii Filmowej w kategorii najlepszego filmu nieanglojęzycznego. 
Jednym z polskich dzieł o Czechu jest utwór Jerzego Broszkiewicza pt. „Emil! Emil!”. Jean Echenoz w 2009 roku wydał książkę pt. "Długodystansowiec. Opowieść o Emilu Zatopku". Biografię Zátopka napisał również Pavel Kosatík. Czeski biegacz został również uwieczniony na czechosłowackich znaczkach pocztowych z 1965 roku i 1968 roku, oraz na czeskim znaczku pocztowym z 2002 roku.
W 1989 roku czeski astronom Antonín Mrkos odkrył planetoidę, którą później nazwano (5910) Zátopek. Od jego nazwiska nazwę wziął belgijski kwartalnik Zatopek Magazine, ukazujący się od 2007 roku. Ponadto wystawiono mu liczne pomniki, w tym na terenie Muzeum Olimpijskiego w Lozannie. W 2016 roku Czeski Komitet Olimpijski poinformował, że podczas tegorocznych igrzysk olimpijskich Czesi otrzymają stroje z sylwetką Emila Zátopka.
Jego imieniem nazwano również czeską lokomotywę elektryczną o nazwie Škoda 109E Emil Zátopek. W 2000 roku został wybrany sportowcem roku w Czechach w kategorii „Legendy”. Od drugiej edycji, plebiscyt ten nazwany jest nagrodą imienia Emila Zátopka.

</doc>
<doc id="78841" url="https://pl.wikipedia.org/wiki?curid=78841" title="Edytor stron www">
Edytor stron www



</doc>
<doc id="78844" url="https://pl.wikipedia.org/wiki?curid=78844" title="7z">
7z

7z – format kompresji danych o otwartej architekturze.
Format ten stawia nacisk na wysoki stopień kompresji i silne szyfrowanie (AES-256). 7z dzięki swojej architekturze ma możliwość używania dowolnej metody kompresji. Maksymalna wielkość archiwum jest określona na poziomie 16 000 000 000 GB.
7z rozwiązuje również problem zapisu znaków wielu języków dzięki użyciu standardu Unicode w nazwach plików wewnątrz archiwum.
Dodatkowym atutem formatu jest kompresja nagłówków archiwów.
7z stosuje algorytm LZMA (poprawioną i zoptymalizowaną wersję algorytmu LZ77) jako domyślną i główną metodę kompresji.

</doc>
<doc id="78845" url="https://pl.wikipedia.org/wiki?curid=78845" title="Kamień Pomorski (gmina)">
Kamień Pomorski (gmina)

Kamień Pomorski – gmina miejsko-wiejska położona jest w północno-zachodniej części województwa zachodniopomorskiego, w powiecie kamieńskim. Siedzibą gminy jest miasto Kamień Pomorski.
Położenie.
Gmina jest położona w północno-zachodniej części województwa zachodniopomorskiego, w środkowej części powiatu kamieńskiego.
Sąsiednie gminy: Dziwnów, Golczewo, Świerzno i Wolin (powiat kamieński)
Do 31 grudnia 1998 r. wchodziła w skład województwa szczecińskiego.
Gmina stanowi 20,7% powierzchni powiatu.
Gospodarka.
W 2014 r. ustanowiono podstrefę Kamień Pomorski – Kostrzyńsko-Słubickiej Specjalnej Strefy Ekonomicznej, która obejmuje 3 kompleksy o łącznej powierzchni 44,8 ha, na terenie między Kamieniem Pomorskim, a miejscowościami: Rzewnówko i Jarszewo. Przedsiębiorcy podejmujący działalność gospodarczą na terenie podstrefy mogą skorzystać ze zwolnienia z części podatku dochodowego CIT lub części dwuletnich kosztów pracy.
Demografia.
Dane z 30 czerwca 2004:
Gminę zamieszkuje 30,2% ludności powiatu.
Przyroda i turystyka.
Gmina leży na Równinie Gryfickiej i Wybrzeżu Trzebiatowskim. Zachodnia część gminy położona jest nad cieśniną Dziwna i Zalewem Kamieńskim. W granicach gminy znajduje się także Wyspa Chrząszczewska położona na Zalewie Kamieńskim. Dziwna i wpadające do Zalewu 2 rzeki: Niemica oraz Wołczenica i jej dopływ Grzybnica dostępne są dla kajaków. Tereny leśne zajmują 10% powierzchni gminy, a użytki rolne 64%.
Komunikacja.
Przez gminę prowadzą drogi wojewódzkie nr 102 łącząca Kamień Pomorski z Dziwnowem (13 km) oraz przez Świerzno (14 km) i Cerkwicę (24 km) do Trzebiatowa (36 km), nr 107 przez Rzewnowo (5 km) do Parłówka i skrzyżowania z drogą krajową nr 3 (16 km) oraz nr 106 z Rzewnowa do Golczewa (17 km).
Kamień Pomorski uzyskał połączenie kolejowe w 1892 r. po wybudowaniu odcinka z Wysokiej Kamieńskiej. W 1906 r. linię wydłużono do Trzebiatowa, a w 1945 r. odcinek ten rozebrano. W 1905 r. do wsi Śniatowo doprowadzono wąskotorową linię kolejową z Golczewa. Linia ta w 1961 r. została zamknięta. W 1982 r. pozostały odcinek Wysoka Kamieńska- Kamień Pomorski został zelektryfikowany. W 2004 r. linia ta została zamknięta, w 2005 r. ruch pociągów przywrócono. Obecnie w gminie czynne są 4 stacje: Kamień Pomorski, Jarszewo, Górki Pomorskie i Stawno.
W gminie czynny jest 1 urząd pocztowy: Kamień Pomorski (nr 72-400).
Miejscowości.
Miasto: Kamień Pomorski (od 1274 r.)
Wsie:
Benice, Buszęcin, Chrząstowo, Chrząszczewo, Dusin, Górki, Grabowo, Grębowo, Jarszewo, Jarzysław, Kukułowo, Połchowo, Rarwino, Rekowo, Rozwarowo, Rzewnowo, Skarchowo, Stawno, Strzeżewo, Szumiąca, Trzebieszewo i Wrzosowo, Borucin, Borzysław, Buniewice, Chrząszczewko, Ducino, Ganiec, Giżkowo, Miłachowo, Mokrawica, Płastkowo, Radawka, Rzewnówko, Sibin, Strzeżewko, Śniatowo, Świniec, Żółcino.
Administracja i samorząd.
W 2016 r. wykonane wydatki budżetu gminy Kamień Pomorski wynosiły 49,3 mln zł, a dochody budżetu 53,2 mln zł. Zobowiązania samorządu (dług publiczny) według stanu na koniec 2016 r. wynosiły 35,4 mln zł, co stanowiło 66,6% poziomu dochodów.
Sołectwa gminy Kamień Pomorski: Benice, Buszęcin, Chrząstowo, Chrząszczewo, Dusin, Górki, Grabowo, Grębowo, Jarszewo, Jarzysław, Kukułowo, Połchowo, Rarwino, Rekowo, Rozwarowo, Rzewnowo, Skarchowo, Stawno, Strzeżewo, Szumiąca, Trzebieszewo i Wrzosowo.

</doc>
<doc id="78847" url="https://pl.wikipedia.org/wiki?curid=78847" title="Firefox (ujednoznacznienie)">
Firefox (ujednoznacznienie)



</doc>
<doc id="78849" url="https://pl.wikipedia.org/wiki?curid=78849" title="Pojezierze Bytowskie">
Pojezierze Bytowskie

Pojezierze Bytowskie (kaszb. "Bëtowsczé Pòjezerzé", 314.47) – mezoregion w północno-wschodniej części Pojezierza Zachodniopomorskiego. Na północy przechodzi w Wysoczyznę Polanowską, na południu w Równinę Charzykowską i Dolinę Gwdy, na wschodzie w Pojezierze Kaszubskie i mezoregion Borów Tucholskich, na zachodzie w Pojezierze Drawskie. Rozciąga się na powierzchni około 1400 km², przy około 70 km długości wzdłuż osi wschód–zachód i około 20 km szerokości wzdłuż osi północ–południe. Pojezierze ze względu na typ mezoregionu zaliczane jest do wysoczyzn młodoglacjalnych przeważnie z jeziorami w regionie nizin i obniżeń.
Mezoregion cechują najwyższe wysokości bezwzględne w makroregionie, z punktem kulminacyjnym – Siemierzycką Górą – o wysokości 256,5 m n.p.m., będącym jednocześnie najwyższym wzniesieniem Pojezierza Zachodniopomorskiego. Na południowy zachód od Miastka wznoszą się Góry Szybskie z wysokościami dochodzącymi do 236 m n.p.m. Pasmo czołowomorenowe pojezierza zbudowane jest z utworów lodowcowych, przede wszystkim glin zwałowych, o znacznej miąższości, przekraczającej miejscami 200 m. Materiał ten charakteryzuje się bardzo niską zawartością wapnia, co ma istotny wpływ na różnorodność ekologiczną i typologiczną jezior oraz szaty roślinnej.
Wysoki pas moren czołowych biegnących w obrębie mezoregionu stanowi dział wodny pomiędzy ciekami płynącymi w kierunku Morza Bałtyckiego a ciekami płynącymi na południe, do Pradoliny Toruńsko-Eberswaldzkiej. W obszarze mezoregionu źródła mają płynące w kierunku południowym Czernica i Brda oraz płynące na północ dopływy Parsęty – Perznica i Radusza, dopływy Słupi – Kamienica i Bytowa, a także Wieprza i jej dopływ Grabowa.

</doc>
<doc id="78850" url="https://pl.wikipedia.org/wiki?curid=78850" title="Andropol">
Andropol

Andropol Spółka Akcyjna – przedsiębiorstwo przemysłu bawełnianego z siedzibą Andrychowie, spółka w branży włókienniczej.
Przedsiębiorstwo posiada dwa zakłady produkcyjne: tkacki w Andrychowie, oraz wykańczania tkanin w Białymstoku.
Historia.
W 1976 zakład został odznaczony Orderem Sztandaru Pracy I klasy.

</doc>
<doc id="78854" url="https://pl.wikipedia.org/wiki?curid=78854" title="Martina Navratilova">
Martina Navratilova



</doc>
<doc id="78855" url="https://pl.wikipedia.org/wiki?curid=78855" title="Helena Vondrackova">
Helena Vondrackova



</doc>
<doc id="78856" url="https://pl.wikipedia.org/wiki?curid=78856" title="Emil Zatopek">
Emil Zatopek



</doc>
<doc id="78858" url="https://pl.wikipedia.org/wiki?curid=78858" title="Sosnowate">
Sosnowate

Sosnowate ("Pinaceae" Lindley 1836) – rodzina drzew i krzewów należąca do rzędu sosnowców ("Pinales"). Jest jedną z rodzin umieszczanych wśród roślin nagonasiennych. Sosnowate obejmują 224, 225 lub 231 gatunków skupionych w 11 rodzajach. Występują one przede wszystkim na obszarach chłodnych i umiarkowanych półkuli północnej. Zasięg nielicznych gatunków sięga do tropików – na kontynentach amerykańskich do Nikaragui, a w Starym Świecie do Sumatry i Filipin (jedynym gatunkiem przekraczającym równik jest sosna Merkusa "Pinus merkusii" z Sumatry). Są kluczowym składnikiem borealnych lasów iglastych (rodzaje świerk, jodła, modrzew i sosna), a dalej na południe lasów górskich. 
Mają duże znaczenie ekonomiczne jako źródła drewna wszechstronnie wykorzystywanego, zarówno jako drewno konstrukcyjne, czy surowiec do wyrobu papieru, dziegciu, terpentyny, olejków eterycznych. Liczne gatunki uprawiane są także jako rośliny ozdobne w parkach i ogrodach, ale też jodły i świerki wykorzystywane są jako choinki – strojone drzewa, wykorzystywane są też szyszki tych drzew jako ozdoby i w aranżacjach kwiatowych. Nasiona sosen są jadalne jako tzw. orzeszki piniowe. Igły sosen długoigielnych wykorzystywane są jako surowiec plecionkarski w Meksyku.
Biologia i ekologia.
Rośliny w większości zimozielone, z wyjątkiem gatunków z rodzaju modrzew i modrzewnik, żywiczne, jednopienne. Kwitnienie u większości gatunków następuje wiosną. Pyłek rozsiewany przez wiatr. Nasiona i szyszki dojrzewają w ciągu jednego, dwóch lub trzech lat, przy czym szyszki po ich uwolnieniu rozpadają się lub pozostają dłużej na drzewie. Nasiona zaopatrzone są w skrzydełka i przeważnie roznoszone są przez wiatr (wyjątek stanowi część gatunków sosen o dużych nasionach). Siewki są wieloliścienne (3–24 liścieni).
Systematyka i pochodzenie.
Rodzina sosnowatych "Pinaceae" zaliczana jest do rzędu sosnowców "Pinales" należących do nagonasiennych. Najbliższymi jej krewnymi są wymarłe wolcjowate "Voltziaceae", z którymi sosnowate miały ostatniego wspólnego przodka prawdopodobnie we wczesnym triasie. Istotne różnicowanie w obrębie rodziny nastąpiło we wczesnej kredzie, ale współczesne zróżnicowanie gatunkowe w obrębie większości rodzajów jest wynikiem stosunkowo niedawnych procesów specjacji zachodzących w ciągu ostatnich 25 milionów lat.
Sosnowate są wyraźnie odrębną rodziną bez bliskich krewnych w obrębie współczesnych nagonasiennych. W tradycyjnych ujęciach sytuowane były jako grupa bazalna w obrębie szeroko ujmowanych sosnowców, ale obraz relacji w obrębie tej grupy skomplikowało odkrycie zagnieżdżenia w jej obrębie gniotowców "Gnetales". Ich pozycja w różnych analizach przedstawiana była rozmaicie – jako bazalna względem sosnowców i pozostałych iglastych, jako siostrzana względem cyprysowców "Cupressales" (wówczas z sosnowatymi w pozycji bazalnej) i w końcu najczęściej przyjmowana – z gniotowcami siostrzanymi względem sosnowatych, tworzącymi razem grupę bazalną dla pozostałych iglastych.
podrodzina: "Pinoideae" – sosnowe
podrodzina: "Laricoideae" – modrzewiowe
podrodzina: "Abietoideae" – jodłowe
W starszych pracach Farjon dzielił sosnowate na 4 podrodziny, z monotypową podrodziną sosnowych ("Pinoideae" Link. 1831) zawierającą tylko jeden rodzaj sosna ("Pinus"), z wydzieloną podrodziną świerkowych ("Piceoideae") obejmującą rodzaj świerk ("Picea" A. Dietr.) oraz z rodzajem "Cathaya" Chun &amp; Kuang włączonym do podrodziny modrzewiowych ("Laricoideae").

</doc>
<doc id="78861" url="https://pl.wikipedia.org/wiki?curid=78861" title="Ziemia lęborsko-bytowska">
Ziemia lęborsko-bytowska

Ziemia lęborsko-bytowska – terytorium historyczne na Pomorzu, złożone z dwóch okręgów ze stolicami w Bytowie i Lęborku.
Całym obszarem do rzeki Łeby władała dynastia Gryfitów a terytoriami miast Sławno i Słupsk rządziła ich boczna linia po Raciborze I. W 1227 r. po wymarciu bocznej linii, ziemie te nie powróciły do Gryfitów, lecz przeszły pod panowanie Sobiesławiców. W 1282 między księciem gdańskim Mściwojem II a księciem wielkopolskim Przemysłem II zawarty został układ w Kępnie; umowa głosiła, że ten z książąt, który przeżyje drugiego, będzie po nim dziedziczył. Od śmierci Mściwoja II w 1294 roku ziemia lęborsko-bytowska została objęta przez Przemysła II (następnie króla Polski), jednak roszczenia do tej ziemi zgłaszali także margrabiowie brandenburscy z dynastii askańskiej. Doprowadziło to do najazdu wojsk margrabiów brandenburskich w 1307 roku. W 1309 margrabia Waldemar na mocy układu w Myśliborzu zrezygnował z roszczeń do Pomorza Gdańskiego na rzecz zakonu krzyżackiego w zamian za 10 000 srebrnych marek. W ten sposób m.in. ziemia lęborsko-bytowska została przejęta przez Krzyżaków. W 1317 r. Krzyżacy przekazali terytoria Sławna i Słupska Gryficie – księciu wołogoskiemu Warcisławowi IV. Książę pomorski w 1321 r. podarował obszar Bytowa swojemu marszałkowi Henningowi Behr. Jego syn w 1329 r. sprzedał „"territorium Butow, dominium et castrum"” zakonowi krzyżackiemu za 800 grzywien denarów.
W latach 1455–1460 i od 1466 ponownie należała do Gryfitów. W 1460 roku książę Eryk II przekazał ziemię bytowską Krzyżakom zrywając sojusz z Polską, jednak w 1466 roku za zgodą Kazimierza Jagiellończyka wykupił ją od Krzyżaków na warunkach ogólnikowo określonej zależności od Polski. Od 1526 ziemia lęborsko-bytowska była lennem Królestwa Polskiego. 
W 1637 roku po bezpotomnej śmierci Bogusława XIV, ostatniego księcia zachodniopomorskiego, ziemia lęborsko-bytowska została włączona do Polski i weszła w skład województwa pomorskiego, ale z zachowaniem pewnej odrębności. W latach 1637–1657 obszar ten był włączony do województwa pomorskiego.
W 1657 na mocy traktatów welawsko-bydgoskich została przekazana Brandenburgii (od 1701 Królestwo Prus), formalnie jako lenno Polski do pierwszego rozbioru w 1772, ale w rzeczywistości utracona. Następnie w pruskiej prowincji Pomorze (do 1804 w pewnych sprawach podlegała jednak władzom Prus Zachodnich). Pomimo germanizacji i polonizacji zachowała się na tych terenach ludność kaszubska . W 1945 ziemia lęborsko-bytowska z powrotem znalazła się w granicach Polski.

</doc>
<doc id="78862" url="https://pl.wikipedia.org/wiki?curid=78862" title="Bzygowate">
Bzygowate

Bzygowate, bzygi (Syrphidae) – rodzina owadów z rzędu muchówek z wyglądu podobnych często do os lub pszczół (mimikra). Odgrywają ważną rolę w zapylaniu kwiatów. Dorosłe osobniki występują licznie, zwłaszcza na nasłonecznionych leśnych polanach.
Naukowo opisano około 6000 gatunków. Larwy są drapieżne (zjadają mszyce) lub roślinożerne. Dorosłe żywią się sokami roślin, nektarem i spadzią. Niektóre są szkodnikami.
Niektóre larwy żyją w wodzie lub w miejscach wilgotnych.
Larwy wodne mają robakowaty kształt ciała ze słabo widoczną segmentacją oraz granicami między głową, tułowiem i odwłokiem. Głowa jest zredukowana i schowana w głąb tułowia. Przód ciała tępy i zaokrąglony. Na pierwszym segmencie tułowia mogą występować haczyki. Na końcu odwłoka znajduje się nierozdwojony, teleskopowo składany syfon oddechowy zakończony rzęskami ułatwiającymi utrzymanie go nad powierzchnią wody. U niektórych syfon ma postać kolca i służy do wkłuwania się w rośliny oraz pobierania z nich powietrza. Larwy często posiadają słabo wykształcone posuwki z haczykami.
Larwy wodne i wodno-błotne żyją w różnych typach wód – często w bentosie wód stojących i przybrzeżnej strefy cieków. Także na torfowiskach. Niektóre gatunki znoszą zanieczyszczenie wód. W związku z tym w polskim indeksie biotycznym (BMWP-PL) rodzina ta ma najniższą punktację.
W Polsce około 400 gatunków, z czego 63 ma larwy wodne. (zobacz: bzygowate Polski).

</doc>
<doc id="78863" url="https://pl.wikipedia.org/wiki?curid=78863" title="Gdańskie Seminarium Duchowne">
Gdańskie Seminarium Duchowne

Gdańskie Seminarium Duchowne – katolickie seminarium duchowne z siedzibą w Gdańsku Oliwie. Położone jest na terenie dawnego klasztoru pocysterskiego na zapleczu archikatedry oliwskiej.
Historia.
Biskupie Seminarium Duchowne zostało założone 27 października 1957 przez biskupa gdańskiego Edmunda Nowickiego. 4 stycznia 1958 miało miejsce uroczyste poświęcenie seminarium przez prymasa Polski ks. Stefana kard. Wyszyńskiego. W 1992, przy okazji reorganizacji polskiej organizacji kościelnej i podniesieniu diecezji gdańskiej do rangi metropolii, nastąpiła zmiana nazwy z Biskupiego Seminarium Duchownego na Gdańskie Seminarium Duchowne. Po 41 latach istnienia, w 1998, przekazano zarząd seminarium w ręce księży diecezjalnych (do tej pory prowadzone było przez Zgromadzenie Księży Misjonarzy św. Wincentego à Paulo) oraz gruntownie odnowiono i zmodernizowano budynki.
Podczas pobytów w Gdańsku, w czerwcu 1987 i w czerwcu 1999, Jan Paweł II mieszkał na terenie seminarium w specjalnie przygotowanym apartamencie. Od kwietnia 2004 seminarium jest afiliowane do wydziału teologicznego Uniwersytetu Kardynała Stefana Wyszyńskiego w Warszawie (w latach 1973–1994 – do Papieskiego Wydziału Teologicznego w Poznaniu, a od 1994 do Akademii Teologii Katolickiej w Warszawie).

</doc>
<doc id="78864" url="https://pl.wikipedia.org/wiki?curid=78864" title="Kryzys w Biesłanie">
Kryzys w Biesłanie



</doc>
<doc id="78866" url="https://pl.wikipedia.org/wiki?curid=78866" title="Atak na szkołę w Biesłanie">
Atak na szkołę w Biesłanie



</doc>
<doc id="78868" url="https://pl.wikipedia.org/wiki?curid=78868" title="Atak terrorystyczny w Biesłanie">
Atak terrorystyczny w Biesłanie



</doc>
<doc id="78869" url="https://pl.wikipedia.org/wiki?curid=78869" title="Ligatura (muzyka)">
Ligatura (muzyka)

Ligatura — element notacji muzycznej:

</doc>
<doc id="78870" url="https://pl.wikipedia.org/wiki?curid=78870" title="Bystrzyki">
Bystrzyki

Bystrzyki – wspólna nazwa niewielkich, słodkowodnych ryb kąsaczowatych z Ameryki Południowej, w większości z rodzaju "Hyphessobrycon". Bystrzyki wyróżniają się ubarwieniem. Mają ciało bocznie ścieśnione, o długości od 3,5–8 cm. Są zwinne, szybko pływają. Popularne ryby akwariowe.

</doc>
<doc id="78871" url="https://pl.wikipedia.org/wiki?curid=78871" title="Ligatura">
Ligatura



</doc>
<doc id="78872" url="https://pl.wikipedia.org/wiki?curid=78872" title="Szpilkowe">
Szpilkowe



</doc>
<doc id="78873" url="https://pl.wikipedia.org/wiki?curid=78873" title="Vespula">
Vespula

Vespula – rodzaj owadów społecznych z rodziny osowatych (Vespidae), blisko spokrewnionych z rodzajem "Dolichovespula". 
Budowa.
Od pokrewnego rodzaju odróżniają je proporcje głowy, która u "Vespula" jest bardziej owalna, a jej przednia część od oczu do żuwaczek nie jest wydłużona, jak u "Dolichovespula". Osy z rodzaju "Vespula" osiągają do 25 mm długości ciała. Charakteryzują się kontrastowym ubarwieniem, na czarnym tułowiu znajdują się żółte, rzadziej białe desenie, zwykle w formie poprzecznych pasów.
Tryb życia.
Żyją w gromadach, zakładając gniazda przeważnie kulistego kształtu, z szarej masy przypominającej papier, uzyskiwanej w wyniku przeżuwania drewna, mieszanego następnie ze śliną. Wewnątrz gniazda znajduje się plaster zawierający złożone przez królową jaja, otoczony licznymi powłokami masy papierowej zapewniającymi ochronę przed zimnem rozwijającym się jajom, a następnie larwom.
Stała temperatura oraz wilgotność potrzebna do rozwoju larw utrzymywana jest we wnętrzu gniazda dzięki izolacyjnemu działaniu jego ścian. Również otwór wejściowy jest niewielki, umożliwiający wejście lub wyjście jednemu owadowi. Osy zakładają gniazda w miejscach zacisznych – pod okapami dachów, na strychach, w rozpadlinach, a nawet w ziemi, skąd robotnice usuwają nawet niewielkie kamyki, aby umożliwić rozbudowę gniazda.
Klasyfikacja.
Takson ten został ustanowiony przez Thomsona w randze podrodzaju w obrębie rodzaju "Vespa". Obejmował początkowo 8 gatunków. Obecnie zaliczanych jest ponad 20:
Gatunkiem typowym jest "Vespa austriaca".

</doc>
<doc id="78877" url="https://pl.wikipedia.org/wiki?curid=78877" title="Andrologia">
Andrologia

Andrologia – dziedzina medycyny zajmująca się fizjologią, fizjopatologią oraz diagnozowaniem i leczeniem męskiego układu płciowego ze schorzeń (np. zapalenia, zaburzenia funkcji, ograniczona płodność, nowotwory), wad patologicznych w aspekcie endokrynologicznym, naczyniowym, operacyjnym, a także psychologicznym. 
Andrologia wyodrębniła się z urologii, seksuologii, endokrynologii i pediatrii.

</doc>
<doc id="78878" url="https://pl.wikipedia.org/wiki?curid=78878" title="Androlog">
Androlog



</doc>
<doc id="78879" url="https://pl.wikipedia.org/wiki?curid=78879" title="Cabaiguán">
Cabaiguán

 
Cabaiguán – miasto na środkowej Kubie w prowincji Sancti Spíritus. Liczy około 53 tys. mieszkańców (2003).
Przemysł włókienniczy i spożywczy (między innymi tytoniowy).

</doc>
<doc id="78882" url="https://pl.wikipedia.org/wiki?curid=78882" title="Manager plików">
Manager plików



</doc>
<doc id="78883" url="https://pl.wikipedia.org/wiki?curid=78883" title="Cabildo">
Cabildo

Cabildo [czyt. kabildo] – rada miejska w koloniach hiszpańskich w Ameryce Łacińskiej. Zazwyczaj liczyły kilku członków, wybieranych przez mieszkańców miasta. Największe cabildo (w Meksyku i Limie) liczyły po dwunastu członków. W skład cabildo wchodził między innymi alkad i corregidor. Od koniec XVI wieku członków cabildo mianowała Korona. Urząd ten był sprzedawany i dziedziczony. W koloniach istniał zwyczaj zwoływania cabildo abierto ("rady otwartej"). Były to zebrania wszystkich mieszkańców miasta. Cabildo abierto odegrało dużą rolę w ruchach niepodległościowych w Ameryce Łacińskiej na początku XIX wieku.

</doc>
<doc id="78884" url="https://pl.wikipedia.org/wiki?curid=78884" title="Achmied Jewłojew">
Achmied Jewłojew

Achmied Musajewicz Jewłojew (, ; właściwie Ali Tazijew, ros. Али Тазиев, ur. 19 sierpnia 1974 w Nasyr-Korcie) – działający w Inguszetii zastępca przywódcy czeczeńskich bojowników Szamila Basajewa, z pochodzenia Ingusz. Jewłojew dowodził akcją ataków na inguskie posterunki milicji w czerwcu 2004, podczas których zginęło ponad 90 osób, w tym minister spraw wewnętrznych oraz prokurator główny stolicy. Jewłojew podejrzewany jest również o udział w ataku zbrojnym na szkołę w Biesłanie we wrześniu 2004, podczas której zginęło ponad 300 osób, w tym ponad 150 dzieci.
9 czerwca 2010 roku został aresztowany przez inguską policję, a w październiku 2013 roku skazany na dożywotnie pozbawienie wolności za terroryzm.

</doc>
<doc id="78885" url="https://pl.wikipedia.org/wiki?curid=78885" title="Direction du Renseignement Militaire">
Direction du Renseignement Militaire

Direction du Renseignement Militaire ("DRM"), "Dyrekcja Wywiadu Wojskowego" – francuska agencja wywiadu wojskowego, utworzona w 1992 roku, m.in. stoi na czele francuskiego programu wywiadu satelitarnego, podlega bezpośrednio urzędującemu premierowi.
Powodem utworzenia DRM był brak koordynacji między francuskimi agencjami wywiadowczymi podczas działań we wspólnej operacji „Pustynna Burza” w wojnie w Zatoce Perskiej w 1991 roku. W 1992 roku do struktur DRM włączono Deuxieme Bureau oraz będącą od niedawna w strukturze Deuxieme Bureau Dyrekcję Ochrony Bezpieczeństwa Sił Zbrojnych (DPSD). Direction du Renseignement Militaire ("DRM"), "Dyrekcja Wywiadu Wojskowego" jest jedną z agencji obrony, która zatrudniając nowych pracowników zwiększa swoje wpływy i kompetencje. W jej szeregach służy personel wojskowy z sił lądowych, lotniczych, oraz marynarki wojennej. W 1995 roku w DRM pracowało ok. 1600 osób, do 2000 roku już 1900 osób. Z danych z 1995 roku wynika, że 50% to personel armii lądowej, 23% – sił powietrznych, a 12% – marynarki wojennej. Pozostałe 13% stanowił personel cywilny. Pierwszym dyrektorem DRM został generał John Heinrich, były szef Dyrekcji Generalnej Bezpieczeństwa Zewnętrznego, znanej jako DGSE. W listopadzie 1995 roku zastąpił go generał Bruno Elects.

</doc>
<doc id="78886" url="https://pl.wikipedia.org/wiki?curid=78886" title="Mahomet Jewłojew">
Mahomet Jewłojew



</doc>
<doc id="78887" url="https://pl.wikipedia.org/wiki?curid=78887" title="Muhammad Jewłojew">
Muhammad Jewłojew



</doc>
<doc id="78888" url="https://pl.wikipedia.org/wiki?curid=78888" title="John Cabot">
John Cabot



</doc>
<doc id="78890" url="https://pl.wikipedia.org/wiki?curid=78890" title="Sebastian Cabot">
Sebastian Cabot



</doc>
<doc id="78892" url="https://pl.wikipedia.org/wiki?curid=78892" title="Menedżer plików">
Menedżer plików

Menedżer plików () – program komputerowy służący do zarządzania strukturą plików, katalogów i woluminów.
Jego główne zadania:
Zazwyczaj programy tego typu są rozszerzone o niektóre inne możliwości typu:
Pierwowzorem dla wielu programów tego typu był program Norton Commander działający w środowisku systemu operacyjnego DOS.
Najbardziej znane programy tego typu to:

</doc>
<doc id="78894" url="https://pl.wikipedia.org/wiki?curid=78894" title="BZFlag">
BZFlag

BZFlag – gra będąca wolnym oprogramowaniem, polegająca na walce czołgami na specjalnej arenie. Pierwotnie stworzona przez Chrisa Schoenemana. Obecnie Tim Riker wraz z grupą programistów są odpowiedzialni za rozwój BzFlag. Działa pod kontrolą systemów operacyjnych IRIX, GNU/Linux, *BSD, Windows, macOS oraz na kilku innych platformach. Grę przeniesiono również na konsole Xbox, PlayStation 2 i Nintendo GameCube.
Dostępny jest wyłącznie tryb gry wieloosobowej. BzFlag jest trzecią grą która osiągnęła 1 000 000 pobrań z SourceForge.net. W kwietniu 2009 r. gra oferowała około 300 serwerów różniących się od siebie zarówno wyglądem jak i stylem gry. W tym czasie było zarejestrowanych ok. 19 000 graczy – jednak na większości serwerów można grać bez konieczności rejestracji. Engine gry oparto na bibliotece OpenGL.
Rozgrywka.
BzFlag to gra, która umożliwia graczom sterowanie czołgiem na serwerach zwanych często mapami. Podstawowym celem gry jest zniszczenie czołgów przeciwnika które z reguły oznaczone są innym kolorem. Cel gry różni się od tego na jakim serwerze gramy. Wyróżniamy 4 główne style gry:
Typowe wersje.
Typowa wersja BzFlag składa się z 3 aplikacji:

</doc>
<doc id="78897" url="https://pl.wikipedia.org/wiki?curid=78897" title="Multi player">
Multi player



</doc>
<doc id="78898" url="https://pl.wikipedia.org/wiki?curid=78898" title="Čačak">
Čačak

Čačak (cyr. Чачак) – miasto w Serbii, stolica okręgu morawickiego i siedziba miasta Čačak. Leży nad Zachodnią Morawą. W 2011 roku liczyło 73 331 mieszkańców.
Geografia.
W geograficznym ujęciu, Čačak znajduje się na styku Szumadii i wewnętrznych Gór Dynarskich. Gmina obejmuje powierzchnię 636 km² – w dopływie Zachodniej Morawy.
Gospodarka.
Rozwinięty przemysł spożywczy, papierniczy, materiałów budowlanych oraz metalowy. W mieście znajduje się port lotniczy Čačak-Preljina.
Demografia.
W roku 2003 Čačak liczył 73 400 mieszkańców, natomiast według danych z 2011 liczył 73 331 mieszkańców.
Historia.
Najstarsza odkryte archeologiczne znalezisko w tej okolica, która mówi o istnieniu ludzkich osiedli w okresie neolitu i młodszej epoki kamienia (od 5500 do 3200 p.n.e.). Wiadomym jest, że podczas epoki brązu te okolice również były zamieszkane, świadczą o tym odkryte kopce z tego okresu. W Atenicy znaleziono grób księżniczki zawierający złoto i srebro datowany na 500 lat p.n.e.
Starożytność.
Następny wielki historyczny okres odpowiada czasom rzymskiej dominacji w tym rejonie. Na obszarze Čačka odkryte są liczne gospodarstwa. Na podstawie znalezisk (ceramika, metal) należy sądzić, że antyczna kultura była obecna od I wieku do początku V wieku naszej ery, kiedy terytorium Čačka należało do rzymskiej prowincji Dalmacji.
W samym centrum miasta zachowane są termy z II i IV wieku naszej ery. Po wielkiej migracji ludności po upadku zachodniego Cesarstwa Rzymskiego dopiero w VI wieku na wzgórzach w okolicy Čačka zostaje zbudowana twierdza dzisiaj nazywana Gradina, która zostaje administracyjnym i religijnym centrum regionu.
Średniowiecze.
Najstarsze potwierdzone ślady bytności Serbów na tym obszarze, którzy na Bałkany dotarli w czasach bizantyjskiego cesarza Herakliusza (610-641), odkryte są w lokalizacji „Kulina”, które są datowane na X-XI wiek.
Za czasów Stefana Nemanji w latach 1168–1189 Čačak znajdował się pod władzą jego brata Stanimira. W tym okresie powstał monastyr Morawski Gradac – późniejsza siedziba episkopatu i metropolia. 18 grudnia 1408 pojawił się Čačak pod dzisiejszą nazwą w urzędowym spisie.
Turecka Władza.
Od 1459 do 1804 Čačak znajdował się pod władzą turecką.

</doc>
<doc id="78899" url="https://pl.wikipedia.org/wiki?curid=78899" title="Grzechotnik teksaski">
Grzechotnik teksaski

Grzechotnik teksaski ("Crotalus atrox") – północnoamerykański przedstawiciel podrodziny grzechotnikowatych z rodziny żmijowatych. Duży (do 2,2 m długości), masywny, jest najniebezpieczniejszym grzechotnikiem Ameryki Północnej. Zamieszkuje południe USA i północną część Meksyku. Poluje przede wszystkim na małe ssaki i ptaki, ale ze względu na toksyczność jadu jego ugryzienie może być śmiertelne nawet dla człowieka – co roku notuje się w USA kilka śmiertelnych przypadków, aczkolwiek istnieje skuteczne antidotum w pełni zabezpieczające przed skutkami pokąsania.
Grzechotka na końcu ogona to narząd ostrzegawczy. Węże przed pierwszą wylinką jej nie mają, u dorosłych składa się z ok. 10 pustych komór, które szeleszczą trąc o siebie. Po każdej nowej wylince przybywa jedna komora grzechotki. Wąż ten ma najgłośniejszą grzechotkę ze wszystkich grzechotników. Czasami cała grzechotka może się oderwać i zaczyna rosnąć od nowa. Dużą grzechotkę słychać z kilkudziesięciu metrów. Przy grzechotce występują czarno białe paski.
Niektórzy nazywają go najgroźniejszym wężem północnoamerykańskim. Zajmuje pierwsze miejsce w statystyce, jeśli chodzi zarówno o osoby pokąsane, jak i wypadki śmiertelne. Zaraz po grzechotniku diamentowym jest największym jadowitym wężem Ameryki Północnej.
Ponieważ ma on poza człowiekiem tylko nielicznych wrogów, jest liczny na całym swoim rozległym obszarze występowania.
Odnośniki.
Grzechotnik teksaski (Crotalus atrox Baird &amp; Girard, 1853) - opis węża jadowitego

</doc>
<doc id="78900" url="https://pl.wikipedia.org/wiki?curid=78900" title="Batyżowiecki Szczyt">
Batyżowiecki Szczyt

Batyżowiecki Szczyt, Wielki Batyżowiecki Szczyt (słow. "Batizovský štít", niem. "Botzdorfer Spitze", węg. "Batizfalvi-csúcs") – najwyższy szczyt (2448 m n.p.m.) głównej grani Tatr na odcinku zamykającym od północnego wschodu Dolinę Batyżowiecką ("Batizovská dolina"). Jednocześnie jest to granica tej doliny z systemem Doliny Białej Wody ("Bielovodská dolina"). Dolina Kacza ("Kačacia dolina") graniczy z Doliną Batyżowiecką na odcinku od Zmarzłego Szczytu ("Popradský Ľadový štít") do Zadniego Gerlacha ("Zadný Gerlach"). Batyżowiecki Szczyt znajduje się pomiędzy Kaczym Szczytem ("Kačací štít") a Zadnim Gerlachem, w pobliżu masywu Gerlacha. Grań od Zmarzłego do Batyżowieckiego Szczytu nosi nazwę Batyżowieckiej Grani, znajdują się w niej kolejno:
Od wschodu Batyżowiecki Szczyt graniczy z masywem Zadniego Gerlacha. Pomiędzy tymi szczytami znajdują się:
Na południe od masywu Batyżowieckiego Szczytu z dna Doliny Batyżowieckiej wyrasta odosobniona turnia Kościołek, oddzielona szeroką i płaską Pasternakową Przehybą.
W kierunku obu dolin ściany szczytu opadają ścianami z olbrzymich płyt na wysokość 150-300 m. Poprowadzono nimi wiele dróg wspinaczkowych. Szczyt jest niedostępny dla turystów.
Nazwa szczytu i doliny pochodzi od nazwy wsi Batyżowce.
Historia.
Pierwsze wejścia turystyczne:

</doc>
<doc id="78901" url="https://pl.wikipedia.org/wiki?curid=78901" title="Kościołek">
Kościołek

Kościołek lub Kościółek (słow. "Kostolík", niem. "Kapelle", węg. "Kápolna", 2261 m n.p.m.) – samoistna skalista turnia w górnej części Doliny Batyżowieckiej w słowackich Tatrach Wysokich. Na południe od ścian Batyżowieckiego Szczytu z dna doliny wypiętrza się krótki i początkowo szeroki grzbiet o kierunku prostopadłym do głównej grani Tatr. Jego kulminacją jest Kościołek z niewielkimi (nieco ponad 100 m wysokości), ale stromymi ścianami od strony zachodniej i południowej. Szeroka przełęcz oddzielająca Kościołek od Batyżowieckiego Szczytu to Pasternakowa Przehyba, stanowiąca północno-zachodnią część Wyżniej Batyżowieckiej Równi. Szczyt ma dwa wierzchołki, z których wyższy jest wschodni.
Pierwsze wejścia:
U stóp Kościółka 4 sierpnia 1933 r. w czasie startu do stosunkowo łatwej wspinaczki zginęli jeden z najbardziej znanych taterników w historii Wiesław Stanisławski (w wieku lat 24) i towarzyszący mu początkujący wspinacz Witold Wojnar. Wypadek ten wstrząsnął ówczesnym środowiskiem taternickim, nie wyjaśniono też wszystkich jego okoliczności. Do obiegu taternickiego weszło określenie "tragedia pod Kościółkiem" jako jedno z niezrozumiałych i pozornie drobnych zdarzeń czy błędów, przecinających życie nawet najlepszego wspinacza.
Nazwa pochodzi od kształtu turni. W języku polskim występują dwie oboczne nazwy, Kościołek (według przewodników Chmielowskiego i Świerza oraz 25-tomowego przewodnika Witolda Henryka Paryskiego i "Wielkiej encyklopedii tatrzańskiej") oraz Kościółek (według przewodników np. Józefa Nyki oraz utrwalonej potocznej wymowy).

</doc>
<doc id="78903" url="https://pl.wikipedia.org/wiki?curid=78903" title="Słow.">
Słow.



</doc>
<doc id="78905" url="https://pl.wikipedia.org/wiki?curid=78905" title="Swen III Grade">
Swen III Grade

Swen III Grade (duń. "Svend 3. Grathe") (? – 1157) – król duński w latach 1146–1157. Syn Eryka II. Współrządził z Kanutem V i Waldemarem Wielkim.
Gdy w roku 1146 Eryk Jagnię wycofał się z rządzenia krajem, Swen został królem Zelandii i Skanii, natomiast władcą Jutlandii został Kanut. Sytuacja ta doprowadziła do wojny. Kanut został zepchnięty do Niemiec, gdzie udało mu się utworzyć armię. W 1152 niemiecki król (później cesarz) Fryderyk Barbarossa poparł dążenia Kanuta do zapanowania nad całym terytorium Danii. W roku 1154 walki rozpoczęły się ponownie. Tym razem Kanut sprzymierzył się z Waldemarem, synem Kanuta Lavarda, który dotychczas wspierał Swena. W rezultacie Swen musiał opuścić Danię. Powrócił w roku 1157; sytuacja ustabilizowała się po podziale Danii na trzy części:
Aby uczcić zakończenie wieloletnich walk, Swen zaprosił współrządzcych na spotkanie pojednawcze w Roskilde (9 sierpnia 1157). Podczas spotkania ludziom Swena udało się zamordować Kanuta, natomiast ranny Waldemar zdołał zbiec. 23 października Waldemar i Swen spotkali się ponownie - stoczyli krótką, ale brutalną bitwę pod Grathe Hede. Swen został wzięty do niewoli i stracony ciosem topora. Królem całej Danii został Waldemar.

</doc>
<doc id="78906" url="https://pl.wikipedia.org/wiki?curid=78906" title="Antoni Michał Potocki">
Antoni Michał Potocki

Antoni Michał Potocki (ur. w styczniu 1702, zm. 11 kwietnia 1766 roku) – generał-lejtnant wojsk koronnych w 1754 roku, wojewoda bełski w latach 1732-1763, podstoli wielki litewski, starosta rabsztyński w 1727 roku, marszałek sądów kapturowych i sędzia kapturowy powiatu warszawskiego w 1733 roku.
Życiorys.
Syn Aleksandra Jana i Teresy Tarło, brat Józefa kasztelana lwowskiego, wnuk Pawła. W 1730 roku poślubił Ludwikę Marię Sapieżankę, córkę Aleksandra Pawła Sapiehy.
Został podstolim litewskim w 1728 roku, później był wojewodą bełskim w latach (1732-1763) oraz marszałkiem królowej (1747-1754). Od 1754 roku pełnił funkcję generała-lejtnanta wielkiego koronnego. Był też starostą: Grabowa i .
Był posłem na sejm 1729 roku z ziemi sochaczewskiej. Poseł na sejm 1730 roku z powiatu orszańskiego.
Był członkiem konfederacji generalnej zawiązanej 27 kwietnia 1733 roku na sejmie konwokacyjnym. W 1733 roku podpisał elekcję Stanisława Leszczyńskiego. Za Augusta III działacz stronnictwa "republikantów", stronnik Francji i Prus, brał udział w głównych konspiracjach przeciw dworowi saskiemu. Niezmiernie czynny i ruchliwy, dyplomata obeznany dokładnie ze sprawami europejskimi, należał do najbardziej światłych umysłów swojej epoki. W 1744 wydał pismo "Do Panów obojga stanów", w którym nakreślił śmiały program reform, obejmujący m.in. dopuszczenie mieszczan do udziału w sejmie i rządzie. Jednak z walorami tymi łączył nie mniejsze wady charakteru: wichrzyciel i intrygant, wysługiwał się notorycznie obcym dworom, obciążył swe sumienie zerwaniem kilku sejmów, zwłaszcza najważniejszego sejmu grodzieńskiego 1744, który posiadał najlepsze szansę przeprowadzenia reform skarbowo-wojskowych.
18 stycznia 1754 roku podpisał we Lwowie manifest przeciwko podziałowi Ordynacji Ostrogskiej.
Został odznaczony Orderem Orła Białego w 1745 roku. W sierpniu 1730 odznaczony rosyjskimi Orderami św. Andrzeja Apostoła Pierwszego Powołania oraz św. Aleksandra Newskiego.

</doc>
<doc id="78907" url="https://pl.wikipedia.org/wiki?curid=78907" title="Folder (informatyka)">
Folder (informatyka)



</doc>
<doc id="78908" url="https://pl.wikipedia.org/wiki?curid=78908" title="Kanut V">
Kanut V

Kanut V (duń. "Knud 5.") (zm. 9 sierpnia 1157) – król duński w latach 1146–1157. Syn Magnusa Nilssena Silnego i Ryksy Piastówny, wnuk króla Danii Mikołaja. Współrządził ze Swenem Grade i Waldemarem Wielkim.
Gdy w roku 1146 Eryk Jagnię wycofał się z rządzenia krajem, Swen został królem Zelandii i Skanii, natomiast władcą Jutlandii został Kanut. Sytuacja ta doprowadziła do wojny. Kanut został zepchnięty do Niemiec, gdzie udało mu się utworzyć armię. W 1152 niemiecki król (później cesarz) Fryderyk Barbarossa poparł dążenia Kanuta do zapanowania nad całym terytorium Danii. W roku 1154 walki rozpoczęły się ponownie. Tym razem Kanut sprzymierzył się z Waldemarem, synem Kanuta Lavarda, który dotychczas wspierał Swena. W rezultacie Swen musiał opuścić Danię. Powrócił w roku 1157; sytuacja ustabilizowała się po podziale Danii na trzy części:
Aby uczcić zakończenie wieloletnich walk, Swen zaprosił współrządzących na spotkanie pojednawcze w Roskilde (9 sierpnia 1157). Podczas spotkania ludziom Swena udało się zamordować Kanuta, natomiast ranny Waldemar zdołał zbiec. 23 października Waldemar i Swen spotkali się ponownie – stoczyli krótką, ale brutalną bitwę pod Grathe Hede. Swen został wzięty do niewoli i stracony ciosem topora. Królem całej Danii został Waldemar.

</doc>
<doc id="78909" url="https://pl.wikipedia.org/wiki?curid=78909" title="Cáceres (Hiszpania)">
Cáceres (Hiszpania)

Cáceres – miasto w zachodniej Hiszpanii, w regionie Estremadura, stolica prowincji Cáceres. Ośrodek handlowy, naukowy, kulturalny i przemysłowy, m.in. przemysł spożywczy, ceramiczny, skórzany. W okolicy Cáceres znajdują się złoża fosforytów.
Geografia.
Cáceres znajduje się w zachodniej części Wyżyny Nowej Kastylii na średniej wysokości 459 m n.p.m. Przez ścisłe centrum miasta przepływa strumień "Arroyo de la Ribera", na jego obrzeżach występuje jeszcze kilka mniejszych cieków wodnych. Większość z nich stanowi dorzecze Tagu, natomiast część – Gwadiany.
Historia.
Najstarsze ślady pobytu człowieka w regionie pochodzą z okresu górnego paleolitu i znajdują się w jaskini "Cueva de Maltravieso" na południowych przedmieściach miasta. Składają się na nie min. odciski rąk, malowidła naskalne i ślady pochówków społeczności rolniczych z okresu neolitu i epoki brązu. W 34 r. p.n.e. na terenie dzisiejszego Cáceres rzymski wódz wojskowy i polityk "Gaius Norbanus Flaccus" założył osadę Norba Caesarina.
Hitoria miasta w okresie od upadku cesarstwa rzymskiego do XII wieku nie jest znana. We wspomnianym stuleciu staje się ono obiektem walk pomiędzy wojskami muzułmańskimi i chrześcijańskimi – w 1169 zdobył je Ferdynand II, król Leónu, rok później powstał zakon rycerski Bracia z Cáceres, którego zadaniem była obrona zdobyczy przed muzułmanami. W roku 1173 osadę odbił Abu Jusuf I – kalif z dynastii Almohadów i zarządził odbudowę fortyfikacji na bazie murów rzymskich. Niektóre ze zbudowanych wtedy wież istnieją do dziś. 23 kwietnia 1229 (w dzień św. Jerzego) miasto podbił Alfons IX, król Leónu, włączając okoliczne ziemie do swojego królestwa. Święty Jerzy stał się od tego momentu patronem miasta, które pozostało już w rękach chrześcijańskich.
Po przejściu frontu rekonkwisty osada zaczęła się dynamicznie rozbudowywać, a czas jej największego rozwoju datowany jest na wieki XV i XVI. Z tego okresu pochodzi zdecydowana większość budynków ze strefy otoczonej obwarowaniami. W latach 1497 i 1499 Cáceres odwiedzali Królowie Katoliccy – Izabela Kastylijska i Ferdynand Aragoński – wydając nowe rozporządzenia regulujące status ośrodka miejskiego. Rozwój w owym czasie miasto częściowo zawdzięcza również napływowi bogactw z tzw. Nowego Świata, jako że duża część konkwistadorów pochodziła właśnie z tej części Hiszpanii. Po okresie kryzysu w wieku XVII nastąpiły czasy powolnego wzrostu w następnym stuleciu. W 1833 roku Cáceres stało się stolicą Górnej Estremadury (obecnie prowincja Cáceres). W 1864 roku w nieodległej osadzie Aldea Moret odkryto złoża fosforytów, a w 1881 roku do miasta doprowadzono kolej.
U progu hiszpańskiej wojny domowej Cáceres wraz z prawie całą prowincją opowiedziało się po stronie sił narodowych i pozostało pod ich kontrolą przez cały okres zmagań. 26 sierpnia 1936 roku, po uzyskaniu kontroli nad południową częścią Estremadury (Badajoz (prowincja)), generał Francisco Franco przeniósł tu swoją główną kwaterę na następne 38 dni. Niedaleko na południe, w zamku w Arguijuelas, powstał tajny ośrodek szkolenia czołgistów, przygotowujący żołnierzy narodowców do obsługi broni pancernej uzyskanej z Niemiec. 23 lipca 1937 roku lotnictwo republiki dokonało bombardowania miasta siłami pięciu samolotów Tupolew SB-2 radzieckiej produkcji, w wyniku którego (według oficjalnych danych) śmierć poniosło 35 osób, a kolejne 60 zostało rannych. Ucierpiało również sporo budynków w mieście.
Tutejsze dziedzictwo kulturowe zostało objęte w Hiszpanii ochroną prawną w roku 1949, natomiast w 1986 zostało ono wpisane na listę UNESCO. Dzisiejsze Cáceres to miasto uniwersyteckie o bogatej ofercie kulturalnej z dominującym sektorem usług w gospodarce. Kandydowało ono do miana Europejskiej Stolicy Kultury w 2016 roku, jednak przegrało rywalizację z baskijskim San Sebastián.
Zabytki.
W zabytkowej części miasta, na szczycie wzgórza, otoczone murami, leży "Barrio Monumental" (dzielnica zabytków), gdzie znajduje się ok. 40 cennych budowli średniowiecznych, renesansowych i barokowych. Jest to jeden z najcenniejszych zespołów architektonicznych w Hiszpanii, wpisany na listę światowego dziedzictwa UNESCO.
Architektura sakralna.
Oprócz tego w mieście znajduje się kilka pomniejszych kościołów z XIII-XVIII wieku o charakterze szpitali lub pustelni zlokalizowanych głównie poza zabytkowym centrum.
Architektura obronna.
Zabytkowe centrum ("Barrio monumental") jest otoczone murami obronnymi rozbudowywanymi w różnych okresach. Pierwsze fortyfikacje zostały wzniesione przez Rzymian – ich fragmenty wciąż są widoczne w postaci fragmentów granitowego muru ciosowego. W XII wieku, w czasach rządów Almohadów, zostały dobudowane nowe wieże, z których do dziś możemy oglądać aż piętnaście: "Torre Adosada", "Torre Albarrana", "Torre de Bujaco", "Torre de la Hierba", "Torre de la Puerta del Concejo", "Torre de Mérida Este", "Torre de Mérida Oeste", "Torre del Aver", "Torre del Cristo", "Torre del Horno", "Torre del Postigo", "Torre del Rey", "Torre Mochada", "Torre Ochavada" i "Torre Redonda". Uzupełniają je trzy wieże dobudowane przez władców chrześcijańskich w stuleciach XIV-XV: "Torre de Espaderos", "Torre de los Púlpitos" i "Torre de los Sande".
Kamienice i pałace.
Wewnątrz starówki znajduje się szereg zabytkowych obiektów mieszkalnych, z których najbardziej znane to:
Oprócz tego w obrębie "Barrio Monumental" znajduje się kilkadziesiąt innych ciekawych obiektów rezydencjalnych, należących w przeszłości do znanych rodów miejskich, jak np.: " Casa de Diego García de Ulloa „el Rico”", "Casa de los Becerra", "Casa de los Durán de la Rocha", "Casa de los Moraga", "Palacio de Galarza", "Palacio de Francisco de Godoy", "Palacio de Hernando de Ovando", "Palacio de los Marqueses de Torreorgaz", "Palacio de Mayoralgo".
Transport.
Sieć drogowa.
W mieście łączą się dwie autostrady: A-66 na kierunku północ-południe łącząca Zamorę z Sewillą i A-58 łącząca Cáceres z nieodległym Trujillo na zachodzie i dalej, poprzez autostradę A-5, z Madrytem oraz drogi krajowe: N-521 biegnąca w kierunku Portugalii i N-630 równoległa do autostrady A-66.
Kolej.
W Cáceres znajduje się stacja kolejowa, która utrzymuje połączenia kolejowe z innymi miastami regionu min. z Badajoz, Méridą, Valencia de Alcántara i Plasencią oraz ponadregionalne Madrytem i Sewillą.
Komunikacja miejska i podmiejska.
Transport miejski zapewnia sieć autobusów łącząca ze sobą poszczególne dzielnice.
Transport autobusowy międzymiastowy.
Cáceres utrzymuje liczne połączenia autobusowe z innymi miastami prowincji, stolicą regionu (Méridą), oraz miastami w całej Hiszpanii, jak i międzynarodowe (np. z Lizboną) .
Lotniska.
Cáceres nie posiada własnego lotniska. Najbliższy port lotniczy – Badajoz – znajduje się w odległości około 121 km od miasta. Drugie najbliższe lotnisko to Salamanca (202 km). Madryckie lotnisko Barajas znajduje się w odległości około 317 km od miasta.

</doc>
<doc id="78910" url="https://pl.wikipedia.org/wiki?curid=78910" title="Padalcowate">
Padalcowate

Padalcowate (Anguidae) – rodzina jaszczurek z infrarzędu Diploglossa w rzędzie łuskonośnych (Squamata). Obejmuje formy zarówno wtórnie beznogie jak i czworonożne, zamieszkujące najrozmaitsze biotopy i strefy klimatyczne. W Europie występuje padalec zwyczajny, żółtopuzik bałkański i "Anguis cephallonica".
Występujący w Polsce padalec zwyczajny jest objęty ochroną całkowitą.
Ciało padalcowatych jest pokryte grubymi łuskami, pod którymi znajdują się płytki kostne pochodzenia skórnego zwane osteodermami. Ogon stanowi 2/3 całkowitej długości ciała, jest bardzo łamliwy, po odrzuceniu przez zaatakowaną jaszczurkę ogon rozpada się na kilka kawałków, stąd wywodząca się z Ameryki nazwa jaszczurki szklane. Ogon nie jest w pełni regenerowany. Oczy osłonięte są nieprzezroczystymi, ruchomymi powiekami. Język dwuczęściowy - przednia część wąska, o kształcie zależnym od gatunku, tylna część gruba, mięsista, tworzy rodzaj pochwy. Padalcowate są jajorodne lub jajożyworodne. Prowadzą lądowy tryb życia. Żywią się bezkręgowcami.
Systematyka.
W rodzinie padalcowatych wyróżniane są następujące podrodziny:

</doc>
<doc id="78911" url="https://pl.wikipedia.org/wiki?curid=78911" title="Lepidosauria">
Lepidosauria



</doc>
<doc id="78912" url="https://pl.wikipedia.org/wiki?curid=78912" title="Alexandre Denis Abel de Pujol">
Alexandre Denis Abel de Pujol

Alexandre Denis Abel de Pujol (ur. w 1785 w Valenciennes, zm. w 1861 w Paryżu) – francuski malarz.
Uczeń Davida, wykonał wiele malowideł ściennych w kościołach paryskich.

</doc>
<doc id="78913" url="https://pl.wikipedia.org/wiki?curid=78913" title="Pierwsza Galicyjska Tkalnia Mechaniczna">
Pierwsza Galicyjska Tkalnia Mechaniczna

Pierwsza Galicyjska Tkalnia Mechaniczna – historyczna fabryka w Andrychowie, pierwsza tkalnia mechaniczna na południu Polski, była własnością braci Czeczowiczka (rodzina andrychowskich przedsiębiorców żydowskiego pochodzenia).
Historia zakładu.
W 1906 roku Wydział Krajowy podpisał umowę z przedsiębiorstwem budowlanym Czeczowiczka i syn. Firma zobowiązała się wybudować tkalnię bawełnianą z kapitałem 2 milionów koron. Przedsiębiorstwo otrzymało ulgi: bezpłatny grunt pod budowę fabryki, na 20 lat zwolnienie od podatków krajowych, pożyczkę krajowa 400.000 koron na 5 lat bez procentu i na dalsze 30 lat za opłatą 2,5 procent. W zamian Fabryka zobowiązała się zatrudniać wyłącznie Polaków.

</doc>
<doc id="78914" url="https://pl.wikipedia.org/wiki?curid=78914" title="Modrzew">
Modrzew

Modrzew ("Larix" Mill.) – rodzaj drzew z rodziny sosnowatych. Obejmuje 10, w niektórych ujęciach kilkanaście gatunków. Występują one na obszarach umiarkowanych i chłodnych półkuli północnej. W strefie umiarkowanej zasiedlają obszary górskie, w strefie chłodnej rosną w lasach borealnych i lasotundrze, będąc najdalej na północ sięgającymi drzewami. W Polsce występuje modrzew europejski typowy "L. decidua" subsp. "decidua" rosnący w Tatrach, gdzie sięga do górnej granicy lasu, oraz modrzew europejski polski "L. decidua" subsp. "polonica" rosnący środkowej i południowo-wschodniej części kraju. Poza gatunkami rodzimymi do polskich lasów introdukowane zostały: modrzew japoński "L. kaempferi" i modrzew eurojapoński "L. × marschlinsii". Na rozległych obszarach modrzewie są podstawowymi drzewami leśnymi.
Drewno modrzewi (pochodzące od różnych gatunków ma zbliżone właściwości) jest cenionym surowcem o długiej tradycji zastosowań – jest ciężkie, twarde, ale łatwo łupliwe. Po wysuszeniu jest łatwe w obróbce, daje się też łatwo toczyć i polerować. Trwałe jest w podobnym stopniu jak dębowe. W kontakcie z wodą ulega petryfikacji. Od Starożytności uznawane było za idealne do budowy mostów, budowli wodnych, umacniania podmokłych gruntów, stosowane było do budowy rozmaitych budynków, łodzi i okrętów, mebli, skrzyń i beczek, podkładów kolejowych, kopalniaków, słupów telegraficznych, instrumentów muzycznych, boazerii, ogrodzeń i bram. Z żywic modrzewia europejskiego wytwarzano terpentynę wenecką, kora używana była do garbowania skór. Ze względu na walory drewna, ale też małe wymagania i szybki wzrost drzewa te są popularnie uprawiane. Dobrze rosną także na terenach zanieczyszczonych i miejskich, mogą być przycinane i formowane w żywopłoty.
Rozmieszczenie geograficzne.
Wszystkie gatunki modrzewi występują w strefie umiarkowanej i podbiegunowej na półkuli północnej. Centrum zróżnicowania stanowi północno-wschodnia Azja, gdzie rosną: modrzew syberyjski, dahurski, japoński (zróżnicowanie i tworzenie mieszańców w obrębie tamtejszych modrzewi jest powodem wyróżniania szeregu taksonów różnej rangi, w tym także większej liczby gatunków – nawet 9 tylko na obszarze Rosyjskiego Dalekiego Wschodu). "Larix mastersiana" ma zasięg ograniczony do prowincji Syczuan w Chinach. Szerszy zasięg w Chinach ma modrzew chiński, a modrzew Griffitha ograniczony jest do Himalajów. Z azjatyckich gatunków do północno-wschodniej Europy sięga modrzew syberyjski. Poza nim na kontynencie europejskim obecny jest tylko modrzew europejski (nie licząc gatunków introdukowanych). W Ameryce Północnej rosną trzy gatunki, przy czym modrzew Lyalla i modrzew zachodni mają zasięgi ograniczone do obszarów górskich w zachodniej części kontynentu, a szeroki zasięg w północnej jego części ma modrzew amerykański.
Systematyka.
Rodzaj z rodziny sosnowatych "Pinaceae". W klasyfikacjach dzielących tę rodzinę na dwa główne klady należy do kladu "pinoid" obejmującego rodzaje: daglezja, świerk, sosna i "Cathaya". W obrębie tego kladu jest siostrzany dla rodzaju daglezja "Pseudotsuga". Wraz z daglezją wyodrębniany jest w podrodzinę modrzewiowe "Laricoideae". Bliskie pokrewieństwo tych dwóch rodzajów potwierdzone jest badaniami molekularnymi, anatomicznymi (budowa pędów, ziarn pyłku, kształt okienka). Taksonem siostrzanym dla modrzewia i daglezji jest znany ze skamieniałości "Eathiestrobus mackenziei".
Dawniej za najbliższych krewnych modrzewi uznawano (ze względu na wykształcanie krótkopędów) rodzaje modrzewnik "Pseudolarix" i cedr "Cedrus".
Klasyfikacja taksonów wewnątrzrodzajowych jest problematyczna i różni autorzy wyróżniają tu różną liczbę gatunków, zwykle od ok. 10 do kilkunastu, czasem nawet 22 lub 25. Łączone są one w dwie sekcje – "Larix" i "Multiserialis" . Do pierwszej zaliczono gatunki o szyszkach jajowatych do cylindrycznych (powyżej 3 cm długości), z łuskami okrywającymi co najmniej tak długimi jak nasienne, z łuskami w licznych (ponad 15) prostnicach. Do drugiej włączono modrzewie o szyszkach okrągłych do jajowatych (pon. 4 cm długości), z łuskami wspierającymi ok. dwukrotnie krótszymi od nasiennych, z łuskami w nielicznych prostnicach (od 4 do 15). Do "Multiserialis" zaliczane są dwa gatunki amerykańskie ("L. lyallii" i "L. occidentalis") oraz modrzewie chińskie ("L. griffithii", "L. potaninii", "L. mastersiana"), a do sekcji "Larix" pozostałe. Relacje filogenetyczne w obrębie rodzaju tylko częściowo wspierają tradycyjny podział oparty na kryteriach morfologicznych. Najstarszą linię rozwojową (klad bazalny) w obrębie rodzaju reprezentują oba gatunki amerykańskie z sekcji "Multiserialis", pozostałe gatunki dzielą się na dwie linie zgodnie z klasyfikacją opartą na kryterium morfologicznym z wyjątkiem modrzewia syberyjskiego, który mimo krótkich łusek wspierających jest bliżej spokrewniony z modrzewiami sekcji "Multiserialis". Jego genetyczne pokrewieństwo z niepodobnymi morfologicznie gatunkami tłumaczone jest przepływem genów z wczesnego okresu różnicowania się obu linii rozwojowych modrzewi.
europejskie:
azjatyckie:
amerykańskie:
Biologia i ekologia.
Drzewa jednopienne dożywające ok. 500–600, rzadziej więcej lat. Kwitnienie następuje wczesną wiosną, przed rozwinięciem się liści. U większości gatunków najpierw zakwitają kwiaty męskie (→ protoandria). Szyszki i nasiona dojrzewają zwykle w ciągu tego samego roku – jesienią, ale pozostają na drzewach w sumie 3–4 lata. Zapylenie i rozsiewanie nasion następuje za pomocą wiatru (→ anemogamia). Kiełkowanie jest nadziemne. Siewki rozwijają od 4 do 9, najczęściej 5–6 liścieni.
Modrzewie zasiedlają w większości obszary górskie. Najwyżej sięga "L. potaninii" rosnący w Himalajach na rzędnej do 4800 m n.p.m., a "L. griffithii" i "L. sibirica" sięgają (odpowiednio w Himalajach i Ałtaju) do 3700 m n.p.m. Modrzewie rosną zwykle w miejscach o glebach głębokich i dobrze przewietrzanych, ale część gatunków rośnie także na glebach płytkich i podmokłych, wykształcając wówczas płaskie, płytkie systemy korzeniowe.
W lasach tworzą w naturze lite drzewostany lub z udziałem innych gatunków z rodzajów świerk, jodła, sosna, brzoza, rzadziej dąb.

</doc>
<doc id="78915" url="https://pl.wikipedia.org/wiki?curid=78915" title="Waga (ujednoznacznienie)">
Waga (ujednoznacznienie)



</doc>
<doc id="78917" url="https://pl.wikipedia.org/wiki?curid=78917" title="Lepidozaury">
Lepidozaury

Lepidozaury (Lepidosauria) – klad diapsydów obejmujący ponad 7000 współczesnych gatunków należących do dwóch głównych grup – sfenodontów i łuskonośnych. Są one rozprzestrzenione na całym świecie i żyją w bardzo różnorodnych ekosystemach.
Termin Lepidosauria został ukuty w 1866 roku przez Ernsta Haeckla dla grupy odpowiadającej obecnie rozumianym łuskonośnym, jednak z jego późniejszych prac wynika, że hatterię uważał za formę blisko z nimi spokrewnioną. Alfred Romer używał tej nazwy dla grupy diapsydów niebędących archozaurami – taki takson byłby jednak parafiletyczny, a wiele taksonów uznawanych za lepidozaury później uznano za bazalne archozauromorfy. Według definicji filogenetycznej przedstawionej przez Jacques'a Gauthiera i współpracowników (1988) lepidozaury obejmują ostatniego wspólnego przodka hatterii i łuskonośnych oraz wszystkich jego potomków. Monofiletyzm tej grupy jest mocno wspierany przez analizy morfologiczne i nowsze analizy genetyczne.
Najstarsze skamieniałości lepidozaurów są znane z ladynu, sprzed około 240 mln lat. Dokładny czas powstania tego kladu nie jest znany – oszacowania przy wykorzystaniu zegara molekularnego wahają się od wczesnego permu (ok. 289 mln lat temu) do środkowego triasu (ok. 226 mln lat temu). W zapisie kopalnym z triasu dużo powszechniejsze są sfenodonty – jako jedynego znanego triasowego łuskonośnego opisano rodzaj "Tikiguania", należący do grupy Iguania, jednak jego interpretacja jako triasowej jaszczurki jest kwestionowany – prawdopodobnie żyła ona w późnym kenozoiku.

</doc>
<doc id="78918" url="https://pl.wikipedia.org/wiki?curid=78918" title="Jaszczurkowate">
Jaszczurkowate

Jaszczurkowate, jaszczurki właściwe (Lacertidae) – rodzina jaszczurek z infrarzędu Scincomorpha w rzędzie łuskonośnych (Squamata).
Budowa i biologia.
Lacertidae to przeważnie stosunkowo niewielkie jaszczurki o walcowatym tułowiu, dobrze wykształconych kończynach i ruchomych powiekach. Na grzbietowej stronie głowy z reguły występują duże osteodermy. Większość jaszczurek właściwych jest drapieżnikami, przeważnie owadożernymi, jednak niektóre gatunki, jak te z rodzaju "Gallotia", spożywają duże ilości pokarmu roślinnego. Ogólnie, roślinożerność występuje częściej u jaszczurkowatych zasiedlających wyspy. Przynajmniej okazjonalne pożywianie się roślinami stwierdzono również u innych, w zdecydowanej większości owadożernych Lacertidae. U niektórych gatunków, także tych w większości roślinożernych, stwierdzono występowanie kanibalizmu. Lacertidae prowadzą przeważnie naziemny lub naskalny tryb życia, tylko nieliczne gatunki żyją na drzewach. Wszystkie poza jaszczurką żyworodną są jajorodne.
Systematyka i ewolucja.
Zarówno dane morfologiczne, jak i molekularne potwierdzają bliskie pokrewieństwo Lacertidae z teidami i okularkowatymi. Bardziej kontrowersyjne jest ich bliskie pokrewieństwo ze Scincoidea, którego nie wspierają dane molekularne. Analizy genetyczne sugerują z kolei, że współczesnym taksonem siostrzanym do Lacertidae są amfisbeny, co zdają się potwierdzać niektóre skamieniałości. Ich najbliższymi wymarłymi krewnymi mogą być Eolacertidae, znane dotąd z eocenu Europy. W zapisie kopalnym pierwotne jaszczurki właściwe znane są co najmniej od eocenu, natomiast formy blisko spokrewnione ze współczesnymi – co najmniej od oligocenu. Sugeruje to, że klad ten powstał na terenie Europy.
Analizy molekularne wskazują, że Lacertidae dzielą się na dwa główne klady, obecnie klasyfikowane w randze podrodzin: Gallotiinae i Lacertinae. W obrębie Lacertinae zachodzi kolejny dychotomiczny podział – na Eremiaidini i Lacertini, obecnie mające rangę plemion.
Podział systematyczny.
Do rodziny Lacertidae należą występujące współczesne rodzaje:

</doc>
<doc id="78921" url="https://pl.wikipedia.org/wiki?curid=78921" title="Antykwa Półtawskiego">
Antykwa Półtawskiego

Antykwa Półtawskiego – dwuelementowa antykwa zaprojektowana w latach 1923-1928 przez polskiego grafika i typografa Adama Półtawskiego. Jest jednym z najbardziej rozpoznawalnych w Polsce krojów pism, bywa nazywana „polskim krojem narodowym”. 
Idea polskiej czcionki narodowej.
Krój ten powstał na fali dyskusji w kręgu grafików i drukarzy, m.in. na łamach miesięcznika „Grafika Polska”, podejmujących próby określenia atrybutów polskiej sztuki narodowej po odzyskaniu państwowości w 1918. Wcześniej ideę stworzenia polskiej czcionki postulował m.in. Joachim Lelewel w dziele "Bibliograficznych ksiąg dwoje" (Zawadzki, Wilno 1823) oraz Stanisław Wyspiański przy udziale Władysława Teodorczuka z drukarni Uniwersytetu Jagiellońskiego.
Próby zaprojektowania takiego kroju podjęli wspólnie Ludwik Gardowski (który później wycofał się z nich) i Adam Półtawski oraz osobno Stanisław Jeżyński (Antykwa Jeżyńskiego).
Cechą wyróżniającą Antykwę Półtawskiego wśród innych krojów neoklasycystycznych jest jej ornamentalny, secesyjny charakter, kojarzony z polskim charakterem projektowym, związany z tendencjami stylistycznymi w projektowaniu graficznym w Polsce panującymi w czasie dwudziestolecia międzywojennego.
Projekt.
Antykwa Półtawskiego jest pierwszym polskim krojem pisma zaprojektowanym od podstaw. Charakteryzuje się regularnym rytmem dla składu w języku polskim. Uwagę zwracają charakterystyczne glify liter "w", "y" oraz "g". Litery te często występują w języku polskim, dlatego Półtawski zaprojektował je tak, by przeważały w nich elementy pionowe, dzięki czemu złożony tekst polski nabiera jednolitości.
Adam Półtawski nazwał swój krój Antykwa Polska. W 1931 roku warszawska odlewnia Idźkowski i S-ka wydała czcionki do składu ręcznego z krojem pod nazwą Antykwa Półtawskiego. Z inspiracji polskiego środowiska drukarzy brytyjska firma Monotype Corp. zaadaptowała Antykwę Półtawskiego na automatyczne maszyny składające Monotype Composition Caster, używane w coraz większym stopniu w Polsce. Matryce monotypowe o nazwie Poltawski wyprodukowano w 1934 (w wersji 394 – "regular" i 398 – "bold", niestety bez zaprojektowanej przez Półtawskiego kursywy) i było to bezprecedensowym wykorzystaniem polskiego projektu poza granicami kraju.
Współczesność.
Po II wojnie światowej czcionki Antykwy Półtawskiego produkowała państwowa Odlewnia Czcionek w Warszawie, utworzona na bazie odlewni Idźkowskiego i działająca do 1992. Za granicą produkcję matryc kontynuowała firma Monotype. 
Jeszcze przed komputeryzacją druku użycie kroju zostało ograniczone do akcydensów, niekiedy też do składu poezji, krótszych tekstów literackich i partytur muzycznych oraz jako czcionki tytułowej. 
Krój jest używany w XXI wieku sporadycznie. W wyrazie hołdu dla Półtawskiego Antykwa została użyta jako jeden z podstawowych krojów w książce Roberta Chwałowskiego pt. "Typografia typowej książki" (I wyd. 2002 r.). "Rekolekcje Beskidzkie" autorstwa Wandy Półtawskiej, synowej Adama Półtawskiego, także używa tego kroju.
Wykonano kilka cyfrowych wersji tego kroju:
Antykwa Półtawskiego stała się też inspiracją dla kolejnych krojów, m.in. "Grotesk Polski FA" Artura Frankowskiego (2006), "Danova" Jacka Mrowczyka (2010), "Apolonia" i "Apolonia Nova" Tomasza Wełny (2011), "Larrikin" Kai Słojewskiej (2020).

</doc>
<doc id="78922" url="https://pl.wikipedia.org/wiki?curid=78922" title="Hatterie">
Hatterie



</doc>
<doc id="78925" url="https://pl.wikipedia.org/wiki?curid=78925" title="Incipit">
Incipit

 (łac. zaczyna się, od "incipere" – zaczynać) – określenie na formułkę umieszczaną często na początku średniowiecznych rękopisów, która zawierała imię autora i tytuł dzieła. Często formułka ta zaczynała się właśnie od samego słowa "incipit" (skąd jej nazwa). Podobne formułki umieszczano także na początkach poszczególnych części dzieła, takich jak księga czy rozdział. Formułki te mogły też wyróżniać się z tekstu barwą lub formą graficzną.
Pojęcia incipit używa się również w pokrewnym znaczeniu (inna nazwa to initium), w odniesieniu do początkowych wyrazów lub całego pierwszego zdania tekstu samego utworu.
Incipit i initium, podobnie jak explicit i conclusia (używane wobec końca tekstu), należą do elementów określania (np. identyfikowania, katalogowania) starych dzieł lub dokumentów, jeśli nie były opatrzone ani autorem, ani tytułem, ani żadnymi innymi cechami metrykalnymi. Tak samo pojęcie to stosuje się w odniesieniu do ocalałych fragmentów piśmienniczych. Wykorzystywane jest również do określania zabytków piśmienniczych, które podczas przepisywania zachowywały tę samą zawartość tekstu, ale u różnych przepisywaczy były opatrywane odmiennymi dodatkowymi wpisami na początku, a w szczególności mylnymi lub przekręconymi tytułami.
"Incipit" to także pierwsze słowa tekstu lub jego fragmentu – przytaczane, gdy utwór nie ma tytułu lub gdy kilka utworów nosi ten sam tytuł.

</doc>
<doc id="78927" url="https://pl.wikipedia.org/wiki?curid=78927" title="Total Commander">
Total Commander

Total Commander – menedżer plików działający w środowisku Microsoft Windows oraz Android, autorstwa szwajcarskiego programisty Christiana Ghislera. Może być używany w zastępstwie systemowego Eksploratora Windows, a nazwą i wyglądem (dwa panele obok siebie) nawiązuje do swojego pierwowzoru ortodoksyjnych menedżerów plików – Norton Commandera.
Pierwsza wersja programu została opublikowana 25 września 1993 pod nazwą Windows Commander. W listopadzie 2002 r. została ona zmieniona na Total Commander w związku z zagrożeniem procesem ze strony Microsoftu, posiadającego prawa do marki Windows.
Liczba legalnych użytkowników programu przekroczyła w 2004 roku 100 tys. osób, ale program cieszy się na świecie znacznie większą popularnością – sprzyja temu nie tylko bardzo rozbudowany zestaw funkcji i ergonomia użytkowania, ale i fakt, że jedyną techniczną „ochroną” przed nielegalnym użytkowaniem jest osobliwa konieczność kliknięcia przy starcie jednego z trzech losowo wybieranych przycisków. Total Commander nie jest wyposażony w żaden mechanizm, który sprawdzałby, jak długo na danym komputerze używana jest jego niezarejestrowana kopia. Program nie odlicza dni do zakończenia okresu testowego, ani też nie blokuje się po jego przekroczeniu. Natomiast wersja dla urządzeń mobilnych jest oprogramowaniem typu freeware.
Do Total Commandera istnieją liczne wtyczki rozszerzające jego funkcjonalność (np. "Imagine" do podglądu plików graficznych). Od wielu lat jest też dostępna polska wersja językowa (tłumaczenia Jacka Dudy).

</doc>
<doc id="78928" url="https://pl.wikipedia.org/wiki?curid=78928" title="Gillian Anderson">
Gillian Anderson

Gillian Leigh Anderson (ur. 9 sierpnia 1968 w Chicago) – amerykańska aktorka filmowa, telewizyjna i teatralna, także reżyserka, aktywistka i autorka powieści. Znana głównie z ról agentki FBI Dany Scully w serialu "Z Archiwum X" ("The X-Files"), nadinspektorki policji Stelli Gibson w serialu "Upadek" ("The Fall)," seksuolożki Jean Milburn w serialu "Sex Education" oraz premier Wielkiej Brytanii Margaret Thatcher w serialu The Crown.
Życiorys.
Studiowała w Goodman Theater School w DePaul University w Chicago. Gdy przeniosła się do Nowego Jorku, występowała początkowo w teatrze, m.in. w spektaklu "The Philanthropist" Christophera Hamptona. Za rolę w "Absent Friends" Alana Ayckborne’a otrzymała Theater World Award. W 1993 roku zyskała międzynarodową popularność jako agentka FBI Dana Scully w serialu Z Archiwum X (The X-Files), Wielokrotnie nominowana do wielu prestiżowych nagród, otrzymała m.in., Złoty Glob, nagrodę Emmy i trzykrotnie Screen Actors Guild Award. W roku 2000 mówiło się o jej kandydaturze do nominacji do Oscara 2001 za rolę w "Świecie zabawy (The House Of Mirth)".
W październiku 2014 roku ukazała się jej debiutancka powieść "Saga końca ziemi, tom 1: Nadchodzi ogień" ("A Vision of Fire"), napisana wspólnie z Jeffem Rovinem. W grudniu 2015 wydana została jej kontynuacja, zatytułowana "A Dream of Ice", a we wrześniu 2016 część trzecia "The Sound of Seas".
Życie prywatne.
Dwukrotnie zamężna – w 1994 roku poślubiła Clyde’a Klotza. Kilka miesięcy po ślubie okazało się, że jest w ciąży. Twórca "Z Archiwum X"; Chris Carter, wymyślił historię porwania przez kosmitów, która pozwoliła Anderson nie grać podczas widocznej już ciąży, porodu i dziesięciodniowego urlopu macierzyńskiego. Córka, Piper Maru (stąd nazwa jednego z odcinków serialu – „Piper Maru”) urodziła się w 1994 roku. Carter jest jej ojcem chrzestnym.
W grudniu 2004, Anderson ponownie wyszła za mąż, za Juliana Ozanne’a. Po 16 miesiącach para ogłosiła separację. W 2006 Anderson urodziła syna Oscara, będącego owocem jej nieformalnego związku z Markiem Griffithsem. Blisko dwa lata później, w 2008 przyszedł na świat ich drugi syn – Felix. Para rozstała się w 2012 roku.

</doc>
<doc id="78929" url="https://pl.wikipedia.org/wiki?curid=78929" title="Alice Brady">
Alice Brady

Alice Brady (właśc. Mary Rose Brady; ur. 2 listopada 1892 w Nowym Jorku, zm. 28 października 1939 tamże) − amerykańska aktorka filmowa i teatralna, laureatka Oscara za drugoplanową rolę w dramacie katastroficznym "W starym Chicago" (1938).
Karierę rozpoczęła w erze kina niemego i z powodzeniem przeszła do filmu dźwiękowego. Do jej najważniejszych produkcji zalicza się: screwball comedy "Mój pan mąż" (1936), w którym zagrała kapryśną matkę Carole Lombard, oraz dramat katastroficzny "W starym Chicago".
Życiorys.
Mary Rose Brady urodziła się w Nowym Jorku. Jej ojciec, William A. Brady, był ważnym producentem teatralnym, a jej matka Rene Marie Rose, zmarła w 1896. Alice Brady po raz pierwszy trafiła na scenę w wieku 14 lat. Ale swoją pierwszą pracę podjęła na Broadwayu w 1911, gdzie w wieku 8 lat wystąpiła w jednej ze sztuk swojego ojca. Karierę teatralną kontynuowała przez następne 22 lata. W 1931 wystąpiła w premierowej sztuce "Żałoba przystoi Elektrze" Eugene’a O’Neilla. Jej macochą została gwiazda Broadwayu, aktorka Grace George (1879-1961), z którą ojciec Brady ożenił się, gdy ta była dzieckiem. Aktorka miała przyrodniego brata Williama A. Brady’ego Jr.
Ojciec Brady, w 1913, rozpoczął wraz z World Film Corporation produkowanie filmów, co umożliwiło jej zadebiutowanie na srebrnym ekranie. Nastąpiło to w 1914 i zagrała rolą w obrazie "As Ye Sow". W ciągu najbliższych 10 lat wystąpiła w 53 filmach, jednocześnie grając na nowojorskich scenach teatralnych.
Za rolę pani Molly O’Leary w obrazie "W starym Chicago" (1938), Brady otrzymała Oscara za najlepszą rolę drugoplanową. Była nominowana do tej samej nagrody rok wcześniej, za rolę w filmie "Mój pan mąż". Otrzymaną statuetkę skradziono.
Brady była żoną aktora Jamesa Crane’a, z którym się rozwiodła. Mieli jedynego syna Donalda, urodzonego w 1922. Zmarła na raka 28 października 1939, pięć dni przed swoimi 47. urodzinami.

</doc>
<doc id="78930" url="https://pl.wikipedia.org/wiki?curid=78930" title="Jessica Biel">
Jessica Biel

 
Jessica Biel (ur. 3 marca 1982 w Ely) – amerykańska aktorka i modelka. Znana z roli Mary Camden w serialu "Siódme niebo" oraz takich produkcji jak "", "Iluzjonista" czy "Odwaga i nadzieja".
Życiorys.
Urodziła się w miasteczku Ely położonym w stanie Minnesota w USA. Córka Kimberly i Jona Biel. Ma młodszego brata Justina (ur. 1985).
Kariera aktorska.
W wieku dwunastu lat przeniosła się do Los Angeles. Dwa lata później zaczęła grać Mary Camden w serialu "Siódme niebo". Była nominowana do nagrody Young Artist Award. W 1998 roku zagrała u boku Jonathana Taylora Thomasa w filmie "Przyjadę do domu na święta" jako Allie. Współpracowała z reżyserem Aaronem Spellingiem, to dzięki niemu zaczęła osiągać sukcesy zawodowe w Hollywood. Kolejna znakomita rola to Tenley Parrish w 2001 roku w komedii romantycznej "Letnia przygoda", zagrana z Freddiem Prinze’em Juniorem. Biel zagrała w tym filmie dziewczynę z wyższych sfer, która zakochała się w chłopaku z innej klasy społecznej.
W 2003 nadal pracowała w serialu "Siódme Niebo", realizując się zawodowo. Zagrała w remake'u: "Teksańskiej masakrze piłą mechaniczną", który przez trzy tygodnie po premierze utrzymywał się na 1. miejscu oglądalności w USA.
8 grudnia 2004 odbyła się światowa premiera horroru "Blade: Mroczna trójca". Film był nagrywany w 2003 roku w Australii, jego budżet wyniósł sto trzydzieści milionów dolarów. Jessica zagrała w nim rolę Abigail Whistler.
W 2005 roku zagrała Ellen Kishmore w komedii romantycznej "Elizabethtown". Wystąpiła tam wraz z Orlandem Bloomem, Kirsten Dunst i Judy Greer. Rok później zagrała rolę księżniczki Sophie w filmie "Iluzjonista", a następnie w dramacie "Odwaga i nadzieja". Film zdobył Złoty Glob oraz był nominowany do Nagrody Akademii Filmowej. W kolejnej komedii romantycznej, "Państwo młodzi: Chuck i Larry", wystąpiła u boku Adama Sandlera.
W 2008 roku zagrała w dramacie "Powder Blue" rolę striptizerki Rose-Johnny wraz z Forestem Whitakerem i Patrickiem Swayzem. W 2008 roku do kin weszła komedia romantyczna z Biel "Wojna domowa".
Życie prywatne.
Mieszka w Brentwood, elitarnej dzielnicy Los Angeles. Ukończyła trzy semestry w Tufts University w Bostonie. Bierze udział w akcjach charytatywnych takich jak Best Friends Animal Sanctuary czy PETA. 19 października 2012 wzięła ślub z piosenkarzem Justinem Timberlakiem. W kwietniu 2015 urodził im się syn Silas Randall Timberlake.
Kontrowersje.
Została sfotografowana z przeciwnikami ustawodawstwa dotyczącego szczepień, które miało na celu zaostrzenie zwolnień medycznych dla szczepionek w Kalifornii. Następnie sama głośno sprzeciwiła się ustawie, która ostatecznie przeszła i weszła w życie w styczniu 2020 r., co spowodowało, że wielu fanów przypisało jej łatkę „antyszczepionkowca”. Twierdzeniom tym zaprzeczyła i wyznała, że ​​nie sprzeciwia się szczepieniom, ale ustawodawstwu mającemu na celu zaostrzenie kalifornijskich przepisów dotyczących szczepień.

</doc>
<doc id="78936" url="https://pl.wikipedia.org/wiki?curid=78936" title="Times (krój pisma)">
Times (krój pisma)

Times – dwuelementowa antykwa. Została zaprojektowana na potrzeby angielskiej gazety „Times” przez Stanleya Morisona i Victora Lardena. Sławę przyniosła jej zapewne duża czytelność, przy małym stopniu pisma, co owocuje dobrą ekonomiką składu.
Doczekała się wielu klonów, z których najbardziej znanym jest wersja TrueType przygotowana przez firmę Monotype – font Times New Roman. Wadą tego kroju pisma jest ograniczona możliwość stosowania go do publikacji ekranowych (WWW), ze względu na trudności w przygotowaniu dobrej jakości hintingu.

</doc>
<doc id="78942" url="https://pl.wikipedia.org/wiki?curid=78942" title="7zip">
7zip



</doc>
<doc id="78943" url="https://pl.wikipedia.org/wiki?curid=78943" title="Fraktale">
Fraktale



</doc>
<doc id="78948" url="https://pl.wikipedia.org/wiki?curid=78948" title="Aurora (polski zespół muzyczny)">
Aurora (polski zespół muzyczny)

Aurora – polski zespół post punkowy. Utworzony w 1987 roku przez muzyków z formacji One Million Bulgarians, Restrykcja, 1984 oraz Noah Noah. Pierwsze sukcesy grupa odniosła na festiwalu w Jarocinie w 1987 r., otrzymując nagrodę dziennikarzy.

</doc>
<doc id="78954" url="https://pl.wikipedia.org/wiki?curid=78954" title="Stefan Grabiński">
Stefan Grabiński

Stefan Grabiński (ur. 26 lutego 1887 w Kamionce Strumiłowej, zm. 12 listopada 1936 we Lwowie) – polski pisarz, przedstawiciel nurtu grozy w polskiej literaturze międzywojennej. Klasyk noweli fantastycznej, określany nieraz mianem „polskiego Poe” lub „polskiego Lovecrafta”, wysoko ceniony w kręgach literatury grozy poza granicami Polski, m.in. przez Thomasa Ligottiego.
Życiorys.
Urodził się w galicyjskiej rodzinie inteligenckiej, jako syn naczelnika sądu Dionizego Grabińskiego i Eugenii z Czubków. Wczesną młodość spędził w Łące pod Samborem, skąd po śmierci ojca rodzina przeniosła się do Lwowa.
Po ukończeniu nauki w tamtejszym liceum bernardynów w 1905 rozpoczął studiowanie literatury polskiej i filologii klasycznej na wydziale filologicznym Uniwersytetu Lwowskiego. Poznał tam między innymi Stanisława Kota, Juliusza Kleinera, Tadeusza Sinkę, Stanisława Łempickiego oraz Stefana Wierczyńskiego.
Jeszcze w okresie studenckim ujawniła się u niego dziedziczna gruźlica; doświadczenie śmiertelnej choroby, podobnie jak cechująca pisarza już od dzieciństwa żarliwa religijność, wywarły znaczący wpływ na kształtowanie się jego światopoglądu i programu literackiego.
Po ukończeniu studiów, poczynając od 1911 pracował jako polonista w lwowskich gimnazjach. Podróżował po Europie: przebywał w Austrii (w latach 1914–1915), odwiedził Włochy (1927) i Rumunię (1927). W latach 1917–1921 był nauczycielem w Przemyślu. Mieszkał w kamienicy przy Placu Katedralnym 4.
W 1921, rozstawszy się z żoną, wrócił do Lwowa i zamieszkał z matką przy ulicy Murarskiej 22. Zaczął uczyć języka polskiego w Seminarium Nauczycielskim Męskim przy ulicy Nabielaka 67 i VI gimnazjum na Łyczakowie.
Przeniesiony na emeryturę z powodu zaawansowanej gruźlicy, w 1931 r. zamieszkał w miejscowości kuracyjnej Brzuchowice pod Lwowem. Od tego czasu, pomimo niedawno odnoszonych sukcesów pisarskich, popadał w coraz większą nędzę i zapomnienie.
Zmarł w skrajnym ubóstwie, opuszczony przez niemal wszystkich znajomych. Jest pochowany na cmentarzu Janowskim we Lwowie.
Zainteresowania.
Był znawcą zagadnień z dziedziny parapsychologii, magii i demonologii. Interesował się stawiającą pierwsze kroki sztuką filmową (zwłaszcza popularnym nurtem ekspresjonizmu niemieckiego), śledził współczesne prądy filozoficzne i literackie; inspirację dla jego postawy intelektualnej i artystycznej stanowiły myśli Henriego Bergsona i Williama Jamesa oraz twórczość uwielbianego Edgara Allana Poe, któremu poświęcił esej "Książę fantastów" (1931).
Twórczość.
Największe uznanie zyskał jako nowelista. Zadebiutował w 1909 roku (wydanym pod pseudonimem Stefan Żalny) zbiorem opowiadań "Z wyjątków. W pomrokach wiary", który nie zyskał jednak uznania krytyki ze względu na niewielką wartość artystyczną. Autor został dostrzeżony dopiero dzięki drugiemu tomowi pt. "Na wzgórzu róż" (1918). Sławę przyniósł mu "Demon ruchu" (1919) – cykl nowel grozy osnutych wokół motywu pociągu i stacji kolejowej. Zachęcony sukcesem, w krótkim czasie opublikował kolejne zbiory nowel, z których część stanowiły zamknięte cykle tematyczne: "Szalony pątnik" (1920), "Niesamowita opowieść" (1922), "Księga ognia" (1922), "Namiętność" (1930). Niektóre opowiadania Grabińskiego były także publikowane w ówczesnej prasie popularnej („Gazeta Kaliska”, „Słowo Polskie”, „Robotnik”, „Nowa Reforma”) i literackiej („Maski”, „Pro Arte”, „Zdrój”).
Mniejszą wartość artystyczną zwyczajowo przypisuje się jego powieściom. "Salamandra" (1924), "Cień Bafometa" (1926), "Klasztor i morze" (1928) oraz "Wyspa Itongo" (1934) współcześnie zostały niedostrzeżone lub ostro skrytykowane, po wojnie zaś uznano je za anachroniczne.
Jest także autorem trzech dramatów ("Willa nad morzem", "Zaduszki", "Larwy"), wystawianych na scenach Warszawy, Lwowa i Krakowa.
Charakterystyka dzieła.
Stworzył swoisty, rozpoznawalny styl literacki, oparty na zestawieniu tradycyjnej, realistycznej narracji z elementami języka poetyckiego. Charakterystyczne dla jego prozy są zapadające w pamięć fikcyjne nazwiska i nazwy miejscowości.
Większość utworów pisarza zbudowana jest wedle podobnego schematu: w początkowo „zwyczajnym” życiu bohatera zaczynają pojawiać się zjawiska tajemnicze i niezwykłe, konfrontacja z którymi doprowadza go w zaskakującym finale do jego przemiany wewnętrznej, lub, znacznie częściej, do zguby. Miejscem akcji większości opowiadań są prowincjonalne miasteczka, samotne budynki, zapomniane stacje kolejowe.
Chociaż opisy światów kreowanych przez Grabińskiego cechuje daleko posunięta dbałość o szczegóły (np. w opowiadaniach z cyklu "Demon ruchu" występują fachowe terminy związane z kolejnictwem), to jednak klasyczne cechy prozy realistycznej, takie jak próby wiernego odwzorowania rzeczywistości lub psychologii ludzkiej, nierzadko ustępują w jego narracjach miejsca środkom budującym szczególny nastrój niesamowitości i umiejętnemu stosowaniu napięcia.
Najbardziej wyraziste motywy, powracające w kolejnych jego utworach, to: problem tożsamości, istnienie zaburzeń rzeczywistości lub rzeczywistości równoległych, życie pozagrobowe, fascynacja zdobyczami nauki i paranaukami, nadnaturalne przyczyny obłędu, fatalny demonizm kobiet (motyw "femme fatale").
Artur Hutnikiewicz zwraca uwagę, że wszystkie fantastyczne pomysły Grabińskiego mają źródła w jego pluralistycznej, neoplatońskiej koncepcji rzeczywistości, w przekonaniu o szczególnej mocy myśli i aktu twórczego oraz w wierze w dynamiczną koncepcję bytu, zainspirowanej doktrynami Fryderyka Nietzschego i Bergsona.
Recepcja.
Oprócz okresu krótkotrwałej popularności, jaką udało mu się zdobyć dzięki "Demonowi ruchu", Grabiński przez całe życie pozostawał twórcą niedocenianym. Współcześni krytycy, przyzwyczajeni do panującej powszechnie szkoły realistycznej i naturalistycznej, często nie potrafili zrozumieć nowatorstwa jego „niesamowitych opowieści”. Jedną z niewielu osób przychylnych Grabińskiemu, obok Wilama Horzycy i Jerzego Płomieńskiego, był jego największy miłośnik, popularyzator i przyjaciel – Karol Irzykowski.
Renesans twórczości Grabińskiego w Polsce nastąpił dopiero po II wojnie światowej, przede wszystkim dzięki staraniom historyka literatury Artura Hutnikiewicza, autora monografii "Twórczość literacka Stefana Grabińskiego: 1877-1936" (1959) i redaktora trzytomowych "Utworów wybranych" (1980) pisarza. W 1975 roku wybór nowel Grabińskiego zatytułowany "Niesamowite opowieści" ukazał się w efemerycznej serii Wydawnictwa Literackiego „Stanisław Lem poleca” z posłowiem samego autora "Solaris". Miłośnikiem twórczości Grabińskiego był krytyk i teoretyk literatury science-fiction Marek Wydmuch.
Od lat 80. XX wieku następuje stopniowy spadek zainteresowania sylwetką i twórczością pisarza. Jednym z dzisiejszych promotorów twórczości Stefana Grabińskiego jest Paweł Dunin-Wąsowicz, wydawca pierwszej po wojnie pełnej edycji "Demona ruchu".
Z perspektywy krytyki feministycznej twórczość Grabińskiego interpretowała Krystyna Kłosińska.
Recepcja za granicą.
Część opowiadań Grabińskiego, w tłumaczeniu Charlotte Eckert i Kurta Kelma, została wydana w Niemczech w prestiżowej serii "Bibliothek des Hauses Usher" (1953).
W 1993 roku Grabiński, dzięki tłumaczeniom Mirosława Lipińskiego, został dostrzeżony w Stanach Zjednoczonych, gdzie okrzyknięto go „polskim Poe”. Jego wybrane opowiadania opublikowano tam w zbiorach zatytułowanych "The Dark Domain" (1993) i "The Motion Demon" (2005).
W 2003 roku ukazało się tłumaczenie na język portugalski "Demona ruchu" ("O Demónio do movimento"). Autorem przekładu jest Wojciech Charchalis.
Trzy opowiadania Grabińskiego ("Smoluch, Spojrzenie, Czad") ukazały się w "Antologii ukraińskiej prozy gotyckiej" (2014), której autorem jest współczesny pisarz ukraiński – Jurij Wynnyczuk. Opowiadania "Smoluch" i "Czad" przełożył sam kompilator, z kolej "Spojrzenie" zostało przetłumaczone przez Myrosławę Balicką. W 2018 roku ukraińskie wydawnictwo Folio wydało w języku ukraińskim powieść fantastyczną "Salamandra", którą tłumaczyło siedem osób, w tym Wynnyczuk i Balicka. Powieść ukazała się w ramach cyklu "Jurij Wynnyczuk rekomenduje".
Adaptacje filmowe.
Na podstawie opowiadania Grabińskiego "Kochanka Szamoty" powstał w 1927 roku film średniometrażowy, wyreżyserowany przez Leona Trystana.
W okresie powojennym na kanwie nowel Grabińskiego zrealizowano dwa polskie filmy telewizyjne oraz współczesną niemiecką adaptację "Kochanki Szamoty".

</doc>
<doc id="78955" url="https://pl.wikipedia.org/wiki?curid=78955" title="Krzywa podaży">
Krzywa podaży

Krzywa podaży – krzywa używana w mikroekonomii, pokazująca dla danego dobra, ile jego jednostek (Q) są skłonni wyprodukować producenci przy danej cenie (P).
Krzywą podaży wykreślamy w następujący sposób:
Chociaż to podaż na dany produkt zależy od jego ceny, tradycyjnie cenę produktu zaznaczamy na osi pionowej, natomiast ilość produktu na osi poziomej. W punkcie A cena produktu wynosi PA, a ilość oferowanego produktu QA. Jeśli cena jest niższa (tak jak w punkcie B), to zazwyczaj producenci chcą dostarczyć na rynek mniej jednostek produktu.
Dla uproszczenia rysunku krzywa podaży jest tutaj prostą, chociaż w rzeczywistości może mieć dowolny przebieg (ale spełniający warunek, że podaż jest funkcją ceny).
Na ogół krzywa ta jest rosnąca.
Krzywą podaży zestawia się zazwyczaj z krzywą popytu i razem stanowią podstawowy instrument opisujący dynamikę produktu przy zmianie jego ceny. Punkt przecięcia z krzywą popytu wyznacza punkt równowagi cenowej danego produktu.
Krzywa podaży przesuwa się w przypadku zmian środowiska, które zwiększają lub zmniejszają podaż danego artykułu, np.:
Należy odróżnić przesuwanie się krzywej podaży od wędrówki wzdłuż tej krzywej, która spowodowana jest na ogół drobnymi fluktuacjami cen, lub przesunięciem się krzywej popytu.

</doc>
<doc id="78956" url="https://pl.wikipedia.org/wiki?curid=78956" title="Zbiór Mandelbrota">
Zbiór Mandelbrota

Zbiór Mandelbrota (zwany też żukiem Mandelbrota) – podzbiór płaszczyzny zespolonej, którego brzeg jest jednym z najbardziej znanych fraktali, „najsłynniejszym obiektem współczesnej matematyki”. Nazwa tego obiektu została wprowadzona dla uhonorowania jego odkrywcy, matematyka Benoit Mandelbrota.
Historia odkrycia.
W 1982 Mandelbrot spopularyzował geometrię fraktalną, publikując swoje dzieło "The Fractal Geometry of Nature". Uświadomiło to społeczeństwu, że fraktale są „wśród nas” i mogą przybierać kształty podobne do tych naturalnych. Oprócz tych rozważań podał też bardzo prostą metodę na utworzenie fraktalu (zbioru) Mandelbrota, który odkryty został dwa lata wcześniej, i w tymże roku udostępnił publicznie efekty swoich badań. Mimo że zbiór nosi nazwisko Mandelbrota, tożsamość prawdziwego odkrywcy jest przedmiotem dysput. Dwóch matematyków upierało się, że odkryli ten zbiór niezależnie od siebie mniej więcej w tym samym czasie, natomiast trzeci, John Hubbard z Uniwersytetu Cornella wyjawił fakt, że na początku 1979 roku podczas odwiedzin w IBM pokazał Mandelbrotowi, jak zaprogramować coś co rok później znane było jako zbiór Mandelbrota. Mandelbrot znany był także z tego, że nie kwapił się do ujawniania wkładu innych.
Konstrukcja.
Zbiór tworzą te punkty formula_1 dla których ciąg formula_2 zdefiniowany równaniem rekurencyjnym:
nie dąży do nieskończoności:
Można wykazać, że jest to równoważne z:
Podsumowując jednym zdaniem:
Alternatywnie zbiór Mandelbrota definiuje się jako punkty, które w rodzinie zbiorów Julii dają zbiory spójne.
Samopodobieństwo.
Zbiór Mandelbrota nie jest samopodobny, co zostało dowiedzione przez chińską matematyczkę Tan Lei, łącznie z faktem, że lokalnie jest podobny do odpowiedniego zbioru Julii.
Obrazy przybliżone.
Za pomocą komputera można wykreślić przybliżone obrazy zbioru Mandelbrota. Obrazy takie przedstawiają zamieszczone rysunki.
Aby uzyskać taki obraz, dla każdego punktu formula_7 oblicza się pewną liczbę początkowych wyrazów ciągu formula_8 Decyduje się, że punkt należy do zbioru, jeżeli dla wszystkich (w szczególności dla ostatniego) wyrazów tego podciągu spełniony jest warunek formula_9 Jest to tym samym obraz przybliżony. Okazuje się jednak, że efekt przybliżenia jest widoczny tylko w dużych powiększeniach. Zbiór Mandelbrota zawiera się w (jest podzbiorem) każdym przybliżeniu. Dla każdego z punktów nie należących do zbioru można określić liczbę formula_10
Jest to liczba początkowych wyrazów ciągu formula_12 które spełniają powyższy warunek. Ponieważ podczas wyznaczania obrazu przybliżonego liczba formula_13 jest uzyskiwana niejako „za darmo”, często wykorzystuje się ją do zabarwiania punktów nie należących do zbioru Mandelbrota. Każdej z wartości formula_13 przyporządkowuje się pewien kolor.
Przykładowy program.
Skrypt napisany w Matlabie generujący zbiór Mandelbrota podobny jak na górze strony:
%Zbiór Mandelbrota
%zakres układu współrzędnych:
x_min = -2.5;
x_max = 1.5;
y_max = 1.25;
y_min = -1.25;
iterations = 50;
m = input('podaj szerokość:\n'); %program wygeneruje obrazek o szerokości m pikseli i proporcji zależnej od zakresu układu wsp.
n = floor(m * (y_max - y_min)/(x_max - x_min));
unit = (x_max - x_min)/m;
Mal = zeros(n,m,3);
C_0 = x_min + 1i*y_max;
C = C_0;
%Tutaj zaczynają się parametry kolorowania
w1 = 50;
w2 = 50;
w3 = 50;
p1 = 2.2;
p2 = 2.2;
p3 = 2.2;
c1 = 1/4;
c2 = 1/2;
c3 = 3/4;
f1 = @(x) exp(-w1*abs(x-c1).^p1);
f2 = @(x) exp(-w2*abs(x-c2).^p2);
f3 = @(x) exp(-w3*abs(x-c3).^p3);
%koniec kolorowania
for i = 1:n
 C = C - real(C) + real(C_0);
 for j = 1:m
 c = checkC(0, C, iterations) / iterations;
 Mal(i,j,1) = f1(c);
 Mal(i,j,2) = f2(c);
 Mal(i,j,3) = f3(c);
 %Mal(i,j:) = c; %gdy chcemy zbiór czarno biały
 C = C + unit;
 end
 C = C - 1i*unit;
end
imshow(Mal);
Użyta w skrypcie funkcja sprawdzająca zbieżność ciągu:
function [ it_used ] = checkC(z_0, C, it_max )
 for i = 0:it_max
 z_1 = z_0^2 + C;
 if abs(z_1) &gt;= 2
 break;
 end
 z_0 = z_1;
 end
 it_used = i;
end

</doc>
<doc id="78960" url="https://pl.wikipedia.org/wiki?curid=78960" title="Człowiek za burtą">
Człowiek za burtą

Człowiek za burtą – alarm wykrzykiwany dokładnie w tym brzmieniu na jednostce pływającej, gdy wpadnie do wody ktoś z załogi lub pasażerów jednostki lub też gdy jakaś osoba zostanie dostrzeżona w wodzie przez kogoś z jednostki. Jest to jednocześnie nazwa manewru polegającego na odpowiednim podejściu jednostki do pływającego.
Na statkach handlowych alarm człowiek za burtą jest ogłaszany za pomocą dzwonków alarmowych w postaci sygnału składającego się z trzech długich dźwięków (- - -) następnie następuje ogłoszenie (kapitana) za pomocą rozgłośni statkowej lub innych środków łączności "alarm ogólny, człowiek za burtą". Na okoliczność tego alarmu na każdym statku istnieje opracowana procedura postępowania w takim przypadku, a załoga posiada przewidziany przydział obowiązków w ramach rozkładu czynności alarmowych.
Żeglarstwo.
W żeglarstwie jest to nazwa złożonego manewru podejścia jachtem do człowieka, który znalazł się za burtą. Umiejętność wykonania tego manewru wymagana jest do zdobycia stopnia żeglarskiego. W zależności od: akwenu, rodzaju jachtu, kursu względem wiatru i innych czynników - istnieje wiele sposobów wykonania tego manewru: ósemka sztagowa, manewr rufowy, manewr monachijski i wiele innych.
GPS.
W urządzeniach GPS przeznaczonych do nawigacji morskiej od skrótu anglojęzycznej nazwy tego alarmu: "Man overboard" - "MOB", nazywa się jedną z funkcji tych urządzeń. Jej uruchomienie powoduje zapisanie bieżącej pozycji oraz przejście urządzenia w tryb nawigacji do tego punktu - przyjmując, że jest on miejscem wypadku.

</doc>
<doc id="78961" url="https://pl.wikipedia.org/wiki?curid=78961" title="Dok">
Dok

Dok – basen portowy lub pływająca konstrukcja, które zapewniają utrzymanie położenia statku wodnego w pionie i na stałym poziomie, niezależnie od otaczających wód akwenowych. Pojęcia doku używa się w trzech znaczeniach:
Jako dok określa się też element konstrukcji jednostek pływających, przede wszystkim niektórych okrętów desantowych, umożliwiający wpływanie i wypływanie mniejszych jednostek (np. barek desantowych) oraz ich transport po wypompowaniu wody.

</doc>
<doc id="78963" url="https://pl.wikipedia.org/wiki?curid=78963" title="Wysocki">
Wysocki



</doc>
<doc id="78964" url="https://pl.wikipedia.org/wiki?curid=78964" title="Nadgromada">
Nadgromada



</doc>
<doc id="78968" url="https://pl.wikipedia.org/wiki?curid=78968" title="Gazeta Lubuska">
Gazeta Lubuska

Gazeta Lubuska – dziennik wydawany w Zielonej Górze. Ukazuje się od 1 września 1952 r. (początkowo do 30 czerwca 1975 jako Gazeta Zielonogórska). Wydawany był kolejno przez RSW "Prasa Książka Ruch" (1973-1990), Lubpress Sp. z o.o., Orkla Media Polska, Media Regionalne z grupy Mecom Europe. 27 lutego 2015 r. Media Regionalne zostały kupione przez wydawnictwo Polska Press Sp. z o.o., od 2021 należące do PKN Orlen.
Oprócz redakcji zielonogórskiej, gazeta posiada redakcję w Gorzowie Wielkopolskim.
Dziennik ukazuje się codziennie (oprócz niedzieli) w całym województwie lubuskim oraz w powiatach: choszczeńskim i myśliborskim w województwie zachodniopomorskim, głogowskim i polkowickim w województwie dolnośląskim, międzychodzkim, nowotomyskim i wolsztyńskim w województwie wielkopolskim. Od 15 grudnia 2000 ukazuje się codzienne wydanie internetowe „Gazety Lubuskiej”.
Gazeta jest liderem wśród dzienników w województwie lubuskim.

</doc>
<doc id="78969" url="https://pl.wikipedia.org/wiki?curid=78969" title="Guy Fletcher">
Guy Fletcher

Guy Fletcher (ur. 24 maja 1960 w Kent w Anglii) – brytyjski muzyk rockowy grający na gitarze i instrumentach klawiszowych, kompozytor, producent muzyczny, muzyk sesyjny, od 1985 członek Dire Straits.
Brał udział w tournée zespołu Roxy Music w 1981. Od 1983 współpracował z Markiem Knopflerem grając na skomponowanych przez Knopflera ściażkach dźwiękowych do filmów "Cal", "Comfort and Joy", "The Princess Bride", "Last Exit To Brooklyn", "Metroland" i "Wag The Dog". Przyłączył się do Dire Straits w czasie nagrywania albumu Brothers in Arms. Brał także udział w nagraniu płyty Notting Hillbillies, jako muzyk sesyjny grał z wieloma gwiazdami rockowymi i pop, takimi jak Tina Turner, Aztec Camera, Chet Atkins, Willie De Ville, Randy Newman, Jimmy Nail i ostatnio Bryan Adams.
Członek zespołu The 96'ers towarzyszącego Markowi Knopflerowi w jego solowej karierze po zawieszeniu działalności przez Dire Straits.

</doc>
<doc id="78971" url="https://pl.wikipedia.org/wiki?curid=78971" title="Weighted round robin">
Weighted round robin

Weighted round robin (WRR) to algorytm szeregowania używany przy obsłudze połączeń typu Best Effort. Jest najprostszą emulacją algorytmu generalized processor sharing (GPS). Podczas gdy GPS obsługuje w każdym kroku nieskończenie małą porcję danych z każdego niepustego połączenia, algorytm WRR obsługuje pewną liczbę pakietów (liczba = znormalizowany(waga / średnia długość pakietu)).
Żeby otrzymać zbiór znormalizowanych wag, średnia wielkość pakietu musi być znana. Tylko wtedy algorytm WRR skutecznie emuluje GPS. Zatem najlepiej tę wielkość znać "a priori". Z tym, że jest to warunek niewykonalny w prawdziwych sieciach IP. Średnią wielkość pakietu trzeba więc szacować, co w praktyce może być trudne. Innym problemem jest to, iż w skali jednej rundy algorytm WRR nie gwarantuje tzw. uczciwego podziału łącza (ang. "fair link sharing").
Mechanizm WRR (pseudokod):
Istnieje zmodyfikowana wersja algorytmu WRR zwana deficit round robin (DRR), która potrafi właściwie obsługiwać pakiety o różnych długościach, bez potrzeby znajomości "a priori" ich średniej długości.
Mimo wszystko są bardziej efektywne algorytmy szeregowania, które radzą sobie z obu wspomnianymi problemami, np. weighted fair queuing (WFQ).

</doc>
<doc id="78973" url="https://pl.wikipedia.org/wiki?curid=78973" title="Derek Jacobi">
Derek Jacobi

Sir Derek George Jacobi (ur. 22 października 1938 w Londynie) – brytyjski aktor i reżyser teatralny, filmowy i telewizyjny. Za swoje zasługi dla teatru w 1994 roku otrzymał tytuł szlachecki.
Życiorys.
Wczesne lata.
Urodził się w dzielnicy Londynu – Leytonstone, w hrabstwie Essex, jako jedyne dziecko właściciela sklepu z tytoniem w Chingford – Alfreda George’a Jacobi i sekretarki Daisy Gertrude Masters, pochodzącej z niemieckiej rodziny chrześcijańskiej. Po ukończeniu szkoły średniej Leyton County High School studiował na Uniwersytecie Cambridge przed rozpoczęciem kariery teatralnej.
Kariera.
Jego talent został szybko zauważony i w 1965 roku zaangażowano go do roli Cassia w filmowej wersji dramatu szekspirowskiego "Otello" z Laurence Olivierem i Maggie Smith. W 1963 Laurence Olivier zaproponował mu prace założycielskie w londyńskim National Theater Company, z którym był związany do 1971.
W 1967 w telewizyjnej wersji komedii szekspirowskiej "Wiele hałasu o nic" wystąpił jako Don John, spokrewniony z Don Pedro. Jednocześnie Laurence Olivier powierzył mu rolę Andrei w swojej adaptacji sztuki teatralnej Antoniego Czechowa "Trzy siostry" z udziałem Alana Batesa. W 1972 w miniserialu "Rodzina Straussów" z Jane Seymour zagrał postać Josefa Lannera.
Prawdziwą sławę zdobył po zagraniu tytułowej kreacji w telewizyjnej serii BBC "Ja, Klaudiusz" na podstawie powieści historycznej Roberta Gravesa, za którą otrzymał nagrodę BAFTA i stał się jednym z najbardziej znanych aktorów w Wielkiej Brytanii.
Rola Adolfa Hitlera w telewizyjnej adaptacji powieści historycznej pt. "Wewnątrz Trzeciej Rzeszy" z Rutgerem Hauerem przyniosła mu nominację do nagrody Emmy. Za postać hochsztaplera w teledramacie wojennym CBS "Dziesiąty człowiek" z Kristin Scott Thomas po raz drugi odebrał nagrodę Emmy i był nominowany do nagrody Złotego Globu. Kolejną nagrodą Emmy został uhonorowany za rolę Jacksona Hedleya w sitcomie z 2001 roku pt. "Frasier".
Pierwszą polską realizacją, w której wystąpił, była multimedialna produkcja zatytułowana: "The dream Off Penderecki" – Teatru Tworzenia (2013).
Derek Jacobi jest prominentnym zwolennikiem teorii, że Edward de Vere, 17. hrabia Oksford, był autorem dzieł Williama Szekspira.
Życie prywatne.
Jacobi jest gejem. W marcu 2006 roku, po 27 latach życia ze swoim partnerem Richardem Cliffordem, zarejestrował swój związek partnerski. Nastąpiło to cztery miesiące po tym jak wprowadzono w prawie tego typu związki w Wielkiej Brytanii.

</doc>
<doc id="78975" url="https://pl.wikipedia.org/wiki?curid=78975" title="Jean Abelin">
Jean Abelin

Jean-Philippe Abelin (zm. 1637 w Strasburgu), historyk.
Działał ok. 1600 w Strasburgu.
Autor kronik, które zaopatrywał w doskonałe miedzioryty.
Wydał m.in.: "Theatrum Europaeum", t. 21, 1617-1628, sięgającą do XVIII wieku.

</doc>
<doc id="78979" url="https://pl.wikipedia.org/wiki?curid=78979" title="Notacja polska">
Notacja polska

Notacja polska, zapis przedrostkowy, notacja Łukasiewicza – sposób zapisu wyrażeń logicznych (a później arytmetycznych), podający najpierw operator, a potem operandy (argumenty), który został przedstawiony w 1920 przez polskiego filozofa i logika Jana Łukasiewicza. Notacja polska różniła się od zapisów nawiasowych używanych m.in. przez klasyczne dzieło formalizmu logicznego "Principia Mathematica" Bertranda Russella i A.N. Whiteheada. Według Jana Woleńskiego, notacja ta pozwala na łatwiejsze przeprowadzanie operacji na formułach o znacznej długości; formuły krótsze wydają się tu jednak mniej intuicyjne niż w notacji nawiasowej, stąd notacja Łukasiewicza jest rzadko spotykana w dydaktyce.
Notacja ta używana jest w logice znacznie rzadziej niż notacja nawiasowa; wśród niepolskojęzycznych naukowców używających jej znajdował się m.in. Arthur Prior. Obecnie informatyka jest jedynym polem, gdzie notacja ta jest wciąż popularna.
Notacja w logice.
Przykłady zapisu formuły
Notacja w arytmetyce.
Wyrażenie w notacji polskiej nie wymaga nawiasów, ponieważ przypisanie argumentów do operatorów wynika wprost z ich kolejności w zapisie, o ile z góry znana jest liczba argumentów poszczególnych operatorów.
Na przykład zakładając, że operatory / i + są binarne, zapis w notacji polskiej:
 / 7 + 2 3
interpretuje się jednoznacznie jako równoważny notacji tradycyjnej (zapisowi wrostkowemu):
 7 / (2 + 3)
Notacja polska jest bliska naturalnemu sposobowi wyrażania działań, w którym zazwyczaj najpierw podaje się czynność, a następnie dopełnia wyrażenie wskazaniem rzeczy, do których czynność się odnosi. Działanie z przykładu powyżej naturalnie wypowiadamy po polsku:
Stąd zapis przedrostkowy stał się podstawą edukacyjnego języka programowania Logo, a także języków Tcl i Lisp.

</doc>
<doc id="78980" url="https://pl.wikipedia.org/wiki?curid=78980" title="TV">
TV



</doc>
<doc id="78982" url="https://pl.wikipedia.org/wiki?curid=78982" title="Drablinka">
Drablinka

Drablinka, drablina, wyblinka, szczebel linowy – krótka linka łącząca poziomo dwie sąsiednie wanty, tworząca w ten sposób szczebel drabiny linowej wykorzystywanej do wspinania się na maszt.
Utworzone w ten sposób drabinki są zwykle szerokości wielu want, a służą do dotarcia do platformy salingu, czyli miejsca łączenia się elementów masztu wieloczęściowego, lub do dotarcia do innego charakterystycznego miejsca ma maszcie, np. do odejścia rozpórek. Drabinki łączące pomiędzy sobą wyższe części masztów, występują zazwyczaj w postaci pojedynczej pary want z drablinkami, a nazywa się je drabinkami Jakuba.
Wanty z drablinkami tworzyły charakterystyczny element wyglądu starych żaglowców. Do dziś popularne są na żaglowcach szkolnych i stylizowanych na stare, oraz tam, gdzie konstrukcja masztu uniemożliwia przymocowanie do samego masztu odpowiednich uchwytów-stopni.
Drablinkę przywiązuje się do wanty węzłem wyblinkowym, czyli węzłem specjalnie wymyślonym do wiązania lin cienkich na linach (lub innych przedmiotach) o większym obwodzie. Potocznie wyblinką nazywa się sam węzeł wyblinkowy i drablinkę.

</doc>
<doc id="78983" url="https://pl.wikipedia.org/wiki?curid=78983" title="Eugene ONeill">
Eugene ONeill



</doc>
<doc id="78987" url="https://pl.wikipedia.org/wiki?curid=78987" title="AviSynth">
AviSynth

AviSynth – frameserver dla systemu MS Windows działający na zasadzie skryptów. 
Jest oparty na licencji GNU GPL i należy do kategorii wolnego oprogramowania. Wersja 2.5.8 zawiera instrukcje w języku polskim.

</doc>
<doc id="78988" url="https://pl.wikipedia.org/wiki?curid=78988" title="Rumanowy Szczyt">
Rumanowy Szczyt

Rumanowy Szczyt (, , ) – szczyt o wysokości 2428 m znajdujący się w głównej grani słowackich Tatr Wysokich. W slangu taterników nazywany bywa Rumanowym.
Grań szczytowa.
Rumanowy Szczyt jest jednym z trzech wybitnych szczytów w grani oddzielającej Dolinę Złomisk (na południu) od Doliny Kaczej (po północnej stronie). Pozostałe to Ganek ("Gánok"), oddzielony od niego Gankową Przełęczą ("Gánkova štrbina") i Żłobisty Szczyt ("Zlobivá"), oddzielony od niego Wyżnią Żłobistą Przełączką ("Vyšná Zlobná štrbina") i Żłobistymi Czubami ("Zlobné zuby"). Rumanowy Szczyt ma trzy wierzchołki oddzielone dwoma szczerbinkami. Dokładnie pomierzono tylko najwyższy wierzchołek zachodni. W dotychczasowej literaturze taternickiej zarówno Witold Henryk Paryski, jak i słowaccy tatrolodzy wyróżniali tylko dwa wierzchołki, co było źródłem nieścisłości i nieporozumień przy opisie dróg wspinaczkowych. Po raz pierwszy sprawę tę uściślił Władysław Cywiński. W jego ujęciu w szczytowej grani Rumanowego w kolejności od zachodu na wschód znajdują się: wierzchołek północno-zachodni, przełączka, wierzchołek środkowy, przełączka, wierzchołek południowo-wschodni.
Nazwa szczytu, pobliskich przełęczy i Rumanowych Stawów ("Rumanove plesá") w Dolinie Złomisk związana jest z tatrzańskim przewodnikiem – Jánem Rumanem Driečnym. W polskiej literaturze szczyt opisany jest dokładniej w czasopismach „Taternik” nr 1/1929 i nr 1/1937-38.
Ściany.
Ściana południowo-zachodnia opada do Dolinki Rumanowej. Przeciwległa, północno-wschodnia ściana opadająca do Doliny Kaczej jest trzykrotnie wyższa i bardziej urwista. Przez dłuższy czas taternikom nie udawało się zdobyć. Według W. H. Paryskiego jest to jedna z najwspanialszych ścian tatrzańskich i odegrała ważną rolę w rozwoju taternictwa. Lewa część jej skośnej podstawy opada do Kaczego Żlebu, prawa na Kaczy Taras. Ściana ma wysokość od 550 do 690 m. Po bokach jej ograniczenie tworzy żleb spod Wyżniej Żłobistej Przełączki i Kaczy Żleb. Są w niej trzy filary. Środkowy i prawy około 200 m poniżej grani tuż poniżej Pośredniego Rumanowego Przechodu łączą się z sobą, wskutek czego do grani dochodzą tylko dwa filary.
Pomiędzy lewym i środkowym filarem znajduje się wielka depresja – Rumanowe Koryto.
Szczytowa północno-wschodnia ściana Rumanowego to pionowe urwisko, o którym W. Cywiński pisał "… taka nieco powiększona Zamarła, pod którą dojście wymaga długiego i trudnego wspinania. … ściana to bardzo poważna i wymagająca, zwłaszcza w zimie, pełnego szacunku". 100 lat temu cała czołówka ówczesnych taterników walczyła o jej zdobycie. Udało się to dopiero zespołowi Jerzy Golcz, Tadeusz Krystek i Konstany Narkiewicz 5 września 1927 r. Później zdobyto wszystkie pozostałe formacje ściany. Obecnie ściana przestała już taterników interesować; jest za daleko, za długie podejścia, zbyt skomplikowane zejście.
Taternictwo.
Pierwsze wejścia:
Środkiem słynnej północno-wschodniej ściany przeszli po raz pierwszy Tadeusz Bernadzikiewicz i Bolesław Chwaściński 30 sierpnia 1932 r.
Najłatwiej można wejść na szczyt od Doliny Złomisk przez Gankową Przełęcz. Z doliny tej wygląda on dość niepozornie.

</doc>
<doc id="78996" url="https://pl.wikipedia.org/wiki?curid=78996" title="Bitwa morska pod Diu">
Bitwa morska pod Diu

Bitwa morska pod Diu – starcie zbrojne, które miało miejsce 3 lutego 1509 w porcie Diu u zachodniego wybrzeża Półwyspu Indyjskiego (na północ od Bombaju) pomiędzy eskadrą portugalską i egipską, zakończone zwycięstwem Portugalczyków.
Po porażce w bitwie pod Dżaul, w której śmierć poniósł syn portugalskiego wicekróla Lourenço de Almeida, wicekról Francisco de Almeida zdecydował podjąć ekspedycję w celu zniszczenia floty, wysłanej przez sułtana egipskiego w celu wsparcia muzułmańskiego władcy Gujaratu Mahmuda Begara. Flota portugalska wyruszyła w grudniu 1508 z Cochim na południu Półwyspu Indyjskiego. Flota portugalska składała się jedynie z 18 okrętów: 5 dużych i 4 małych karak ("nau"), 6 karawel i 3 mniejszych okrętów. Okrętem flagowym wicekróla był „Flor do Mar”. Na ich pokładach znajdowało się ok. 1900 ludzi. W drodze wzdłuż wybrzeża na północ, 30 grudnia Portugalczycy zdobyli i spalili port Dabul, ponosząc minimalne straty własne.
Po drugiej stronie były połączone siły sułtana egipskiego, w skład których wchodzili też Turcy, sułtana Gujaratu, oraz słabszy kontyngent władcy Kalikatu. W ich skład wchodziło ok. 100 okrętów, lecz jedynie 12 były to większe jednostki, a resztę stanowiły małe okręty. Uzbrojone były ponadto w działa o mniejszym wagomiarze, a ich załogi były słabiej wyszkolone. Dowódcą eskadry sprzymierzonych był emir Husajn al Kurdi (znany też jako Mir-Hocem), dowódcą garnizonu Diu był Meliqueaz (siły sprzymierzone nazywane też są czasami ogólnie „Turkami”).
Eskadra portugalska przybyła pod Diu 2 lutego 1509 po południu. Tego dnia doszło do krótkotrwałej walki artyleryjskiej okrętów, która nie przyniosła efektów. Następnego dnia 3 lutego, ok. godziny 11 portugalska eskadra podniosła kotwice i z przypływem ruszyła przez płytki kanał portowy do portu Diu, pomimo ognia prowadzonego z fortu przy wejściu. Jako pierwsza płynęła karaka „Espírito Santo” kapitana Nuno Vaz Pereira. Najsilniejsze jednostki sprzymierzonych były rozmieszczone po lewej stronie kanału. „Espírito Santo” jedną salwą zdołał zatopić egipską karakę, po czym doszło do sczepienia się z wrogimi okrętami i walki na ich pokładach (abordażu).
Wchodzące kolejno do portu portugalskie okręty przyłączały się do walki, angażując w walce artyleryjskiej na najbliższe odległości i abordażując największe z okrętów sprzymierzonych. Dzięki prowadzeniu walki w stosunkowo wąskim kanale portowym, sprzymierzeni nie mogli wykorzystać przewagi liczebnej mniejszych okrętów, które musiały być stłoczone w głębi kanału portowego na niewielkiej szerokości. Walkę artyleryjską z mniejszymi okrętami wziął na siebie przede wszystkim flagowy „Flor do Mar”, który nie uczestnicząc w abordażu głównych okrętów, wszedł najdalej do kanału portowego, stanowiąc zaporę dla okrętów sprzymierzonych znajdujących się w głębi kanału.
Bitwa zakończyła się miażdżącym zwycięstwem Portugalczyków. Nie tracąc żadnego okrętu, zatopili 2 egipskie galeony, 2 egipskie i 2 gudżerackie karaki, zdobyli dalsze 2 egipskie i 2 gudżerackie karaki oraz 2 galery i zatopili kilka mniejszych okrętów, zdobywając wiele z nich. Portugalczycy stracili jedynie 32 zabitych, w tym kapitanów okrętów „Nuno Vaz Pereira” i „Pêro Cão”, ponad 300 ludzi odniosło rany. Ponad 3000 Turków i sprzymierzeńców poniosło śmierć, wielu odniosło rany lub trafiło do niewoli. Mir-Hocem zbiegł z portu mniejszym okrętem.
Wieczorem, główne siły portugalskie wycofały się z portu. Następnego ranka Meliqueaz poddał flotę i miasto, zwalniając przy tym jeńców portugalskich wziętych pod Dżaul. Francisco de Almeida z kolei kazał zabić większość wziętych do niewoli Turków. Na skutek bitwy, Portugalczycy uzyskali całkowite panowanie na morzu wokół Indii, wypierając Egipcjan z handlu z Indiami. Dalszą konsekwencją było ułatwienie podboju części Indii przez Portugalczyków od 1510 i utworzenia Indii Portugalskich.

</doc>
<doc id="78997" url="https://pl.wikipedia.org/wiki?curid=78997" title="Satrapia">
Satrapia

Satrapia – okręg administracyjny w starożytnym Iranie, zarządzany przez satrapę. Podział administracyjny na satrapie wprowadzili Achemenidzi.
Teren satrapii zazwyczaj pokrywał się z terenem dawnego państwa lub terenem zajmowanym przez lokalne ludy, choć podziały administracyjne zależały od panującego:

</doc>
<doc id="78998" url="https://pl.wikipedia.org/wiki?curid=78998" title="Andrzej Orwid-Eljaszewicz">
Andrzej Orwid-Eljaszewicz

Andrzej Sławomir Orwid-Eljaszewicz pseudonim „Ala”, „Waszkiewicz” (ur. w Byszowie, zm. 20 lutego 1944 w Radomiu) – oficer Polskiej Marynarki Handlowej GAL, aktywny członek Ruchu Oporu, organizator komórek Związku Jaszczurczego na Pomorzu, zamordowany przez Gestapo w Radomiu.
Biogram.
Urodził się 14 sierpnia 1911 r. w Byszowie (gubernia kijowska) w rodzinie inteligenckiej, szlacheckiej. Jego matka Stefania z d. Jaksa Plewkiewicz h. Gryf wywodziła się z wielkiego rodu generała Arnolda Byszewskiego posła na Sejm Czteroletni odznaczonego Orderem Orła Białego i hrabianki Katarzyny Skórzewskiej h. Drogosław, ojciec Andrzeja – Władysław Jan Orwid-Eljaszewicz był również szlachcicem h. Geisz. Patriotyzm – miał zatem zaszczepiony od dziecka. Jako 7-letni chłopiec przyjechał wraz z rodziną i siostrą Ireną w 1918 r. do Warszawy, a w 1920 r. przeniósł się do Poznania. W tymże roku wstąpił do Korpusu Kadetów, gdzie uczył się do 1926 r. W 1932 r. ukończył Liceum Handlowe w Poznaniu, później Instytut Handlu Morskiego i Techniki Portowej w Gdyni. Instytut ukończył 24 maja 1933 r., będąc od 1931 r. zatrudniony w Przedsiębiorstwie Gdynia – Ameryka Line (GAL). Po ukończeniu tej ekskluzywnej uczelni, która znajdowała się pod protektoratem prezydenta Rzeczypospolitej – Ignacego Mościckiego, kontynuował pracę w Przedsiębiorstwie Żeglugowym GAL, pływając jako oficer Marynarki Handlowej na niemal wszystkich statkach tego armatora w owym czasie, jak: s/s „Kościuszko”, s/s „Warszawa”, s/s „Polonia”, s/s „Pułaski”. W 1935 r. wypłynął w pierwszą podróż z Gdyni do Nowego Jorku na statku m/s „Piłsudski”. Pływał z takimi kapitanami, jak: Eustazy Borkowski, Mamert Stankiewicz, Edward Pacewicz, czy Zdenko Knötgen.
20 września 1934 został skierowany do Szkoły Podchorążych Rezerwy Piechoty w Zambrowie. Dywizyjny Kurs Podchorążych Piechoty przy 18 pp w Skierniewicach ukończył w czerwcu 1935 r. ze stopniem podchorążego rezerwy, po czym otrzymał przydział do pułku piechoty, z jednoczesnym zwolnieniem do rezerwy i awansem do stopnia plutonowego. W 1937 r. został mianowany podporucznikiem rezerwy piechoty. We wniosku nominacyjnym podano: "Bardzo dobry, zdolności kierownicze i wychowawcze posiada bardzo dużo. Posiada talent taktyczny w stopniu wystarczającym zupełnie do szczebla plutonu. W działaniach bojowych energiczny pewny siebie, sumienny, obowiązkowy". Podobną opinię nadesłano z Samodzielnego Referatu Informacyjnego przy Dowództwie Okręgu Korpusu VIII. Jako absolwent Szkoły Podchorążych Piechoty w Zambrowie otrzymał przydział do 64 pp w 16. Dywizji Piechoty w Grudziądzu. W 1937 r. podjął pracę w Urzędzie Frachtowym w Gdyni.
Kampania wrześniowa.
Zmobilizowany 26 sierpnia 1939, wziął udział w wojnie obronnej 1939 r. w składzie 16 DP wraz z dowodzoną przez gen. Władysława Bortnowskiego Armią „Pomorze” w bitwie nad Bzurą. Unikając wzięcia do niewoli niemieckiej, przedostał się do Gdyni, gdzie nawiązał kontakty konspiracyjne, a następnie wraz z wysiedloną rodziną wyjechał do Włocławka, a potem do Warszawy w celu dalszego działania w konspiracji ZWZ-AK.
Aresztowany przez Gestapo 2 listopada 1939 za działalność antyhitlerowską, został skazany na śmierć. Po ujawnieniu w śledztwie, że uczestniczył podczas jednego z rejsów w „GAL”-u w ratowaniu załogi tonącego niemieckiego statku „Horst Wessel” – zamieniono mu wyrok śmierci na 6 miesięcy więzienia na ul. Daniłowiczowskiej w Warszawie, gdzie spotkał się m.in. z Bolesławem Piaseckim z Ruchu Narodowo-Radykalnego „Falanga”. Tam też zorganizował siatkę konspiracyjną, utrzymując łączność ze światem zewnętrznym i z organizacją poprzez strażnika więziennego p. Dąbrowskiego oraz swoją siostrę Irenę Eljaszewicz (Irena Rett-Wilczkowiak) ps. „Iskierka” (przez krótki czas związana była z ZWZ w Warszawie, gdzie kolportowała prasę konspiracyjną m.in. „Biuletyn Informacyjny”).
Konspiracja.
Po wyjściu z więzienia 3 maja 1940 natychmiast nawiązał kontakty z dawnymi członkami Obozu Narodowo-Radykalnego (z organizacją tą związany był jeszcze przed wojną na terenie Poznania lub Gdyni), gdzie zapoznał się z tworzonymi przez nich strukturami Związku Jaszczurczego. Do organizacji tej wciągnął go Mieczysław Dukalski – p.o. kmdta ZJ na Pomorzu. W początkach sierpnia 1940 r. Andrzej Orwid-Eljaszewicz został skierowany do Gdyni z poleceniem zorganizowania pracy podziemnej komórki ZJ oraz siatki Wydziału Zachodniego Oddziału II KG ZJ (Ekspozytura „Z”). Jako długoletni mieszkaniec Gdyni znał środowisko, dzięki czemu udało mu się zwerbować wielu zaufanych i nastawionych patriotycznie ludzi do pracy w tej organizacji. Do działalności wywiadowczej wciągnął zasłużone rodziny gdyńskie: Helenę, Czesława, Bernarda i Stefana Henslów, Halinę i Stanisława Strzeleckich, Helenę Barczak, Franciszka Gburka (z Tajnego Hufca Harcerzy), Irenę Piotrowską, Leona Schulza, kpt. rez. Antoniego Wiensa-Wiśniewskiego (z wywiadu ZWZ-AK) i innych.
Sieć wywiadowcza ZJ zbierała informacje o produkcji stoczni, ruchu okrętów – głównie dużych jednostek liniowych Kriegsmarine, przemyśle zbrojeniowym, obsadzie kierowniczych stanowisk, dyslokacji obiektów wojskowych (nanoszono je na mapy) oraz o nastrojach panujących wśród ludności polskiej i niemieckiej. Rejestrowano też nazwiska aktywnych funkcjonariuszy hitlerowskich. Bardzo aktywnie pomagali w tej pracy muzycy z „Cafe Berlin”. Z poszczególnymi członkami organizacji kontaktował się przeważnie w gdyńskich kawiarniach i w mieszkaniu Henslów przy pl. Grunwaldzkim nr 18.
Wkrótce nawiązał kontakty z Bydgoszczą, co pozwoliło na rozwinięcie działalności. Przy pomocy Michała Hensla – ojca Stefana – zatrudnił się w zakładzie stolarskim Bernarda Badziąga, także pracującego dla wywiadu ZJ i ZWZ-AK. W zakładzie tym spotykał się z kmd. Konstantym Jacyniczem, z którym utrzymywał stałe kontakty. Komandor był jego przedwojennym znajomym z „GAL”-u, pracownikiem w przedwojennej organizacji wywiadowczej „Alfa”, a w czasie okupacji przebywającym w Warszawie Komendantem Związków Wybrzeża Morskiego oraz zastępcą Komendanta Wydziału Marynarki Wojennej „Alfa” KG ZWZ-AK. Andrzej Orwid-Eljaszewicz był więc przypuszczalnie również współpracownikiem organizacji wywiadowczej „Alfa”.
W połowie czerwca 1941 r. został mianowany kierownikiem wywiadu na Gdynię. W związku z wyznaczeniem nowych zadań przez KG ZJ przekazał to kierownictwo Stefanowi Henslowi. Zachował jednak kontrolę nad gdyńską grupą ZJ i nadal kierował pracą łączników utrzymujących łączność pomiędzy Warszawą a Gdynią: Zenonem Narojkiem i Edwardem Koniecznym. Ważniejsze meldunki obierał osobiście. W tym celu przyjeżdżał z Warszawy do Gdyni i do Władysławowa. W Warszawie utrzymywał stały kontakt z Mieczysławem Dukalskim, Arnoldem Nierzwickim ps. „Krzysztof”, Stanisławem Leonem Jeute ps. „Stach Zachodni”, „Stach”, „Cezary” oraz z grupą gdynian – członków ZJ mieszkających w Warszawie, jak również z kmdr. Konstantym Jacyniczem (sieć wywiadu kmdy Okręgu Pomorskiego ZWZ-AK). Spotkania w Warszawie odbywały się przy ul. Wilczej oraz w kawiarniach stanowiących punkty kontaktowe ZJ.
W okresie lat 1940–1942 na terenie Gdyni nastąpił znaczny rozwój konspiracji. Najsilniejszą z nich był ZWZ-AK, z którą ściśle współpracowała organizacja „Szarych Szeregów”, której komendantem był Lucjan Cylkowski oraz organizacja Związek Jaszczurczy kierowana przez Andrzeja Orwid-Eljaszewicza „Ala”. W końcu marca 1942 r. Andrzej Orwid-Eljaszewicz, przewożąc rozkazy z Warszawy do Gdyni, wpadł w zastawioną na niego pułapkę i został aresztowany przez Gestapo na dworcu kolejowym w Gdyni. W tym czasie miały miejsce masowe aresztowania członków wywiadu ZJ w Rzeszy, na ziemiach zaanektowanych, jak również w szeregach ZWZ-AK. Udało mu się zbiec i ostrzec część ludzi z jego organizacji. Po wyjeździe z Gdyni do Warszawy Andrzej Orwid-Eljaszewicz kilkakrotnie zmieniał nazwisko (Iwaszkiewicz, Waszkiewicz, Kaczmarek i nadal działał w konspiracji.
We wrześniu 1942 r. wstąpił do Narodowych Sił Zbrojnych w charakterze instruktora przygotowującego kadry dla wywiadu. Nadal utrzymywał kontakt z Arnoldem Nierzwickim – szefem ekspozytury „Zachód” NSZ. Według dokumentów niemieckich zaczął "znów pracować w wywiadzie pomorskim względnie takowy rozbudowywać". W tym samym dokumencie podano, że w końcu 1942 r. Arnold Nierzwicki skierował go do kierownika oddziału wojskowego Pomorza w Warszawie (chodzi o Jana Kamińskiego – p.o. Komendanta Okręgu Pomorskiego ZJ i NSZ). Tam został przydzielony jako oficer informacyjny i osoba werbująca członków organizacji. Spotkania z Janem Kamińskim odbywały się przy ul. Widok 1. W celu zamaskowania swojej konspiracyjnej działalności zatrudnił się w firmie przewozowej – „Ostdeutsches Spedition Und Transportunternehmen – Theodor Wierzchowski”, która cieszyła się zaufaniem władz niemieckich. Z relacji jego siostry – Ireny Wilczkowiak – mieszkającej w tym czasie w Milanówku (gdzie mieszkała i ukrywała żydówkę, jako nianię do dzieci), wiadomo, że Andrzej spotykał się również z Władysławem Szpilmanem, pomagając mu w ukrywaniu się, dostarczaniu zaopatrzenia i w przerzutach do nowych kryjówek.
3 stycznia 1944 r. wskutek zdrady jednego z współpracowników został zatrzymany przez Gestapo w Białobrzegach i trafił do więzienia w Radomiu. Najprawdopodobniej 20 lutego 1944 r. Andrzej Orwid-Eljaszewicz ps. „Ala” został rozstrzelany.
Upamiętnienie.
W 49 lat po bohaterskiej śmierci Andrzeja Orwid-Eljaszewicza, 23 maja 1993 władze w Białobrzegach, kościół parafialny pw. Świętej Trójcy i niestrudzony w swych działaniach poświęconych pamięci współtowarzyszy broni poległych za Ojczyznę, redaktor Janusz Skalski – dokonali odsłonięcia i poświęcenia pomnika przez biskupa radomskiego Edwarda Materskiego i biskupa Bronisława Dembowskiego, ordynariusza diecezji włocławskiej.
8-tonowy głaz z marmurową tablicą, krzyżem, znakiem Polski Walczącej i przesłaniem „Tobie Ojczyzno” – przypomina o wydarzeniach tamtych lat. Symboliczna mogiła Andrzeja Orwid-Eljaszewicza znajduje się w Alei Zasłużonych na Gdyńskim Cmentarzu Komunalnym w Kosakowie.

</doc>
<doc id="79002" url="https://pl.wikipedia.org/wiki?curid=79002" title="Prowincja Przylądkowa Wschodnia">
Prowincja Przylądkowa Wschodnia

Prowincja Przylądkowa Wschodnia (, ) – prowincja Południowej Afryki. Jej stolicą jest Bhisho.
Jednym z lepiej znanych miast w tamtych okolicach jest Grahamstown, ponieważ znajduje się tam jedna z najstarszych szkół w Południowej Afryce – St Andrews College.
Podział administracyjny.
Prowincja Przylądkowa Wschodnia dzieli się na 2 obszary metropolitalne oraz 6 dystryktów, które z kolei dzielą się na 37 gmin.

</doc>
<doc id="79004" url="https://pl.wikipedia.org/wiki?curid=79004" title="Strefy czasowe">
Strefy czasowe



</doc>
<doc id="79005" url="https://pl.wikipedia.org/wiki?curid=79005" title="Defense Intelligence Agency">
Defense Intelligence Agency

Defense Intelligence Agency (pol. Agencja Wywiadowcza Departamentu Obrony, DIA) – amerykańska agencja wywiadu wojskowego, działająca w strukturze Departamentu Obrony.
Została założona 1 października 1961 roku. Zatrudnia ponad 16 500 wojskowych i cywilnych pracowników na całym świecie. Jest główną instytucją organizacyjną i kierowniczą zagranicznego wywiadu wojskowego. Dostarcza informacje wywiadowcze dla decydentów i planistów sił obronnych i dla Wspólnoty Wywiadowczej, w celu wsparcia amerykańskiego planowania i operacji wojskowych oraz handlu bronią.
Dyrektor DIA jest głównym doradcą sekretarza obrony i przewodniczącego Komitetu Połączonych Szefów Sztabów w sprawach wywiadu wojskowego. Kieruje również Zarządem Wywiadu Wojskowego (Military Intelligence Board), koordynując działalność wspólnoty wywiadów obrony.
Historia.
Przyczyny powstania.
Ustawa o reorganizacji systemu obrony narodowej z 1958 roku powołała co prawda do życia ośrodki dowodzenia połączonych rodzajów sił zbrojnych, dopóki jednak każdy rodzaj wojsk utrzymywał swoje własne służby wywiadowcze, ośrodki te nie otrzymywały danych wywiadowczych w postaci ujednoliconej. Wywiady poszczególnych rodzajów sił zbrojnych i agencji cywilnych odgradzały się od siebie licznymi barierami, uniemożliwiającymi wymianę informacji. Wręcz przeciwnie, konkurowały między sobą, kryjąc bardzo ważne dla bezpieczeństwa narodowego informacje, w ten sposób zabiegając o względy w DoD i większe przyszłoroczne budżety. Jedną z przyczyn utworzenia DIA przez administrację prezydenta Kennedy’ego były powtarzające się skargi na znaczne różnice w ocenach agencji wywiadowczych przedstawianych przez służby ds. wywiadu wojskowego (morski, lotniczy i lądowy komponent wywiadowczy) i wzajemne spory kompetencyjne.
Utworzenie DIA.
Bazując na ocenie Grupy Koordynacji Ocen Wywiadowczych, sekretarz obrony Robert McNamara, powiadomił szefów połączonych sztabów "JCS" o decyzji utworzenia DIA. W lutym 1961 roku dostali oni zadanie utworzenia projektu agencji, który był gotowy już w sierpniu tego samego roku. Dyrektywa Departamentu Obrony nr 5105.21 o utworzeniu Agencji Wywiadu Departamentu Obrony została przedstawiona 1 sierpnia 1961 roku, a weszła w życie dwa miesiące później, 1 października 1961 roku. Poszczególne rodzaje wojsk zachowały własne służby rozpoznawcze, United States Army zatrzymały Army Security Agency, która wprawdzie jest służbą bezpieczeństwa, lecz prowadzi też tzw. SIGINT, United States Navy – Office of Naval Intelligence, United States Air Force – Air Force Intelligence Agency. Nadal działała również Centralna Agencja Wywiadowcza, zajmująca się wywiadem poza granicami Stanów Zjednoczonych Ameryki.
Szybki rozwój agencji.
W chwili powstania DIA personel tej agencji nie przekraczał 25 osób, ale 10 lat później w 1971 roku Agencja liczyła już ok. 5 tys. osób wspieranych przez budżet roczny w wysokości 200 mln USD.
Między 1962 a 1966 rokiem przy DIA powstała m.in. Wyższa Szkoła Wywiadu Departamentu Obrony (od 1992 roku Defense Intelligence College), tzw. "szkoła szpiegów", a 1 stycznia 1963 roku rozpoczęło działalność Centrum Produkcji, które zajmowało budynki A i B w kompleksie budynków Arlington Hall Station w stanie Wirginia. Następnie utworzono specjalne centrum, tzw. "system interpretacji (analizy) danych" (ADP Automated Data Processing). Powstał także specjalny Zarząd Wywiadu Naukowo-Technicznego (Directorate of Scientific and Technical Intelligence).
Struktura.
Defense Intelligence Agency składa się z poniższych komórek organizacyjnych:
Dawniej DIA dzieliła się na trzy ośrodki:
Siedziba.
Siedzibą DIA jest Defense Intelligence Analysis Center (DIAC). Budynek mieści się w Joint Base Anacostia-Bolling w Dystrykcie Kolumbia. W DIAC mieści się także National Intelligence University, Defense Intelligence Operations Coordination Center i John T. Hughes Library.
Zadania.
Zadaniem postawionym DIA przez Department of Defense jest zbieranie, analizowanie, przetwarzanie i przekazywanie informacji wywiadowczych związanych ze światową obronnością, siłami zbrojnymi, przemysłem zbrojeniowym uprawnionym politykom, wojskowym, specjalistom ws. obrony i techniki obronnej.
Współpraca.
DIA wykonując swe obowiązki polega także na danych z innych agencji wywiadu, np. z National Reconnaissance Office, National Security Agency, Central Intelligence Agency także działającej poza granicami USA.
Udział w operacji Pustynna Burza.
Podczas wojny w Zatoce Perskiej na początku lat 90 XX w., do bezpośredniego wsparcia działań sił koalicyjnych w Kuwejcie i Iraku skierowano ok. 2 tys. pracowników DIA. Na początku 1990 roku, sprawami Iraku zajmowało się 5 pracowników wywiadu obronnego. W krótkiej wojnie w Zatoce Perskiej z działalności żołnierzy DIA nie wyciągnięto najlepszych wniosków. Lokalni dowódcy polowi i sztab skarżyli się, że nie dostają na czas danych rozpoznania taktycznego. DIA została bardzo dobrze oceniona za działalność w wojnie iracko-kuwejckiej.
Wewnętrzny program telewizyjny.
W lutym 1991 roku DIA rozpoczęła emisję kodowanego programu telewizyjnego (Defense Intelligence Network – DIN), skierowanego do ok. tysiąca własnych pracowników, oficerów operacyjnych DoD i 19 dowództw w Stanach Zjednoczonych. Na program składają się: materiały fotograficznego rozpoznania lotniczego i satelitarnego oraz serwis informacyjny National Security Agency. Na informacjach zdobytych przez instytucję często polegają Siły pokojowe ONZ, a także amerykańskie agencje zwalczające przemyt narkotyków i nie tylko.
Dyrektorzy agencji (Director of the Defense Intelligence Agency).
Dyrektora DIA powołuje Prezydent USA następnie musi zostać zatwierdzony przez specjalny Senacki Komitet Wywiadowczy

</doc>
<doc id="79007" url="https://pl.wikipedia.org/wiki?curid=79007" title="Podział administracyjny Południowej Afryki">
Podział administracyjny Południowej Afryki

Południowa Afryka jest podzielona na dziewięć prowincji (stolice prowincji podane w nawiasach). Po pierwszych wolnych i równych wyborach w roku 1994 rozwiązano cztery ówczesne prowincje oraz włączono w skład związku formalnie odrębne bantustany.
Podział RPA w latach 1910-1994.
Prowincje
Niezależne i autonomiczne bantustany
Pozostałe bantustany 

</doc>
<doc id="79010" url="https://pl.wikipedia.org/wiki?curid=79010" title="Kultura polityczna">
Kultura polityczna

Kultura polityczna (ang. "political culture") – ogół postaw, wartości i wzorów zachowań dotyczących wzajemnych stosunków władzy i obywateli. Jest to pojęcie z zakresu badań socjologii i politologii, a w szczególności z zakresu badań socjologii polityki.
Jednym z pierwszych, który użył tego pojęcia, był prawnik Józef Jan Siemieński w 1916 roku na odczycie na Uniwersytecie Warszawskim o Konstytucji 3 maja. W okresie międzywojennym pisał: "Kulturę polityczną należy rozumieć jako dorobek narodu w dziedzinie instytucji prawnoustrojowych". Do tego nurtu nawiązywał Kazimierz Biskupski, pisząc na początku lat sześćdziesiątych dwudziestego wieku: "Kultura polityczna to poglądy, idee i teorie, normy postępowania oraz faktyczne działania jednostek i grup w ramach współżycia państwowego"
W politologii amerykańskiej kluczowe znaczenie miała praca Gabriela A. Almonda i Sidneya Verby "Civic Culture: Political Attitudes and Democracy in Five Nations" wydana w 1963 roku i opisująca badania nad kulturą polityczną w Stanach Zjednoczonych, Wielkiej Brytanii, Włoszech, Niemczech i Meksyku.
Koncepcja Jerzego J. Wiatra.
Kultura polityczna to ogół postaw, wartości i wzorów zachowań dotyczących wzajemnych stosunków władzy i obywateli.
Do kultury politycznej zaliczyć można:
Definicja ta nawiązuje do definicji wprowadzonej przez Gabriela Almonda, uważanego za pioniera problematyki kultury politycznej w nauce światowej.
Koncepcja Gabriela Almonda i Binghama G. Powella.
Kultura polityczna jest wzorem indywidualnych postaw i orientacji wobec polityki, występujących wśród członków systemu politycznego. Jest dziedziną subiektywną, leżącą u podstaw działań politycznych i nadającą im znaczenia.
Indywidualne orientacje obejmują następujące składniki:
Koncepcja Władysława Markiewicza.
Władysław Markiewicz stwierdza: "poprzez kulturę polityczną społeczeństwa rozumiem te historycznie ukształtowane elementy w globalnie pojętej kulturze, które dotyczą wartości uznawanych i pożądanych przez daną zbiorowość, odnoszących się przede wszystkim – chociaż nie wyłącznie – do władzy państwowej. Należą do niej zatem także kryteria, według których społeczeństwo zwykło oceniać politykę państwa i solidaryzować się lub przeciwstawiać się kierunkom działania władzy oraz jej organów i to zarówno w dziedzinie wewnętrznej, jak i zagranicznej".
Wskazuje następujące elementy tworzące kulturę polityczną: świadomość historyczną, zachowania polityczne i postawy polityczne, przywództwo polityczne, reguły gry politycznej, zasady edukacji politycznej. Elementy te pozostają ze sobą w związku i składają się łącznie na kulturę polityczną.
Podkultury polityczne.
W ramach ogólnie rozumianej kultury politycznej społeczeństwa można wyróżnić różne podkultury polityczne:
Typy kultur politycznych.
Gabriel Almond i Sidney Verba.
W ujęciu amerykańskich socjologów Almonda i Verby można wyróżnić trzy czyste typy kultury politycznej:
W historii według nich przeważają jednak mieszane typy kultury politycznej: parafialno-poddańczy, poddańczo-uczestniczący oraz parafialno-uczestniczący.
Jerzy J. Wiatr.
Według polskiego socjologa Jerzego J. Wiatra punktem wyjścia typologii kultur politycznych powinno być "historyczne, konkretne ujęcie kultury politycznej jako związanej z ustrojami politycznymi i leżącymi u ich podstaw formacjami społeczno-politycznymi". Kultury polityczne występujące w tej samej formacji mają pewne cechy wspólne.
Wyróżnić można następujące typy kultury politycznej i ich odmiany:
1. Tradycyjna kultura polityczna – odpowiadająca formacji niewolniczej i formacji feudalnej, charakteryzująca się:
Występuje w trzech odmianach:
Elementy kultury plemiennej bywają łączone z elementami kultury teokratycznej. Despotyczna kultura polityczna może się nie ukształtować w pełni i powstaje mieszana kultura polityczna z elementami kultury plemiennej i kultury despotycznej.
2. Kultura polityczna stanowej demokracji – występująca w formacji feudalnej, charakteryzująca się tym, że:
Wyróżnić można dwie odmiany:
3. Burżuazyjna kultura polityczna – w formacji kapitalistycznej, opisywana przez Jerzego J. Wiatra jako polityczna kultura masowa, charakteryzująca się tym, że jest to kultura nie jakiejś wyodrębnionej klasowo mniejszości, ale szerokiego ogółu. Udział w polityce zostaje rozszerzony na wszystkie klasy społeczne.
Wyróżnić można dwa typy:
4. Socjalistyczna kultura polityczna – miała dominować w formacji socjalistycznej i stawać się kulturą demokratycznego uczestnictwa w rządzeniu przez najszersze masy społeczeństwa, jednak według Jerzego J. Wiatra trudno jest mówić o "ukształtowaniu się jednego typu kultury politycznej państw socjalistycznej". W jednych państwach dominował autorytarny typ kultury poddańczej, w innych istniał mieszany typ kultury demokratyczno-autorytarnej.
Poziomy i funkcje.
Aleksandra Opałek-Orzechowska i Andrzej Korybski wyróżniają w kulturze politycznej społeczeństwa – rozumianej jako całokształt wytworzonych na podstawie potrzeb i interesów społeczeństwa wartości, instytucji i norm politycznych, a także tych elementów kulturowych świadomości politycznej, które stanowią ich odzwierciedlenie i ocenę – poziomy i funkcje, łącząc ją z systemem politycznym.
Kultura polityczna jest w tej koncepcji wytworem interesów i działań politycznych, a zarazem przez te działania się przejawia, porządkuje je, integruje i reguluje. Jest niezbędna dla istnienia i rozwoju systemu politycznego.
Rozważana na tle konkretnego systemu politycznego kultura polityczna tworzy trzy poziomy:
W odniesieniu do systemu politycznego kultura polityczna pełni trzy podstawowe funkcje:
Kultura polityczna funkcjonująca w danym społeczeństwie i obejmująca swoim zasięgiem jego całość powstaje jako wypadkowa modelu kultury politycznej systemu oraz podkultur politycznych istniejących w jego obrębie.
Na kulturę polityczną wpływają również kultury polityczne innych społeczeństw. Poszczególne elementy kultury politycznej, przeniesione w czasie lub przestrzeni, mogą stać się integralnym elementem kultury politycznej innego społeczeństwa.
Kultura obywatelska.
Gabriel Almond i Sidney Verba.
Kultura obywatelska (ang. "civic culture") to kultura uczestnicząca, w której elementy parafialnej kultury politycznej i poddańczej kultury politycznej nie zostały całkowicie usunięte, ale włączone w kulturę polityczną. Obywatele zachowują bardziej tradycyjne ich cechy. Jest najbardziej charakterystyczna dla systemów demokratycznych.
W tej koncepcji kultura obywatelska jest jednym z typów mieszanych kultury politycznej.
Edmund Wnuk-Lipiński.
Kultura obywatelska, podobnie jak kultura polityczna, zachodzą w przestrzeni życia publicznego (którą bada socjologia życia publicznego). Życie publiczne składa się z aktywności politycznych i z aktywności apolitycznych. W obrębie aktywności politycznych – takich jak kandydowanie i głosowanie w wyborach, udział w demonstracjach, pisanie petycji, wyrażanie opinii politycznych, organizowanie się wokół celów politycznych – realizuje się tylko polityczna część roli obywatelskiej. Obok niej rola obywatelska może być realizowana w takich apolitycznych aktywnościach, jak działalność charytatywna i pomocowa, samoorganizacja wokół politycznych celów, działalność edukacyjna i promująca pewne style życia. Kultura obywatelska obejmuje zarówno polityczne jak i apolityczne aktywności obywatela.
Na wysoką kulturę obywatelską składa się społeczny zasób zaufania, norm i powiązań; wzajemnie wzmacnia się ona i kumuluje. Dzięki temu wytwarza się pozytywy stan równowagi społecznej odznaczający się wysokim stanem współpracy między obywatelami określonej wspólnoty, dużym zaufaniem, regułą odwzajemniania uczynności, znacznym zaangażowaniem obywatelskim.
O niskiej kulturze obywatelskiej mówi się wtedy, kiedy zaufanie do innych jest znikome, a tolerancja dla odmiennych racji niezbyt wysoka, przeważa dążenie do realizacji interesów charakterystycznych dla danej grupy, bez względu na skutki dla większej społeczności. Na niską kulturę obywatelską składa się partykularyzm, wzajemny brak zaufania w społeczeństwie, wykorzystywanie innych i ucieczka w prywatność – co może spowodować stagnację społeczną i ekonomiczną. Prowadzi do maksymalizacji korzyści kosztem otoczenia społecznego; myślą wtedy, że inni czynią podobnie.
Kultura obywatelska w tej koncepcji jest zjawiskiem szerszym niż kultura polityczna, a kultura polityczna może być potraktowana jako część składowa kultury obywatelskiej.
Dziedzictwo polityczne.
Dziedzictwo polityczne obejmuje stosunek polityki do gospodarki, funkcjonowanie władzy politycznej oraz stosunek władzy do ideologii w przeszłości danego społeczeństwa.
Jest częścią dziedzictwa kulturowego, rozumianego tu jako "wszelkie kierunki działania społeczeństwa – w sferze produkcyjnej, politycznej, duchowej, odnoszące się do działania wielu ludzi. Stosunek do dziedzictwa kulturowego w znacznym stopniu zależy od celów stojących przed praktykami i ideologami konkretnego etapu rozwoju społeczno-kulturowego".
Analiza kultury politycznej dokonywana z punktu widzenia dziedzictwa politycznego zakłada studiowanie na każdym etapie rozwoju kultury:
Analiza ta pozwala uwzględnić nie tylko istniejące interesy społeczne i ich odzwierciedlenie w polityce, lecz także ich korzenie w przeszłości. Pozwala uwzględnić, jakie tradycje polityczne odbijają się w kierunkach działania politycznego jednostek.

</doc>
<doc id="79011" url="https://pl.wikipedia.org/wiki?curid=79011" title="Warzęcha zwyczajna">
Warzęcha zwyczajna

Warzęcha zwyczajna, warzęcha ("Platalea leucorodia") – gatunek dużego ptaka brodzącego z rodziny ibisów (Threskiornithidae), zamieszkujący Eurazję i Afrykę. Nie jest zagrożony.
Podgatunki i zasięg występowania.
Warzęcha zamieszkuje w zależności od podgatunku:
Cechy gatunku.
Upierzenie czysto białe, nogi i dziób ciemne. Z bliska widać nieregularne, faliste rysy poprzeczne brązowego koloru. Dziób na końcu łyżkowato rozszerzony i spłaszczony, żółty na końcu. U nasady dzioba i wokół oczu naga żółta skóra, w innych miejscach czarna. W okresie godowym u obu płci żółty czub z tyłu głowy (pióra ozdobne o długość 10–12 cm) i żółty nalot na piersi. Osobniki młodociane mają cały dziób różowy, a końce skrzydeł czarne. Budowa zbliżona do bociana, ale jest od niego mniejsza i ma czarne nogi. W locie wyciąga szyję i głowę, a za ogon nogi. Nie wydaje wtedy głosu. Usłyszeć „huh, huh, huh” można tylko gdy jest w gnieździe, oprócz tego klekoce. To ptak w większości wędrowny, populacja europejska do Afryki podzwrotnikowej odlatuje w sierpniu i wrześniu.
Status i ochrona.
Międzynarodowa Unia Ochrony Przyrody (IUCN) uznaje warzęchę za gatunek najmniejszej troski (LC – "Least Concern") nieprzerwanie od 1988 roku. W 2015 roku liczebność światowej populacji, według szacunków organizacji Wetlands International, wynosiła około 63–65 tysięcy osobników. Globalny trend liczebności populacji nie jest znany.
Gatunek chroniony Konwencją o ochronie wędrownych gatunków dzikich zwierząt. W Polsce podlega ścisłej ochronie gatunkowej.

</doc>
<doc id="79013" url="https://pl.wikipedia.org/wiki?curid=79013" title="Konstrukcja zrębowa">
Konstrukcja zrębowa



</doc>
<doc id="79014" url="https://pl.wikipedia.org/wiki?curid=79014" title="Wyspa Bożego Narodzenia">
Wyspa Bożego Narodzenia

Wyspa Bożego Narodzenia (Terytorium Wyspy Bożego Narodzenia; ang. "Christmas Island", "Territory of Christmas Island"; malajski "Pulau Krismes", "Wilayah Pulau Krismas"; chiń. 圣诞岛 – "Shèngdàn Dǎo", 圣诞岛领地 – "Shèngdàn Dǎo Lǐngdì") – australijskie terytorium zależne składające się z wyspy o tej samej nazwie. Położone jest na Oceanie Indyjskim, 380 km na południe od indonezyjskiej wyspy Jawa. Geograficznie stanowi część Azji, jednak ze względu na obecną przynależność polityczną, terytorium to niekiedy jest zaliczane do Oceanii (do 1958 roku również pod względem politycznym było terytorium azjatyckim).
Ustrój polityczny.
Wyspa Bożego Narodzenia, na mocy "Christmas Island Act 1958", jest terytorium zewnętrznym Australii administrowanym przez "Department of Transport and Regional Services". Australijski administrator, którym od 5 października 2017 jest Natasha Griggs, mianowany jest przez Gubernatora Generalnego Australii i reprezentuje zarówno Australię, jak i monarchię brytyjską.
Lokalną władzę na wyspie sprawuje dziewięcioosobowa Rada ("Shire of Christmas Island"), wybierana na czteroletnią kadencję w bezpośrednich wyborach. Połowa składu Rady wymieniana jest co dwa lata.
Wyspa nie ma podziału administracyjnego.
Geografia.
Wyspa Bożego Narodzenia położona jest na Oceanie Indyjskim, 380 km na południe od Jawy i 2650 km na północny zachód od Perth. Od najbliższego wybrzeża Australii oddalona jest o 1565 km.
Stolicą terytorium jest Flying Fish Cove, zwane czasami również "The Settlement", czyli po prostu "osiedle". Stolica Settlement, wraz z przyległymi osiedlami: Drumsite, Poon Saan, Silver City, położona jest w północno-wschodniej części wyspy i stanowi główne skupisko ludności terytorium. Na wschód od lotniska znajduje się niewielkie osiedle Waterfall, a na południu wyspy osiedle obsługujące kopalnię – South Point.
Wyspa jest nadwodną częścią, wysokiej na ok. 5000 m, podmorskiej góry, której szczyt ma postać płaskowyżu zajmującego całe wnętrze wyspy. Najwyższe wzniesienie to "Murray Hill" – 361 m n.p.m. Większość skał, z których zbudowany jest płaskowyż, stanowią wapienie powstałe w wyniku osadzania się przez miliony lat koralowców. Widoczne są również skały wulkaniczne, z których zbudowany jest trzon wyspy.
Powierzchnia wyspy 135 km², linia brzegowa 139 km, urozmaicona jest trzema dużymi, nienazwanymi półwyspami. 80 km wybrzeża stanowią klify, przeważnie osiągające 20 m wysokości, na wyspie jest również 13 plaż. Wyspę otacza wąski pas rafy koralowej.
Większość powierzchni pokrywa wilgotny las równikowy, a 63% jej powierzchni zostało objęte ochroną jako "Christmas Island National Park".
Ze względu na późne zaludnienie wyspa ma bogatą florę i faunę. Występuje tu ok. 200 gatunków roślin kwitnących, w tym 25 gatunków drzew. Najbardziej znanym przedstawicielem lokalnej fauny jest czerwony krab. Co roku w listopadzie odbywa się migracja krabów czerwonych, w której uczestniczy ok. 100 mln osobników. Poza krabem czerwonym występuje tu jeszcze 19 innych gatunków krabów, w tym krab kokosowy. Wyspa jest również siedliskiem kilkudziesięciu gatunków ptaków, w tym kilku endemicznych oraz kilku gatunków gadów. Na wyspie nie występują dziko żyjące ssaki.
Klimat.
Wyspa leży w strefie klimatu tropikalnego z temperaturami w dzień wahającymi się od 26 °C w najchłodniejszych miesiącach do 28 °C w najcieplejszych. Południowo-wschodnie wiatry wiejące przez cały rok powodują, że klimat jest łagodny. W wilgotnej porze roku, trwającej od listopada do kwietnia, zdarzają się sztormy. Roczna suma opadów wynosi 2000 mm.
Historia.
Pierwsze wzmianki o wyspie pojawiły się już w 1615 r., jednak dopiero w 1643 r. kapitan William Mynors dotarł do niej w dzień Bożego Narodzenia, nadając jej okolicznościową nazwę. W drugiej połowie XIX w. wyspę zaczęto odwiedzać częściej, dokonując jej eksploracji. W 1887 r. ekspedycja na statku "Egeria" przeprowadziła na wyspie wstępne badania geologiczne, przywożąc z niej próbki fosforytów.
W wyniku odkrycia tych złóż fosforytów, 6 czerwca 1888 r. Wielka Brytania anektowała wyspę. W roku następnym wyspa została wydzierżawiona na 10 lat rodzinie Clunies-Ross, która od 1886 r. była posiadaczem Wysp Kokosowych. Zbudowano wtedy pierwsze osiedle w zatoce Flying Fish (dzisiejsze Flying Fish Cove) oraz rozpoczęto wydobywanie fosforytów, do czego wykorzystano robotników sprowadzonych z Singapuru, Chin i Malezji – ich potomkowie stanowią obecnie większą część mieszkańców terytorium. Wybudowano także linię kolejową przez centralną część wysoczyzny, z Flying Fish Cove do kopalni w południowej części wyspy.
W 1899 wyspa została wydzierżawiona "British Phosphate Company", a od 1900 weszła formalnie w skład brytyjskiej kolonii Straits Settlements (dzisiejszy Singapur i część Malezji).
31 marca 1942 wyspa została zajęta przez wojska japońskie. Przed inwazją na wyspie znajdował się zaledwie 30-osobowy garnizon brytyjski, składający się w większości z indyjskich żołnierzy i kilku oficerów angielskich. Indyjscy żołnierze, wierząc w propagandę japońską twierdzącą, że Japonia walczy z Wielką Brytanią aby uwolnić m.in. Indie z brytyjskiego kolonializmu, wymordowali swoich oficerów i poddali wyspę Japonii. Wyspa stała się bazą dla japońskich lotów zwiadowczych nad Australię, miała być też ważnym elementem w planowanej inwazji Australii. Wyspa została wyzwolona w sierpniu 1945.
Po wojnie, przez rok, wyspa pozostała pod administracją wojskową, a następnie powróciła pod administrację kolonii Singapur (powstałej w wyniku zlikwidowania w 1946 kolonii Straits Settlements). W 1948 r. kopalnie fosforytów kupiły rządy Australii i Nowej Zelandii. Gdy w 1958 r. Singapur uzyskał samodzielność, Wielka Brytania przekazała wyspę Australii i od tej pory stanowi ona terytorium zależne tego kraju. W 1994 r. zostało przeprowadzone referendum niepodległościowe, w którym jednak większość głosujących opowiedziała się za pozostaniem pod władzą Australii.
Gospodarka.
Wydobycie wysokogatunkowych fosforytów było przez długi czas jedynym rodzajem przemysłu na wyspie. Już w 1903 r. z odkrywkowych kopalni wydobyto ponad 70 tys. ton fosforytów, a w 10 lat później 150 tys. ton. Dopiero po II wojnie światowej wydobycie w znacznym stopniu zmechanizowano, a produkcja wyraźnie wzrosła. Całą produkcję przewożono zbudowaną w 1914 r. linią kolejową długości 18 km do pirsu przeładunkowego we Flying Fish Cove, skąd transportem morskim trafiały do Australii, głównie do portu we Fremantle. W 1961 r. produkcja wyniosła 600 tys. ton skał fosforytowych i dodatkowo ok. 70 tys. ton pyłu fosforytowego. W roku 1978 wyspa wyeksportowała 1,1 mln skał fosforytowych do Australii i Nowej Zelandii oraz 130 tys. ton mączki fosforytowej do Singapuru.
Już z końcem lat 70. XX w. szacowano, że kopalnie, znajdujące się w południowej części wyspy, zapewnią wydobycie tylko na ok. 10 lat. Zostały one zamknięte w 1987 r., lecz otworzono je ponownie w roku 1991. Obecnie dają one zajęcie 19% wszystkich zatrudnionych na wyspie i przynoszą 16% wpływów budżetowych, będąc najważniejszym źródłem dochodów terytorium.
W 2001 wybudowano tymczasowy ośrodek dla nielegalnych migrantów, którzy drogą morską próbują dotrzeć do Australii. Do 2007 ma być gotowy duży i nowoczesny ośrodek ("Reception and Processing Centre"), a prace związane z jego budową są, po wydobyciu fosforytów, najważniejszym źródłem dochodów wyspy.
Ważnymi elementami budżetu wyspy jest transport, telekomunikacja i sektor rządowy (administracja, służba zdrowia, edukacja, policja i siły zbrojne – finansowane z budżetu Australii). Terytorium czerpie również dochód z emisji znaczków pocztowych.
W ostatnich latach znaczenie zdobywa turystyka. Wyspa utrzymuje stałe połączenia lotnicze z Perth, Singapurem, Kuala Lumpur i Wyspami Kokosowymi. W 1993 r. otwarto kasyno, lecz ze względu na zbyt małe dochody zamknięto je w 1998. W 2001 rząd Australii zgodził się na utworzenie na wyspie komercyjnego centrum lotów kosmicznych, lecz plany jego budowy nie wyszły poza wstępną fazę.
Na wyspie istnieje drobne rolnictwo ukierunkowane na rynek wewnętrzny. Uprawia się palmę kokosową, rośliny bulwiaste, warzywa i owoce. W niewielkim stopniu występuje również rybołówstwo.
Ludność.
W 1978 r. ludność wyspy liczyła 3094 osoby, z czego 1717 Chińczyków, 839 Malajów, 426 Europejczyków i 112 innych. Poczynając od lat 80. liczba ta zaczęła systematycznie spadać. W 2010 roku szacunkowa liczba ludności wynosiła ok. 1400 osób, co daje gęstość zaludnienia 10,38 osób/km². Znaczną część ludności stanowią potomkowie robotników sprowadzanych z Singapuru, Chin i Malezji do pracy przy wydobywaniu fosforytów. Obecnie około 70% ludności stanowią Chińczycy, 20% Europejczycy, a 10% Malajowie. Językiem urzędowym jest angielski, lecz głównym językiem ludności pozostaje chiński, a szeroko używanym jest również malajski.

</doc>
<doc id="79018" url="https://pl.wikipedia.org/wiki?curid=79018" title="Marek Antoniusz Orator">
Marek Antoniusz Orator

Marek Antoniusz Orator, ("Marcus Antonius Orator; M. Antonius M. f. M. n."), (ur. 143 p.n.e. – zm. 87 p.n.e.) – polityk i znany mówca rzymski.
Około 117 p.n.e. bronił przed sądem konsula z roku 118 p.n.e. Kwintusa Marcjusza Reksa. Kwestor w 113 roku w prowincji Asia. Gdy dotarł do portu w Brundyzjum (dzisiejsze Brindisi) w drodze do swojej prowincji, otrzymał wiadomość, że został oskarżony przed pretorem Lucjuszem Kasjuszem o przestępstwo seksualne. Nie skorzystał z immunitetu przysługującemu urzędnikom służbowo przebywającym poza krajem, ale dobrowolnie wrócił do Rzymu, dając dowód pewności siebie, i szybko uzyskał uniewinnienie. Jako przykład lojalności podawano zachowanie się w trakcie tego procesu jednego z niewolników Antoniusza, który najsroższymi torturami nie dał się skłonić do zeznawania przeciwko swojemu panu. W 112 p.n.e. oskarżał Gnejusza Papiriusza Karbona, który jako konsul w roku poprzednim poniósł klęskę w wojnie z Cymbrami i Teutonami a w 103 p.n.e. bronił konsula Gnejusza Malliusza Maksimusa konsula z roku 105 p.n.e. który też poniósł klęskę w walce z Cymbrami. Pretor w 104; dowódca w randze prokonsula ("praetor proconsule") w wojnie z piratami w Cylicji. Po drodze do Cylicji zatrzymał się w Atenach, gdzie przysłuchiwał się dysputom filozoficznym i retorycznym. Zginął w tej wojnie służący pod nim jako legat Marek Gratydiusz, jego przyjaciel a krewny Cycerona. Wrócił do Rzymu w 100 p.n.e. już po tym jak na mocy procedury "senatus consultum ultimum" został stłumiony ruch Saturninusa.
Za sukcesy w wojnie z piratami senat przyznał Markowi Antoniuszowi w roku 100 prawo do tryumfu. W późniejszym okresie piraci zemścili się na nim, porywając i zabijając jego córkę. Sprzeciwiał się reformom agrarnym proponowanym w 99 p.n.e., Sekstiusza Titiusza. Konsulat sprawował w 99 p.n.e. razem z Aulusem Postumiuszem Albinusem. Cenzor w 97 wraz z Lucjuszem Waleriuszem Flakkusem.
Usunęli z senatu byłego trybuna Marka Duroniusza za to, że zawetował ustawę przeciwko zbytkowi, bezczelnie argumentując, że wolność oznacza także swobodę zrujnowania się i prawo nie może narzucać bycia oszczędnym. Duroniusz później oskarżył Antoniusza o nadużycia wyborcze ("de ambitu"), ten został jednak uniewinniony.
Marek Antoniusz z sukcem bronił Maniusza Akwiliusza oskarżonego o zdzierstwa na Sycylii, kończąc mowę obrończą zdarł z piersi oskarżonego tunikę, ukazując blizny po ranach odniesionych na wojnach i uzyskał uniewinnienie.
Bronił samego siebie oskarżony według prawa Kwintusa Wariusza Hybrydy, trybuna ludowego z 91 p.n.e., o zachęcanie sprzymierzeńców do powstania przeciw Rzymowi.
Należał do stronnictwa arystokratycznego i w czasie wojny domowej był stronnikiem Sulli i służył prawdopodobnie w wojsku jako legat.
W 87 p.n.e. był przez senat wysłany w charakterze posła do Kwintusa Cecyliusza Metellusa Piusa z wezwaniem do powrotu do Rzymu i obrony przed stronnictwem popularów. W konsekwencji swojej postawy zginął, gdy w 87 p.n.e. Rzymem zawładnęli Mariusz i Cynna i rozkazali zabić Antoniusza. 
Podobno żołnierze wysłani z rozkazem zamordowania Antoniusza wahali się wykonać zadanie poruszeni elokwencją mówcy. Dopiero ich dowódca, Publiusz Anniusz, ściął Markowi Antoniuszowi głowę, którą Mariusz kazał umieścić na rostrach lub na własnym stole.
Był wybitnym mówcą, łączył karierę polityczną z występowaniem jako obrońca i oskarżyciel w procesach cywilnych. Nie zachowała się żadna mowa Marka Antoniusza Oratora i jego reputację jako mówcy opieramy na świadectwie Cycerona. Cyceron uważał Marka Antoniusza obok Lucjusza Licyniusza Krassusa za najwybitniejszego i najwytworniejszego mówcę rzymskiego. Marka Antoniusza uczynił jednym z głównych rozmówców w dziele "De oratore ad quintum fratrem" i przez jego usta wyraził swoje przemyślenia i wiadomości na temat sztuki oratorskiej w Rzymie.
Zobacz też.
Drzewo genealogiczne Antoniuszów

</doc>
<doc id="79021" url="https://pl.wikipedia.org/wiki?curid=79021" title="Rzeź w Glencoe">
Rzeź w Glencoe

Rzeź w Glencoe – wydarzenie z 13 lutego 1692, kiedy w dolinie Glen Coe, w regionie Strathclyde, położonej na wyżynach Szkocji, od 38 do ponad 70 (według różnych źródeł) mieszkańców wioski Glencoe, głównie członków klanu MacDonald (w tym kobiet i dzieci), zostało zabitych przez żołnierzy króla angielskiego Wilhelma III, należących głównie do klanu Campbell. MacDonaldowie, jak większość klanów góralskich, wspierali bunt jakobitów (popierali króla Jakuba II) i nie chcieli uznać króla Wilhelma i jego żony Marii II.
Po nieudanej próbie zyskania przychylności jakobickich wodzów klanów góralskich przy pomocy przekupstwa, rząd w Edynburgu, złożony ze stronników Wilhelma III, wydał ultimatum głoszące, iż kto nie złoży do końca roku 1691 przysięgi na wierność nowemu królowi, będzie traktowany jak zdrajca.
Wierni byłemu monarsze wodzowie klanów wobec klęski militarnej Jakuba VII z ociąganiem jeden po drugim składali przysięgi. Najdłużej zwlekał Alastair MacIan, naczelnik MacDonaldów z Glencoe, małej gałęzi klanu MacDonaldów. Jego opieszałość wynikała nie tylko z wierności królowi Jakubowi, ale i z obawy przed stojącymi po stronie nowego monarchy Campbellami, tradycyjnymi wrogami MacDonaldów, otaczającymi zewsząd jego ziemie.
Ostatniego dnia, 31 grudnia 1691, MacIan przybył do najbliższego garnizonu w Fort William, aby złożyć przysięgę na ręce komendanta. Okazało się, że oficer nie posiadał uprawnień do przyjęcia przysięgi i powinna ona być złożona na ręce szeryfa hrabstwa Argyll w Inveraray.
Z powodu odległości i srogiej zimy MacIan dopiero 6 stycznia 1692 stanął przed szeryfem hrabstwa, sir Colinem Campbellem, który – uwzględniając okoliczności, potwierdzone listem od komendanta Fort William – przyjął przysięgę.
Jednak przywódcy klanu Campbellów, książę Argyll i hrabia Breadalbane przebywający na dworze w Londynie, wraz z członkiem rady królewskiej Johnem Dalrymple zataili przed królem fakt złożenia przysięgi przez MacIana i podsunęli mu do podpisu rozkaz do naczelnego dowódcy wojsk w Szkocji, nakazujący eksterminację MacDonaldów z Glencoe.
1 lutego 1692 przybyła do Glencoe 2. kompania Pułku Piechoty Hrabstwa Argyll pod dowództwem kpt. Roberta Campbella. Podając jako pretekst przybycia wizytę u swej bratanicy, żony syna MacIana, kpt Campbell i jego żołnierze przez 12 dni korzystali z gościnności MacDonaldów. W międzyczasie inne oddziały miały zamknąć drogi ucieczki z doliny.
13 lutego rano żołnierze rozpoczęli masakrę zaskoczonych gospodarzy. Najprawdopodobniej zginęło 37 osób, w tym wódz klanu, dwie kobiety i dwoje dzieci, a wieś została spalona. Większość mieszkańców Glencoe zdołała uciec w góry, gdzie z głodu i mrozu zginęło ok. 40 osób, w większości kobiet i dzieci.
Wieść o zbrodni obiegła szybko góry Szkocji, a dzięki jakobickim pamfletom także całą Europę.
Rządy w Londynie i Edynburgu starały się bezskutecznie zatuszować sprawę. Zaprzeczono osobistemu rozkazowi króla nakazującemu masakrę, a całą winą obarczono Johna Dalrymple. Jedyną konsekwencją, jaką poniósł, była krótkotrwała utrata stanowiska członka rady. Robert Campbell otrzymał po tygodniu od masakry awans na majora.
George R.R. Martin wymienił rzeź w Glencoe jako jedną z inspiracji dla napisania wątku Krwawych Godów w książce "Nawałnica mieczy".

</doc>
<doc id="79022" url="https://pl.wikipedia.org/wiki?curid=79022" title="Czaplowate">
Czaplowate

Czaplowate (Ardeidae) – rodzina ptaków z rzędu pelikanowych (Pelecaniformes). Do 2008 roku czaplowate umieszczane były w rzędzie bocianowych, lecz badania genetyczne zasugerowały, że rodzina ta jest bliżej spokrewniona z pelikanowymi. 
Zasięg występowania.
Rodzina obejmuje gatunki zamieszkujące niemal cały świat, choć z przewagą strefy klimatów ciepłych. 
Charakterystyka.
Ptaki te charakteryzują się następującymi cechami:
Zamieszkują one środowiska błotne i brzegi wód, a gniazda zazwyczaj zakładają na drzewach, w koloniach. Czaplowate żywią się głównie rybami oraz innymi drobnymi zwierzętami wodnymi. Wiele gatunków czaplowatych odbywa zrytualizowane toki. Znoszą zazwyczaj 3 do 7 jaj, które są wysiadywane przez oboje rodziców. Pisklęta są gniazdownikami.
Systematyka.
Do rodziny należą następujące rodzaje:

</doc>
<doc id="79025" url="https://pl.wikipedia.org/wiki?curid=79025" title="Marek Antoniusz Kreteński">
Marek Antoniusz Kreteński



</doc>
<doc id="79027" url="https://pl.wikipedia.org/wiki?curid=79027" title="Marek Antoniusz Kretyk">
Marek Antoniusz Kretyk

Marek Antoniusz Kretyk ("Marcus Antonius Creticus; Marcus Antonius M.f. M.n.") (zm. ok. 72 p.n.e.) – polityk rzymski. Syn Marka Antoniusza Oratora. Pretor w 74 r. p.n.e. Decyzją senatu otrzymał dowództwo floty i władzę nad wybrzeżem Morza Śródziemnego celem oczyszczenia mórz z piratów. W pierwszym roku działał na zachodzie, w Ligurii, Hiszpanii i na Sycylii. Zachłanność pchnęła go do użycia posiadanej władzy do plądrowania prowincji, w szczególności Sycylii. W mowie oskarżycielskiej przeciwko Gajuszowu Werresowi namiestnikowi Sycylii, Cyceron, zbijając argumenty obrony wskazującej na to że postępowanie Werresa było naśladownictwem polityki Antoniusza, wydał bardzo negatywną opinię o Marku Antoniuszu i jego pełnej chciwości i niesprawiedliwości działalności w tej prowincji. Natomiast Antoniusz nie uzyskał żadnych sukcesów w zadaniu, do którego został wyznaczony. Bezskutecznie walczył z Kreteńczykami, oskarżanymi o współpracę z Mitrydatesem VI królem Pontu z którym wówczas Rzymn prowadził wojnę, i sprzymierzonymi z nimi piratami, tracąc przy tym większą część floty. Został zmuszony do zawarcia pokoju z Kreteńczykami. Zyskało mu to ironiczny przydomek "Kretyk". Zmarł wkrótce potem, nie powróciwszy do Rzymu. Według Plutarcha niezbyt sławny w sprawach politycznych ani znakomity, ale dobrotliwy i zacny. Według innych antycznych źródeł, był wyjątkowo chciwym i niedołężnym urzędnikiem. Pierwszą jego żoną była Numitoria z (współcześnie Ceprano), następnie był żonaty z Julią, córką Lucjusza Cezara, daleką krewną dyktatora Cezara.
Małżeństwa i dzieci

</doc>
<doc id="79030" url="https://pl.wikipedia.org/wiki?curid=79030" title="Pedro Almodovar">
Pedro Almodovar



</doc>
<doc id="79031" url="https://pl.wikipedia.org/wiki?curid=79031" title="Salwinoryna C">
Salwinoryna C

Salwinoryna C – organiczny związek chemiczny z grupy terpenoidów (diterpenoid). Należy do rodziny salwinoryn występujących w szałwii wieszczej, w której znajduje się w śladowych ilościach (mniej niż 1% wszystkich diterpenoidów). Została odkryta w 2001 roku w psychoaktywnej frakcji chromatograficznej uzyskanej z ekstraktu z szałwii wieszczej, której skład ustalono na ok. 90% salwinoryny A i ok. 10% salwinoryny C. Mieszanina ta wykazywała znacząco silniejsze działanie psychoaktywne niż czysta salwinoryna A, co sugerowało silne działanie salwinoryny C. Późniejsze badania wykazały jednak, że salwinoryna C nie wykazuje aktywności psychoaktywnej u człowieka, a jej wiązanie do receptorów opioidowych jest pomijalne.

</doc>
<doc id="79034" url="https://pl.wikipedia.org/wiki?curid=79034" title="Aldehyd benzoesowy">
Aldehyd benzoesowy

Aldehyd benzoesowy, benzaldehyd, – organiczny związek chemiczny, najprostszy aldehyd aromatyczny.
Otrzymywanie.
Przemysłowo otrzymywany jest z toluenu poprzez chlorowanie go do chlorku benzalu (dichlorometylobenzenu, ), który następnie hydrolizuje się w warunkach zasadowych:
lub poddaje się reakcji z kwasami karboksylowymi w obecności soli metali jako katalizatorów:
W przemyśle wykorzystywane jest także bezpośrednie częściowe katalityczne utlenianie toluenu:
Proces prowadzony być może w fazie gazowej; jako katalizatory stosowane są wówczas np. tlenki pierwiastków grup 5 i 6 i różne inne mieszane tlenki. Częściej utlenianie prowadzone jest w fazie ciekłej. Utleniaczem jest zazwyczaj tlen z powietrza, a katalizatorami związki kobaltu, niklu, manganu, żelaza, chromu, ołowiu, rutenu lub talu.
Znaczące ilości benzaldehydu jako produktu ubocznego uzyskiwane podczas wielkoskalowej syntezy fenolu i kaprolaktamu.
Źródła naturalne.
Powstaje w wyniku przemian metabolicznych po spożyciu amigdaliny, glikozydu występującego m.in. w gorzkich migdałach.
Stosowanie.
Aldehyd benzoesowy ma charakterystyczny migdałowy zapach, ale w odróżnieniu od nitrobenzenu i cyjanowodoru, które pachną podobnie, nie jest toksyczny. Stosowany jest w przemyśle perfumeryjnym (produkcja olejków zapachowych), w przyprawach i w produkcji barwników, a także ważnych produktów pośrednich – kwasu migdałowego i cynamonowego.

</doc>
<doc id="79035" url="https://pl.wikipedia.org/wiki?curid=79035" title="Spybot Search &amp; Destroy">
Spybot Search &amp; Destroy

Spybot Search &amp; Destroy – darmowy program służący do usuwania z systemu Windows modułów szpiegujących oraz innych modułów szkodzących użytkownikowi. W tym celu Spybot skanuje zarówno dysk twardy, jak i pamięć RAM. Wykrywa również kilka najpopularniejszych trojanów i keyloggerów.
Aplikacja została napisana przez niemieckiego programistę Patricka Michaela Kolla i jest dystrybuowana na zasadach licencji freeware.

</doc>
<doc id="79036" url="https://pl.wikipedia.org/wiki?curid=79036" title="David Lynch">
David Lynch

David Keith Lynch (ur. 20 stycznia 1946 w Missoula) – amerykański reżyser, aktor, producent i scenarzysta filmowy, muzyk, malarz.
Jego matka, Edwina, miała korzenie fińskie i niemieckie, a ojciec, Donald Walton Lynch, był pochodzenia angielskiego, szkockiego i irlandzkiego.
Twórczość.
Jest jednym z najbardziej kontrowersyjnych i charakterystycznych amerykańskich reżyserów filmowych. Wypracował własny styl, w którym równie istotną rolę odgrywają wszystkie elementy dzieła: postacie, światło, montaż, muzyka. W swoich filmach często odwołuje się do elementów surrealistycznych, chętnie tworzy wariacje na temat ludzkiej podświadomości, marzeń i fobii. Część filmów stara się pokazać ciemną, ukrytą stronę życia prowincjonalnych miasteczek. Światową sławę przyniósł Lynchowi zrealizowany w 1989 serial telewizyjny "Miasteczko Twin Peaks", choć już wcześniej był nominowany do Oscara za film "Człowiek słoń".
Filmy Lyncha mają także charakter demaskatorski ("Mulholland Drive", "Dzikość serca", "Blue Velvet") dzięki odsłanianiu kurtyny, przedstawianiu zakulisowego życia bohaterów, skrywanych przed zewnętrznym światem intryg. Fabuła jego filmów poprzez to staje się wielopłaszczyznowa, przy czym płaszczyzny te przenikają się wzajemnie. Rzeczywistość snu przenika się z rzeczywistością codzienności, przez co rozmyte wątki trudno jednoznacznie zinterpretować. Widz skazany jest na konieczność samodzielnego rozwiązywania zagadek, surrealistycznych metafor, łączenia przypadkowych zdarzeń w całość.
"Inland Empire" powstał częściowo w Łodzi, gdzie reżyser planował otworzyć studio filmowe. Od 2003 realizowany jest również filmowy projekt o roboczym tytule "The Green Room in Lodz", którego epizody wykorzystano w "Inland Empire".
Przewodniczył jury konkursu głównego na 51. MFF w Wenecji (1994) oraz na 55. MFF w Cannes (2002). Był członkiem Komitetu Honorowego festiwalu Camerimage.
Od lipca 1973 David Lynch praktykuje medytację transcendentalną. W 1975 w ośrodku Spiritual Regeneration Movement w Los Angeles w Kalifornii poznał guru Maharishiego Yogi. Odtąd promuje szkoły „latających joginów”, a pomagają mu w tym uznane gwiazdy muzycznego showbiznesu jak Donovan, George Harrison, Paul McCartney, Sheryl Crow, Eddie Vedder, Moby, Ben Harper, Trent Reznor i Mike Love z The Beach Boys. W 2013 Lynch nagrał płytę "The Big Dream", która jest mantrą do guru Maharishiego Yogi. Została ona przypomniana w 2014 wydawnictwem „The Big Dream Remix EP”, zawierającym cztery utwory z podstawowego albumu w remiksach.

</doc>
<doc id="79038" url="https://pl.wikipedia.org/wiki?curid=79038" title="Geografia Algierii">
Geografia Algierii

Algieria położona jest w Afryce Północnej, nad Morzem Śródziemnym, między Marokiem a Tunezją. Powierzchnia kraju obejmuje obszar równy 2 381 741 km², z czego 4/5 stanowią pustynie. Jest pierwszym co do wielkości krajem w Afryce. Arabska nazwa kraju, "Al-Dżazair" (wyspy), pochodzi od nazwy stolicy Algierii – Algieru – która w języku arabskim jest nazywana właśnie "Al-Dżazair". Algier zawdzięcza swą arabską nazwę małym wysepkom, które znajdowały się u wybrzeży kraju. Morze Śródziemne jest oddzielone od Sahary pasem gór, dolin oraz płaskowyżów, które stanowią część obszaru północnej Afryki, zwanej Maghrebem. Region ten obejmuje również Maroko, Tunezję oraz część Libii.
Powierzchnia i granice.
Granice lądowe:
całkowita długość granic: 6343 km
długość z poszczególnymi państwami:
"Linia brzegowa:" 998 km
Morskie długości:
Budowa geologiczna i rzeźba.
Ukształtowanie powierzchni jest zróżnicowane. Północna część kraju jest górzysta, reszta zaś wyżynna z obniżeniem na północnym wschodzie w sąsiedztwie Tunezji. Południe kraju także jest górzyste. W kilku miejscach strefy nadbrzeżnej leżą niziny, które jednak szybko przechodzą w obszary wyżynne.
Średnia wysokość dla Algierii to 500 m n.p.m. Najwyższym szczytem jest Tahat w górach Ahaggar na południu kraju. Jego wysokość wynosi 2918 m n.p.m. Masyw Ahaggar jest krystalicznym górotworem zbudowanym ze skał prekambryjskich, poprzecinanych licznymi młodszymi uskokami. Z Ahaggaru biorą początek największe uedy na świecie, prowadzące na południe, aż do środkowego biegu Nigru. Większa część państwa pokryta jest płaskowyżami i wyżynnymi równinami z miejscowymi obniżeniami. Północna i zachodnia część tych wyżynnych terenów jest zajęta przez pustynie. Największą z nich jest Wielki Erg Zachodni, będący pustynią piaszczystą. W Algierii leżą także pustynie jak Irk Ikidi i Erg Szasz. Pustynne równiny mają monotonny charakter. Południowe obszary przed masywem Ahaggaru pokryte są miejscami udeami. Liczne uedy występują także po zachodniej stronie masywu. Dzięki pustynnemu klimatowi na terenie Algierii zachowane są cztery kratery uderzeniowe: Tin Bider, Warkziz, Talamzan i Amkid.
Na wschodzie, w pobliżu granicy z Tunezją teren obniża się, tworząc rozległą nizinę, w północnej części wypełnioną słonymi jeziorami. Także między Atlasem Saharyjskim a Tellskim, na Wyżynie Szottów, można spotkać liczne słone jeziora i słone bagna wypełniające się wodą w czasie zimowych deszczy.
Północ kraju zdominowana jest poza Wyżyną Szottów przez dwa równoległe do siebie pasma górskie – Atlas Tellski na północy i Atlas Saharyjski na południu, po drugiej stronie wyżyny. Góry Atlas są młodymi fałdowymi masywami o średniej wysokości 1500 m n.p.m. Najwyższy szczyt algierskiej części pasma leży w Atlasie Saharyjskim – jest to Dżabal Aurus o wysokości 2328 m n.p.m. Szczyt ten wznosi się na wschodnim przedłużeniu Atlasu. Góry mają pustynny charakter.
Linia brzegowa Algierii jest słabo rozwinięta. Przeważają tylko rozległe zatoki, które są rozdzielone skalistymi cyplami. Sama linia brzegowa jest w większości skalista i klifowa, nawet wnętrza zatok są niedostępne. Mało jest odcinków piaszczystych i plażowych.
Klimat.
Klimat Algierii podzielony jest na dwie strefy klimatyczne – klimat śródziemnomorski w pasie nadmorskim i Atlasie Tellskim oraz klimat zwrotnikowy z kontynentalną odmianą w pozostałej części kraju. Nad terytorium Algierii zalegają dwie masy powietrza – suche powietrze zwrotnikowe nad terenami pustynnymi aż do gór Atlasu i powietrze polarno-morskie. Masa polarno-morska występuje zimą nad strefą nadmorską, a wraz z nastaniem wiosny zostaje wypchnięta przez nadciągające z południa masy zwrotnikowe. Utrzymują się one od maja do końca września, później klimat nad obszarami nadbrzeżnymi zmienia się i jest zbliżony do klimatu umiarkowanego.
Temperatury uzależnione są od szerokości geograficznej i od wysokości słońca. Pomijając masywy Atlasu, średnia temperatura rośnie w kierunku południowym. Zmieniają się także amplitudy.
W strefie nadmorskiej, będącej pod wpływami klimatu śródziemnomorskiego, amplitudy są niskie, zarówno roczne, jak i dobowe. Zimą średnia temperatura dobowa utrzymuje się na poziomie 10 °C. Latem jest cieplej, jednak upalnych dni jest niewiele. Letnie dni cechują się zazwyczaj temperaturami od 30 do 34 °C, w nocy spadają do 23–25 °C. Nieco inaczej jest w górach, gdzie wraz z wysokością temperatury spadają. Zimą w Atlasie Tellskim jest na tyle chłodno, że przez kilka tygodni utrzymuje się śnieg. Za strefą gór temperatury rosną. Zimą jest dosyć chłodno, z nocnymi przymrozkami. Średnia temperatura utrzymuje się tam na poziomie 10–12 °C. Latem jest upalnie, średnia temperatura dla pustynnych równin to 32 °C, a wartość ta rośnie w miarę przesuwania się na południe. Najwyższa jest w rejonie przygranicznym Mali i sięga 38 °C. Dobowe amplitudy są wysokie. Temperatury w dzień w godzinach południowych i popołudniowych przekraczają 40 °C. Na samym południu osiągają i czasami przekraczają 50 °C. W nocy robi się zimno, powietrze nad pustynią algierską ochładza się do 15 °C, a nawet do 10 °C. W okresie letnim nie występują przymrozki. Algieria zaliczana jest do najgorętszych miejsc na ziemi – zwłaszcza latem, gdy z południowego zachodu wieje gorący wiatr sirocco. Podnosi on gwałtownie temperaturę i zapylenie powietrza. Wiatr dociera także do wybrzeża.
Opady deszczu w Algierii pochodzą z niżów barycznych, pojawiających się nad północną częścią kraju w okresie zimowym. Algieria jest jednym z najsuchszych miejsc na Ziemi. O ile rejonach górskich Atlasu Tellskiego opady przekraczają 1000 mm, o tyle na południe od łańcuchów górskich deszcze są skąpe lub nie występują. Średni opad w środkowej części kraju jest niższy od 100 mm. W niektórych okresach deszcz nie pada przez cały rok. Deszcze na terenach pustynnych mają charakter krótkotrwałej ulewy. Tylko rejon gór Ahaggar otrzymuje 100 mm lub więcej. Jednak wartości nigdy nie osiągają 200 mm. Na wybrzeżu pada głównie zimą i późną jesienią. Deszcze zanikają wraz z nastaniem wiosny. Opady oscylują tam w granicach 400 mm. Na wschodnie pada więcej, maksymalnie 800 mm.
Wody.
Zasobność wód powierzchniowych w kraju jest ograniczona z powodu słabych opadów deszczu. Tylko na północy w rejonie nadmorskim oraz w Atlasie Tellskim płyną rzeki. Jednak i tam latem większość z nich wysycha. Wysycha nawet największa rzeka Algierii – Wadi asz-Szalif o długości ok. 700 km. Rzeka uchodzi do Morza Śródziemnego w zachodniej części kraju. Reszta to typowe rzeki okresowe. Większość z nich to cieki epizodyczne. Żywotność tych wód wynosi do kilku tygodni na rok, a czasami doliny pozostają suche przez kilka lat. Dużo rzek o charakterze okresowym wypływa z południowych stoków Atlasu. Po przepłynięciu kilkudziesięciu kilometrów giną one w piaskach pustyni.
Zasobność wód podziemnych jest duża, jednak ich odnawialność jest bardzo niska. Wody podziemne znajdują się na różnych głębokościach i w skałach pochodzących z różnych okresów. Najzasobniejsze wody pochodzą z Tuggurtu, gdzie są cztery poziomy wodonośne. Najgłębszy zalega na głębokości 2000 m.
Gleby.
Warstwa glebowa występuje jedynie w północnej części kraju. Przeważają tam kambisole, brązowe niezbyt żyzne gleby. W górach występują leśne gleby brunatne. Z powodu wyługowania, gleby zaliczane są luwisoli. Na Wyżynie Szottów żyzność gleb jest jeszcze niższa. Zalegają tam ubogie, piaszczyste gleby cynamonowe (kserosole). Poza tymi obszarami gleb nie ma. Większość obszarów pustynnych pokrytych jest piaskami, żwirem lub nagą skałą.
Flora.
Świat roślinny Algierii jest bardzo ubogi, wiąże się to nie tylko z samym klimatem, ale brakiem urodzajnych gleb. W strefie pustynnej gleb praktycznie nie ma. Wielkie przestrzenie kraju pokryte są wydmami, płaskimi równinami pokrytymi żwirem i skałami. To wszystko sprawia, że szata roślinna jest uboga. Na pustyni można spotkać rzadko rosnącą roślinność efemeryczną, suche trawy i kolczaste krzewy, przystosowane do surowych warunków pustyni. Tylko uedy posiadają bogatszą szatę roślinną, co wiąże się z obecnością wody. Na obszarach rzek okresowych, można też spotkać takie gatunki jak róża jerychońska, tamaryszek oraz niskie drzewa, takie jak akacje. W nielicznych oazach rosną palmy. Te z kolei w większych skupiskach można spotkać w północnej części kraju, zwłaszcza w strefie nadbrzeżnej. W miastach często sadzone są palmy, m. in daktylowce, a także charakterystyczne niskie karłatki. W wielu miejscach, które zaliczane są do obszarów pustynnych, czyli na niemal 80% powierzchni kraju, roślinność ma charakter okresowy.
Im wyżej i wilgotniej, tym roślinność jest bujniejsza. Wyżynę Szottów pokrywa step bylicowy. Miejsca słone, tzw. szotty, porastają słonorośla. Atlas Saharyjski jest rzadko porośnięty pistacjami, drzewiastymi jałowcami oraz akacjami. W Atlasie Tellskim zachowały się obszary leśne, mocno wyniszczone przez ludzi na przestrzeni setek lat. Wciąż jednak można spotkać lasy dębowe (dęby ostrolistne i korkowe), poza dębami rosną drzewa świętojańskie ("Ceretonia siliqua"). Na obszarach bardziej suchych na północy Algierii występują bory sosnowe z przeważającym gatunkiem sosny alepskiej. Wysoko w górach rosną także cedry atlantyckie. Ekosystem leśny zajmuje łącznie 2% powierzchni kraju, czyli około 40 tysięcy km².
Fauna.
Świat zwierząt także jest zdegradowany przez działalność człowieka. Duże gatunki spotyka się bardzo rzadko. W górach żyją dziki i szakale złociste, a na Saharze nielicznie gazele. Na południowych krańcach występują antylopy oryks i adaks. Wśród zwierząt drapieżnych wymienić można lisa pustynnego – fenka. Spotkać można także gepardy. W górach Ahaggaru żyją owce grzywiaste. W całym kraju spotykane są niebezpieczne dla człowieka skorpiony, a także jadowite węże. Głównym przedstawicielem jest żmija rogata. Często wykorzystywane przez człowieka są tutejsze wielbłądy.

</doc>
<doc id="79040" url="https://pl.wikipedia.org/wiki?curid=79040" title="Mikronacja">
Mikronacja

Zobacz też:

</doc>
<doc id="79044" url="https://pl.wikipedia.org/wiki?curid=79044" title="Gajusz Antoniusz Hybryda">
Gajusz Antoniusz Hybryda

Gajusz Antoniusz Hybryda ("Gaius Antonius Hybrida", zm. po 42 p.n.e.) – polityk rzymski. Syn Marka Antoniusza Oratora.
Karierę wojskową rozpoczął jako legat i dowódca oddziałów jazdy pod komendą Sulli podczas wojen z Mitrydatesem. Pozostawiony w Grecji dla zaprowadzenia pokoju i porządku zamiast tego złupił bezwzględnie prowincje nie oszczędzając świątyń i dopuszczając się okrucieństw wobec mieszkańców. W 76 r. p.n.e. został oskarżony o nadużycia i prowadzenia sprawy przeciw niemu podjął się Cezar, ale uniknął kary dzięki przekupstwom i poparciu rodu Antoniuszów. Został później w 70 r. p.n.e. usunięty przez cenzorów ze składu senatu na podstawie oskarżeń o okrucieństwa popełnione w Grecji.
Przywrócony do stanu senatorskiego rozpoczął znów karierę polityczną. Pomimo otaczającej go złej sławy został wybrany trybunem ludowym w 71 r., pretorem w 66 p.n.e. W 63 p.n.e. został wybrany konsulem razem z Cyceronem, a w wyborach przepadł Sergiusz Katylina. Skrycie sprzyjał spiskowi Katyliny, który miał nadzieję na przyłączenie się Antoniusza do swoich planów, ale Cyceron przeciągnął go na swoją stronę oddając przypadłe mu w udziale namiestnictwo prowincji Macedonia. Zmuszony uchwałą senatu do wystąpienia przeciwko spiskowcom, w dzień bitwy pod Pistorią oddał komendę dowódcy jazdy Markowi Petrejuszowi pod pozorem obłożnej choroby. Tym niemniej jako naczelnemu wodzowi przypisano mu zwycięstwo nad wojskami Katyliny.
W latach 62–60 p.n.e. namiestnik prowincji Macedonia. Poniósł tam kilka porażek z rąk Dardanów i Bastarnów.
W Macedonii dopuścił się tak wielkich zdzierstw, że po powrocie do Rzymu został znów oskarżony o nadużycia. Pomimo obrony prowadzonej przez Cycerona został w 59 p.n.e. skazany i poszedł na wygnanie do Kefalenii.
Odwołał go z wygnania Gajusz Juliusz Cezar. W 44 p.n.e. Marek Antoniusz nakłaniał Gajusza do starania się o cenzurę i przygotowywał mu kampanię wyborczą, ostatecznie wybory się nie odbyły. W 42 p.n.e. został w końcu wybrany cenzorem wraz z Publiuszem Sulpicjuszem Rufusem.
Jedna jego córka Antonia była żoną Kaniniusza Gallusa, a druga córka Antonia Hybryda była drugą żoną Marka Antoniusza.

</doc>
<doc id="79045" url="https://pl.wikipedia.org/wiki?curid=79045" title="Wim Wenders">
Wim Wenders

Ernst Wilhelm „Wim” Wenders (ur. 14 sierpnia 1945 w Düsseldorfie) – niemiecki reżyser, scenarzysta i producent filmowy oraz fotografik.
Życiorys.
Wim Wenders studiował medycynę i filozofię w Monachium, Fryburgu Bryzgowijskim i Düsseldorfie. Naukę jednak przerwał i wyjechał do Paryża. W 1968 podjął studia w Wyższej Szkole Telewizji i Filmu w Monachium, którą ukończył w 1970. Pracą dyplomową był film "Summer in the city". W 1974 reżyser założył własne przedsiębiorstwo Wim Wenders Produktion. Wykłada gościnnie w Wyższej Szkole Sztuk Pięknych w Hamburgu.
W 1989 został przewodniczącym Europejskiej Akademii Filmowej. Przewodniczył jury konkursu głównego na 42. MFF w Cannes (1989) oraz na 65. MFF w Wenecji (2008). Był również przewodniczącym jury Złotej Kamery na 56. MFF w Cannes (2003).
W 2005 został odznaczony orderem Pour le Mérite, a rok później – Wielkim Krzyżem Zasługi z Gwiazdą Orderu Zasługi Republiki Federalnej Niemiec.
Wenders został również odznaczony Złotym Medalem „Zasłużony Kulturze Gloria Artis” (2005).
Jego żonami były: Edda Köchl (1968–1974), Lisa Kreuzer (1974–1978), Ronee Blakley (1979–1981), Isabelle Weingarten (1981–1982). Od 1993 jest żonaty z Donatą Wenders.
Filmografia.
Źródła:.

</doc>
<doc id="79047" url="https://pl.wikipedia.org/wiki?curid=79047" title="Aloes drzewiasty">
Aloes drzewiasty

Aloes drzewiasty ("Aloe arborescens" Mill.) – gatunek roślin z rodziny złotogłowowatych ("Asphodelaceae"), z podrodziny "Aloideae", które dawniej wyodrębniano w randze rodziny aloesowatych. Naturalnym środowiskiem aloesu drzewiastego są piaszczyste i kamieniste, ubogie w wodę tereny południowej Afryki oraz Półwyspu Arabskiego. W Polsce, gdzie występuje klimat umiarkowany, roślina uprawiana jest jako szklarniowa lub pokojowa; świetnie radzi sobie również w uprawach hydroponicznych. Na świecie na terenach otwartych hodowana w klimacie gorącym, głównie na plantacjach w Japonii, Chinach, obu Amerykach oraz w Polsce.
Morfologia.
Pokrój ma krzewiasty – rozgałęzione, drewniejące pędy osiągają do 5 m wysokości i zakończone są rozetami szarozielonych liści. Rośliny uprawiane w klimacie umiarkowanym (m.in. w Polsce) osiągają do 1 m wysokości. Szarozielone liście na brzegu uzbrojone są w jasne ząbki oraz w ponad 98% zbudowane są z wody. Kwitnie w miesiącach chłodnych (na półkuli południowej od maja do lipca) tworząc okazałe kwiatostany z kwiatami w kolorze ciemnopomarańczowym, rzadko żółte, czerwone lub dwubarwne. Aloes drzewiasty to roślina zawsze zielona.
Właściwości chemiczne.
Aloes ten zawiera liczne substancje czynne takie jak: witaminy z grupy B i C, kwas foliowy, składniki mineralne (K, Mn, Mg, Fe, Ca), sterole, kwas salicylowy, ligniny, antrachinony, enzymy reprezentowane przez karboksypeptydazę, amylazę i cyklooksygenazę.
Zastosowanie.
Jako surowiec aloes drzewiasty używany jest do celów farmaceutycznych. Jako środek leczniczy był stosowany już w starożytnym Egipcie oraz przez Sumerów. Surowiec pozyskany z aloesu stosowany jest w postaci stałych lub płynnych środków doustnych, środków do użytku zewnętrznego, roztworów iniekcyjnych oraz do wytwarzania prostych wyciągów w domowych warunkach. W drugiej połowie XX wieku rosyjski chirurg oraz oftalmolog prof. Władimir Fiłatow zauważył, że wodne wyciągi z liści aloesu drzewiastego wpływają korzystnie na poprawę stanu zdrowia osób cierpiących z powodu chorób oczu, oraz że ułatwia on przyjęcie się przeszczepionej rogówki. Dziś wiemy już, że za pozytywne działanie aloesu odpowiada przede wszystkim glukoproteid aloektyna B. Aloes posiada właściwości przeciwzapalne, bakteriobójcze i przeciwbólowe, przyśpiesza regenerację skóry i błon śluzowych. Działa również immunostymulująco.
Aloes drzewiasty jako jedyny pozwala na pozyskanie soku i miazgi ze świeżych liści, które mają różne działania farmakologiczne niż alona. Z jego świeżych liści możemy otrzymać sok stosowany do produkcji immunostymulujących preparatów oraz miazgę, której używa się do oparzeń popromiennych.
Gotowy surowiec wydobyty z rośliny w warunkach domowych powinien pochodzić z co najmniej trzyletniego okazu oraz przez około 10-15 dni być przechowywany w lodówce.
Przetwory.
Z aloesu drzewiastego wykonuje się wiele przetworów, głównie leczniczych. Możemy z niego otrzymać m.in.:

</doc>
<doc id="79048" url="https://pl.wikipedia.org/wiki?curid=79048" title="Namiestnik (Królestwo Polskie)">
Namiestnik (Królestwo Polskie)

Namiestnik – oficjalny przedstawiciel króla Polski (którym był cesarz rosyjski) w Królestwie Polskim. Urząd namiestnika utworzony został na mocy Konstytucji Królestwa Polskiego z 27 listopada 1815. W 1874 większość jego kompetencji przeniesiono do nowo utworzonego urzędu generał-gubernatora warszawskiego.
Namiestnik miał być mianowany spośród członków rodziny królewskiej lub obywateli Królestwa Polskiego, w tym osób naturalizowanych przez króla.
Zakres działania.
Pozycję ustrojową namiestnika w Królestwie określał ściślej III Rozdział konstytucji ("O namiestniku i o Radzie Stanu"). Kierował całością spraw publicznych w kraju, pod nieobecność monarchy prezydował Radzie Stanu. Był również członkiem i kierownikiem Rady Administracyjnej. Zachowywał prawo weta wobec jej decyzji, jego własne postanowienia (z wyjątkiem owego weta) musiały jednak być kontrasygnowane przez właściwego ministra.
Namiestnik posiadał liczne, pośrednie, uprawnienia kreacyjne, przedstawiał królowi po dwóch kandydatów do nominacji na stanowiska: arcybiskupa, biskupa, senatora, ministra, sędziego trybunału najwyższego, radcy stanu i referendarza (art. 69).
Kompetencji namiestnika nie podlegały sprawy finansowe i budżetowe, spod jego jurysdykcji wyłączono również wojsko i politykę zagraniczną Królestwa, która konstytucyjnie była tożsama z polityką Cesarstwa. Prawo łaski i nadawania szlachectwa posiadał wyłącznie król.
Pod trwałą nieobecność namiestnika (śmierć, zrzeczenie się urzędu) władzę w Królestwie sprawował mianowany na tę okoliczność prezes Rady Administracyjnej. Podczas powstania listopadowego prezes Rady Administracyjnej został przemianowany na prezesa Rządu Tymczasowego, a potem Rządu Narodowego.
Po śmierci Fiodora Berga (1874) stanowisko namiestnika nie zostało obsadzone, a większość jego kompetencji przeniesiono do nowo utworzonego urzędu generał-gubernatora warszawskiego. 
Uprawnienia generał-gubernatora były mniejsze niż namiestnika, ale pozostał on zarówno najwyższym urzędnikiem administracji cywilnej, jak i dowódcą Warszawskiego Okręgu Wojskowego. Okrąg ten obejmował wszystkie gubernie Królestwa Polskiego, z wyjątkiem guberni suwalskiej, a także sąsiadujące z Królestwem powiaty guberni grodzieńskiej i wołyńskiej. Tak jak i namiestnik, generał-gubernator był bezpośrednio odpowiedzialny przed carem. Miał rozległe kompetencje, mógł karać śmiercią mieszkańców Kongresówki bez procesu sądowego. Mógł wydawać tzw. postanowienia obowiązujące z mocą ustaw, które mogły zawieszać obowiązywanie niektórych praw.

</doc>
<doc id="79049" url="https://pl.wikipedia.org/wiki?curid=79049" title="Żłobisty Szczyt">
Żłobisty Szczyt

Żłobisty Szczyt (, , ) – trójwierzchołkowy, wznoszący się na 2427 m szczyt w głównej grani słowackich Tatr Wysokich. W slangu taterników zwany Żłobistym. Nazwa szczytu pochodzi od ludowej nazwy Żłoby, jaką określano żleby znajdujące się pod tym szczytem od strony Doliny Kaczej. Największy z nich nazywa się obecnie Kaczym Żlebem. Nazwę węgierską i niemiecką (a początkowo również polską "Szczyt Marty") utworzył Károly Jordán od imienia współzdobywczyni tego szczytu – Marthe Lavallé, jego późniejszej żony. Obecną polską nazwę szczytu wprowadził Stanisław Eljasz-Radzikowski w 1907 r.
Topografia.
Znajduje się pomiędzy Rumanowym Szczytem ("Rumanov štít"), od którego oddzielają go Wyżnia Żłobista Przełączka ("Vyšná Zlobná štrbina", 2370 m) i Żłobiste Czuby ("Zlobné zuby"), a Zachodnim Szczytem Żelaznych Wrót ("Západný železný štít"), od którego oddzielony jest Niżnią Żłobistą Przełączką ("Nižná zlobná štrbina").
Od Żłobistych Czub główny wierzchołek Żłobistego Szczytu oddzielony jest Żłobistymi Wrótkami ("Zlobná bránka", 2400 m). Ma trzy wierzchołki, którymi są:
Pomiędzy głównym wierzchołkiem a Żłobistą Turnią położona jest Wyżnia Żłobista Ławka ("Vyšná zlobná lávka", 2411 m), tę z kolei od Żłobistej Kopy oddziela szersza Niżnia Żłobista Ławka ("Nižná zlobná lávka", 2405 m). W grani na południowy wschód od Żłobistej Kopy znajdują się jeszcze Pośrednia Żłobista Przełączka ("Prostredná zlobná štrbina", 2345 m) i Żłobista Kopka ("Zlobná kôpka", 2352 m).
Żłobisty Szczyt góruje od wschodu nad Doliną Złomisk ("Zlomisková dolina"), a dokładniej nad jej częścią, Dolinką Rumanową ("Rumanova dolinka"), należącą do systemu Doliny Mięguszowieckiej ("Mengusovská dolina"), oraz od zachodu nad Doliną Kaczą ("Kačacia dolina"), należącą do systemu Doliny Białej Wody ("Bielovodská dolina").
Południowo-zachodnia elewacja Żłobistego Szczytu jest prosta; z wierzchołków opadają filary, z przełęczy żleby. Ściana północno-wschodnia jest trzykrotnie wyższa, ponadto skomplikowana i nietypowa, gdyż występujące w niej formacje skalne nie odpowiadają graniowemu układowi wierzchołków i przełęczy. Topograficznie cała ta elewacja należy do Żłobistych Czub, a jej lewa część to ściana Żłobistej Kopy, od reszty elewacji oddzielona głębokim kominem opadającym z Niżniej Żłobistej Ławki.
Ściana północno-wschodnia.
Obejmuje odcinek grani od Niżniej Żłobistej Przełączki po Wyżnią Żłobistą Przełączkę. Po bokach ograniczona jest żlebokominem opadającym z Niżniej Żłobistej Przełączki do Kaczego Żlebu i Żłobistym Korytem z Wyżniej Żłobistej Przełączki. Deniwelacja ściany wynosi około 470 m, a jej ukośną podstawę stanowi środkowy odcinek Kaczego Żlebu. Ścianę przecina filar opadający z głównego wierzchołka, wyraźny tylko w środkowej części. Prawa część tej części filara opada pionowymi ścianami do Depresji Motyki, lewa jest łatwo dostępna z Rampy Ždiarskyego. Około 60 m poniżej grani filar zanika. Na odcinku tym znajduje się Balkon Komarnickich, a po jego prawej stronie niedawny obryw. Na lewo poniżej górnego końca filara znajduje się kociołek, do którego z Niżniej Żłobistej Ławki opada głęboki komin. Z komina skośnie w prawo opada Rampa Ždiarskyego będąca olbrzymim, stromym i zbudowanym z płyt zachodem.
Filar przecinający tę ścianę przez autorów pierwszego jego przejścia nazwany został, jak pisał W. Cywiński, „nie wiadomo czemu kulistym”. Witold Henryk Paryski nazwał go „filarem kulisy”.
Taternictwo i turystyka.
Dawniej Żłobisty Szczyt był popularny, wchodzono na niego najczęściej od Doliny Złomisk. Według Władysława Cywińskiego to najambitniejszy tatrzański cel dostępny dla turystów (ale oni mogą na niego wejść tylko w towarzystwie uprawnionego przewodnika). Jest trudniejszy niż Gerlach, Durny Szczyt, Staroleśny Szczyt, Pośrednia Grań, Mięguszowiecki Szczyt i wiele innych. Taternicy przeszli w masywie Żłobistego kilka dróg, ale nie zdobyli wszystkich jego formacji skalnych. Gdyby potraktować główny jego wierzchołek jako odrębny szczyt, to jego północno-wschodnia ściana (od strony Doliny Kaczej) nie została zdobyta
Pierwsze wejścia:

</doc>
<doc id="79052" url="https://pl.wikipedia.org/wiki?curid=79052" title="Gajusz Antoniusz">
Gajusz Antoniusz

Gajusz Antoniusz ("Caius Antonius M.f. M.n."),ur. 81 p.n.e., zm. 42 p.n.e.; polityk rzymski, młodszy brat triumwira Marka Antoniusza.
Wywód przodków:
W 54 p.n.e. miał wystąpić wraz z bratem Lucjuszem jako oskarżyciel Aulusa Gabinusza, namiestnika prowincji Syrii w procesie o zdzierstwa i przekupstwa, jednak ostatecznie oskarżycielem został Gajusz Memmiusz. Podczas wojny domowej w 49 p.n.e. był legatem Cezara i miał wraz z Publiuszem Korneliuszem Dolabellą bronić prowincji Ilirii przeciwko wojskom Pompejusza. Po rozbiciu floty Dolabelli u wybrzeży Dalmacji został otoczony przez Marka Oktawiusza Libona i zmuszony do poddania się przeciwnikom.
W 44 p.n.e., wszyscy trzej bracia pełnili urzędy: Marek Antoniusz był konsulem, Gajusz został pretorem, a najmłodszy brat, Lucjusz, trybunem ludowym
Po wyjeździe Brutusa z Rzymu spełniał obowiązki pretora miejskiego ("praetor urbanus") i jako taki przyjął oświadczenie Gajusza Oktawiusza, przyszłego cesarza, Augusta, o przyjęciu adopcji z testamentu Cezara. W zastępstwie Brutusa urządził, co było obowiązkiem pretorów, igrzyska ku czci Apollina ("Ludi Apollinares"). Został wyznaczony przez senat namiestnikiem prowincji Macedonia w charakterze prokonsula. Senat ogłosił później tę nominację za niważną, ale Gajusz nie złożył pełnomocnictw. Dotychczasowy prokonsul Macedonii, Kwintus Hortensjusz, oddał prowincję i swoje wojska pod komendę Markowi Juniuszowi Brutusowi. Gajusz usiłował dołączyć do swoich sił (tylko jeden legion) wojska podległe Publiuszowi Watyniuszowi (trzy legiony), prokonsulowi Ilirii znajdujące się w Apollonii i Epidamnos. Uprzedzając jego przybycie Brutus przybył ze swoim wojskiem i zajął Epidamos. Gdy Gajusz przybył w pobliże Apollonii i wezwał do siebie żołnierzy, przekonał się, że przeszli na stronę Brutusa podobnie jak mieszkańcy miasta. Gajusz wyruszył w kierunku Buthrotum. Najpierw utracił w potyczce z siłami Brutusa trzy kohorty, następnie pod Byllis został pobity przez prefekta Marka Tulliusza Cycerona (syna Cycerona) i w końcu zmuszony do poddania się. Brutus najpierw trzymał Gajusza Antoniusz pod honorowa pieczą, nie pozbywając go nawet insygniów urzędu (Cycero w listach namawiał go do większej surowości wobec Gajusza), umieszczając pod ściślejszą strażą, dopiero gdy Gajusz próbował wszczynać ferment w wojsku. Ostatecznie Brutus kazał go stracić na wieść o proskrypcjach.

</doc>
<doc id="79054" url="https://pl.wikipedia.org/wiki?curid=79054" title="Michaił Gorczakow">
Michaił Gorczakow

Michaił Dymitrowicz Gorczakow, ros. Михаил Димитрович Горчаков (ur. 8 lutego 1793, zm. 30 maja 1861 w Warszawie) – książę, generał artylerii armii Imperium Rosyjskiego, namiestnik Królestwa Polskiego w latach 1856-1861. Pochodził ze starej szlacheckiej rodziny, która swoje korzenie wywodzi od Rurykowiczów. Młodszy brat generała Piotra Gorczakowa, który uzyskał tytuł książęcy.
Życiorys.
W 1807 r. Gorczakow zaciągnął się do armii carskiej, brał udział w wojnie z Persją w 1810 r. i Francją 1812–1815, nie ominęła go również kampania przeciwko Turcji w latach 1828–1829. W 1831 r. został ranny w bitwie o Olszynkę Grochowską podczas tłumienia powstania listopadowego. Wyróżnił się w czasie bitwy pod Ostrołęką oraz w trakcie zdobywania Warszawy, za co został nagrodzony stopniem generała. W 1846 r. mianowano go gubernatorem wojskowym Warszawy. Podczas Wiosny Ludów dowodził jako szef sztabu Armii walkami przeciwko Węgrom (1849). W czasie wojny krymskiej 1853-1856 dowodził wojskami w walkach na terenie księstw naddunajskich (1853-1854), a od 24 lutego 1855 do końca roku wojskami na Krymie. Okazał się tam mało umiejętnym i mało decyzyjnym dowódcą, przegrał bitwę nad rzeką Czarną 4 sierpnia 1855. 8 września 1855 wydał rozkaz o wycofaniu z południowego Sewastopola. Później okupował m.in. Mołdawię i Wołoszczyznę.
W 1856 r. car Aleksander II nominował go na namiestnika Królestwa Polskiego.
W czerwcu 1860 r. ulice Warszawy stały się miejscem pochodów i demonstracji. Rozpoczęły się od manifestacyjnego pogrzebu generałowej Sowińskiej, wdowy po legendarnym dowódcy obrony Woli w 1831 r. Potem przyszły demonstracje w czasie październikowej konferencji władców państw zaborczych, a następnie manifestacje z okazji rocznicy wybuchu powstania listopadowego i rocznic jego kolejnych wydarzeń. Wielką popularność zyskała biżuteria patriotyczna zdobiona symbolami wyrażającymi wiarę w zmartwychwstanie umęczonej Ojczyzny. Gorczakow początkowo nie reagował na demonstracje, dopiero pod naciskiem Petersburga wysłał na ulice Warszawy policję i wojsko. Pierwszy pochód rozpędzono 25 lutego 1861, zaś dwa dni później od salwy oddanej przez kozaków do manifestantów zginęło pięć osób. Gorczakow z obawy, że kolejne starcia mogą przerodzić się w otwarte walki, wycofał wojsko z ulic i zgodził się by powołana w nocy z 27 na 28 lutego Delegacja Miejska wystosowała w imieniu społeczeństwa polskiego adres do cara. Adresu, pod którym podpisały się najznamienitsze osobistości Królestwa, car przyjąć nie chciał. Gorczakow dostrzegając niebezpieczeństwo wybuchu powstania, zataił fakt odrzucenia adresu, zgodził się na manifestacyjny pogrzeb ofiar starć lutowych, wycofał policję i wojsko z ulic, pilnowanie porządku powierzając straży obywatelskiej. 
Gorczakow wzmacniał pośpiesznie armię rosyjską stacjonującą w Królestwie, prosząc jednocześnie Petersburg o podjęcie reform, które mogłyby zapobiec wybuchowi powstania. W tym momencie na scenie politycznej pojawił się margrabia Aleksander Wielopolski, lider ugodowców, wyznający ideę pracy organicznej. Wielopolski uzyskał od Gorczakowa obietnicę przekazania mu nadzoru nad systemem edukacji, reaktywacji szkolnictwa wyższego oraz utworzenia samorządu terytorialnego w Królestwie.
Gorczakow zmarł 30 maja 1861 w Warszawie, pochowano go w Sewastopolu. Jego następca na stanowisku namiestnika Królestwa został Nikołaj Suchozanet.

</doc>
<doc id="79055" url="https://pl.wikipedia.org/wiki?curid=79055" title="Konkurencja (ekologia)">
Konkurencja (ekologia)

Konkurencja ( ‘współzawodnictwo’) – jedna z antagonistycznych interakcji międzypopulacyjnych, w której dwie populacje tego samego lub różnych gatunków, zazwyczaj o podobnych wymaganiach środowiskowych, rywalizują o ten sam czynnik środowiskowy (np. pokarm, partnera, przestrzeń, światło, wodę, sole mineralne). Jest to jeden z zasadniczych czynników doboru naturalnego. Im bliżej dwa konkurujące gatunki są ze sobą spokrewnione i im bardziej podobne są ich wymagania życiowe, tym silniejsza będzie konkurencja między nimi (np. wypieranie szczura śniadego przez szczura wędrownego, konkurowanie chwastów z roślinami uprawnymi o światło i składniki mineralne, czy rywalizacja hien z sępami o padlinę). Konkurencja jest ostrzejsza i bardziej zacięta także w przypadku wysokiego zagęszczenia populacji oraz znacznego deficytu zasobu, o który populacje ze sobą konkurują.
Konkurencję można podzielić na:
Ze względu na charakter wyróżnia się natomiast konkurencję:
Klasyczne opracowanie matematyczne konkurencji opisuje jedno z równań Lotki i Volterry.
Regulacja konkurujących ze sobą populacji zachodzi albo poprzez wyginięcie jednej z nich (skrajna dominacja), albo przez dopasowanie ich nisz ekologicznych (zwężenie albo zmianę).

</doc>
<doc id="79056" url="https://pl.wikipedia.org/wiki?curid=79056" title="Lucjusz Antoniusz">
Lucjusz Antoniusz

Lucjusz Antoniusz ("Lucius Antonius M.f. M.n."), polityk rzymski, młodszy brat triumwira Marka Antoniusza.
Wywód przodków:
W 54 p.n.e. miał wystąpić wraz z bratem Gajuszem jako oskarżyciel Aulusa Gabinusza, namiestnika prowincji Syrii w procesie o zdzierstwa i przekupstwa, jednak ostatecznie oskarzycielem został Gajusz Memmiusz. W roku 50 p.n.e. sprawował kwesturę w prowincji Asia u boku propretora Kwintusa Minucjusza Terma ("Quintus Minucius Thermus"), który przy wyjeździe powierzył mu zarządzanie prowincją. W 49 p.n.e. po przybyciu nowego namiestnika prowincji Asia propretora Gajusza Fanniusza zachował stanowisko prokwestora. Uwolnili od służby wojskowej Żydów zamieszkałych w Azji. Zezwolił Żydom, by nadal mieli swoje własne zgromadzenie, gdzie zgodnie ze swoim zwyczajem i prawami rozstrzygali spory między sobą. W Mylasie brał udział w walkach gladiatorskich. W 44 p.n.e., gdy Marek był konsulem a Gajusz pretorem, Lucjusz został trybunem ludowym. Lucjusz Antoniusz jako trybun wniósł w 44 r. ustawę o podziale gruntów i przewodził kolegium urzędników (septemwirat) powołanych do jego przeprowadzenia. W uznaniu tej działalności wszystkie tribus uznały w nim swojego patrona i został uhonorowany posągami, wzniesionymi między innymi przez ekwitów i trybunów wojskowych. Umożliwił Oktawianowi, wówczas osobie prywatnej nie uprawnionej do tego, wstąpienie na rostra i wygłoszenie mowy do ludu. W 43 p.n.e. wspomagał brata Marka Antoniusza w toczonej wówczas wojnie domowej. Przyprowadził mu legion pod Mutinę. Cyceron oskarża Lucjusza, ze podobnie jak brat okrutnie traktował ludność cywilną. W roku 41 p.n.e. został konsulem z Publiuszem Serwiliuszem Watią. W pierwszy dzień roku odbył triumf za sukcesy w walkach przeciw plemionom alpejskim, pomimo że nie sprawował tam dowództwa. Oktawian po podziale władzy między triumwirów powrócił do Italii z zadaniem zaopatrzenia dla weteranów wojennych. Napotkał trudności bo z jednej strony naraził się na gniew wywłaszczanych a z drugiej strony niezadowoleni byli także sami weterani, gdyż ofiarowane im środki okazały się niewystarczające. Nie chcąc by cała akcja osiedleńcza wydała się zasługą tylko Oktawiana, Lucjusz Antoniusz wspólnie z żoną Marka, Fulwią, doprowadzili do włączenia do komisji rozdzielającej ziemie swoich przedstawicieli z zadaniem wprowadzenia do kolonii legionistów Antoniusza. Lucjusz Antoniusz działając w interesie swojego brata, Marka Antoniusza podburzał weteranów, występował w imieniu tych, którym odebrano ziemię, żeby ją przydzielić weteranom, co po nieudanych próbach porozumienia doprowadziło do wojny z Oktawianem. Po początkowych sukcesach i okupacji Rzymu (przepędził Marka Lepidusa, którego pozostawiono z wojskiem na straży miasta) Lucjusz i Fulwia zostali w końcu oblężeni w Peruzji przez Oktawiana i Marka Agrypę. Wśród oblężonych był też Tyberiusz Klaudiusz Neron. W zimie 41/40 p.n.e. po kilkakrotnych nieudanych próbach wydarcia się oblęzeni w Peruzji zostali zmuszeni głodem do poddania się. Oktawian zniszczył miasto(do pożaru miasta doprowadził jeden z mieszkańców, który z obawy przed rabunkiem podpalił własny dom), po czym i Lucjuszowi i wszystkim jego żołnierzom przebaczył. Powierzył mu nawet namiestnictwo Hiszpanii (w zaszczytny sposób pozbywając się go z Italii i przez swych legatów roztaczając nad nim nadzór). Lucjusz Antoniusz znika odtąd ze źródeł, więc prawdopodobnie wkrótce zmarł.

</doc>
<doc id="79057" url="https://pl.wikipedia.org/wiki?curid=79057" title="Aparat torpedowy">
Aparat torpedowy



</doc>
<doc id="79059" url="https://pl.wikipedia.org/wiki?curid=79059" title="Voo Voo">
Voo Voo

Voo Voo – polski zespół muzyczny założony w 1985 roku.
Voo Voo gra zróżnicowaną muzykę, opierającą się głównie na połączeniu rocka z folkiem różnych kultur i dużej ilości improwizacji. Ostatnio w ich twórczości pojawiły się także elementy współczesnych gatunków muzycznych, takich jak drum and bass, hip-hop czy nu jazz.
Nazwa grupy pochodzi od inicjałów jej założyciela i lidera, Wojciecha Waglewskiego („W. W.” zapisane zgodnie z zasadami fonetyki języka angielskiego).
Z grupą związany jest aktywnie działający fanklub „Wannolot”, który wydaje płyty dostępne dla fanów zespołu zawierające nagrania koncertowe, wywiady czy utwory zespołu niedostępne w oficjalnych wydawnictwach.
Historia grupy.
Zespół powstał w 1985 r. z większości członków grupy Morawski Waglewski Nowicki Hołdys. Pierwszy skład Voo Voo stanowili Wojciech Waglewski, Andrzej Nowicki (gitara basowa), Wojciech Morawski (perkusja) i Milo Kurtis (instrumenty perkusyjne i trąbka). Na pierwszych koncertach, jeszcze w 1985 r., Morawskiego zastąpił Marek Czapelski, i z takim składem zespół zadebiutował na festiwalu w Jarocinie.
Wkrótce z zespołu odeszli Nowicki, Kurtis i Czapelski, a na ich miejsce trafili bracia Jan Pospieszalski, grający na gitarze basowej i kontrabasie, Mateusz Pospieszalski (saksofon) oraz Andrzej Ryszka (Tie Break, ex-Krzak). Na początku lat 90. Andrzeja Ryszkę zastąpił za perkusją Piotr „Stopa” Żyżelewicz i pozostał perkusistą Voo Voo aż do swojej śmierci 12 maja 2011.
W 1997 r. grupa brała udział w kampanii wyborczej AWS. W roku 1998 z zespołu odszedł Jan Pospieszalski, który zaczął się zajmować pracą w mediach, a jego miejsce zajął Karim Martusewicz.
Zespół i współpracownicy.
Obecnie w Voo Voo grają:
Na różnych płytach współpracowali z nimi między innymi Fiolka, Mamadou Diouf, „Ziut” Gralak, Anna Maria Jopek, Urszula Dudziak, Trebunie-Tutki, DJ MAD, Fisz, a na płycie "Flota zjednoczonych sił" pojawiła się cała plejada znanych wykonawców.
Voo Voo chętnie nawiązuje tego typu współpracę, a poszczególni muzycy zespołu często pojawiają się w różnych rolach (także producentów i aranżerów) na płytach innych artystów. Jeden z najbardziej oryginalnych projektów to udział w sztuce teatralnej z Janem i Marią Peszek. Za sprawą Mirosława Olszówki, menedżera zespołu, na scenie nieraz pojawiali się mimowie (w tym także on sam).
Waglewski i Pospieszalski występują czasem w duecie akustycznym jako "Wagiel&amp;Mateo".
Stroną plastyczną Voo Voo zajmuje się Jarosław Koziara, artysta z Lublina. Jego dziełem są zarówno okładki płyt, scenografia koncertów, jak i land-art z elementami nawiązującymi do liter „V” i „O”.
Twórczość.
Twórczość zespołu przechodziła ewolucję od początkowo mrocznych i surrealistycznych obrazów w warstwie tekstowej, okraszonych podobną muzyką, do coraz pogodniejszych i bardziej dynamicznych klimatów.
Muzyka Voo Voo sięgała nieraz do żywiołowych, graniczących z transem rytmów, zapożyczonych z różnych gatunków muzycznych. Choć zespół łączy je ze sobą, poszczególne płyty mają jednak zwykle jakiś dominujący styl.
W tekstach przeważa proste słownictwo, nawiązujące do mowy potocznej, ale jednocześnie są one pełne gier i zabaw językowych, a treść dotyczy często przeżyć egzystencjalnych i metafizycznych. Pod tym względem są bliskie utworom Lecha Janerki czy zespołu Raz, Dwa, Trzy, z którymi zresztą wielokrotnie koncertowali. Sam Waglewski uważa, że ważniejsza jest muzyka, a pisanie tekstów traktuje jako dodatek do niej.
Działalność koncertowa.
W opinii wielu słuchaczy Voo Voo najlepiej sprawdza się na koncertach. W szczytowym okresie działalności koncertowej, pod koniec lat 80. dawał ich 300 rocznie. Z biegiem lat liczba koncertów pozostawała wysoka, jednak coraz więcej z nich odbywało się nie pod szyldem samego Voo Voo: jako duety Waglewski-Pospieszalski, spektakle "Muzyka ze słowami", trasy z Martyną Jakubowicz czy Trebuniami-Tutkami.
Tradycją stały się występy pod koniec roku w warszawskim Teatrze Małym oraz latem na zamku w Janowcu.
Niektóre z zarejestrowanych koncertów:

</doc>
<doc id="79061" url="https://pl.wikipedia.org/wiki?curid=79061" title="Fedora (dystrybucja Linuksa)">
Fedora (dystrybucja Linuksa)

Fedora – następca wolnej dystrybucji Red Hat Linux, rozwijany przez Fedora Project i finansowany głównie przez Red Hat. Twórcy Fedory stawiają na innowacyjność, dlatego też kolejne wydania pojawiają się często i zawierają najnowsze dostępne oprogramowanie, nawet jeśli prace nad stabilną wersją nie zostały jeszcze ukończone. Z tego powodu oraz faktu ścisłego powiązania z Red Hatem, często, lecz niesłusznie Fedorę określa się mianem „poligonu Red Hata”. W czerwcu 2005 utworzono Fundację Fedora, mającą w zamierzeniu koordynować prace nad Fedorą w większym stopniu, niezależnie od Red Hata.
Fedora jest stosowana zarówno jako system operacyjny dla komputerów domowych, jak i serwerów. Nazwa dystrybucji pochodzi od rodzaju kapelusza.
Założenia.
Celem Fedora Project jest budowa w pełni użytecznego, nowoczesnego systemu operacyjnego w oparciu o wolne oprogramowanie, wydawanego cyklicznie dwa razy w roku, jako przedpole testowych rozwiązań wprowadzanych później do Red Hat Enterprise Linux. Deweloperzy Fedory wprowadzają do systemu wiele nowinek technicznych, które mogą powodować problemy ze stabilnością. System Fedora został jako jeden z pierwszych wyposażony w mechanizm zabezpieczeń SELinux, w wersji 9 pojawiło się wsparcie dla obsługi trybów graficznych w jądrze oraz obsługa systemu plików ext4.
Historia.
Fedora Core powstała w wyniku wprowadzenia w roku 2003 nowej strategii działania firmy Red Hat. Celem nowej polityki było oddzielenie w pełni komercyjnej dystrybucji Linuksa, przeznaczonej dla przedsiębiorców Red Hat Enterprise Linux, od będącej jej polem testowym, skierowanej przede wszystkim dla użytkowników domowych (pozbawionej komercyjnego wsparcia), Fedory Core.
Obrazy Fedory.
Fedora Spins to wersje Fedory ze zmienionym środowiskiem graficznym, a Fedora Labs to alternatywne wersje do konkretnych zastosowań. Dostosowane są do różnych typów użytkowników poprzez wybrane zestawy aplikacji.

</doc>
<doc id="79062" url="https://pl.wikipedia.org/wiki?curid=79062" title="Salvia Divinorum">
Salvia Divinorum



</doc>
<doc id="79063" url="https://pl.wikipedia.org/wiki?curid=79063" title="Sputnik 2">
Sputnik 2

Sputnik 2 (ros. „towarzysz podróży”) – drugi z serii radzieckich satelitów Sputnik. Zarazem drugi sztuczny satelita Ziemi. Jako pierwszy w historii wyniósł na orbitę okołoziemską żywe zwierzę, psa Łajkę. Ponieważ ówczesna technika nie pozwalała bezpiecznie sprowadzić psa z powrotem na Ziemię, zamierzono uśpić go w dziesiątym dniu lotu. Taka była oficjalna wersja zakończenia misji Sputnika 2 aż do 2002 roku, kiedy Dimitri Małaszenkow, członek programu Sputnik ujawnił, że Łajka przeżyła w kapsule zaledwie kilka godzin z powodu temperatury sięgającej 40 °C i silnego stresu.
Opis misji.
Po triumfie lotu Sputnika 1 – pierwszego sztucznego satelity Ziemi – przywódca ZSRR, Nikita Chruszczow zażyczył sobie, aby ZSRR szybko dokonał kolejnego przełomowego wysłania satelity w Kosmos. By zmieścić się w wyznaczonym czasie, kierownictwo radzieckiego programu kosmicznego musiało ściągnąć z urlopów (przyznanych po wysłaniu Sputnika 1) obsługę techniczną rakiety i kosmodromu, inżynierów i techników. Do dziś trwają spekulacje, czy misja Sputnika 2 mogła być zaplanowana w tak krótkim czasie.W południe 31 października 1957 roku Łajkę umieszczono w wyściełanej kapsule sputnika. W kilka godzin później satelitę umieszczono na szczycie rakiety R-7. 3 listopada 1957 roku o godzinie 7:30 czasu moskiewskiego nastąpił start z kosmodromu Bajkonur.
Po osiągnięciu orbity, odmiennie niż w przypadku Sputnika 1, który oddzieli się całkowicie od rakiety nośnej, Sputnik 2 wszedł na orbitę połączony z jej drugim członem. Zestaw ten poruszał się po eliptycznej orbicie na średniej wysokości 850 km i okrążał Ziemię w czasie 104 minut. Obecność drugiego stopnia rakiety sprawiła, że system kontroli temperatury stał się niewydolny i temperatura wewnątrz osiągała 40 °C. Spowodowało to, że Łajka żyła tylko przez kilka godzin, zamiast planowanych 10 dni (po tym czasie automat miał wydać psu zatrutą porcję żywności – nie było technicznych możliwości sprowadzenia jej z powrotem na Ziemię). 
Misja Sputnika pozwoliła na uzyskanie pierwszych danych o zachowaniu żywego organizmu w środowisku przestrzeni kosmicznej. Na Ziemię transmitowano tempo oddychania psa, jego ciśnienie tętnicze, elektrokardiogram oraz informacje o ruchach zwierzęcia.
Załoga.
Łajka (ros. Лайка, "Szczekaczka") była radzieckim psem – kosmonautą, pierwszym żywym organizmem, który został wprowadzony na orbitę okołoziemską. Kudriawka i jej dublerka, suczka imieniem Albina, poddane zostały operacji wszczepienia pod skórę elektrod do pomiaru ich funkcji życiowych: oddychania, tętna i ciśnienia krwi. Na czołach umocowano kolejne czujniki śledzące ruch gałek ocznych podczas budzenia i zasypiania. Przyrządy były podłączone do nadajnika radiowego, który przesyłał dane na Ziemię. Podczas przygotowań do lotu Kudriawce zmieniono imię na prostsze i bardziej kojarzące się z psem.
Prawdziwy przebieg lotu Łajki i Sputnika 2 nie był znany aż do 2002 roku. Wtedy wyjawiono, że nieprawdą jest oficjalna wersja władz sowieckich. Informowały one, że Łajka zmarła bez bólu, około 10 dni po wylocie. Jak stwierdził Małaszenkow, umocowana do kabiny suczka zmarła z przegrzania w panice i bólu już kilka godzin po starcie. Okazało się również, że została "zwerbowana" z ulic Moskwy, po których się błąkała. Miała wtedy około 3 lat i ważyła 6 kg. Prawdopodobnie te dwa czynniki, mała waga i przystosowanie do trudnych warunków, zadecydowały o jej wyborze na "pasażera" statku.
Po starcie Sowieci oświadczyli, że nie planowano powrotu psa – nie znano wtedy bezpiecznej techniki powracania z orbity. Małaszenkow przyznał, że pomiary w Sputniku 2 wskazywały, iż po starcie w kabinie temperatura i wilgotność wzrosły do ekstremalnych wartości. Po wejściu na orbitę ostatni człon rakiety nośnej powinien oddzielić się od satelity. Wskutek awarii tak się nie stało. Orbitujący korpus rakiety nośnej, mający 25 metrów długości, zaczął się nagrzewać. Kapsuła satelity zadziałała prawdopodobnie jak radiator odprowadzający z niej ciepło. W wyniku tego w kabinie zaczęły panować tropikalne warunki.
Po starcie tętno Łajki było trzykrotnie szybsze niż w stanie odpoczynku. Gdy znalazła się w przestrzeni kosmicznej, w stanie nieważkości, puls zwolnił, ale powrót do normalnych wartości zajął trzykrotnie dłużej niż podczas prób na Ziemi. Może to świadczyć o stresie, jakiemu poddane było zwierzę.
Podczas czwartego okrążenia Ziemi, gdy sputnik przelatywał nad terytorium ZSRR, między piątą a siódmą godziną lotu, zanikły funkcje życiowe Łajki.
Trumna, jaką stał się dla Łajki Sputnik 2, spłonęła w atmosferze 14 kwietnia 1958 roku po 2570 okrążeniach Ziemi. Łajka zajęła istotne miejsce w eksploracji kosmosu, dowodząc iż ziemski organizm może przetrwać dłuższy pobyt w stanie nieważkości. Jej misja umożliwiła loty w kosmos składające się z załogi ludzkiej.
Budowa.
Satelita w kształcie stożka miał 4 m wysokości i średnicę 2 m w najszerszym miejscu. Podzielony był na szereg przedziałów mieszczących radionadajniki, system telemetrii, programator, przyrządy naukowe, system regeneracji powietrza i system kontroli temperatury. 
Osobny, hermetyczny przedział przydzielony był dla Łajki. Prace nad pomieszczeniem dla psa rozpoczęto 10 października 1957 roku. Kapsuła była oparta na konstrukcji, której używano wcześniej do wysyłania psów na krótkie loty suborbitalne. Jednak musiała zostać zmodyfikowana, aby pasażer mógł przeżyć w nim wiele dni. Modyfikacja obejmowała zamontowanie urządzenia do podawania karmy, systemu dostarczania i regulowania dopływu tlenu, oraz systemu usuwania pary wodnej i dwutlenku węgla. Dodano również wentylator, który włączał się, gdy temperatura przekraczała 21°C. Kabina była na tyle duża, że pies mógł w niej stać lub leżeć. Jedzenie i woda były zapewniane w formie stężonej. Łajka była zabezpieczona uprzężą, a odchody były zbierane do specjalnego pojemnika. Na ciele psa były rozmieszczone elektrody monitorujące jego funkcje życiowe. 
Telemetria statku i funkcji życiowych Łajki była przesyłana przez system Tral-D (zastosowany później w Sputniku 3), co 15 minut podczas każdego okrążenia Ziemi (w celu oszczędzania baterii). 
Sputnik 2 nie posiadał na pokładzie kamery telewizyjnej. Obrazy TV psów ze statku Korabl-Sputnik 2 są często mylone z Łajką.
Sputnik 2 a pasy radiacyjne.
W ZSRR znakomity specjalista od promieni kosmicznych, Siergiej Wiernow, zainstalował przyrządy podobne do znajdujących się na Explorerze 1. Jednak Związek Radziecki nie dysponował ogólnoświatową siecią śledzenia sztucznych satelitów. Posiadał stacje naziemne tylko na własnym terytorium. Kiedy Sputnik 2 znajdował się w zasięgu tych stacji, przelatywał akurat na małej wysokości, poniżej strefy promieniowania. Gdy osiągał dużą wysokość, skonstruowany przez Wiernowa przyrząd wykrywał promieniowanie – ale wtedy satelita znajdował się już po przeciwnej stronie globu. Jednak ze względu na tajemnicę Moskwa nie ustaliła z innymi krajami, żeby interpretować sygnały, czy też przekazywać jej odbierane dane. Nachylenie orbity Sputnika 2 było prawie dwa razy większe od nachylenia Explorera 1. Dzięki temu, zaszczyt odkrycia tego ważnego elementu ziemskiego otoczenia przypadł Amerykanom. Co prawda pokładowy czujnik promieniowania kosmicznego Sputnika odnotował wzrost zliczeń na wysokościach od 400 do 700 km, ale nie zostały one zinterpretowane jako coś niezwykłego. Profesorowi Harry'emu Messelowi z Australii udało się zarejestrować dane z niewidocznych dla Sowietów sesji transmisyjnych. ZSRR nie chciało jednak udostępnić kodu potrzebnego do ich odczytania. Jednak już w 1958 roku, podczas misji statku Sputnik 3, Rosjanie współpracowali w tym zakresie, co pozwoliło potwierdzić odkrycia satelitów Explorer 1, Explorer 3 i Explorer 4.

</doc>
<doc id="79067" url="https://pl.wikipedia.org/wiki?curid=79067" title="Atak zbrojny w Biesłanie">
Atak zbrojny w Biesłanie



</doc>
<doc id="79072" url="https://pl.wikipedia.org/wiki?curid=79072" title="Żelazne Wrota (Tatry)">
Żelazne Wrota (Tatry)

Żelazne Wrota (słow. "Železná brána", niem. "Eisernes Tor", węg. "Vaskapu") – dwie przełęcze położone w głównej grani Tatr pomiędzy Żłobistym Szczytem ("Zlobivá") a Zmarzłym Szczytem ("Popradský Ľadový štít"), dokładniej zaś pomiędzy Zachodnim Szczytem Żelaznych Wrót a Wschodnim Szczytem Żelaznych Wrót. Pomiędzy przełęczami znajdują się trzy wierzchołki Śnieżnych Kop. W grani pomiędzy obydwiema Żelaznymi Wrotami w kierunku od zachodu na wschód wyróżnia się kolejno następujące obiekty:
Po wschodniej stronie Żelaznych Wrót znajduje się Dolina Kacza ("Kačacia dolina"), po zachodniej Dolina Złomisk ("Zlomisková dolina"). Pierwszego przejścia Wschodnich Żelaznych Wrót dokonał 3 września 1874 r. Mór Déchy z przewodnikami: Jánem Rumanem Driečnym młodszym i Martinem Spitzkopfem.
Zachodnie Żelazne Wrota, spod których opada potężny Kaczy Żleb, nie są dobrym przejściem między tymi dolinami. Pierwsze przejścia: latem Adam Asnyk, Jan Gwalbert i Mieczysław Pawlikowscy oraz przewodnicy Józef Fronek, Jakub Giewont, Józef Sieczka i Maciej Sieczka, 26 lipca 1876 r., zimą: Alfred Martin, Johann Breuer, Johann Franz (senior) 30 marca 1907 r.
W Tatrach oraz w różnych górach w krajach na południe i wschód od Tatr występuje (w różnych językach) więcej jeszcze nazw "Żelazne Wrota" lub "Żelazne Bramy". Wszystkie one powstały niezależnie od siebie i oznaczają przełęcze, czy szczerbiny w skałach, wyglądające jak wrota czy bramy, a otaczające je ciemne skały przypominają żelazo. Wschodnie Żelazne Wrota od strony Doliny Złomisk rzeczywiście przypominają swoim wyglądem wyłamane wrota, zaś wznosząca się nad nimi płytowa ściana Wschodniego Szczytu Żelaznych wrót podobna jest do baszty. Dawniej nazwą "Żelazne Wrota" określano cały odcinek grani od Rumanowej Przełęczy do Wschodniej Batyżowieckiej Przełęczy, dopiero później nadano szczegółowe nazwy wszystkim formacjom skalnym i nazwa Żelazne Wrota zachowana została tylko dla dwu przełęczy.

</doc>
<doc id="79077" url="https://pl.wikipedia.org/wiki?curid=79077" title="Bazylika Wniebowzięcia Najświętszej Marii Panny w Ludźmierzu">
Bazylika Wniebowzięcia Najświętszej Marii Panny w Ludźmierzu

Bazylika Wniebowzięcia Najświętszej Marii Panny w Ludźmierzu – sanktuarium maryjne z figurką Matki Boskiej Ludźmierskiej, nazywanej "Gaździną Podhala".
Historia.
Budowa drewnianego kościoła.
Ludźmierz jest najstarszą parafią katolicką na Podhalu. Jego historia sięga XIII wieku. Wiąże się z historią możnego rodu Gryfitów, który już pod koniec XII wieku otrzymał mocą nadań książęcych we władanie ziemię podhalańską. W roku 1234 w Dankowie koło Krzepic krakowski wojewoda z rodu Gryfitów, Teodor, od księcia krakowskiego i śląskiego, Henryka Brodatego, otrzymał stosowny dokument, na mocy którego miał prawo zakładania osad na terenie przynależnym do rzek: Ostrówka, Dunajec i Dunajec Czarny, Rogoźnik, Lepietnica, Słona, Ratajnica, Nedelska, Stradomka. Jeszcze tego samego roku, uzyskawszy zezwolenie od biskupa krakowskiego Wisława, Teodor Gryfita rozpoczął wznoszenie kościoła w Ludźmierzu, modrzewiowego, z trzema ołtarzami wewnątrz.
Cystersi.
Aby szerzyć nie tylko wiarę chrześcijańską, ale też osadnictwo na tych terenach, sprowadził na Podtatrze cystersów, którzy znani byli z nowoczesnych metod uprawy ziemi. Przybyli z Francji, Włoch i Jędrzejowa.
Przy kościele stanął niewielki drewniany klasztor kryty gontem. Obok postawiono budynki gospodarcze. Klasztorne zabudowania, które ostatecznie spłonęły w pożarze w 1796, praktycznie już od 1245 roku stały opustoszałe. Zakonnicy przenieśli się do Szczyrzyca, prawdopodobnie z powodu częstych najazdów Tatarów i napadów zbójeckich, jakie nękały klasztor i okolicę. Jednakże parafią w Ludźmierzu kierowali do roku 1824, przekazując ją później pod zarząd diecezjalny.
Murowany kościół.
W latach 1869–77 kościół został rozebrany, a w jego miejscu wybudowano obecną murowaną świątynię w stylu neogotyckim. Przeniesiono do niej rokokowy ołtarz z figurą Matki Boskiej Ludźmierskiej. W 2001 roku kościół otrzymał tytuł bazyliki mniejszej.
Obecnym proboszczem parafii jest ks. Jerzy Filek.
W bazylice znajdują się 26-głosowe organy, które zostały sprowadzone z XII-wiecznego kościoła Św. Jana w Oldenburg in Holstein. Zastąpiły nieużywany od 2017 roku 15-głosowy instrument Tomasza Falla z 1892 roku.
Kult figury Matki Bożej Ludźmierskiej.
Figurka, która od czasów średniowiecza przyciągała pielgrzymów wierzących w jej cudowne właściwości, początkowo znajdowała się w bocznym ołtarzu. W ołtarzu głównym umieszczona była Matka Boska z Dzieciątkiem (nieco młodsza, z 1420 roku) uchodząca pod względem artystycznym za piękniejszą. W 1776 roku przeniesiono adorowany wizerunek MB, a wkrótce wzniesiono rokokowy ołtarz wielki. Sam kult Matki Boskiej najpierw w Ludźmierzu, a potem w Szczyrzycu wiąże się z regułą zakonną cystersów, dla których szczególna cześć oddawana Matce Bożej i jej rozpowszechnianie jest jednym z głównych zadań zgromadzenia.
Figura Matki Boskiej Ludźmierskiej liczy prawdopodobnie 600 lat. Drewniany posążek ma 125 cm. W 1963 roku MB Ludźmierską koronował kardynał Stefan Wyszyński. Replika znajduje się przy źródełku u wejścia do sanktuarium. Samemu źródełku również przypisywane są cudowne właściwości.
O "Gaździnie Podhala" opowiada średniowieczna legenda pochodząca z roku ok. 1400:
"Węgierski kupiec, handlujący winem, jechał na jarmark do Nowego Targu. Na ludźmierskich bagnach i torfowiskach zaskoczyła go noc. Kiedy zaczął się modlić, wzywając Boga na pomoc, ujrzał otuloną w złocisty obłok postać uśmiechniętej Pani. Zachęcała go do podjęcia jeszcze jednej próby wydostania się z grzęzawiska. Wtem konie niespodziewanie nabrały sił i kupiec wyprowadził wóz na trakt. Jechał, prowadzony przez świetlistą postać, która przywiodła go przed kościół w Ludźmierzu. Zrozumiał, że jest to Matka Boża. Kiedy chciał uklęknąć i podziękować, zjawa zniknęła, a w miejscu, gdzie klęczał, zaczęło bić źródełko. Kupiec złożył śluby, że przyniesie do kościoła figurkę podobną do Tej, którą spotkał. Złożone śluby widać spodobały się Bogu, bo obdarzył figurkę i wodę ze źródła cudownymi właściwościami."
Ogród Różańcowy.
Do kościoła w Ludźmierzu przylega cudowny Ogród Różańcowy. Pięknie zaprojektowany, zadbany i utrzymany, przypomina o pobycie na Podhalu i w sanktuarium ludźmierskim w 1997 roku papieża Jana Pawła II oraz jego nauce o znaczeniu modlitwy różańcowej. W centrum ogrodu umieszczona jest naturalnej wielkości rzeźba przedstawiająca papieża. Spośród znanych pomników Jana Pawła II wyróżnia ją to, że przedstawia postać Jana Pawła II klęczącego.
Święta.
15 sierpnia – Wniebowzięcie Najświętszej Maryi Panny.
Do sanktuarium w Ludźmierzu pielgrzymi przybywają przede wszystkim w święto maryjne 15 sierpnia. Tradycję pielgrzymowania górali z całego Podhala, a także z dalszych okolic, w tym Zagórzan, opisał Władysław Orkan w powieści "W roztokach".
Dożynki.
Drugim ważnym świętem jest pierwsza niedziela września, Matki Bożej Siewnej, kiedy górale dziękują swojej patronce za zbiory. Dożynki rozpoczynają się pochodem spod Domu Związku Podhalan, który w Ludźmierzu ma swoją siedzibę. Pochód podąża do kościoła, gdzie odprawiana jest msza na ołtarzu polowym, znajdującym się na terenie Ogrodu Różańcowego.
Muzyka związana z sanktuarium.
Sanktuarium ludźmierskie pozostawiło ślad w muzyce. "Nieszpory ludźmierskie" do psalmów Leszka Aleksandra Moczulskiego z muzyką Jana Kantego Pawluśkiewicza, pochodzącego z Nowego Targu, były wydarzeniem artystycznym. "Nieszpory" reprezentowały kulturę polską na Światowej Wystawie Expo 98 w Lizbonie.

</doc>
<doc id="79082" url="https://pl.wikipedia.org/wiki?curid=79082" title="Podboje arabskie">
Podboje arabskie

 
Podboje arabskie – podboje dokonane przez Arabów od momentu założenia kalifatu w 632 r. aż do jego rozpadu w drugiej połowie VIII i IX wieku.
Geneza i początki ekspansji.
W początkach VII wieku Arabowie byli luźnym konglomeratem plemion, zamieszkujących Półwysep Arabski. W jego urodzajniejszej, południowej części ludność była osiadła (królestwo Jemenu), natomiast pustynna i półpustynna część północna była zamieszkana przez plemiona koczowników. W latach 628–632 założyciel nowej religii, Mahomet, przełamując tradycyjne uprzedzenia między koczownikami a rolnikami, zjednoczył Arabów i stworzył z nich potęgę militarną. Tę dynamikę wykorzystali jego następcy – kalifowie.
W chwili śmierci Mahometa (632 r.) zjednoczeni Arabowie panowali nad częścią Półwyspu Arabskiego znajdującą się na południe od linii łączącej zatokę Akaba z ujściem Tygrysu i Eufratu. Ideą przewodnią inwazji arabskich była islamizacja świata. Ilustruje to list Mahometa do sasanidzkiego króla Persów Chosrowa II. Na początku siódmego roku wędrówki – według islamskich źródeł historycznych – Mahomet wyznaczył jednego ze swoich współpracowników, imieniem Abdullah Huzafah Sahmi Qarashi, aby zaniósł jego list do króla Chosrowa II, nawołując go do nawrócenia:
Przebieg.
W następnych latach, będących jedną nieprzerwaną wojną (dżihad), Arabowie opanowali:
Kres ekspansji.
Ze zorganizowanych państw, tylko Cesarstwo Bizantyńskie (pomimo dwukrotnego oblężenia Konstantynopola w latach 674–678 i 717–718), Królestwo Franków, Nubia i etiopskie Królestwo Aksum oparły się Arabom. W drugiej połowie VIII wieku imperium arabskie poniosło pierwszą stratę terytorialną – po zwycięskich bitwach pod Tuluzą (721) i Poitiers (zwaną również bitwą pod Tours, 732) oraz po odbiciu Narbony (759) Frankowie opanowali najpierw Septymanię, tworząc Marchię Hiszpańską, a potem (812) tereny Hiszpanii na północ od Ebro.
Konsekwencje.
W ślad za podbojem militarnym następowała islamizacja i arabizacja podbitych terenów. Procesy te były tym intensywniejsze, że po ustabilizowaniu się granic imperium arabskiego kultura arabska wkroczyła w wieki rozkwitu. Ich wyniki okazały się tak trwałe, że większość krajów podbitych przez Arabów jest do dziś arabska (od Maroka po Irak) albo przynajmniej muzułmańska (perski Iran, hinduski Pakistan). Rechrystianizacji uległy tylko Hiszpania (rekonkwista), wyspy Morza Śródziemnego (Cypr, Kreta, Rodos, Sycylia, Sardynia, Korsyka, Baleary), Armenia i Gruzja. Efemeryczne okazały się państwa krzyżowców w Palestynie, istniejące od 1095 do 1291 roku. W wyniku podbojów, języki krajów podbitych lecz nie zarabizowanych, posiadają wiele zapożyczeń z Języka Arabskiego. Ok. 4000 słów w języku hiszpańskim i 1000 w języku portugalskim jest pochodzenia arabskiego. Duża część słów dotyczy świata nauki. Słowa te występują również w językach które nie miału kontaktu z językiem arabskim. Zapożyczenia takie znajdują się również w języku polskim.

</doc>
<doc id="79090" url="https://pl.wikipedia.org/wiki?curid=79090" title="FAR manager">
FAR manager

FAR Manager – program typu menedżer plików rozprowadzany na licencji shareware i BSD, określany przez producenta (firmę RARLAB) jako "File and archive manager". Jest drugim sztandarowym produktem tej firmy obok archiwizatora RAR.
FAR pracuje na platformie Microsoft Windows wyłącznie w trybie tekstowym, a jego interfejs przypomina swój pierwowzór – Norton Commandera – łącznie z klawiszami skrótów, dolną belką i górnym menu, jednak FAR posiada znacznie więcej funkcji od poprzednika i przewyższa go również wydajnością.
Zasadnicze cechy FAR Managera są typowe dla menedżerów plików – zarządzanie plikami i folderami na dyskach lokalnych i sieciowych oraz wydawanie poleceń odbywa się przede wszystkim z klawiatury, co dla zaawansowanego użytkownika jest znacznie szybsze od jakiegokolwiek interfejsu opartego na posługiwaniu się myszą.

</doc>
<doc id="79091" url="https://pl.wikipedia.org/wiki?curid=79091" title="Szereg trygonometryczny">
Szereg trygonometryczny

Szereg trygonometryczny to szereg funkcyjny postaci:
gdzie:
Szereg S(x) jest zbieżny do funkcji formula_6 na przedziale [a, b] gdy funkcja formula_7 spełnia warunki Dirichleta.

</doc>
<doc id="79092" url="https://pl.wikipedia.org/wiki?curid=79092" title="Typ Wodnik">
Typ Wodnik



</doc>
<doc id="79093" url="https://pl.wikipedia.org/wiki?curid=79093" title="Nicole Kidman">
Nicole Kidman

Nicole Mary Kidman (ur. 20 czerwca 1967 w Honolulu) – australijska aktorka i piosenkarka urodzona w Stanach Zjednoczonych, laureatka Oscara za rolę Virginii Woolf w filmie "Godziny".
13 stycznia 2003 otrzymała własną gwiazdę w Alei Gwiazd w Los Angeles znajdującą się przy 6801 Hollywood Boulevard.
Życiorys.
Wczesne lata.
Urodziła się w Honolulu, gdzie jej ojciec, Anthony David Kidman, Australijczyk o szkockich korzeniach, prowadził badania nad rakiem. Matka Janelle Ann (z domu Glenny), pochodzenia irlandzkiego była instruktorką pielęgniarstwa. Ma siostrę Antonię, która jest dziennikarką zajmującą się rozrywką w australijskiej telewizji.
Do czwartego roku życia mieszkała w Stanach Zjednoczonych, potem przeprowadziła się z rodzicami do Sydney w Australii. Zaczęła brać lekcje baletu i aktorstwa w wieku trzech lat. Kształciła się w St. Martin’s Youth Theater, Australian Theater for Young People i Philip Street Theater. Przerwała naukę w North Sydney High School, kiedy jej matka zachorowała na raka piersi. Po powrocie matki do zdrowia kontynuowała naukę aktorstwa.
Kariera.
Debiutowała w teatrze ulicznym. Karierę aktorską rozpoczęła w wieku czternastu lat, występując w roli głównej w "Bush Christmas". W latach 80. XX wieku występowała w wielu australijskich filmach i serialach telewizyjnych, w tym przede wszystkim "BMX Bandits" i "Bangkok Hilton".
Zagrała główną rolę w "Martwej ciszy" (1989), a później z Tomem Cruise’em w "Szybki jak błyskawica". Grała w "Billy Bathgate" z Bruce’em Willisem i Dustinem Hoffmanem, a w 1992 występowała w "Za horyzontem" Rona Howarda. Odtwarzała główne role w "Batman Forever", potem w "Portrecie damy". Zagrała także główną rolę w ostatnim filmie Stanleya Kubricka "Oczy szeroko zamknięte" oraz wcieliła się w jedną z dwóch sióstr czarownic w "Totalna magia" (1999).
W 2001 za występ w filmie "Moulin Rouge!" została nominowana do Oscara, a film "Inni" z jej udziałem został dobrze przyjęty przez krytyków. Podczas kręcenia filmu "Moulin Rouge!" w Australii Kidman doznała urazu kolana, dlatego Jodie Foster musiała ją zastąpić w obsadzie "Azyl". W 2002 zdobyła Oscara za występ w filmie o Virginii Woolf – "Godziny".
W 2001 rozpoczęła karierę piosenkarską, pracując wraz z Ewanem McGregorem nad utworem "Come What May" z soundtracku "Moulin Rouge!". Piosenka zadebiutowała i dotarła do 27. miejsca na brytyjskiej liście przebojów. Potem z Robbim Williamsem zaśpiewała piosenkę "Somethin’ Stupid", cover swingowej piosenki na płycie Williamsa "Swing When You’re Winning". Piosenka zdobyła dużą popularność w Wielkiej Brytanii i Australii. Jest jedną z najlepiej zarabiających i najbardziej popularnych aktorek na świecie.
W 2004 pojawiła się w remake’u "Żony ze Stepford", u boku m.in. Glenn Close, Faith Hill czy Bette Midler.
Zasiadała w jury konkursu głównego na 66. MFF w Cannes (2013).
Życie prywatne.
Pierwszego męża, Toma Cruise’a, poznała na planie filmu "Szybki jak błyskawica". Poślubiła go w wigilię Bożego Narodzenia 1990 w Telluride w stanie Kolorado. Informacje o ślubie były utrzymywane w tajemnicy. Wraz z mężem zaadoptowała dwoje dzieci, Isabellę (ur. 1992) i Connora Antony’ego (ur. 1995). W czasie małżeństwa mieszkali w Los Angeles, Australii, Kolorado i Nowym Jorku. 8 sierpnia 2001 Kidman i Cruise rozwiedli się.
W wywiadzie dla „Vanity Fair” aktorka wyznała, że długo starała się o dziecko, jednak dwa razy nie donosiła ciąży. 25 czerwca 2006 wyszła za mąż za muzyka country Keitha Urbana. Mają dwie córki, Sunday Rose (ur. 7 lipca 2008) i Faith Margaret (ur. 28 grudnia 2010), którą urodziła matka zastępcza.
Jest praktykującą katoliczką.

</doc>
<doc id="79095" url="https://pl.wikipedia.org/wiki?curid=79095" title="Limpopo">
Limpopo



</doc>
<doc id="79102" url="https://pl.wikipedia.org/wiki?curid=79102" title="Fraxinet">
Fraxinet

Fraxinet (łac. "Fraxinetum", fr. "La Garde de Freinet", arab. "Farachszanit") – istniejąca w latach 888 – 975 twierdza arabska na południowym wybrzeżu Prowansji.
W 888 roku grupa piratów z arabskiej wówczas Hiszpanii napadła na dwór szlachecki koło wsi Freinet (łac. "Fraxinetum") na południowym wybrzeżu Prowansji, niedaleko Saint-Tropez. Uznawszy miejsce za dogodne do obrony i za dobry punkt wypadowy, piraci ufortyfikowali je i sprowadzili posiłki z Kordowy. Fraxinet stało się portem dla muzułmańskich statków i okrętów oraz punktem wypadowym ekspedycji wojskowych, liczonych w tysiącach żołnierzy. Ekspedycje z Fraxinetu pustoszyły zarówno południowe wybrzeże Francji aż po Aix-en-Provence, jak i wnętrze kraju – dolinę Rodanu, Alpy i Piemont. W 906 roku Arabowie opanowali alpejskie przełęcze Delfinatu (Doire, Stura, Chisone), zajęli dolinę Susy na granicy Sabaudii i Piemontu i zaczęli poważnie utrudniać komunikację między Francją a Italią. Na zajętych terenach budowali twierdze zwane "fraxinet", jak ich główna baza. Lokalni możnowładcy południowofrankijscy zaczęli używać Arabów z Fraxinet jako najemników w porachunkach między sobą. Współpracowała z nimi również część miejscowej ludności, prawdopodobnie biorąc udział w wyprawach rabunkowych. Zaczęły powstawać również cywilne arabskie osiedla rolnicze i górnicze.
Do sukcesu Arabów przyczyniło się osłabienie lokalnej władzy – założenie twierdzy Fraxinet przypadło na okres podziału Cesarstwa Karolińskiego (wskutek Traktatu w Verdun z roku 843), ponadto 30 lat wcześniej wybrzeża Francji srodze ucierpiały od najazdów normańskich. Natomiast panujący wówczas w Kordowie kalif Abd ar-Rahman III należał do najwybitniejszych władców muzułmańskiej Hiszpanii i skutecznie wspomagał plany zajęcia przez Arabów Francji.
Pierwszą próbę zniszczenia arabskiego przyczółka w 931 podjął król Włoch Hugon z Arelatu. Bizantyjskie okręty, użyczone przez cesarza Konstantyna VII Porfirogenetę, zniszczyły flotę muzułmańską w zatoce Saint Tropez. Na lądzie Hugo zniszczył umocnienia twierdzy, ale zanim zdążył zlikwidować jej załogę, nagle zmienił zamiar. Zawarł z Arabami umowę, na mocy której zatrzymali oni Fraxinet i zobowiązali się obsadzić alpejskie przełęcze między Francją a Włochami – a wszystko to, by nie dopuścić do Włoch swego konkurenta do tronu – Berengara. Arabowie zajęli przełęcze, od Mont Genevre po Septimer, a następnie –sąsiadujące z nimi tereny. Około 945 roku zajęli Grenoble i dolinę Graisivaudun.
Około 955 roku cesarz Otton I skierował do kalifa Abd ar-Rahmana III list, w którym domagał się, by Arabowie z Fraxinet zaprzestali rajdów. Nie wiadomo, czy otrzymał odpowiedź.
Kilka lat później warunki polityczne zaczęły się zmieniać. Siła Francuzów rosła, zaś nowy kalif Hakam II przestał wspierać napaści na Francję. Około 965 roku Arabowie zaczęli ewakuować zajmowane tereny, zaczynając od Grenoble i doliny Graisivaudun. W 972 roku w krwawej bitwie zostali zmuszeni do opuszczenia Przełęczy Świętego Bernarda. W 975 roku panowie feudalni Prowansji, Delfinatu i hrabstwa Nicei, zjednoczeni pod wodzą księcia Wilhelma z Arelatu, wydali wojnę Arabom z Fraxinet. Arabowie, rozbici w bitwie pod Tourtour koło Draguignan, zostali oblężeni we Fraxinet. Uważając swój los za przypieczętowany, nocą opuścili zamek i rozproszyli się po okolicznych wzgórzach. Większość z nich została zabita w walce albo wzięta do niewoli.
Upadek Fraxinet, które było centrum administracyjnym arabskich osiedli w południowej Francji, północnych Włoszech i w Szwajcarii, oznaczał koniec arabskich planów opanowania Francji. Arabscy osadnicy zostali obróceni w poddanych zwycięskich panów feudalnych.

</doc>
<doc id="79109" url="https://pl.wikipedia.org/wiki?curid=79109" title="Ziemia śnieżka">
Ziemia śnieżka

Ziemia śnieżka – hipoteza głosząca, że Ziemia pod koniec prekambru została całkowicie lub prawie całkowicie pokryta lądolodem w wyniku ówczesnego zlodowacenia. Różne modele zakładają różny zasięg pokrywy lodowej, ale wszystkie zgadzają się, że było to zjawisko o charakterze globalnym.
Istnieje też wersja tej hipotezy zakładająca kilkakrotne zlodowacenie całej planety.
Początki hipotezy.
Pierwszym, który zidentyfikował i opisał zjawisko zlodowacenia całego globu, używając terminu „Ziemia śnieżka” (), był John Kirschvink. Wykazał on na podstawie pomiarów paleomagnetycznych, że kluczowe dla tej idei osady lodowcowe ery neoproterozoicznej tworzyły się w obszarach okołorównikowych (podzwrotnikowych). Jednak do popularyzacji tego poglądu doprowadził dopiero zespół autorski na czele z P.F. Hoffmanem (1998). Stworzył on model globalnego zlodowacenia tłumaczący szereg czynników, które miałyby być odpowiedzialne za to niezwykłe (i nie aktualistyczne) zjawisko geologiczne. Zgodnie z ich hipotezą, w prekambrze pojawiła się epoka lodowcowa tak silna, że wszystkie oceany Ziemi zamarzły. Cała planeta została pokryta ponad kilometrową czapą lodu. Jedynie głębie oceaniczne podgrzewane wewnętrznym ciepłem Ziemi pozostały niezamarznięte. Nie było deszczu, śniegu ani chmur.
Dane podstawowe hipotezy.
Od lat 60. XX wieku wiadomo, że jedyny istniejący wtedy na Ziemi superkontynent Rodinia podlegał w okresie od 750 mln do 580 mln lat temu zlodowaceniu. Paleontolog zauważył, że wszystkie osady lądowe, pochodzące z tego okresu, noszą ślady lodowca i zaproponował istnienie w tym okresie epoki lodowcowej. Jednak problemem okazało się to, że część ówczesnego kontynentu leżała na równiku. Większość pozostałych okresów zlodowaceń nie dotyczyło rejonów równikowych, bo zwykle było tam zbyt ciepło. Dalsze badania dryfu kontynentów wykazały, że 750 mln lat temu jedynie Rodinia leżała prawie całkowicie na równiku.
W tym momencie pojawiła się teoria Ziemi śnieżki. Jeżeli równik został pokryty lodem, oznaczało to pokrycie białą czapą całej planety. Podstawą tego rozumowania był fakt, że wzrost ilości lodu podwyższa albedo powierzchni planety. Biały lód odbija znacznie więcej ogrzewającego planetę światła słonecznego niż woda lub ziemia. Jeżeli lodu zaczyna przybywać, to Ziemia odbija coraz więcej ciepła w kosmos i lodu przybywa jeszcze więcej – pojawia się dodatnie sprzężenie zwrotne. Wyliczono, że przekroczenie przez lodowce równoleżnika 30 stopni na obu półkulach lub 20 na jednej półkuli oznacza nieodwracalnie zamrożenie całej planety. W takiej sytuacji bowiem ilość energii absorbowanej jest już mniejsza od odbijanej przez czapę lodową.
Jeżeli stwierdzono obecność lodu na równiku oznacza to, że proces zamarzania Ziemi musiał osiągnąć swój szczyt i cała planeta zamieniła się w wielką „śnieżkę”. Okres globalnego zlodowacenia trwał według różnych wyliczeń nieprzerwanie od 85 tysięcy do nawet 1750 tysięcy lat. Pomiędzy okresami całkowitego zamarznięcia powierzchni Ziemi pojawiały się ograniczone w zasięgu, krótkotrwałe okresy ocieplenia (interglacjały), ale nie doprowadzały one do wycofania się lodowców poza granicę 30. stopnia szerokości geograficznej.
Hipoteza Ziemi śnieżki wywołała ogromne kontrowersje. Niewyobrażalne wydawało się zamarznięcie całej planety. Na dodatek wiadomo, że przed epoką lodu i po niej istniało życie. Co więcej, niedługo po stopieniu lodu, na Ziemi miała miejsce tzw. eksplozja kambryjska. Planetę zasiedliła niezliczona liczba nowych organizmów wielokomórkowych, które pozostawiły ogromną ilość skamieniałości. Wszystkie te argumenty przemawiały przeciw hipotezie Ziemi śnieżki.
Zamarznięcie.
Naukowcy powszechnie zgadzają się, że ważnym czynnikiem określającym temperaturę na Ziemi jest ilość dwutlenku węgla (CO2) w atmosferze. Wzrost poziomu CO2 powoduje wzrost średnich temperatur na całej planecie. Zjawisko to nosi nazwę efektu cieplarnianego. W sytuacji ubytku gazów cieplarnianych cała planeta może się znacznie oziębić. Być może erozja krzemianów może doprowadzić do szybszego niż zwykle wiązania dwutlenku węgla w glebie. Dodatkowo 750 mln lat temu na Ziemi istniały już zdolne do fotosyntezy bakterie. One również są w stanie wiązać CO2, produkując związki organiczne. Nagły wzrost aktywności takich organizmów oraz pochłaniania gazów cieplarnianych przez glebę mógł spowodować tak silny spadek sprawności efektu cieplarnianego, że średnie temperatury na całej planecie znacznie się obniżyły. Powstający lód spowodował jeszcze większe obniżenie temperatury (albedo Ziemi wynosiło prawie 1) i w końcu cała Ziemia zamarzła. Podczas gdy w czasie ostatnich epok lodowych temp. obniżała się o ok. 3 – 12 °C, to po zamarznięciu całej planety jej średnia temperatura mogła wynosić nawet –50 °C.
Rozmarznięcie.
Zależności matematyczne opisujące proces zamarzania Ziemi dają bezwzględny obraz zakutej w lód planety. Jeżeli cała powierzchnia Ziemi zostałaby pokryta lodem, to temperatury stałyby się niższe od największych mrozów znanych człowiekowi.
Wyliczono, że efekt cieplarniany może zrównoważyć podwyższenie przez lód albedo Ziemi, gdy dwutlenku węgla jest w atmosferze 350 razy więcej niż obecnie. Wydawało się niemożliwe, aby tak wiele tego gazu mogło się nagle pojawić.
Jednak dokładniejsze analizy wykazały, że zamrożenie całej planety ma pewne dodatkowe skutki. Wytwarzany dziś dwutlenek węgla rozpuszcza się w ogromnych ilościach w oceanach, gdzie pochłaniają go glony. Jednak pokrycie oceanów lodem zablokowało kontakt atmosfery z hydrosferą. Każda ilość CO2 wyrzucona do atmosfery musiała tam pozostać. Na lądach lód zalegał w jeszcze większych ilościach niż w wodzie i prawdopodobnie całkowicie zasłonił cały grunt. Reakcja skał z dwutlenkiem węgla stała się całkowicie niemożliwa. Przez wiele tysięcy lat cały dwutlenek węgla wyrzucany co jakiś czas przez wulkany pozostawał w atmosferze. Efekt cieplarniany stał się tak silny, że okowy lodu puściły. Jeżeli niewielki fragment oceanu uwolnił się od białej pokrywy, to zaczął przyjmować coraz więcej słonecznego ciepła. Pojawiło się dodatnie sprzężenie zwrotne, które w bardzo krótkim (w skali geologicznej) czasie – rzędu jednego tysiąca lat – mogło uwolnić całą planetę od lodu. Ziemia śnieżka zamieniła się w glob podobny do dzisiaj nam znanego. Rozumowanie to nie wyjaśnia długości trwania epoki lodowej oraz występowania okresów ocieplenia – interglacjałów.
Przetrwanie życia.
Jeżeli lód pokrył całą planetę, a na powierzchni zapanowały niespotykane mrozy, uniemożliwiłoby to trwanie życia. Niemniej według hipotezy Ziemi śnieżki nie cała biosfera uległa zamrożeniu. Bez przeszkód mogły funkcjonować ekosystemy kominów geotermalnych na dnie oceanów. Badania podmorskich grzbietów ujawniły istnienie tam potężnych źródeł gorącej i bardzo zanieczyszczonej wody. Jej źródłem są procesy wulkaniczne. Woda jest gorąca i zawiera wiele związków siarki oraz żelaza. W okolicach kominów geotermalnych rozwijają się bogate ekosystemy, które są oazami tętniącymi życiem. Związki siarki, żelaza i inne substancje mineralne są wykorzystywane przez liczne organizmy prokariotyczne – bakterie i archeony – zdolne do czerpania energii potrzebnej do procesów metabolicznych podczas ich przetwarzania. Prokarionty są zjadane przez inne organizmy i tak powstaje cały łańcuch pokarmowy, na którego szczycie obecnie znajdują zwierzęta, w tym krewetki i ryby. Szczególną cechą tych ekosystemów jest duża niezależność od światła Słońca. Producentami są w nich organizmy chemosyntetyzujące żyjące wolno lub endosymbiotycznie. Tylko wyższe poziomy troficzne potrzebują tlenu do oddychania, a w czasach przed wyewoluowaniem skorupiaków i kręgowców na szczycie piramid troficznych mogły znajdować się organizmy beztlenowe. Pokrycie oceanów lodem dla organizmów żyjących wokół kominów hydrotermalnych byłoby niezauważalne, więc jest to miejsce, w którym na Ziemi śnieżce mogłoby się rozwijać życie. Problem w tym, że kominy hydrotermalne związane są z grzbietami śródoceanicznymi, a nie wiadomo, czy te struktury istniały wtedy na Ziemi.
Kominy geotermalne nie są środowiskiem, w którym mogłyby przetrwać organizmy zdolne do fotosyntezy. Zapisy kopalne wyraźnie pokazują, że przed okresem Ziemi śnieżki oraz potem istniały dosyć podobne formy bakterii zdolnych do fotosyntezy. Oznacza to, że jakoś musiały przetrwać okres zamrożenia oceanów, w których żyją. Odpowiedzią okazały się badania współczesnych lodowców szelfowych. Odnaleziono kriofilne glony zdolne do przetrwania pod bardzo grubą taflą lodu. Lód jest bardzo przenikliwy dla światła. Z drugiej strony jego grubość na równiku nie była większa niż kilometr. Obserwacje współczesnych glonów wykazały, że byłyby one w stanie przeżyć w takich warunkach.
Naukowe dowody i poszlaki.
Hipoteza Ziemi śnieżki implikuje powstanie pewnych szczególnych warunków na Ziemi, co mogło zaowocować powstaniem bogatych w żelazo skałoraz wpłynąć na ewolucję życia.
Prawie całkowity zanik życia roślinnego.
W wodzie morskiej występują dwa izotopy węgla – węgiel-12 oraz węgiel-13. Jeżeli ocean jest pełen roślinnego życia, to mikroorganizmy szybciej pochłaniają węgiel-12. W efekcie stężenie węgla-13 staje się większe i to on przeważa w morskich osadach. Kiedy ocean jest prawie pozbawiony roślin, przewaga jest po stronie węgla-12. Właśnie takie zjawisko zaobserwowano ok. 750 mln lat temu, co sugeruje, że rośliny prawie nie występowały na Ziemi.
Skały bogate w żelazo.
Zawarty w ziemskiej atmosferze tlen reaguje z żelazem zawartym w skałach. Bogate w żelazo skały formują się częściej, jeżeli tlenu jest mniej. Jeżeli Ziemia została pokryta lodem, to rośliny prawie całkowicie zaprzestały produkcji tlenu. Tlen ma skłonność do reagowania z innymi substancjami. Bez stałych dostaw jego poziom na Ziemi śnieżce znacznie się obniżył. Niski poziom tlenu ułatwił formowanie się bogatych w żelazo skał. Właśnie takie pokłady minerałów zostały odkryte przez geologów w osadach z okresu wielkiego zlodowacenia.
Pokłady węglanów.
Wcześniej napisano, że do rozmrożenia Ziemi śnieżki konieczny był bardzo wysoki poziom dwutlenku węgla w atmosferze. Gdy lody puściły, gaz nie zniknął nagle z atmosfery. Temperatura podniosła się do tak wysokiego poziomu, że gwałtowne parowanie oceanów wywołało ogromne deszcze. Reakcja bogatej w CO2 atmosfery z wodą doprowadziła do powstania kwasu węglowego. Kwaśna woda znacznie przyspieszyła erozję krzemianów. Wypłukane skały pokryły dno oceanów, tworząc bogatą warstwę węglanów, co obserwuje się w wielu osadach sprzed 580 mln lat. Jednocześnie osady te graniczą ze skałami polodowcowymi, co wyraźnie sugeruje silny związek obu warstw.
Eksplozja kambryjska.
Zwolennicy teorii Ziemi śnieżki zauważyli, że zakończenie okresu zlodowacenia miało miejsce kilka milionów lat przed eksplozją kambryjską. Pojawiła się sugestia, że zamrożenie planety mogło być czynnikiem zwiększającym presję ewolucyjną, co zwiększyło tempo rozwoju prymitywnych organizmów. Z drugiej strony po zakończeniu epoki lodu warunki stały się bardzo cieplarniane, co pozwoliło na rozwój ogromnej różnorodności żywych organizmów obserwowanej kilka milionów lat później w osadach.
Ziemia zamieniła się w „śnieżkę” kilka razy.
Istnieją hipotezy, które sugerują, że 2,3 mld lat temu planeta przeszła pierwszy okres Ziemi śnieżki. W tym okresie powstały pierwsze cyjanobakterie zdolne do fotosyntezy. Wytworzony przez nie tlen spowodował rozkład zawartego w atmosferze metanu. Gaz ten jest dużo lepszym czynnikiem powodującym efekt cieplarniany niż dwutlenek węgla. Jednocześnie astrofizycy uważają, że 2,3 mld lat temu Słońce było trochę zimniejsze i dostarczało Ziemi mniej energii. Niestety, z tego okresu dotrwało do naszych czasów niewiele osadów i trudno jest jednoznacznie potwierdzić lub zaprzeczyć istnieniu Ziemi śnieżki 2,3 mld lat temu. Jednak w tym okresie też pojawiły się pewne osady skał zawierających dużo żelaza.
Inne hipotezy.
Naukowcy próbowali wyjaśnić obecność lodu na równiku na kilka innych sposobów:
Każda z tych hipotez zakłada, że epoka lodowcowa miała tylko lokalny charakter.
Część naukowców zdecydowanie zaprzecza istnieniu globalnego zlodowacenia (np. Peltier et al., 2007).

</doc>
<doc id="79110" url="https://pl.wikipedia.org/wiki?curid=79110" title="Tadeusz Sołtyk">
Tadeusz Sołtyk

Tadeusz Sołtyk (ur. 30 sierpnia 1909 w Radomiu, zm. 14 lipca 2004 w Warszawie) – polski inżynier, konstruktor lotniczy, profesor nauk technicznych.
Życiorys.
Urodził się 30 sierpnia 1909 w Radomiu. Ukończył IV Liceum Ogólnokształcące im. Tytusa Chałubińskiego w Radomiu, a następnie w 1934 r. Wydział Mechaniczny Politechniki Warszawskiej i rozpoczął pracę w Państwowych Zakładach Lotniczych jako konstruktor. Brał udział w rozwoju samolotu PZL.23 Karaś i w konstruowaniu i wdrażaniu do produkcji samolotu PZL.46 Sum. W chwili wybuchu wojny był na stanowisku zastępcy głównego konstruktora (inż. Stanisława Praussa). Uczestniczył w kampanii wrześniowej, między innymi w bitwie pod Kockiem. Dostał się tam do niewoli, skąd następnie uciekł i podczas okupacji ukrywał się w majątku Brzeźce k/Białobrzegów, którego właścicielem był Leon Bagniewski.
Tuż po wkroczeniu Armii Czerwonej pod koniec 1944 r. Sołtyk zorganizował pierwsze powojenne biuro konstrukcyjne w Lublinie – Lotnicze Warsztaty Doświadczalne (LWD), zostając jego głównym konstruktorem. Po przeniesieniu LWD do Łodzi zaprojektowano tam pod jego kierownictwem lekkie samoloty LWD Szpak (pierwszy polski samolot powojenny) i LWD Żak, których zbudowano kilka sztuk, a następnie szkolno-treningowy LWD Junak, produkowany poza LWD w dużej serii. Opracował też prototyp dwusilnikowego samolotu wielozadaniowego LWD Miś.
Zespół LWD został rozwiązany w 1949 r., a Tadeusz Sołtyk podjął pracę w Instytucie Lotnictwa w Warszawie. W 1952 r. objął kierownictwo utworzonego tam biura konstrukcyjnego. Pierwszą jego konstrukcją, która weszła do produkcji, była modyfikacja samolotu TS-9 Junak 3 z 1953 r. Sołtyk zaczął wówczas stosować swoje inicjały „TS” dla oznaczenie konstrukcji. W 1955 r. oblatano pierwszy prototyp nowego samolotu szkolno-treningowego konstrukcji T. Sołtyka, TS-8 Bies, od 1957 r. produkowanego dla polskiego lotnictwa. Samolot ten zdobył 3 rekordy światowe w swojej klasie. W 1957 r. jego biuro konstrukcyjne zostało przeniesione do Ośrodka Konstrukcji Lotniczych WSK-Okęcie. Tadeusz Sołtyk zaprojektował tam następnie pierwszy polski samolot odrzutowy – szkolno-treningowy TS-11 Iskra, oblatany w 1960 r. Ustanowiono na nim 4 światowe rekordy w swojej klasie. Iskry stały się następnie podstawowymi i aż do roku 2016 (zakup samolotów M346 Aermacchi) jedynymi odrzutowymi samolotami szkolnymi w lotnictwie polskim, eksportowane były ponadto do Indii.
W 1964 r. rozpoczął prace nad projektami nowoczesnego naddźwiękowego samolotu szkolno-bojowego TS-16 Grot oraz samolotu rolniczego TS-17 Pelikan. Wykonano projekt wstępny oraz makietę Grota i projekt Pelikana, lecz gdy pod koniec lat 60. władze doszły do wniosku, że produkcja samolotów w Polsce jest nieopłacalna, dalsze prace nad tymi samolotami przerwano. Na skutek tego w 1967 r. Tadeusz Sołtyk przeszedł do pracy w Przemysłowym Instytucie Automatyki i Pomiarów, gdzie pracował przez następne lata głównie w dziedzinie automatyki okrętowej, nie powracając już do konstruowania samolotów, chociaż w latach 80. został konsultantem przy konstruowaniu samolotów PZL-130 Orlik i I-22 Iryda. W 1992 r. przeszedł na emeryturę.
Oprócz pracy konstruktorskiej wykładał na Politechnice Łódzkiej, Gdańskiej i Warszawskiej oraz w Wojskowej Akademii Technicznej w Warszawie. Uczestniczył także w pracy instytutów badawczych i był członkiem Krajowej Rady Lotnictwa. Za swoją pracę był kilkakrotnie odznaczany, m.in. Krzyżem Kawalerskim Orderu Odrodzenia Polski (1960) oraz Medal Polonia Mater Nostra Est (2001). Otrzymał Nagrodę Państwową II stopnia za samolot LWD Junak i nagrodę MON I stopnia (za samolot Iskra). W 1955 roku otrzymał stanowisko docenta w Instytucie Lotnictwa. Dopiero jednak po odejściu z lotnictwa do Przemysłowego Instytutu Automatyki i Pomiarów uzyskał tamże tytuł profesora nauk technicznych w 1975 roku. Szacuje się, że liczba wyprodukowanych samolotów konstrukcji Sołtyka wynosi około 1200. Napisał pięć książek, z tego jedną wspomnieniową: "Dwa żywioły, dwie pasje".
Poza lotnictwem interesował się także żeglarstwem – zwłaszcza przed wojną brał udział w regatach – oraz projektował łodzie i bojery. W 1938 r. zaprojektował jacht morski. Łodzie te nosiły nazwy „Kumka” I–VI. Kumka IV była jedną z pierwszych jednostek pływających na świecie zaopatrzonych w spawany kadłub. W 1936 r. Tadeusz Sołtyk kierował ośrodkiem przygotowania przedolimpijskiego żeglarzy w Pucku.
5 października 1976 r. Minister Obrony Narodowej wyróżnił go wpisem do „Honorowej Księgi Czynów Żołnierskich”.
W 2003 r. otrzymał tytuł honorowego obywatela miasta Radomia.

</doc>
<doc id="79114" url="https://pl.wikipedia.org/wiki?curid=79114" title="EDTA">
EDTA

EDTA (z ), kwas wersenowy – organiczny związek chemiczny, kwas polikarboksylowy i jednocześnie α-aminokwas. Z mocnymi wodorotlenkami tworzy sole werseniany. Jest szeroko stosowanym czynnikiem kompleksującym wiele kationów metali (, , ), zwykle w postaci soli disodowej (wersenian disodowy) ze względu na jej większą rozpuszczalność w wodzie (tzw. komplekson III).
Otrzymywanie.
EDTA otrzymywane jest w formie soli tetrasodowej przez alkilowanie etylenodiaminy. Przemysłowo istotne procesy to:
Zastosowania EDTA i jego soli.
Ważnym zastosowaniem EDTA jest maskowanie jonów metali – na przykład bizmutu, chromu(III), cynku, cyrkonu, glinu, kadmu, kobaltu, magnezu, miedzi, niklu, ołowiu, toru, wanadu, żelaza(III) – które jest możliwe w wyniku tworzenia z nimi kompleksów chelatowych. Właściwości chelatujące kwasu wersenowego są na tyle silne, że tworzy on kompleksy nawet z berylowcami.
Zestawienie zastosowań EDTA i jego soli:

</doc>
<doc id="79116" url="https://pl.wikipedia.org/wiki?curid=79116" title="RWD-7">
RWD-7

RWD-7 – polski samolot sportowo-rekordowy, skonstruowany przez zespół konstrukcyjny RWD w 1931 roku.
Historia.
Samolot RWD-7 był oparty na konstrukcji wcześniejszych samolotów RWD-2 i RWD-4. Skonstruowany był przez inżynierów zespołu RWD - Stanisława Rogalskiego, Stanisława Wigurę i Jerzego Drzewieckiego w warsztatach Sekcji Lotniczej KMSPW. Samolot zaprojektowany był do bicia rekordów, dlatego w stosunku do RWD-2 zamontowano silnik o większej mocy i podjęto starania w celu maksymalnego zmniejszenia masy. Samolot przejął od poprzedników charakterystyczny kształt kadłuba, nie zapewniający bezpośredniej widoczności do przodu. Pilot musiał wychylać się w tym celu częściowo przez nieoszklone okno boczne, korzystając ze zwężonego w tym miejscu kadłuba. Budowę samolotu rozpoczęto na początku 1931, oblatany został w lipcu 1931 przez konstruktora Jerzego Drzewieckiego. Zbudowano tylko jeden egzemplarz, który otrzymał znaki SP-AGH.
7 sierpnia 1931 Franciszek Żwirko i Stanisław Prauss podjęli próbę pobicia rekordu wysokości lotu w klasie samolotów o ciężarze własnym do 280 kg, uzyskując 5996 m, lecz federacja FAI nie uznała go z powodu niestandardowych przyrządów pomiarowych. Rok później, 30 września 1932, po założeniu większego śmigła, J. Drzewiecki i Antoni Kocjan ustanowili jednak rekord wysokości 6023 m. W międzyczasie, 12 sierpnia 1931, Jerzy Drzewiecki i Jerzy Wędrychowski pobili także międzynarodowy rekord prędkości w II klasie samolotów turystycznych, uzyskując 178 km/h.
Samolot ten wziął udział także w kilku krajowych zawodach lotniczych, jednak bez większych sukcesów. Używany był przez pilotów Aeroklubu Warszawskiego, choć stale latał w barwach wytwórni DWL-RWD. W 1936 został zakupiony przez kpt. Zbigniewa Babińskiego, służąc do 1938 roku. RWD-7 miał wyjątkowo krótki rozbieg przy starcie - z jednoosobową załogą zaledwie 18 m, normalnie 30 m.
Opis konstrukcji.
Dwumiejscowy samolot sportowy, wolnonośny górnopłat konstrukcji drewnianej. Kadłub kryty sklejką, płat o obrysie trapezowym, niedzielony, kryty płótnem i sklejką. Usterzenie klasyczne. Kabina dwuosobowa, zakryta, z nieoszklonymi oknami po bokach, miejsca w układzie tandem (pilot z tyłu). Dwoje drzwi z prawej strony kadłuba. Silnik gwiazdowy, 5 cylindrowy Armstrong-Siddeley Genet II, o mocy nominalnej 75 KM. Silnik w nosie kadłuba, osłonięty blachą aluminiową. Śmigło dwułopatowe drewniane stałe. Zbiornik paliwa o pojemność 36 l. Podwozie samolotu klasyczne, stałe, z płozą ogonową.

</doc>
<doc id="79117" url="https://pl.wikipedia.org/wiki?curid=79117" title="Agencja Wywiadu Obronnego">
Agencja Wywiadu Obronnego



</doc>
<doc id="79121" url="https://pl.wikipedia.org/wiki?curid=79121" title="Arnold Schoenberg">
Arnold Schoenberg



</doc>
<doc id="79123" url="https://pl.wikipedia.org/wiki?curid=79123" title="Klimaks">
Klimaks

Klimaks – końcowe, stabilne stadium rozwojowe biocenozy (zobacz sukcesja ekologiczna). Stan końcowy rozwoju biocenozy uwarunkowany jest lokalnym klimatem.
Klimaks to końcowe, stabilne stadium rozwoju roślinności i gleby, osiągające równowagę produkcji, dekompozycji i liczby gatunków, zdolne do regeneracji po zaburzeniu.
Koncepcja "klimaksu" dość dobrze pasuje do pojęcia ekosystemu, ale zastosowana do biocenozy może prowadzić do sprzeczności. Ekosystem i biocenoza to różne próby opisania tej samej przyrodniczej rzeczywistości, próby opisania biosfery, w obu pojęciach nacisk jest położony na inne aspekty funkcjonowania układów ekologicznych. Ekosystem to podejście bardziej funkcjonalne i procesowe, biocenoza to podejście bardziej „taksonomiczne” i quasi-organizmalne (biocenoza jako superorganizm dobrze wyodrębniający się ze środowiska).
W klasycznym modelu sukcesji, stadium klimaksu w szeregu sukcesyjnym jest ostateczną, czyli stabilną biocenozą. Jest układem samopodtrzymującym się i znajdującym się w stanie równowagi ze środowiskiem abiotycznym i biotycznym. Istnieją trzy teoretyczne podejścia (modele, szkoły) związane z koncepcją stanu klimaksu: monoklimaksu, poliklimaksu oraz układu klimaksowego.
Biocenoza klimaksowa jest pojęciem abstrakcyjnym ale w rzeczywistości rzadko występuje z powodu ciągłych fluktuacji klimatu (fluktuacja w skali kilkuletniej, w skali dziesięcioleci, stuleci oraz tysiącleci). Klimat danego rejonu ma ogólny wpływ na roślinność, ale w obrębie dużych stref klimatycznych szata roślinna jest ona zróżnicowana w wyniku oddziaływania gleby, rzeźby terenu i zwierząt (roślinożerność, wydeptywanie itd.), co prowadzi do wielu różnych układów klimaksowych. Tempo zmian w biocenozie jest duże we wczesnych stadiach sukcesji, ale maleje w miarę zbliżania się do stadium klimaksu.
Monoklimaks.
Monoklimaks to wyidealizowane, końcowe stadium rozwojowe biocenozy zdeterminowane przez warunki klimatyczne. Hipoteza monoklimaksu głosiła, że dla danego regionu istnieje tylko jeden, przewidywalny punkt końcowy i, jeśli jest odpowiednio dużo czasu, wszystkie biocenozy będą zmierzać do klimaksu uwarunkowanego klimatem (klimaks klimatyczny). Hipoteza ta została zastąpiona przez koncepcję układu klimaksowego, która mówi, że istnieje ciągła sekwencja różnych klimaksów, zróżnicowanych wzdłuż gradientów środowiskowych określonych przez wilgotność gleby, związki biogenne, roślinożerców, pożary lub inne czynniki.
Teorię monoklimaksu stworzył na początku XX wieku Amerykanin F. E. Clements. Według teorii monoklimaksu, każdemu rejonowi geograficznemu odpowiada tylko jedna biocenoza klimaksowa, do której dążą w swoim rozwoju wszystkie biocenozy. Jeśli tylko jest dość czasu i nie ma zewnętrznych zakłóceń, powstanie i będzie stabilna klimaksowa roślinność tego samego typu, niezależnie od warunków początkowych w danym miejscu. Clements uważał, że czynnikiem kształtującym roślinność jest klimat i że klimaks w danym rejonie jest wyłącznie funkcją klimatu tam panującego. Konstatacje dotyczące roślinności rozszerzane były na całą biocenozę. Liczne badania terenowe wykazały, że w danym rejonie istnieją biocenozy, które nie są klimaksowe, ale najwyraźniej znajdują się w stanie równowagi. Biocenozy te są kształtowane przez czynniki topograficzne, edaficzne (glebę) oraz biotyczne (oddziaływania międzygatunkowe).
Późniejsze badania wykazały, że w warunkach naturalnych biocenozy nie dochodzą do takiego ideału jakim jest *monoklimaks, dlatego wprowadzono pojęcia:
Poliklimaks.
Alternatywna koncepcja poliklimaksu, zaproponowana przez została przez A. G. Tansleya w 1939 r., dopuszcza możliwość formowania się rozmaitych postaci klimaksu, zależnie od lokalnych warunków klimatycznych (klimaks klimatyczny), glebowych (klimaks edaficzny) i ukształtowania terenu (klimaks topograficzny). Podejście Tansleya jest bardziej realistyczne od klasycznej typologii Clementsa, ale opiera się na tych samych założeniach.
Teoria poliklimaksu powstała jako oczywista reakcja na monolityczny system Clementsa. W myśl tej teorii, w danym miejscu może być wyróżnionych wiele różnych biocenoz klimaksowych, odpowiadających klimaksowi określanemu przez wilgotność gleby, zawartość substancji pokarmowych w glebie, aktywność zwierząt i inne czynniki. Zwolennikiem tej koncepcji jest także Daubenmire (1966).
Rzeczywista różnica między tymi dwoma szkołami naukowymi (Clementsa i Transleya) jest związana ze skalą czasu, w jakiej mierzymy względną stabilność. W długim odcinku czasowym według teorii monoklimaksu, powstanie jedna klimaksowa biocenoza, która w końcu przełamie klimaksy edaficzne. Powstaje problem, czy czas powinniśmy rozpatrywać w skali geologicznej (dłuższy odcinek), czy ekologicznej (krótsza skala)? Z perspektywy czasu geologicznego, takie biocenozy jak lasy iglaste sklasyfikujemy jako stadium seralne w szeregu sukcesyjnym do lasu liściastego. Należy jednak przypomnieć, że klimat podlega fluktuacjom i nigdy nie jest stały. Dobrym tego przykładem są plejstoceńskie zlodowacenia, czy wahania klmatyczne ostatniego tysiąclecia, dobrze udokumentowane w przekazie historycznym. Tak więc stan równowagi nigdy nie może praktycznie być osiągnięty, bowiem biocenozę zawsze będzie kształtował klimat zmienny, a nie stały. Klimat zmienia się zarówno w skali czasu ekologicznego, jak i geologicznego. Sukcesja jest procesem ciągłym, ponieważ mamy do czynienia ze zmienną roślinnością współgrającą ze zmiennym klimatem.
Układ klimaksowy.
Whittaker (1953) zaproponował zmienioną wersję koncepcji poliklimaksu, w postaci hipotezy układów klimaksowych. Podkreślał on, że naturalna biocenoza jest przystosowana do całego systemu czynników środowiskowych – klimatu, gleby, pożarów, wiatru (czynniki abiotyczne) i czynników biotycznych (inne gatunki). Teoria monoklimaksu dopuszcza tylko jeden klimaks klimatyczny w danym rejonie, z kolei teoria poliklimaksu – kilka klimaksów, natomiast hipoteza układów klimaksowych dopuszcza istnienie kontinuum (ciągu) typów klimaksu, zmieniających się wzdłuż gradientów środowiskowych. Różne klimaksy nie dają się łatwo sklasyfikować w odrębne typy. Tak więc hipoteza układów klimaksowych jest rozwinięciem koncepcji kontinuum i podejścia gradientowego do badań roślinności (Whittaker 1953).
Klimaks jest postrzegany jako biocenoza w stanie równowagi, a tworzące ją populacje znajdują się w dynamicznej równowadze z gradientami środowiskowymi. Nie mówimy o klimaksie klimatycznym, ale o dominujących klimaksach, które są końcowym rezultatem oddziaływania klimatu, gleby, topografii i czynników biotycznych, a także takich jak pożary, wiatr, zasolenie i innych, w tym zdarzenia losowe. Na podobnych siedliskach w określonym rejonie powinny się wykształcić podobne biocenozy klimaksowe. W określonym miejscu powinien w ciągu kilkudziesięciu-kilkuset lat powstać na przykład las łęgowy lub bór suchy, o określonym składzie gatunkowym i strukturze nominacyjnej.
Przykłady klimaksu.
Dobry przykład wpływu czynników biotycznych na sukcesję roślinną można znaleźć na wyżynach północno-zachodniej Szkocji (Miles 1987). Wypasanie tam owiec powoduje eliminowanie drzew i sprzyja terenom trawiastym. Na tych szkockich wyżynach występuje kilka typów roślinności. Przy małej presji wypasania i braku pożarów panują warunki sprzyjające zadrzewieniom z sosną i brzozą. Przy większej presji wypasania i częstych pożarach jedynie zespoły trawiaste utrzymują się samodzielnie. Natomiast sytuacja, kiedy wypasanie jest umiarkowane, a pożary rzadkie, sprzyja zarówno zbiorowiskom z wrzosem zwyczajnym ("Calluna vulgaris"), jak i z orlicą pospolitą ("Pteridium aquilinum"). Na szkockich wyżynach nie ma jednego klimaksu klimatycznego, a zbiorowiska roślinne tworzą mozaikę, zmieniającą się pod wpływem zmian intensywności wypasania owiec i częstości pożarów. Do zbiorowisk tych najlepiej pasuje hipoteza układów klimaksowych Whittakera.
Kryterium wyróżniania biocenoz klimaksowych jest osiągnięcie stanu niezmienności biocenozy w czasie. Ze zrozumiałych względów łatwiejsze do obserwacji są rośliny i zbiorowiska roślinne. Teoretycznie pod uwagę należałoby wziąć bardzo długie odcinki czasu, ale dla potwierdzenia brakuje nam systematycznych obserwacji naukowych dla większości z przyjmowanych sekwencji sukcesji. Zakładamy na przykład, że na podstawie przestrzennych badań młodszych i starszych systemów wydm wokół jakiegoś jeziora możemy odtworzyć przebieg sukcesji w czasie. Jednakże zamiana sekwencji przestrzennych na sekwencje zachodzące w czasie może był błędna. Dlatego poszukuje się możliwości weryfikacji (falsyfikacji).
Do poszukiwania zmian w składzie gatunkowym biocenozy w lasach możemy wykorzystać skład podrostu, ponieważ w stanie stabilności duże drzewa muszą odtwarzać się w proporcji jedno do jednego. Zmiany zachodzące w lasach mogą być bardzo powolne. Lertzman (1992) badał w pobliżu Vancouver, w Kanadzie, płat lasu w piętrze górskim, 1100 m n.p.m. Płat ten nie był niszczony przez ogień od prawie 2000 lat, ale ciągle nie znajdował się w stanie równowagi, bowiem dominujące choiny nie odtwarzały się, podczas gdy młode osobniki jodły pojawiały się w podroście w ogromnej liczbie. Po upływie dwóch tysiącleci w miejscu tym nie doszło jeszcze do wykształcenia się roślinności klimaksowej.
Lasy klimaksowe stałyby się monokulturami, gdyby jeden gatunek był w stanie w pełni się odtwarzać i równocześnie wymieniać inne gatunki. Już w 1905 r. francuscy leśnicy przypuszczali, że w dziewiczych lasach poszczególne drzewa są z czasem zastępowane przez drzewa innych gatunków (Fox 1977). Proces ten nazywany jest „wzajemną wymianą” (zobacz też luki leśne), a jego dobrą ilustracją są lasy z bukiem i klonem cukrowym we wschodniej części Ameryki Północnej. Siewki buka występują przede wszystkim pod dużymi klonami cukrowymi, a siewki klonu cukrowego spotyka się głównie pod dużymi drzewami buka. Wzajemna wymiana jest jednym z mechanizmów utrzymywania się dwóch gatunków jako dominantów w biocenozach klimaksowych i jest dobrym przykładem zrównoważonego współżycia dwóch konkurencyjnych gatunków.
Niektóre biocenozy mogą się wydawać stabilne w czasie, a mimo to nie pozostawać w równowadze z czynnikami klimatycznym i glebowym. Przykładem jest sytuacja, która nastąpiła po wybuchu epidemii choroby dzikich królików, myksomatozy, w Wielkiej Brytanii. Przed 1954 r. króliki występowały licznie na łąkach i pastwiskach. Myksomatoza zdziesiątkowała populację królików, a wynikające z tego zmniejszenie presji roślinożerców spowodowało dramatyczne zmiany w zbiorowiskach trawiastych (Thomas 1960, 1963). Najbardziej widoczną zmianą był wzrost liczebności roślin kwiatowych. Gatunki, których nie spotykano od lat, nagle pojawiły się w ogromnej liczbie. Nastąpił również wzrost liczebności siewek drzew, które były poprzednio zjadane przez króliki. Nikt nie potrafił przewidzieć tych skutków usunięcia królików.

</doc>
<doc id="79124" url="https://pl.wikipedia.org/wiki?curid=79124" title="RWD-6bis">
RWD-6bis



</doc>
<doc id="79125" url="https://pl.wikipedia.org/wiki?curid=79125" title="Roztwór przesycony">
Roztwór przesycony

Roztwór przesycony to roztwór o stężeniu większym od stężenia roztworu nasyconego w danej temperaturze. Roztwory przesycone są przykładami substancji w stanie termodynamicznym niestabilnym metatrwałym.
Roztwór przesycony można otrzymać przez uzyskanie roztworu nasyconego w temperaturze wyższej, pozbawienie go pozostałej stałej substancji rozpuszczanej (tak żeby nie było zarodków krystalizacji), a następnie ostrożne oziębianie tego roztworu. Roztwór przesycony jest termodynamicznie nietrwały. Wprowadzenie zaburzenia (np. wstrząs, kurz) może spowodować krystalizację nadmiaru substancji rozpuszczonej.
Znanym z życia codziennego przykładem roztworu przesyconego jest miód, w którym krystalizacja glukozy w temperaturze pokojowej może trwać kilka miesięcy, a nawet kilka lat.
Efekt uwalniania ciepła podczas szybkiej krystalizacji z roztworu przesyconego znajduje zastosowanie np. w ogrzewaczach dłoni.

</doc>
<doc id="79134" url="https://pl.wikipedia.org/wiki?curid=79134" title="Zmarzły Szczyt">
Zmarzły Szczyt

Zmarzły Szczyt (słow. "Popradský Ľadový štít", niem. "Eisseespitze", węg. "Jeges-tavi-csúcs") – zwornikowy szczyt o wysokości 2390 m n.p.m. w głównej grani Tatr. Od niego odchodzą:
Pierwsze odnotowane wejścia należą do taterników węgierskich:
Nazwa szczytu nawiązuje do położonego w Dolinie Złomisk Zmarzłego Stawu ("Ľadové pleso").

</doc>
<doc id="79136" url="https://pl.wikipedia.org/wiki?curid=79136" title="Język tajski">
Język tajski

Język tajski, syjamski – język z rodziny języków dajskich. Jest językiem urzędowym Tajlandii. Jako pierwszy język używany jest jedynie w centralnej części Tajlandii (wokół Bangkoku). Na północy, południu oraz w regionie północno-wschodnim mówi się odrębnymi językami tajskimi.
System fonetyczny.
System dźwiękowy (a także słowotwórstwo) języka tajskiego opiera się na sylabie o sformalizowanej budowie, składającej się z: nagłosu, śródgłosu, wygłosu (nie zawsze) i tonu. W nagłosie i wygłosie sylaby mogą znajdować się tylko spółgłoski (พยัญชนะ phayanchana), a w śródgłosie głoski z grupy sara (สระ), które to słowo tłumaczy się zazwyczaj jako „samogłoska”, choć do zakresu pojęcia „sara” należą także dyftongi (np. /ɯːa/), tryftongi oraz zbitka samogłosek ze spółgłoską /w/ – /iaw/ (/iaw/ i tryftongi, określane w literaturze anglojęzycznej jako „glide endings”, występują tylko w sylabach otwartych, czyli pozbawionych wygłosu). Tradycyjnie, do grupy „sara” zaliczano też zbitki: /am/, /ri/ i /rɯ/, które zachowały do dziś własne znaki pisma.
Głoski i ich zbitki występujące w nagłosie sylaby to: /g-/, /kh-/, /ng-/, /j-/, /ch-/, /s-/, /y-/, /d-/, /dt-/, /th-/, /n-/, /b-/, /bp-/, /ph-/, /f-/, /m-/, /r-/, /l-/, /w-/, /h-/, /kr/, /kl/, /kw/, /kʰr/, /kʰl/, /kʰw/, /pr/, /pl/, /pʰr/, /pʰl/, /tr/ oraz zwarcie krtaniowe, a w wygłosie: /-n/, /-ng/, or /-m/ (sylaby „żywe”), /-k/, /-p/, or /-t/ (sylaby „martwe”). Samogłoski tajskie to: /i ɯ u e ɤ o ɛ ɔ a/ oraz ich długie wersje (iloczas). Pozostałe dźwięki z grupy „sara” to: /aj/, /ia/, /aw/, /ua/, /ew/, /uj/, /ɯa/ (długie bądź krótkie), /ɛːw/, /ɤːj/, /ɔːj/, /o:j/, /iaw/, /uaj/, /ɯaj/ (wyłącznie długie), oraz wyłącznie krótkie /iw/.
Spółgłoski w nagłosie:
Tony.
Tonów w języku tajskim jest pięć – trzy rejestrowe (niski, pośredni, wysoki) i dwa konturowe (opadający i rosnący). Tony są elementem alfabetu języka tajskiego, posiadają funkcję dystynktywną.
Przykład sylab o identycznych głoskach, ale różnych tonach i znaczeniach:
Nie jest przyjęta za standard żadna transkrypcja ani transliteracja pisma tajskiego na alfabet łaciński. Najczęściej używa się (także w niniejszym artykule) Royal Thai General System of Transcription (RTGS), który jest jednak systemem przybliżonym (stworzonym na użytek znaków informacyjnych dla turystów), gdyż nie odtwarza tonów i iloczasu.
Morfologia i składnia.
Jest to język typu SVO (subject-verb-object), czyli o szyku zdania zbliżonym do języków europejskich. Wyrazy są nieodmienne, z tego względu pozycja wyrazu w zdaniu określa relacje znaczeniowe (język izolujący).
Pismo tajskie.
Pismo tajskie jest alfabetem sylabicznym, spokrewnionym z alfabetami indyjskimi. Składa się z 44 liter podstawowych spółgłoskowych oraz 14 niesamodzielnych znaków służących do zaznaczania samogłosek (do zapisu niektórych dźwięków „sara” używa się też znaków spółgłoskowych). W piśmie tajskim nie rozróżnia się dużych i małych liter. Między wyrazami brak odstępów (z bardzo nielicznymi wyjątkami). Odstępem oddziela się zdania. Sylaby pisze się od lewej do prawej, ale kolejność stawiania liter w ramach sylaby określają odrębne zasady ortografii.
Spółgłoski można podzielić na trzy klasy tonalne: niskie, średnie i wysokie:
Niskie: ค, ฅ, ฆ, ง, ช, ซ, ฌ, ญ, ฑ, ฒ, ณ, ท, ธ, น, พ, ฟ, ภ, ม, ย, ร, ล, ว, ฬ, ฮ
Średnie: ก, จ, ฎ, ฏ, ด, ต, บ, ป, อ
Wysokie: ข, ฃ, ฉ, ฐ, ถ, ผ, ฝ, ศ, ษ, ส, ห
Znajomość klasy spółgłoski, typu sylaby („żywa” lub „martwa”) oraz długości samogłoski w sylabie pozwala określić, jaki ton ma być użyty przy wypowiadaniu sylaby. Dodatkowo ton może być modyfikowany odpowiednim markerem.

</doc>
<doc id="79137" url="https://pl.wikipedia.org/wiki?curid=79137" title="Masutatsu Ōyama">
Masutatsu Ōyama

, właściwie Choi Yeong-eui () (ur. 27 lipca 1923 w Gimje, zm. 26 kwietnia 1994 w Tokio) – południowokoreański mistrz karate.
Życiorys.
Jego rodzina, znani arystokraci, należała do klanu Yangban. Wychowywał się w Mandżurii. W 1936 roku rozpoczął szkołę podstawową w Seulu, gdzie zaczął uczyć się chińskiego kempo, zdobywając po dwóch latach 2 dan.
Po przybyciu do Japonii przyjął japońskie nazwisko Ōyama od małżeństwa pochodzenia koreańskiego, które się nim zaopiekowało. Miało ono dwóch synów: Shigeru i Yosuhiko, którzy później zostali jednymi z jego najlepszych uczniów. W tym samym roku zaczął treningi karate pod okiem Gichina Funakoshiego. 
W okresie II wojny światowej zaciągnął się w szeregi pilotów kamikaze. Przed udziałem w misji samobójczej uchronił go koniec wojny. 
W 1940 roku rozpoczął studia na Uniwersytecie Takushoku i zdobył 2 dan w karate, natomiast w 1946 roku – na wydziale wychowania fizycznego Uniwersytetu Waseda, ale wkrótce go opuścił. 
W 1947 roku wziął udział w pierwszym, ogólnojapońskim turnieju zorganizowanym po wojnie i zdobył tytuł mistrza.
Skuszony łatwymi pieniędzmi, Ōyama współpracował przez pewien czas z japońskimi gangsterami. Po półrocznym pobycie w więzieniu poczuł potrzebę zrehabilitowania się i postanowił poświęcić się karate oraz ciężkiemu treningowi. Zaczął treningi u So Nei-chu, Koreańczyka pochodzącego z tej samej co on prowincji, który trenował styl karate Gōjū-ryū. Nauczył on także Ōyamę podstaw wiary buddyjskiej sekty Nichirena. W tym samym czasie, w którym Ōyama rozpoczął treningi z So, zaczął też ćwiczyć judo, aby po czterech latach uzyskać 4 dan w 1945 roku. 
Kształcił się także w innych sztukach walki. Czerpiąc inspiracje z nauk legendarnego mistrza szermierki Musashiego Miyamoto, po długim okresie medytacji w górach Chiba, stworzył nowy styl karate – kyokushin, wymagający doskonałego przygotowania fizycznego. 
Od 1952 roku promował karate kyokushin w Stanach Zjednoczonych, odbywając m.in. pokazowe walki i podróżował również w innych krajach. Otworzył szereg szkół karate kyokushin na całym świecie, współorganizował pierwsze turnieje oraz światową federację. Słynął z tego, że gołymi rękami zabił byka, stoczył 300 pojedynków w ciągu 3 dni, w ciągu jednego roku przyjął 270 propozycji walki. Walczył z każdym, kto tylko miał odwagę, by rzucić mu wyzwanie. 
Był autorem wspomnień oraz podręczników karate – pod wrażeniem walk pokazowych z bykami dziennikarze „New York Times” nadali mu przydomek "Boskiej Ręki" oraz "Ostatniego Samuraja". W 1993 roku otrzymał od władz Japonii 10 dan.
W 1993 roku odwiedził Polskę podczas odbywających się mistrzostw Europy w katowickim Spodku. Wtedy też został uhonorowany Krzyżem Oficerskim Orderu Zasługi Rzeczypospolitej Polskiej (1994).
26 kwietnia 1994 zmarł na raka płuca.
Na podstawie biografii mistrza Masutatsu Ōyamy powstał film pt.: „Fighter in the Wind” (oryginalnie: Baramui Fighter).
Uczniami M. Oyamy zostali m.in.: Terutomo Yamazaki, Akira Masuda, Hatsuo Royama, Tadashi Nakamura, Bobby Lowe, Steve Arneil, Jon Bluming, Hideyuki Ashihara, Yoshiji Soeno, Loek Hollander, Miyuki Miura, Howard Collins, Shokei Matsui, Peter Urban, Shigeru Ōyama, Sławomir Mirecki, Satoshi Yui, Peter Chong, Tsutomu Wakiuchi.

</doc>
<doc id="79138" url="https://pl.wikipedia.org/wiki?curid=79138" title="Czeczeńska Republika Iczkerii">
Czeczeńska Republika Iczkerii

Czeczeńska Republika Iczkerii (czecz. "Noxçiyn Paçẋalq Noxçiyçö" / Нохчийн Пачхьалкх Нохчийчоь) – proklamowane w 1991 państwo w północnym Kaukazie, nieuznawane przez społeczność międzynarodową. Nazwa "Iczkeria" używana jest w odniesieniu do środkowej części Czeczenii i oznacza w językach tureckich „miejsce wewnętrzne” ("içki yer").
Historia.
1991–1994.
Gdy w nocy z 18 na 19 sierpnia 1991 w Moskwie wybuchł tzw. pucz Janajewa władze Czeczeńsko-Inguskiej Autonomicznej Socjalistycznej Republiki Radzieckiej zdecydowały się poprzeć puczystów. To wydarzenie miało swoje skutki w Czeczenii, bowiem 1 września 1991 Komitet Wykonawczy Ogólnonarodowego Kongresu Narodu Czeczeńskiego rozwiązał dotychczas funkcjonującą Radę Tymczasową republiki i rozkazał swoim oddziałom zająć parlament, co stało się bez sprzeciwu ze strony Moskwy, która pamiętała postawę Rady podczas puczu Janajewa, i dlatego nie zdecydowała się wspomóc dawnych władz. 6 września 1991 przywódca ruchu niepodległościowego Dżochar Dudajew obalił Radę Tymczasową republiki i przejął władzę w Czeczenii, w której zaplanowano nowe wybory parlamentarne i prezydenckie a które wygrał Dudajew i jego stronnicy. 27 października 1991 wybrany na prezydenta Dudajew ogłosił 1 listopada 1991 dekret o suwerenności Republiki Czeczenii.
2 listopada 1991 wiceprezydent Rosyjskiej FSRR Aleksandr Ruckoj wydał dekret o wprowadzeniu stanu wyjątkowego w Czeczenii i Inguszetii (w miesiąc później Ingusze w referendum wypowiedzieli się za oddzieleniem się od Czeczenii), który miał obowiązywać od 8 listopada. Spotkało się to ze sprzeciwem zarówno mediów i parlamentu, jak i przedstawicieli resortów. Borys Jelcyn wymusił jednak realizację dekretu, a dodatkowo zdecydował się na interwencję militarną w Czeczenii, w której to na lotnisku w Groznym wylądował oddział komandosów. Jego misja przywrócenia w Czeczenii rosyjskich porządków zakończyła się kompletnym fiaskiem, bowiem już na lotnisku został otoczony przez oddziały Dudajewa i zmuszony do odlotu. 11 listopada Rada Najwyższa ZSRR odwołała dekret o stanie wojennym w Czeczenii. 8 grudnia 1991 podpisano tzw. porozumienie białowieskie likwidujące ZSRR a powołujące jednocześnie Wspólnotę Niepodległych Państw.
12 marca 1992 czeczeński parlament uchwalił konstytucję niepodległej Czeczenii. Dzień później, Gruzja jako jedyne państwo, uznało deklarację niepodległości Czeczenii. 31 marca 1992, Czeczenia odmówiła podpisania układu o wstąpieniu w skład Federacji Rosyjskiej, pozostając formalnie poza państwem rosyjskim. Natomiast Inguszetia już jako osobna republika powstała 4 czerwca 1992 przystąpiła do Federacji Rosyjskiej. Po ogłoszeniu niepodległości skończyły się dotacje z Moskwy, zaś wycofanie się ekonomiczne zaczęło destabilizować czeczeńską gospodarkę. Władze rosyjskie zaczęły przedstawiać gospodarkę czeczeńską jako bazującą na przestępstwach i mafii, a obraz taki miał oddziaływać zarówno na mieszkańców Rosji, jak i Czeczenii, doprowadzając do jej destabilizacji. Miało to swój skutek w postaci m.in. masowej emigracji Rosjan z Czeczenii, która z kolei stała się w Rosji pożywką dla propagandowych oskarżeń o łamanie praw mniejszości w Czeczenii. Władze w Moskwie zbyt słabe na bezpośrednią interwencję, zaczęły więc wspierać finansowo i wywiadowczo opozycję w Czeczenii, podejmując działania zakulisowe prowadzone przez służby specjalne, m.in. wspierając opozycję wobec prezydenta Dudajewa, w tym kilka nieudanych prób zbrojnego przewrotu. Jednym z takich działań było zwerbowanie przez Federalną Służbę Bezpieczeństwa Rusłana Łabazanowa, kryminalisty zwolnionego z celi śmierci w Piatigorsku, który zinfiltrował otoczenie prezydenta Dudajewa, został oficerem jego gwardii a później stał się głównym organizatorem finansowanej z budżetu Rosji opozycji antyprezydenckiej.
16 kwietnia 1992 Boris Gromow (I zastępca ministra obrony Federacji Rosyjskiej) i prezydent Dudajew podpisali porozumienie o wyprowadzeniu z Czeczenii wojsk byłego ZSRR. Realizował je nowy minister obrony Federacji Rosyjskiej Pawieł Graczow, wydając 28 maja 1992 rozkaz ewakuacji. Kontrowersje budził fakt, iż rozkaz zawierał pozostawienie na miejscu, w Czeczenii, 50 procent broni, amunicji i sprzętu wojskowego, której jednak Czeczeni w pełni nie przejęli, gdyż część uzbrojenia została później przez Rosjan przehandlowana Ormianom i Azerom walczącym w wojnie karabaskiej oraz Abchazom walczącym w wojnie w Abchazji.
Wiosną 1993 Dżochar Dudajew zadekretował rozwiązanie parlamentu, w następstwie czego Czeczenię sparaliżowały protesty i strajki, zaś opozycja parlamentarna pod przywództwem Jusupa Sosłambekowa zaczęła przygotowywać votum nieufności. 4 kwietnia 1993 roku oddziały Dudajewa zajęły ratusz w Groznym i zniszczyły karty do głosowania. Dudajew nie widząc możliwości współpracy z parlamentem, zdecydował 17 kwietnia 1993 o wprowadzeniu rządów prezydenckich. Czeczenia 16 stycznia 1994 przyjęła nazwę Czeczeńska Republika Iczkerii.
Prezydent Dudajew szukał porozumienia z władzami rosyjskimi. W 1993 napisał list do premiera Wiktora Czernomyrdina, a zgodnie z tym co potwierdził później szef ochrony Borysa Jelcyna, Aleksandr Korżakow, Dudajew w 1994 dzwonił osiem razy do administracji prezydenta Jelcyna, który nie był o tym powiadamiany. Decyzje dotyczące Czeczenii (w tym późniejsze o rozpoczęciu wojny) podejmowali bowiem Siergiej Fiłatow – szef administracji kremlowskiej, Pawieł Graczow – minister obrony oraz wicepremier Siergiej Szachraj. Ta grupa bowiem wychodziła z założenia, że z Dudajewem nie można się porozumieć, a zareagować można tylko siłą. Zanim doszło do wybuchu wojny, na terenie sąsiadujących z Czeczenią terytoriów rosyjskich (Kraj Stawropolski i Krasnodarski) pojawiały się przypadki akcji terrorystycznych dokonywanych przez Czeczenów, jak np. porwania autobusów i samolotów. Były one jednym z powodów późniejszej decyzji o interwencji zbrojnej w Czeczenii. Co więcej decyzję tę potwierdziło pojawienie się w Czeczenii wyraźnej zbrojnej opozycji wobec Dudajewa – organizowanej przez byłe elity partii komunistycznej, dawnych członków Frontu Ludowego i rozczarowanych byłych zwolenników Dudajewa. To ostatecznie przekonało wąskie grono na Kremlu, że reakcja militarna z jednej strony jest nieodzowna, z drugiej zaś daje pewność sukcesu, którego tak potrzebował Borys Jelcyn, którego notowania od 1993 sukcesywnie spadały. 9 grudnia wydał on dekret o „rozbiciu zbrojnych formacji w Czeczenii”. Mówił w nim o potrzebie zagwarantowania bezpieczeństwa państwa oraz nieprzestrzeganiu w Czeczenii praw człowieka, wolności obywatelskich oraz porządku publicznego.
I wojna w Czeczenii (1994–1996).
11 grudnia 1994 do republiki wkroczyły wojska rosyjskie. Po szybkim zajęciu Groznego, rosyjscy żołnierze nie byli go w stanie odpowiednio bronić, wpadając w pułapki zmasowanych ataków czeczeńskich partyzantów. Na tę sytuację, Borys Jelcyn zareagował wzmożeniem ataku na czeczeńską stolicę, w tym także po raz pierwszy od II wojny światowej zdecydowano się na bombardowanie z powietrza europejskiego miasta, co rozpoczęło się 22 grudnia gdy na dzielnice mieszkalne i ludność cywilną zaczęły spadać bomby. Walki o zdobycie Groznego, w tym przede wszystkim sposób w jaki to czyniło rosyjskie wojsko (ciągłe bombardowania miasta, które było w 70% zamieszkane przez Rosjan), wzbudziły duże kontrowersje w Rosji. Dodatkowo gdy Dudajew zaprosił do Groznego wszystkich chętnych dziennikarzy i korespondentów z różnych krajów, dzienniki i programy informacyjne pełne były materiałów z niszczonego rosyjskimi bombami Groznego. Ocenia się, że wskutek bombardowań i ostrzału artyleryjskiego podczas ataku na Grozny zginęło 25 tys. osób spośród ludności cywilnej, a następnie 35 tys. cywilów i żołnierzy zginęło wkrótce. Olbrzymie straty wśród żołnierzy, jak i ludności cywilnej, nieudolność przeprowadzania operacji militarnej oraz późniejsze nadrabianie strat przez użycie jeszcze większej siły wzbudzało w Rosji duże oburzenie, a sam konflikt czeczeński spolaryzował rosyjską opinię publiczną. Od lutego 1995, kiedy Rosjanie zdobyli Grozny, a szef sztabu czeczeńskich sił zbrojnych Asłan Maschadow rozkazał żołnierzom czeczeńskim wycofać się ze stolicy, w Czeczenii rozpoczęły się walki partyzanckie.
Intensywne działania wojenne spowodowały, iż do czerwca 1995 zabito w Czeczenii 30 tysięcy ludzi (ponad połowę stanowiły dzieci). Olbrzymie straty w ludności cywilnej pchnęły Szamila Basajewa (jednego z głównych komendantów polowych) do dokonania aktu terrorystycznego w Budionowsku 14 czerwca 1995. Podczas niego Basajew wraz ze swym oddziałem zajął szpital i ogłosił, że wystrzela zakładników, jeśli Rosja nie przerwie działań wojennych w Czeczenii. Doprowadziło to do pertraktacji z premierem Wiktorem Czernomyrdinem, w wyniku których rosyjskie wojska czasowo wstrzymały działania wojenne w Czeczenii, a Szamil Basajew ze swym oddziałem mógł bezpiecznie wyjechać z Budionowska i wrócić do Czeczenii. Wydarzenia w Budionnowsku dały pierwszą od początku wojny szansę na pokój. Trwające od 21 czerwca do 30 lipca 1995 negocjacje przyniosły quasi ograniczone zawieszenie broni, którego jednak obie strony w pełni nie realizowały. 6 października 1995, gdy w zamachu ranny został dowódca Połączonej Grupy Wojsk, gen. Anatolij Romanow, ostatecznie zawieszenie broi przestało obowiązywać i powrócono do działań wojennych.
Po ponownej intensyfikacji działań wojennych na przełomie stycznia i lutego 1996 roku, grupa ok. 600 bojowników pod wodzą Asłana Maschadowa zdołała odbić Grozny, by po trzech dniach nieniepokojeni wycofali się z miasta. Po tak wizerunkowej porażce, z końcem marca 1996 Moskwa zaczęła się zastanawiać nad w miarę satysfakcjonującym wyjściem z Czeczenii.
21 kwietnia 1996 po zabójstwie Dżochara Dudajewa, obowiązki prezydenta Czeczenii przejął Zelimchan Jandarbijew. 27 maja 1996 wraz z Asłanem Maschadowem przyleciał on do Moskwy na rozmowy pokojowe, zakończone podpisaniem rozejmu. Po spotkaniu z delegacją czeczeńską, na drugi dzień, Borys Jelcyn, prowadząc kampanię wyborczą, poleciał do Groznego, na spotkanie z rosyjskimi żołnierzami, którym pogratulował zwycięstwa w wojnie. Po powrocie z Moskwy, 29 maja 1996 Asłan Maschadow, zgodnie z podpisaną na Kremlu dwa dni wcześniej umową, wydał rozkaz oddziałom czeczeńskim wstrzymania działań bojowych. 8 lipca (dzień po ogłoszeniu wyników wyborów prezydenckich w Rosji, wygranych przez Borysa Jelcyna), dowódca rosyjskiej grupy Wojsk Kaukaskich Wiaczesław Tichomirow przedstawił Czeczenom nowe ultimatum, grożąc wznowieniem walk. Dzień później, dowództwo wojska federalnych w Czeczenii wprowadziło godzinę policyjną oraz rozpoczęło bombardowania Czeczenii, które objęły m.in. takie miejscowości jak Szatoj, Wiedieno, Nożaj Jurt, Aczchoj-Martan czy Gechi. Zgodnie z umową, Rosjanie nie zlikwidowali ani jednego tzw. „punktu filtracyjnego” w Czeczenii. Rankiem 6 sierpnia 1996, Czeczeni widząc brak chęci do utrzymania rozejmu przez Rosjan, rozpoczęli kontrofensywę, w wyniku której odbity został Grozny, a broniące go rosyjskie wojska poniosły zupełną klęskę. 30 sierpnia 1996 w Chasawiurcie, generałowie Aleksandr Lebied i Asłan Maschadow podpisali rozejm, kończący pierwszą wojnę czeczeńską. Na jego mocy wszystkie strony wyrzekały się użycia siły, potwierdzono prawo do samostanowienia a problem statusu republiki został odłożony na 5 lat. Wojska rosyjskie wycofano z Czeczenii.
1996–1999.
W wyborach przeprowadzonych 27 stycznia 1997 – nadzorowanych przez międzynarodowych obserwatorów, ale kwestionowanych w Rosji ze względu na udział w nich mniej niż połowy uprawnionych do głosowania – prezydentem został wybrany Asłan Maschadow. 12 maja 1997 podpisano w Moskwie rosyjsko-czeczeński traktat pokojowy. Mimo pokoju, sytuacja w Czeczenii nie uległa poprawie, a pod wieloma względami pogorszyła się. Dwuletni konflikt zbrojny zradykalizował całe pokolenie młodszych Czeczenów, pogłębił podziały w łonie czeczeńskiego przywództwa i pokazał, że przemoc może stanowić niezłe źródło utrzymania w sytuacji, gdy państwo praktycznie upadło. Konflikt na szczytach władzy, walki między klanami, duża przestępczość i ciągła penetracja przez rosyjskie służby powodowała, że Czeczenię ciągle trawiły niepokoje a kraj ten nie był w stanie normalnie się rozwijać.
Jednak sytuacji wewnętrznej nie zmieniło krótkotrwałe mianowanie premierem uznanego przez Rosję za terrorystę Szamila Basajewa. W latach 1997–1999 miały miejsce liczne porwania ludzi dla okupu, którymi zajmowały się głównie czeczeńskie klany i gangi przestępcze. Porwania dotyczyły zwłaszcza cudzoziemców, łącznie z przypadkami ich zabijania w przypadku nieuzyskania wykupu – najbardziej znane jest zabójstwo w grudniu 1998 czterech Brytyjczyków i Nowozelandczyka. W maju 1998 porwano przedstawiciela prezydenta Rosji w Czeczenii Walentina Własowa, a w marcu 1999 rosyjskiego generała Konstantina Szpiguna. Zdarzenia takie dotknęły też obywateli polskich. W grudniu 1997 porwano pięciu Polaków (m.in. Marka Kurzyńca). Natomiast 8 sierpnia 1999 na terytorium sąsiedniego Dagestanu uprowadzono dwie Polki: prof. Zofię Fiszer-Malanowską i doc. Ewę Marchwińską-Wyrwał. To ostatnie porwanie przypisuje się grupie braci Achmadowów. Władze republiki wysuwały oskarżenia, że proceder ten jest inspirowany przez rosyjskie służby specjalne – o zabójstwo w 1996 sześciu lekarzy Czerwonego Krzyża obwiniono zamieszkałego w Moskwie Adama Denijewa jako agenta (lub pułkownika) FSB, a zabójstwem Brytyjczyków i Nowozelandczyka obciążono Arbi Barajewa jako kolaboranta i agenta FSB, pomimo tego, że do jego zabicia przez armię federalną w 2001 rzekomo nie był przez te władze niepokojony.
Pod protektoratem Szamila Basajewa i Zelimchana Jandarbijewa – zwolenników kontynuowania walki zbrojnej aż do wyparcia Rosjan z całego Kaukazu – w Czeczenii utworzono kilka obozów szkoleniowych kształcących wojowników świętej wojny z całego Kaukazu. Czeczeni, ale także Arabowie i inni, którzy walczyli razem z mudżahedinami w Afganistanie zauważyli w Czeczenii kolejną arenę światowego dżihadu. Spowodowali oni szereg zbrojnych incydentów i akcji terrorystycznych, zwłaszcza w sąsiednim Dagestanie. Coraz większe wpływy w republice zdobywał radykalny islam, w tym pochodzący z Arabii Saudyjskiej wahhabici. Czeczenia, w której dotychczas istniała wyraźna granica między polityką a religią, zaczęła ulegać wpływom islamistów, którzy starali się zaszczepić w niej obcy jej kulturowo wahhabizm. Zwolennikami implementacji tej ideologii w Czeczenii stali się Szamil Basajew, Salman Radujew, Zelimchan Jandarbijew, Arbi Barajew i bracia Achmadowowie – najbardziej znani spośród byłych dowódców polowych, a później wahhabitów w Czeczenii. Stworzyli oni drobne partie, które utworzyły Kongres Narodów Iczkerii i Dagestanu, domagający się wprowadzenia tam szariatu i odsunięcia prezydenta Maschadowa od władzy. Ten zaś publicznie skrytykował działalność tej organizacji oraz masowych porwań, w które według Maschadowa częściowo byli zamieszani ci dawni byli dowódcy polowi. Ulegając naciskom, 3 lutego 1999 prezydent Maschadow wydał dekret o wprowadzeniu szariatu w Czeczenii. Radykalne reformy wzmocniły żądania fundamentalistów którzy zadeklarowali, iż domagają się wypędzenia Rosjan z Kaukazu i utworzenie islamskiego państwa, obejmującego oprócz Czeczenii także rosyjski Dagestan.
Nie mając dostatecznej siły do wywarcia na jego oponentach presji, a jednocześnie obawiając się rozlewu bratniej krwi w Czeczenii, Maschadow szukał pomocy w Moskwie. Osobą oddelegowaną przez niego był Turpał-Ali Atgierijew – minister bezpieczeństwa Czeczeńskiej Republiki Iczkerii, który kilkakrotnie jeździł na spotkania z Rosjanami. Telefonicznie rozmawiał także z ówczesnym szefem FSB Władimirem Putinem, którego ostrzegał o możliwości przygotowywania przez wahhabitów militarnych działań prowokacyjnych w Dagestanie. Kiedy kolejny raz, wiosną 1999 pojawił się w Moskwie, został aresztowany przez FSB na lotnisku Wnukowo.
W maju 1999, zaraz po wyborze na stanowisku premiera Rosji, Siergiej Stiepaszyn w swoją pierwszą podróż pojechał do Dagestanu, aby tam odwiedzić wioski Karamachi i Czabanmachi, znajdujące się w rejonie Botlicha i Chasawjurtu. Trzy miesiące później, lider dagestańskich wahhabitów Bagaudtin Magomiedow, dotychczas zajmujący się porwaniami dla pieniędzy dzięki pomocy wieloletniego agenta FSB Kazimagomieda Magomiedowa, wezwał na pomoc Szamila Basajewa. Ten zaś, wraz ze swoimi oddziałami oraz oddziałami jego najbliższego towarzysza, pułkownika al-Chattaba, 8 sierpnia 1999 przekroczyli granicę Dagestanu w rejonie Botlicha i Chasawjurtu i weszli do wiosek Karamachi i Czabanmachi, wpadając tam w pułapkę i opór ze strony ludności miejscowej oraz czekających na nich oddziałów rosyjskich. Dzień później Siergiej Stiepaszyn został zdymisjonowany z funkcji premiera Rosji, a jego następcą został Władimir Putin – szef FSB i zarazem sekretarz Rady Bezpieczeństwa Rosji. Basajew i al-Chattab zdążyli wycofać się ze swoimi oddziałami do Czeczenii niezatrzymywani przez rosyjskie patrole i krążące nad nimi rosyjskie śmigłowce.
Kilka miesięcy później w wywiadzie udzielonym „Niezawisimoj Gazietie”, Siergiej Stiepaszyn stwierdził, że rosyjskie plany inwazji na Czeczenię (opracowane ze wiedzą szefa FSB) sporządzono już w marcu 1999, z przewidywanym planem ataku na sierpień lub wrzesień.
II wojna w Czeczenii (1999-2009).
We wrześniu 1999 Rosją wstrząsają zamachy bombowe na budynki mieszkalne, o które władze rosyjskie obwiniły czeczeńskich separatystów. Wydarzenia te strona rosyjska podała jako uzasadnienie do kolejnej interwencji militarnej. Z kolei pod adresem rosyjskich służb specjalnych wysuwane są zarzuty prowokacji. Maschadow potępił zarówno zamachy, jak i wejście Basajewa do Dagestanu. Po tygodniu bombardowań z powietrza, 1 października 1999 premier Władimir Putin rozpoczął nową ofensywę lądową w Czeczenii.
W 2000 Rosjanie zajęli większą część kraju, zaś zwolennicy niepodległości Czeczenii przeszli do walki partyzanckiej.
W 2002 roku, pomimo trwania walk partyzanckich, Rosja oficjalnie ogłosiła zakończenie działań wojennych i zaczęła stopniowo wprowadzać w Czeczenii za pomocą działań politycznych tzw. "plan normalizacji".
23 marca 2003 w Czeczenii przeprowadzono referendum konstytucyjne. Jednym z najważniejszych postanowień nowej konstytucji republiki było pozostanie w Federacji Rosyjskiej. Według strony rosyjskiej w wyborach udział wzięło niemal 90% uprawnionych do głosowania i prawie 96% opowiedziało się za zaproponowaną przez władze rosyjskie konstytucją. Według wielu komentatorów dane te są nieprawdziwe.
. Zdaniem władz rosyjskich zastrzeżenia te nie wpłynęły jednak na sam wynik referendum, twierdziły one, że sama ludność czeczeńska jest zmęczona przeciągającymi się działaniami wojskowymi i w zdecydowanej większości poparła uchwalenie konstytucji. Zwolennicy niepodległości nawoływali do bojkotu referendum, a jego wyniki uważają za sfałszowane (przynajmniej w kwestii podanej wysokiej frekwencji). Strona rosyjska zaprzecza tym oskarżeniom. Niektórzy politycy krajów Unii Europejskiej uznali referendum za „krok w dobrym kierunku”. Natomiast zdecydowanie krytycznie o referendum wypowiadały się organizacje praw człowieka, podzielając wymienione wyżej zastrzeżenia.
Czeczenia 2 kwietnia 2003 stała się częścią Federacji Rosyjskiej, czego nie uznały władze Czeczeńskiej Republiki Iczkerii. Projekt konstytucji przedłożył Achmat Kadyrow – poprzednio Wielki Mufti Czeczenii i jeden z dowódców polowych, po przejściu na stronę sił federalnych w 1999 roku, a od 2000 roku szef prorosyjskiej administracji republiki. 5 października 2003 w wyniku wyborów prezydenckich (których uczciwość i ważność była kwestionowana przez obecnych na miejscu międzynarodowych obserwatorów, m.in. OBWE), Achmat Kadyrow został pierwszym prezydentem Republiki Czeczenii, wchodzącej w skład Federacji Rosyjskiej. 9 maja 2004 zginął on w zamachu na stadionie w Groznym w trakcie obchodów Dnia Zwycięstwa, w wyniku eksplozji ładunku wybuchowego, wmurowanego pod trybunę honorową. Tydzień później do organizacji zamachu przyznał się czeczeński komendant polowy Szamil Basajew, tłumacząc, że działał w imię „świętego prawa islamskiego”, a celem ataku byli „zdrajcy narodu czeczeńskiego”. Asłan Maschadow początkowo poparł zamach, jednakże później go potępił z uwagi na fakt, iż jego ofiarami – obok polityków prorosyjskich i członków sił bezpieczeństwa (ciężko ranny został m.in. ówczesny dowódca sił armii rosyjskiej w Czeczenii, gen. Baranow) – były również osoby postronne. Po śmierci Achmata, drugim prezydentem Republiki Czeczenii wybranym w wyborach (w sierpniu 2004) został ekonomista Ału Ałchanow, jednakże prawdziwe rządy w Czeczenii przejął syn Achmata – Ramzan Kadyrow. Formalnie stanął na czele republiki jako jej prezydent w 2007, gdy Ału Ałchanow podał się do dymisji.
Kadyrowowie, na początku skrajnie niepopularni, z czasem wywalczyli sobie bardzo silną pozycję. Dzięki serii amnestii tysiące bojowników w Czeczenii zdecydowało się złożyć broń, a duża część z nich później podejmowała służbę w formacjach zbrojnych kontrolowanych przez Kadyrowów. Zaczęli wracać także emigranci polityczni. Choć dla pozostających w partyzantce bojowników czeczeńskich Ramzan Kadyrow jest uważany za polityka prorosyjskiego, to w rządzonej przez siebie republice ograniczył rosyjskie wpływy, między innymi doprowadzając do radykalnego zmniejszenia liczebności stacjonujących tu wojsk rosyjskich. To, oraz szereg innych działań prezydenta Kadyrowa to elementy tzw. „czeczenizacji” Czeczenii, czyli przejmowania władzy i wpływów przez wiernych Kremlowi Czeczenów. Ramzan Kadyrow, za poparciem Kremla, w pełni przejął kontrolę nad Czeczenią. Pozbył się opozycji, zastraszając oponentów lub zmuszając ich do wyjazdu. Jednocześnie zaczął wprowadzać stabilizację i odbudowywać Czeczenię ze zniszczeń. W 2009 port lotniczy w Groznym otrzymał status lotniska międzynarodowego, co dało Czeczenom możliwość większego otwarcia na świat.
8 marca 2005 podczas operacji specjalnej wojsk rosyjskich, został zabity Asłan Maschadow, ciągle stojący na czele Czeczeńskiej Republiki Iczkerii. Jego następcą został Chalim Sadułajew, który rok później został zabity w wyniku operacji bojowej prorosyjskiej milicji czeczeńskiej i FSB. Wśród zwolenników niepodległości doszło później do wewnętrznego skłócenia na skutek radykalizacji poglądów części polityków. Głównym celem stała się już nie sama niepodległość Czeczenii, ile stworzenie na Kaukazie islamskiego emiratu. 31 października 2007 lider islamistów z Iczkerii Doku Umarow ogłosił likwidację Czeczeńskiej Republiki Iczkerii i utworzenie Emiratu Kaukaskiego – islamskiego państwa obejmującego cały Kaukaz Północny. Decyzja ta spowodowała nowy konflikt wśród zwolenników niepodległości kraju. Część czeczeńskiej emigracji niepodległościowej także nie uznała owego emiratu – liderem tego skrzydła niepodległościowego pozostaje Ahmed Zakajew.
Strona rosyjska wielokrotnie ogłaszała koniec drugiej wojny czeczeńskiej, po raz ostatni 16 kwietnia 2009, jednak w rzeczywistości operacje wojskowe prowadzono także po tej dacie.
Międzynarodowe uznanie.
Czeczeńska Republika Iczkerii nie została nigdy powszechnie uznana na arenie międzynarodowej. Jej niepodległość uznała Gruzja za prezydentury Zwiada Gamsachurdii. Niepodległość Iczkerii uznawał też rząd Talibów w Afganistanie (1996-2001). Pomimo wielu prób czynionych za prezydentury Asłana Maschadowa żaden inny kraj nie uznał Czeczenii. W 2022 r. Ukraina uznała, że Rosja okupuje Czeczeńską Republikę Iczkerii.

</doc>
<doc id="79139" url="https://pl.wikipedia.org/wiki?curid=79139" title="Jessica Marie Alba">
Jessica Marie Alba



</doc>
