<doc id="80097" url="https://pl.wikipedia.org/wiki?curid=80097" title="Wyspy Salomona">
Wyspy Salomona

Wyspy Salomona () – państwo wyspiarskie w południowo-wschodniej Oceanii, na wschód od Nowej Gwinei, członek Wspólnoty Narodów. Państwo Wysp Salomona obejmuje wschodnią część archipelagu o tej samej nazwie. Należą do niego atole Rennell i Ontong Java oraz wyspy Santa Cruz, Duff, Reef i inne.
Geografia.
Archipelag Wyspy Salomona stanowi przedłużenie ku południowemu wschodowi Archipelagu Bismarcka. Do największych wysp zalicza się: Guadalcanal (6470 km²), Santa Isabel (4660 km²), Malaita (4070 km²), San Cristóbal (3048 km²), Choiseul (2540 km²), Nowa Georgia (1761 km²). Powierzchnia wysp górzysta, pochodzenia wulkanicznego. Najwyższy szczyt – Popomanaseu, 2381 m n.p.m. (na wyspie Guadalcanal).
Klimat równikowy, gorący i wilgotny, ochładzany przez bryzę morską. Wysokie temperatury i ulewne deszcze występują w okresie monsunu (od listopada do kwietnia). Średnia temperatura powietrza i średnia suma opadów dla stolicy kraju wynoszą: w styczniu 28,9 °C i 325 mm, w lipcu 27,8 °C i 84 mm. Naturalną szatę roślinną stanowią lasy równikowe. Świat zwierzęcy reprezentują liczne gatunki ptaków i endemiczny legwan.
Historia.
Wyspy zostały odkryte w 1568 przez hiszpańskiego żeglarza Alvaro Mendaña de Neyra. Wyspy Salomona podzielone zostały między Niemcy (północne wyspy, od 1885) oraz Wielką Brytanię (południowe wyspy, 1893). Część wysp została przekazana Wielkiej Brytanii przez Niemcy w latach 1898–1900, która ustanowiła nad wyspami protektorat. Pozostałe w rękach Niemiec wyspy Bougainville i Buka weszły w skład niemieckiego protektoratu Nowej Gwinei Niemieckiej.
W okresie II wojny światowej (w 1942) znajdowały się pod okupacją japońską. Na Wyspach toczyły się jedne z najbardziej zaciętych walk na Pacyfiku (m.in. Walki o Guadalcanal). W latach 1943/1944 Japończycy zostali wyparci z większości archipelagu przez wojska amerykańskie.
W 1976 Wyspy otrzymały autonomię wewnętrzną, a 7 lipca 1978 uzyskały niepodległość. Pozostały jednak w brytyjskiej Wspólnocie Narodów. Jako suwerenne państwo Wyspy Salomona popadły w poważne kłopoty, wywołane powszechną korupcją i rosnącym deficytem budżetowym. Wybuch niepokojów społecznych wywołało załamanie normalnego funkcjonowania kraju. W lipcu 2003 gubernator generalny Wysp Salomona poprosił o pomoc międzynarodową. Miesiąc później na Wyspach wylądowało 2200 policjantów z ponad 20 krajów Pacyfiku dowodzonych przez Australię i Nową Zelandię. 1 kwietnia 2007 roku Wyspy zostały nawiedzone przez podwójne trzęsienie ziemi i tsunami.
Demografia.
Ludność rdzenna (Salomończycy, odłam Melanezyjczyków) stanowi 93%, Polinezyjczycy – 4%, Mikronezyjczycy – 1,5%; większość wierzących to protestanci (75,7%) i katolicy (19,1%). W użyciu ponad 80 różnych języków z grupy melanezyjskiej oraz języka neosalomońskiego, który pełni funkcję "lingua franca". W latach 1985–1992 średnie roczne tempo wzrostu ludności wynosiło 3,5%. Przyrost naturalny 27,6‰ (wskaźnik urodzeń 31,6‰, zgonów 4‰, dzietność 4,2 2004). 42% ogółu ludności stanowią dzieci, 4,9% jest w wieku ponad 59 lat. Ludność miejska – 19%.
Religia.
Według wyników spisu powszechnego z 2009 roku na Wyspach Salomona ludność deklaruje przynależność do następujących religii i wyznań:
Podział administracyjny.
Wyspy Salomona podzielone są na 9 prowincji:
Gospodarka.
Wyspy Salomona należą do krajów rozwijających się o gospodarce rynkowej. Duża pomoc zagraniczna (głównie Australii i Japonii). Rolnictwo dostarcza 48% produktu krajowego brutto (usługi 40%, przemysł 9%).
Rolnictwo.
Najważniejsze uprawy: palma kokosowa (2018: 386 258 ton kokosów), kakaowiec, bataty, taro (2020: 44 862 tony), Jams (2020: 46 029 ton), ryż (2020: 2 745 ton), palma oleista, oraz maniok, warzywa, drzewa owocowe. Zbiory głównie ziemiopłodów (2000): rośliny bulwiaste 105, orzechy kokosowe 230, nasiona olejowca 5, kakao 3. Połowy morskie to głównie tuńczyk i bonito. Pozyskuje się również drewno (głównie hebanowe i sandałowe).
Turystyka.
Wyspy Salomona są rzadko odwiedzane. Według danych Światowej Organizacji Turystyki w 2017 roku kraj odwiedziło około 26 tysięcy turystów (głównie z Australii, Wysp Marshalla i Nowej Zelandii).
Transport.
Długość dróg około 1300 km, prywatnych (obsługujących plantacje) 800 kilometrów. Głównie porty morskie: Honiara, Yandina i Gizo. W budowie nowy port głębokowodny Noro (na Nowej Georgii). Międzynarodowy Port Lotniczy – Henderson, 25 lotnisk krajowych. Od 1979 czynna naziemna stacja satelitarna.
W przeszłości na wyspach funkcjonowało kilka linii kolejowych.
Emisja gazów cieplarnianych.
Emisja równoważnika dwutlenku węgla z Wysp Salomona wyniosła w 1990 roku 0,234 Mt, z czego 0,133 Mt stanowił dwutlenek węgla. W przeliczeniu na mieszkańca emisja wyniosła wówczas 0,428 t dwutlenku węgla, a w przeliczeniu na 1000 dolarów PKB 227 kg. Następnie emisje wahały się, osiągając maksymalne wartości w 2012. Wzrost emisji wynikał głównie z jej zwiększenia przez transport. W 2018 emisja dwutlenku węgla pochodzenia kopalnego wyniosła 0,133 Mt, a w przeliczeniu na mieszkańca 0,213 t i w przeliczeniu na 1000 dolarów PKB 95 kg. Udział emisji metanu i dwutlenku węgla przez większość okresu był podobny. Na trzecim miejscu jest podtlenek azotu.

</doc>
<doc id="80098" url="https://pl.wikipedia.org/wiki?curid=80098" title="Praise &amp; worship">
Praise &amp; worship

Praise &amp; worship to rodzaj chrześcijańskiej muzyki obrzędowej (sakralnej) będący nowoczesną odmianą gatunków gospel i spiritual. Dzisiaj w niektórych zborach protestanckich jest wykorzystywana w trakcie nabożeństwa. Prowadzeniem wspólnoty w śpiewie zajmują się głównie liderzy uwielbienia. Angielskojęzyczną nazwę tłumaczy się dosłownie: "chwała i uwielbienie".
Chóry i zespoły muzyczne wykonujące muzykę praise &amp; worship:

</doc>
<doc id="80102" url="https://pl.wikipedia.org/wiki?curid=80102" title="Perły">
Perły

Perły (niem. "Perlswalde") – wieś w Polsce położona w województwie warmińsko-mazurskim, w powiecie węgorzewskim, w gminie Węgorzewo. Przejście graniczne Perły-Kryłowo to planowane polsko-rosyjskie drogowe przejście graniczne dla małego ruchu graniczego.
W latach 1975–1998 miejscowość administracyjnie należała do województwa suwalskiego.
Historia.
Wieś Stare Perły powstała w 1558 roku 50 łanach nadanych staroście labiawskiemu. W 1772 roku państwo sprzedało majątek rodzinie von Boyen, którzy w 1788 roku założyli na jego gruntach wieś Nowe Perły. Od roku 1954 Perły były siedzibą gromady. Przewodniczącym GRN w roku 1967 był Edward Butkiewicz.

</doc>
<doc id="80103" url="https://pl.wikipedia.org/wiki?curid=80103" title="Rzęsa drobna">
Rzęsa drobna

Rzęsa drobna, rzęsa mniejsza ("Lemna minor" L.) – gatunek byliny należący do rodziny obrazkowatych (według systemu Reveala) lub odrębnej rodziny rzęsowatych. Jest jedną z najmniejszych roślin naczyniowych.
Rozmieszczenie geograficzne.
Pierwotnie ten kosmopolityczny gatunek występował tylko w Europie i Azji, obecnie występuje na wszystkich kontynentach z wyjątkiem Antarktydy. W Polsce jest rośliną pospolitą.
Ekologia.
Hydrofit. Występuje w wodach stojących, przeważnie w niedużych zbiornikach wodnych (starorzecza, stawy, sadzawki, doły potorfowe). W wodach płynących tylko przy brzegu, wśród roślinności. Roślina nitrofilna, dobrze znosząca zanieczyszczenia ściekami komunalnymi. Najczęściej występuje w wodach o dużej zawartości substancji organicznych (eutroficznych). Uczestniczy w procesie zarastania zbiorników wodnych już od początkowych stadiów. Wytwarza dużą ilość szybko rozkładającej się biomasy, wpływając na eutrofizację. Pod wpływem prądów wody i wiatru przemieszcza się, zajmując sąsiednie zbiorniki. Po wyschnięciu zbiornika wytrzymuje przez jakiś czas, wegetując na mokrym dnie. Znosi zacienienie. Zimuje na dnie zbiornika wodnego, albo wmarznięta w lód. Często tworzy jednogatunkowe skupiska, zarastając powierzchnię wody tak gęstym kożuchem, że nie dopuszcza w ogóle do rozwoju roślinności podwodnej. Rośnie też w zbiorowiskach szuwarowych, zbiorowiskach drobnego pleustonu i innych. Rzadko występuje w zbiorowiskach trzciny pospolitej. Jest gatunkiem charakterystycznym dla zbiorowisk pleustonowych (klasa "Lemnetea minoris").
W jeziorach środkowej i zachodniej Europy występuje w wodach o różnym stanie ekologicznym, ale jest jednym z gatunków najczęściej spotykanych w wodach o słabszym stanie.
Zastosowanie.
Roślina akwariowa.

</doc>
<doc id="80104" url="https://pl.wikipedia.org/wiki?curid=80104" title="Wigry (wieś)">
Wigry (wieś)

Wigry – wieś w północno-wschodniej Polsce, w województwie podlaskim, w powiecie suwalskim, w gminie Suwałki.
Wieś duchowna położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.
Miejscowość leży w obrębie Pojezierza Suwalskiego nad jeziorem Wigry.
Wierni kościoła rzymskokatolickiego należą do miejscowej parafii Niepokalanego Poczęcia Najświętszej Maryi Panny.
Klasztor kamedułów.
We wsi znajduje się kościół i były klasztor zakonu kamedułów. Erem kamedułów w Wigrach należał do najbogatszych w Europie. Ufundowany został 6 stycznia 1667 roku przez Jana II Kazimierza Wazę z obowiązkiem codziennej modlitwy o oddalenie od kraju wszystkich nieszczęść. W 1805 klasztor skasowano, a zakonnicy przenieśli się na podwarszawskie Bielany. W klasztorze w latach 1975–2010 mieścił się Dom Pracy Twórczej Ministerstwa Kultury i Sztuki. Obecnie obiekt ponownie wrócił we władanie kościoła. W dawnych eremach znajdują się pokoje gościnne i apartamenty, które można odpłatnie wynajmować. Na terenie klasztoru można zwiedzić Apartamenty i Kaplicę Papieską, Krypty w Kościele, Wieżę Zegarową, Wystawy oraz czytelnię Jana Pawła II, ufundowaną po jego noclegu na terenie Klasztoru w 1999 r. Późnobarokowy kościół z bogatym wystrojem wnętrza jest ciągle użytkowany i cieszy się popularnością wśród nowożeńców. Odbywają się w nim również koncerty chorału gregoriańskiego.
Krypta kościelna zawiera ponad 40 zamurowanych wnęk z ciałami zmarłych eremitów. W dwóch przeszklonych wnękach, które prawdopodobnie były plądrowane przez Niemców w czasie II wojny światowej w poszukiwaniu kosztowności, widać poczerniałe od upływu czasu kości. Na ścianie znajduje się malowidło przedstawiające taniec śmierci, alegorię śmierci zapraszającej mnicha do tańca.
W 1973 została zawarta przez Ministerstwo Kultury i Sztuk PRL z Kościołem katolickim umowa dzierżawy kompleksu klasztornego na 50 lat, która z dniem 9.12.2010 roku została wypowiedziana przez Skarb Państwa. Obecnie na terenie pokamedulskiego klasztoru w Wigrach działają powołane przez biskupa ełckiego Jerzego Mazura: od dnia 1 maja 2011 Wigierski Areopag Nowej Ewangelizacji  (WANE) oraz Fundacja Wigry Pro, która swoją działalność rozpoczęła z dniem 1 stycznia 2016.
Pod Klasztorem, wzdłuż jeziora Wigry powstały liczne kempingi i pensjonaty. Na terenie wsi i Klasztoru 15-16 sierpnia odbywa się Jarmark Wigierski.
Na terenie klasztoru w Wigrach kręcony był film "Ryś" w reżyserii Stanisława Tyma.
Zabytki.
Do rejestru zabytków Narodowego Instytutu Dziedzictwa wpisany jest klasztor kamedułów wraz z jego częściami składowymi:

</doc>
<doc id="80106" url="https://pl.wikipedia.org/wiki?curid=80106" title="Stańczyki">
Stańczyki

Stańczyki (niem. "Staatshausen") – wieś w Polsce położona w województwie warmińsko-mazurskim, w powiecie gołdapskim, w gminie Dubeninki, na północny zachód od Suwałk. Obok wsi przepływa rzeka Błędzianka.
Historia.
Wzmiankowana w dokumentach z XVI wieku jako Staciówka. W 1927 r. przez wieś uruchomiona została linia kolejowa Gołdap – Żytkiejmy. Po zajęciu Prus Wschodnich przez wojska radzieckie w 1945 r. uległa ona rozebraniu. W 1945 r. wieś włączono do Polski pod nazwą "Stańczyki".
W latach 1975–1998 miejscowość administracyjnie należała do województwa suwalskiego.

</doc>
<doc id="80109" url="https://pl.wikipedia.org/wiki?curid=80109" title="Teoria ewolucji">
Teoria ewolucji



</doc>
<doc id="80118" url="https://pl.wikipedia.org/wiki?curid=80118" title="Dok pływający">
Dok pływający

Dok pływający – jednostka pływająca o konstrukcji pontonowej (najczęściej stalowej), o przekroju w kształcie litery „U”. przeznaczona do wynoszenia ponad poziom wody innych jednostek.
Historia.
Dok pływający w 1871 roku wynalazł polski inżynier oraz wynalazca Stanisław Janicki. Podczas pobytu w Anglii starał się go wdrożyć do produkcji, ale z powodu braku czasu oraz niemożności znalezienia inwestorów nie udało mu się urzeczywistnić projektu. W 1871 roku Janicki uzyskał jednak angielski patent na swój wynalazek - dok pływający do napraw okrętów, a w 1872 udało mu się opatentować go w Stanach Zjednoczonych. Innowacja Janickiego była szczegółowo komentowana w prasie technicznej tego okresu m.in. opisało ją angielskie czasopismo techniczne „Engineering” z sierpnia 1872 roku.
Zastosowanie.
Operacja dokowania polega na niemalże całkowitym zanurzeniu się zakotwiczonego doku i wprowadzeniu do niego, z pomocą holowników, jednostki pływającej. Wynoszenie jej ponad wodę następuje w wyniku wypompowania wody z komór dna i burt doku, dzięki czemu siła wyporu unosi go wraz ze znajdującym się nad nim statkiem. Zanurzanie następuje wraz z napełnianiem komór wodą. Dok pływający ma tylko ściany boczne, a nie ma przedniej i tylnej, co umożliwia unoszenie nad wodę także jednostek dłuższych od niego.
Dok pływający stanowi podstawowe wyposażenie stoczni, szczególnie remontowych, umożliwiając przegląd, naprawę oraz konserwację kadłuba i innych podwodnych części statku, takich jak np. zawory denne, śruba napędowa, anody ochrony przed korozją elektrolityczną.
Dok pływający ma również zastosowanie w stoczniach budujących nowe jednostki, w przypadku, gdy budowana jednostka nie mieści się na terenie stoczni lub w suchym doku w całości. Budowana jest wtedy w częściach, które razem łączone są już na wodzie, może to być wykonane np. właśnie w doku pływającym.

</doc>
<doc id="80119" url="https://pl.wikipedia.org/wiki?curid=80119" title="Karl-Marx-Stadt">
Karl-Marx-Stadt



</doc>
<doc id="80124" url="https://pl.wikipedia.org/wiki?curid=80124" title="Nośność">
Nośność

Nośność – możliwość przejęcia przez materiał, złącze lub konstrukcję obciążeń zewnętrznych. W wytrzymałości materiałów, pojęcie używane także dla określenia parametrów dopuszczalnego obciążenia (nośność wiaduktu lub mostu).
Określenie używane jest również w kontekście:

</doc>
<doc id="80126" url="https://pl.wikipedia.org/wiki?curid=80126" title="Polska na Letnich Igrzyskach Olimpijskich 1936">
Polska na Letnich Igrzyskach Olimpijskich 1936

Polskę na Letnich Igrzyskach Olimpijskich 1936 w Berlinie reprezentowało 144. sportowców: 127 mężczyzn i 17 kobiet. Był to 4. start reprezentacji Polski na letnich igrzyskach olimpijskich.
Najmłodszym polskim zawodnikiem na tych igrzyskach była 19-letnia gimnastyczka, Matylda Ossadnik, natomiast najstarszym 42-letni strzelec, Władysław Karaś.

</doc>
<doc id="80127" url="https://pl.wikipedia.org/wiki?curid=80127" title="Polska na Letnich Igrzyskach Olimpijskich 1948">
Polska na Letnich Igrzyskach Olimpijskich 1948

Polskę na Letnich Igrzyskach Olimpijskich 1948 w Londynie reprezentowało 37 zawodników (30 mężczyzn, 7 kobiet). Był to piąty start reprezentacji Polski na letnich igrzyskach olimpijskich.
Występy Polaków.
Olimpijski Konkurs Sztuki i Literatury 1948.
Uwaga! Medale przyznane w konkursie nie są wliczane do klasyfikacji medalowej.

</doc>
<doc id="80128" url="https://pl.wikipedia.org/wiki?curid=80128" title="Polska na Letnich Igrzyskach Olimpijskich 1952">
Polska na Letnich Igrzyskach Olimpijskich 1952



</doc>
<doc id="80129" url="https://pl.wikipedia.org/wiki?curid=80129" title="Polscy medaliści Letnich Igrzysk Olimpijskich">
Polscy medaliści Letnich Igrzysk Olimpijskich



</doc>
<doc id="80130" url="https://pl.wikipedia.org/wiki?curid=80130" title="Polska na Igrzyskach Olimpijskich">
Polska na Igrzyskach Olimpijskich



</doc>
<doc id="80131" url="https://pl.wikipedia.org/wiki?curid=80131" title="Śmierć (pociąg pancerny)">
Śmierć (pociąg pancerny)

Pociąg Pancerny „Śmierć” (Nr 15) – pociąg pancerny Wojska Polskiego II RP. W czasie kampanii wrześniowej pociąg brał udział w obronie Twierdzy Modlin, był najdłużej działającym pociągiem pancernym i równocześnie najdłużej działającym oddziałem polskiej broni pancernej.
Historia.
Wojna polsko-bolszewicka.
17 sierpnia 1920 na stacji kolejowej w Grzegórzkach biskup Sapieha poświęcił pociąg pancerny „Śmierć”. Pierwszym komendantem był por. Henryk Amrogowicz.
II wojna światowa.
Pociąg był przydzielony na czas pokoju do 1 dywizjonu pociągów pancernych.
We wrześniu 1939 był uzbrojony w haubicę 100 mm, 2 armaty 75 mm i 11 ckm-ów.
Pociąg był przeznaczony jako odwód Naczelnego Dowództwa i zakończył mobilizację 3 września. 6 września został przydzielony generałowi Juliuszowi Zulaufowi, a 8 września, stacjonując w Modlinie, przeszedł pod rozkazy dowódcy Twierdzy Modlin, płk. Teodora Furgalskiego. 9 września po uszkodzeniu mostu na Bugo-Narwi, skład bojowy został odcięty od gospodarczego (skład gospodarczy dotarł do Warszawy 14 września). Pociąg bojowy został tymczasem przydzielony do 28 Dywizji Piechoty i operował na odcinku Modlin – Pomiechówek, wspomagając jednostki w okolicach Zakroczymia i Nowego Dworu. 19 września pociąg wspomagał I batalion 36 pułku piechoty Legii Akademickiej, a następnie stoczył nierozstrzygnięty pojedynek z niemieckim pociągiem pancernym nr 7. Oprócz zadań bojowych pociąg brał także udział w transporcie amunicji. 22 września pociąg wspierał III batalion 36 pułku koło Pomiechówka; pociąg brał także udział w akcjach obronnych 24, 25 i 27 września. 25 września parowóz opancerzony został zniszczony, zastąpiono go zwykłą maszyną. W ostatnich dniach obrony pociąg stacjonował zwykle w wykopie koło fortu „Ostrołęka”. Po kapitulacji załogi twierdzy 28 września, załoga pociągu zniszczyła działa i przyrządy celownicze.
Załoga w dniu 1 IX 1939.
Obsada oficerska pociągu 1 września 1939

</doc>
<doc id="80134" url="https://pl.wikipedia.org/wiki?curid=80134" title="Aparat wielkoformatowy">
Aparat wielkoformatowy

Aparat wielkoformatowy – aparat fotograficzny o formacie kadru większym niż format średni, czyli kadrze o wymiarach większym niż 6×9 cm. 
W aparatach wielkoformatowych stosuje się błonę (materiał światłoczuły) ciętą (w arkuszach, nie w rolkach). Błony zwojowe (mały i średni format) można zastosować przy użyciu roll-kasety. W dobie fotografii cyfrowej praktycznie każdy model aparatu wielkoformatowego może być wyposażony w przystawkę cyfrową.
Większość aparatów wielkoformatowych jest wyposażona w urządzenia pozwalające na modyfikację geometrii układu optycznego w oparciu o regułę Scheimpfluga.
Najczęściej wykorzystywane formaty w tego rodzaju aparatach to: 4×5" (9×12 cm), 5×7" (13×18 cm), 7×9,5" (18×24 cm), 8x10" (20×25 cm). Na poniższym rysunku widnieje porównanie formatów: mały obrazek – 35 mm oraz formaty średnie – 6×4,5 do 6×9 cm i wielkie (w calach).
Najbardziej popularne marki w tej sferze to: Shen Hao, Linhof, Sinar, Tachihara, Ebony, Globica, Mentor, Toyo.

</doc>
<doc id="80135" url="https://pl.wikipedia.org/wiki?curid=80135" title="Polska na Letnich Igrzyskach Olimpijskich 1956">
Polska na Letnich Igrzyskach Olimpijskich 1956

Linki zewnętrzne.
 

</doc>
<doc id="80137" url="https://pl.wikipedia.org/wiki?curid=80137" title="Rollkaseta">
Rollkaseta

Rollkaseta to urządzenie montowane do aparatów fotograficznych średnio- lub wielkoformatowych, pozwalające na używanie fotograficznej błony zwojowej (35 mm lub 60 mm).

</doc>
<doc id="80138" url="https://pl.wikipedia.org/wiki?curid=80138" title="Polska na Letnich Igrzyskach Olimpijskich 1960">
Polska na Letnich Igrzyskach Olimpijskich 1960

Występy Polaków.
Piłka nożna.
Rzym Polska-Tunezja 6-1(3-1)
Livorno Dania-Polska 2-1(1-0)
Neapol Argentyna-Polska 2-0(1-0)

</doc>
<doc id="80139" url="https://pl.wikipedia.org/wiki?curid=80139" title="Polska na Letnich Igrzyskach Olimpijskich 1964">
Polska na Letnich Igrzyskach Olimpijskich 1964



</doc>
<doc id="80140" url="https://pl.wikipedia.org/wiki?curid=80140" title="Rubel">
Rubel

Rubel (ros. "рубль – rubl"; biał. "рубе́ль – rubiel") – nazwa waluty używanej obecnie w Federacji Rosyjskiej, we własnych odmianach na Białorusi i Naddniestrzu (oficjalnie część Mołdawii) oraz w nieuznawanych republikach: Abchazji i Osetii Południowej (oficjalnie części Gruzji), Doniecku i Ługańsku (oficjalnie części Ukrainy).
Historycznie była to waluta Rosji carskiej i jej terytoriów zależnych (m.in. w Królestwie Polskim – Kongresówce), potem także w ZSRR i przejściowo w niepodległych Tadżykistanie i na Łotwie.
Od 1704 roku rubel dzieli się na 100 kopiejek. Jest to wynik reformy Piotra Wielkiego, która poprzez decymalizację uczyniła go pierwszą na świecie walutą opartą na systemie dziesiętnym. Jako symbolu rubla rosyjskiego używa się znaku ₽.
Nazwa.
Według jednej z wersji nazwa rubla pochodzi od rosyjskiego czasownika "рубить" ("rubiť", por. rąbać) — tj. odcinać czy odrąbywać fragment srebrnej grzywny.
Historia rubla.
Od średniowiecza do Rosji carskiej.
Rubel jako jednostka monetarna znany był już od XIII w., początkowo w Nowogrodzie Wielkim, był odpowiednikiem grzywny (nowogrodzkiej) srebra, emitowanym w postaci srebrnych sztabek i odpowiadał 200 diengom. Później pozostał jedynie jako jednostka obrachunkowa, równa nadal 200 diengom, a od 1534 r. 100 kopiejkom. Dopiero Aleksy I Romanow wybił w 1654 r. monetę talarową o wartości rubla. Na stałe jako moneta pojawił się od 1704 r., w wyniku reformy pieniężnej Piotra Wielkiego. Kolejne reformy pieniężne przeprowadzano w latach: 1769, 1839–1843, 1897, 1922–1924, 1947, 1961, 1991, 1993 i 1998.
Po I wojnie światowej.
Po zakończeniu wojny oddzielne waluty o nazwie „rubel” wprowadzone zostały m.in. w Armenii, Azerbejdżanie, Gruzji, Harbinie (dzisiejsze Chiny), na Łotwie, w Republice Dalekiego Wschodu, Turkiestanie.
Związek Radziecki.
W Związku Radzieckim od 1922 r. używany był rubel radziecki (SUR). W 1964 r. wprowadzono rubel transferowy jako walutę rozliczeniową między krajami RWPG. M.in. w 1961 miała miejsce denominacja rubla w stosunku 10:1.
Lata 90. XX wieku.
Po rozpadzie Związku Radzieckiego w niektórych byłych republikach radzieckich zostały wprowadzone waluty tymczasowe. Wśród nich dwie nosiły nazwę „rubel”:
Współczesność.
Obecnie w użyciu są:
W Doniecku w 2014 roku planowano wprowadzić nową walutę, rubla noworosyjskiego. Z planów tych zrezygnowano ostatecznie wprowadzając rubla rosyjskiego.

</doc>
<doc id="80141" url="https://pl.wikipedia.org/wiki?curid=80141" title="Polska na Letnich Igrzyskach Olimpijskich 1968">
Polska na Letnich Igrzyskach Olimpijskich 1968

Występy Polaków.
Koszykówka.
Mieczysław Łopatka, Bohdan Likszo, Kazimierz Frelkiewicz, Grzegorz Korcz, Włodzimierz Trams, Czesław Malec, Henryk Cegielski, Adam Niemiec, Bolesław Kwiatkowski, Andrzej Pasiorowski, Edward Jurkiewicz, Andrzej Kasprzak - 6. miejsce

</doc>
<doc id="80142" url="https://pl.wikipedia.org/wiki?curid=80142" title="Polska na Letnich Igrzyskach Olimpijskich 1972">
Polska na Letnich Igrzyskach Olimpijskich 1972



</doc>
<doc id="80143" url="https://pl.wikipedia.org/wiki?curid=80143" title="Polska na Letnich Igrzyskach Olimpijskich 1976">
Polska na Letnich Igrzyskach Olimpijskich 1976



</doc>
<doc id="80144" url="https://pl.wikipedia.org/wiki?curid=80144" title="Polska na Letnich Igrzyskach Olimpijskich 1980">
Polska na Letnich Igrzyskach Olimpijskich 1980

Występy Polaków.
Łucznictwo.
trenerzy:
Narutowicz Wiktor

</doc>
<doc id="80145" url="https://pl.wikipedia.org/wiki?curid=80145" title="Aparat przeziernikowy">
Aparat przeziernikowy

Aparat przeziernikowy, aparat celownikowy – rodzaj aparatu fotograficznego, w którym celowanie (wybór kadru) odbywa się poprzez przeziernik (celownik), a nastawianie ostrości poprzez ustawianie odległości na podziałce obiektywu.

</doc>
<doc id="80146" url="https://pl.wikipedia.org/wiki?curid=80146" title="Polska na Letnich Igrzyskach Olimpijskich 1984">
Polska na Letnich Igrzyskach Olimpijskich 1984

Polska Rzeczpospolita Ludowa, podobnie jak większość krajów bloku wschodniego, ze względów ideologicznych zbojkotowała Letnie Igrzyska Olimpijskie 1984, które odbyły się w Los Angeles.
Polski Komitet Olimpijski w wydanym oświadczeniu powoływał się na rzekomy brak 
Grupa polskich emigrantów w Stanach Zjednoczonych postanowiła mimo to zorganizować Niezależny Polski Komitet Olimpijski na Uchodźstwie, aby umożliwić start części polskich zawodników, szczególnie tym przebywającym poza granicami Polski. Emigranci za pośrednictwem profesora fizyki Józefa Kunza rozpoczęli wstępne rozmowy z przewodniczącym Komitetu Organizacyjnego Igrzysk, Peterem Ueberrothem. Jednak Juan Antonio Samaranch, przewodniczący MKOL, stanowczo sprzeciwił się uczestnictwu w Igrzyskach grup sportowców, niepopieranych przez swój macierzysty komitet olimpijski.

</doc>
<doc id="80147" url="https://pl.wikipedia.org/wiki?curid=80147" title="Polska na Letnich Igrzyskach Olimpijskich 1988">
Polska na Letnich Igrzyskach Olimpijskich 1988



</doc>
<doc id="80148" url="https://pl.wikipedia.org/wiki?curid=80148" title="Polska na Letnich Igrzyskach Olimpijskich 1992">
Polska na Letnich Igrzyskach Olimpijskich 1992



</doc>
<doc id="80149" url="https://pl.wikipedia.org/wiki?curid=80149" title="Polska na Letnich Igrzyskach Olimpijskich 1996">
Polska na Letnich Igrzyskach Olimpijskich 1996

Podczas ceremonii otwarcia igrzysk 20 lipca 1996 szef polskiej misji olimpijskiej Eugeniusz Pietrasik wkroczył na czele polskiej ekipy na stadion olimpijski, a po ustawieniu się na płycie obiektu zasłabł i pomimo prowadzonej reanimacji zmarł po przewiezieniu do szpitala.

</doc>
<doc id="80150" url="https://pl.wikipedia.org/wiki?curid=80150" title="Polska na Letnich Igrzyskach Olimpijskich 2000">
Polska na Letnich Igrzyskach Olimpijskich 2000



</doc>
<doc id="80152" url="https://pl.wikipedia.org/wiki?curid=80152" title="Quinio">
Quinio

Quinio (kwinion) – określenie monety złotej z czasów cesarstwa rzymskiego, mającej wartość 5 aureusów ("aurei").
Podobnie jak mniejsze jednostki (binio, ternio i kwaternio), należała do kategorii tzw. multiplów (wielokrotności), pojawiających się liczniej w III w. n.e. wraz z kryzysem finansów państwa i przyspieszoną dewaluacją obiegowego pieniądza. Emitowane w ograniczonej ilości i nie będące w normalnym obiegu, spełniały one rolę monet okolicznościowo-pamiątkowych (komemoratywnych) względnie nagradzających (jako tzw. donatywy). Zazwyczaj przechowywano je z osobistymi precjozami (tezauryzowano), przekazując z pokolenia na pokolenie, czemu należy zawdzięczać na ogół znakomity stan ich zachowania.
Liczne i zróżnicowane multipla pojawiają się zwłaszcza za rządów Filipa I Araba i Filipa II (Młodszego). Jeszcze liczniejsze za Galiena, gdy wypuszczano monety nawet o 10-krotnej i 20-krotnej wartości aureusa. Kwiniony i seniony (sześciokrotne aureusy) znane są z czasów panowania Klaudiusza II Gockiego, Karusa, Karynusa, Numeriana oraz tetrarchów.
Konstantyn Wielki ok. 330 r. zapoczątkował nowy cykl multiplów bitych w srebrze (wciąż trudnych do oszacowania ilościowo), których mniej lub bardziej ciągłe emisje trwały do czasów Honoriusza, a wyjątkowo – aż do Justyniana. Znaczącą większość jednak w tym okresie stanowiły multipla złote.
W dawnej numizmatyce potocznie zwane medalami, multipla nadal często zaliczane są do medalionów, które zasadniczo jednak różnią się od nich brakiem legendy w otoku i oznaczeń menniczych w odcinku (ekserdze).

</doc>
<doc id="80153" url="https://pl.wikipedia.org/wiki?curid=80153" title="Binio">
Binio

Binio, binion – określenie złotej monety z czasów cesarstwa rzymskiego oznaczające nominał wartości 2 aureusów ("aurei").
Binion, czyli dwuaureus miał wprowadzić cesarz Karakalla jako odpowiednik srebrnego dwudenara (antoniniana). Podobnie jak tamten, z wyglądu był łatwo rozpoznawalny dzięki koronie promienistej ("corona radiata") na głowie cesarza i popiersiu cesarzowej na półksiężycu. Wskutek denominacji był cięższy od aureusa tylko o ok. 2 gramy jako „denar złoty” zmniejszony do wagi 1/50 rzymskiego funta. Podobno funkcjonował jeszcze tylko za Heliogabala (218-222), lecz wiadomo, że sporadycznie emitowano go i później.
W numizmatyce może być zaliczany do kategorii tzw. multiplów (wielokrotności), z których znane są np. kwiniony (quinio) – aureusy pięciokrotne, czy kwaterniony (aureusy poczwórne o wadze ok. 30 g) albo ich podwojenia – oktoniony (ośmiokrotne). Multipla pojawiają się już we wczesnym cesarstwie (za Augusta), lecz częstsze stają się dopiero w III stuleciu. Różne ich wagomiary emitowano zwłaszcza w IV wieku jako wielokrotność złotego solida. Zdaniem A. Burschego wytwarzano je nie przez bicie stemplem, jak pospolite monety, lecz przy użyciu prasy, której zastosowanie w mennictwie odnoszono dopiero do XVI wieku. 
Zwykle nie spełniały one roli środków płatniczych, ale monet okolicznościowych o charakterze pamiątkowym bądź nagradzającym (tzw. donatywy). Multiplum będące znaczną wielokrotnością (5–20-krotną) z reguły zaliczane jest do medalionów – choć niesłusznie, gdyż medalion zasadniczo różni się od niego brakiem inskrypcji (legendy) w otoku.

</doc>
<doc id="80158" url="https://pl.wikipedia.org/wiki?curid=80158" title="Deltiologia">
Deltiologia

Deltiologia (filokartystyka) – hobby polegające na zbieraniu pocztówek.
Oficjalnie największą kolekcję pocztówek posiada Mario Morby z Wielkiej Brytanii i zawiera ona 1 000 265 sztuk. Jest to oficjalny rekord zatwierdzony przez Księgę Rekordów Guinnessa, albowiem od 1991 w tej kategorii nie są już przyjmowane zgłoszenia.
Największą kolekcję pocztówek reklamujących papierosy – 1 000 000 w około 45 tys. kompletów zebrał Edward Wharton-Tigar. Aktualnie zbiór znajduje się w zbiorach British Museum.

</doc>
<doc id="80159" url="https://pl.wikipedia.org/wiki?curid=80159" title="Aurei">
Aurei



</doc>
<doc id="80162" url="https://pl.wikipedia.org/wiki?curid=80162" title="Skrypt (informatyka)">
Skrypt (informatyka)



</doc>
<doc id="80170" url="https://pl.wikipedia.org/wiki?curid=80170" title="Wyspy Salomona (archipelag)">
Wyspy Salomona (archipelag)

Wyspy Salomona () – archipelag w południowo-zachodniej części Oceanu Spokojnego. Ciągnie się z północnego zachodu na południowy wschód na długości ok. 1100 km przy szerokości sięgającej 600 km. Łączna powierzchnia wysp wynosi ok. 40 tys. km². Główne wyspy archipelagu to:
Archipelag podzielony jest pomiędzy dwa państwa: Papuę-Nową Gwineę i Wyspy Salomona. Największa wyspa w części północno-zachodniej archipelagu, Bougainville i szereg mniejszych wysp w jej otoczeniu należą do Papui-Nowej Gwinei. Osiem innych większych wysp wraz z setkami mniejszych wysepek i atoli koralowych wchodzi w skład Wysp Salomona, które uzyskały niepodległość 7 lipca 1978 roku.
Historia.
Wyspy zostały odkryte w 1568 przez hiszpańskiego żeglarza A. Mendanię de Neyra, który poszukiwał Ofiru – mitycznej krainy złota króla Salomona. Blisko trzydzieści lat później, w 1595, Mendania wypłynął z kolejną ekspedycją, jednak nie potrafił już odnaleźć „ziemi Salomona”. Archipelag na blisko dwa wieki zniknął z oczu Europejczyków. Dopiero w 1768 ujrzał je ponownie w trakcie swej podróży dookoła świata Francuz Louis Antoine de Bougainville. Przepłynął on swymi statkami pomiędzy dwoma wyspami, z których mniejszą (wschodnią) nazwał Choiseul (od nazwiska ówczesnego ministra spraw zagranicznych Francji, Étienne-François de Choiseul). Większą (zachodnią) wyspę nazwano później Bougainville.
W drugiej połowie XIX w. na wyspy zaczęli napływać osadnicy z Europy. Zaczęły się tu ścierać interesy największej potęgi kolonialnej tych czasów, Wielkiej Brytanii i łakomie poszukujących „niezajętych” jeszcze terenów Niemiec. W 1886 oba państwa uzgodniły między sobą sposób podziału wysp leżących na wschód od Nowej Gwinei. Archipelag Bismarcka oraz północną część Wysp Salomona (wyspy Bougainville, Choiseul i Santa Isabel) otrzymały Niemcy, natomiast z południowej części tego drugiego archipelagu utworzono Brytyjski Protektorat Wysp Salomona (1893). Po kilku latach konflikt pojawił się na nowo: w roku 1899, przy nowym podziale, wyspy Choiseul i Santa Isabel przeszły pod protektorat brytyjski, Niemcy natomiast otrzymały w zamian Samoa Zachodnie. Pozostałe w rękach Niemiec wyspy Bougainville i Buka weszły w skład niemieckiego protektoratu Nowej Gwinei Niemieckiej, obecnie stanowią część Papui-Nowej Gwinei.

</doc>
<doc id="80171" url="https://pl.wikipedia.org/wiki?curid=80171" title="Tieriek">
Tieriek



</doc>
<doc id="80173" url="https://pl.wikipedia.org/wiki?curid=80173" title="Tieriek (miasto)">
Tieriek (miasto)

Tieriek – miasto w Rosji (Kabardo-Bałkaria) leżące nad rzeką Terek. Liczy 18 tys. mieszkańców (1996 r.). Rozwinięty przemysł winiarski. Prawa miejskie od 1967 roku.

</doc>
<doc id="80174" url="https://pl.wikipedia.org/wiki?curid=80174" title="Ziemia lubuska">
Ziemia lubuska

Ziemia lubuska (, , "Lebuser Land") – termin ma szerokie i często odmienne znaczenie, rozróżniane także względem okresów historycznych. Poniżej przedstawiono główne znaczenia, które będą szczegółowo rozwinięte w odpowiednich sekcjach.
Toponimia i pisownia.
Swoją nazwę ziemia lubuska wzięła od położonego na lewym brzegu Odry Lubusza, głównego ośrodka kasztelańskiego i dawnej siedziby biskupów lubuskich.
W literaturze funkcjonują zapisy toponimu wielkimi literami i małymi ("ziemia lubuska" lub "Ziemia Lubuska"). Zgodnie z regułą ortograficzną języka polskiego należy ją zapisać małymi literami (ziemia lubuska). Natomiast ze względów uczuciowych bądź dla uwydatnienia szacunku wyjątkowo można pisać wielką literą.
Historia.
Terytorium Lubuszan i jego udział w państwie Piastów.
Na mapach osadniczych dość wyraźnie zaznacza się terytorium plemienne Lubuszan w rejonie środkowego Nadodrza i w strefie pogranicza lubusko-pomorskiego, które charakteryzuje się jednością osadniczą. Największym czynnikiem integrującym tego obszaru była rzeka Odra wraz z dopływami tworząca oś hydrograficzną i na wielu odcinkach osadniczą. Ponadto lądowe szlaki komunikacyjne przebiegające równoleżnikowo oraz dwa szlaki lądowe biegnące po obu biegach Odry.
Zdaniem części badaczy w X wieku ziemia lubuska stanowiła odrębną jednostkę terytorialną w stosunku do krain plemiennych Pomorza, Wielkopolski i Śląska. Przyjmuje się zazwyczaj, że Polska przyłączyła ją około 960 roku, choć istnieją poglądy o aneksji tego terytorium w latach czterdziestych X wieku, o czym świadczy nieuwzględnienie jej w uposażeniu biskupstwa brandenburskiego. Mieszko I mógł traktować ziemię lubuską jako bazę do prowadzenia swojej polityki ekspansyjnej w kierunku ziem Łużyczan i Wkrzan. Zwolennicy późniejszej datacji opanowania tego terytorium opierają swoje przypuszczenia, po pierwsze, na wynikach badań archeologicznych, wiążąc zniszczenie grodu Lubuszy w połowie X wieku z militarnymi działaniami Polski na tym terenie oraz, po drugie, na dostrzeganiu związku pomiędzy jej przyłączeniem, a konfliktem Mieszka I z margrabią Geronem w 963 roku. Według badacza Połabia Kazimierza Myślińskiego obie teorie nie mają mocnych podstaw: badania archeologiczne nie są precyzyjne, zaś konflikt Polski z Marchią Wschodnią nie ma oparcia w źródłach pisanych.
Badania wykazują, że w wyniku ekspansji Piastów sieć starszych grodów lubuskich została całkowicie zniszczona, a w jej miejsce powstała sieć z innego rodzaju grodami o nowym rozmieszczeniu..
Należy także przedstawić, że inni badacze negują istnienie plemienia Lubuszan i ziemi lubuskiej w tym okresie. Np. Edward Rymar stwierdził, że losy ziemi lubuskiej w czasach Mieszka I nie są nam znane z powodu braku źródeł pisanych, a w świetle dokumentu Dagome iudex z ok. 991 r. Odra na lubuskim odcinku jego państwa wydaje się być rzeką graniczną.
Kasztelania i diecezja lubuska.
Około 1120 r. Bolesław III Krzywousty inkorporował wprost ziemię lubuską do państwa Piastów (bez zwierzchności lennej). W 1124 r. zostało utworzone biskupstwo lubuskie, którego podstawą zdaniem części badaczy miałoby być domniemane terytorium plemienne Lubuszan. Diecezja lubuska podlegała arcybiskupowi gnieźnieńskiemu.
Około 1138 r. na mocy Ustawy sukcesyjnej Bolesława Krzywoustego ziemia lubuska została włączona do dzielnicy śląskiej Władysława II Wygnańca.
W 1207 r. książę poznańsko-kaliski Władysław III Laskonogi chcąc zwiększyć aktywność na Pomorzu Zachodnim, zamienił swą ziemię kaliską na ziemię lubuską z księciem śląskim Henrykiem I Brodatym. Jednak już w 1209 r. margrabia łużycki Konrad II wkroczył do ziemi lubuskiej i obległ Lubusz. Na odsiecz obrońcom Lubusza ruszył Władysław III Laskonogi, jednak przegrał bitwę pod Lubuszem, a obrońcy grodu zostali powieszeni. Książę poznański utracił ziemię lubuską. Zajęcie strategicznego Lubusza stanowiło realne zagrożenie dla władztwa Henryka I Brodatego, co zmusiło go do działania. Po śmierci Konrada II podczas kampanii zbrojnej między sierpniem 1210 a marcem 1211 Henryk odzyskał ziemię lubuską, ponownie ją wiążąc z dzielnicą śląską, a w 1218 po raz drugi przekazał ją Władysławowi Laskonogiemu, tym samym znów została częścią dzielnicy wielkopolskiej.
Jeszcze w pierwszej połowie XIII w. za sprawą nadań piastowskich książąt wielkopolskich i śląskich na ziemi lubuskiej pojawiły się zakony templariuszy (m.in. w Łagowie, Dębnie, Rurce, Kostrzynie, Leśnicy, Chwarszczanach i Dargomyślu), cystersów (założyli m.in. miasto Lubiąż) i kanoników regularnych (na terenie dzisiejszej gminy Vierlinden). Po kasacie zakonu templariuszy w XIV w. ich dobra lubuskie przeszły w ręce joannitów.
W latach 1241–1242 istniało wydzielone księstwo lubuskie, w którym panował Mieszko lubuski, po czym obszar powrócił do dzielnicy śląskiej ze stolicą we Wrocławiu.
W 1250 r. Bolesław II Rogatka, potrzebując pomocy przeciwko księciu wrocławskiemu Henrykowi III, sprzedał ten strategiczny rejon Marchii Brandenburskiej i arcybiskupowi magdeburskiemu Wilbrandowi jako ich kondominium, aby zdobyć pieniądze na prowadzenie lokalnych wojen. W 1252 zastaw ostatecznie przeszedł we władanie Brandenburgii.
W drugiej połowie XIII w. diecezja lubuska utraciła południowy fragment swego terytorium wskutek ekspansji miśnieńskiej (okolice dzisiejszego miasta Eisenhüttenstadt).
W 1276 biskup lubuski Wilhelm I z Nysy przeniósł rezydencję biskupią z Lubusza do Górzycy.
Od 1319 ziemia lubuska była przedmiotem rywalizacji pomiędzy Piastami (Księstwo jaworskie), Gryfitami (Księstwo wołogoskie) i Askańczykami (Księstwo Saksonii-Wittenbergi). W 1319 region zajął książę wołogoski Warcisław IV, w 1320 znaczną część przejął książę jaworski Henryk I, po czym jeszcze w tym samym roku zachodnią część podbił książę Rudolf I Askańczyk. Wschodnie krańce (Torzym i Sulęcin) w 1321 lub 1322 zajęło księstwo głogowskie, a w północnej części (w okolicach Kostrzyna nad Odrą) walki pomorsko-saskie toczyły się jeszcze do 1323. Po odniesieniu zwycięstwa nad Austrią, w 1323 regionem zainteresowali się bawarscy Wittelsbachowie – król Ludwik IV Bawarski nadał Brandenburgię włącznie z ziemią lubuską swemu synowi Ludwikowi V. Pojawienie się nowego silnego rywala skłoniło dotychczas walczące strony do zawarcia pokoju między sobą. Ludwik IV przybył do ziemi lubuskiej w 1324. Po stronie Gryfitów i Piastów głogowskich opowiedział się papież Jan XXII, oponent Wittelsbachów. Do wojny włączył się także król Polski Władysław I Łokietek, najeżdżając w lutym 1326 okolice Frankfurtu/Słubic, a papież wzywał mieszkańców regionu do oporu przeciw Wittelsbachom, jednak mimo to do 1326 zdołali oni zająć terytoria Gryfitów i Piastów w ziemi lubuskiej i region ponownie znalazł się w całości w Marchii Brandenburskiej.
W latach 1373–1415 wraz z Marchią Brandenburską ziemia lubuska znajdowała się pod panowaniem Czech. Ostatnim polskim biskupem lubuskim (do 1392) był Jan Kietlicz. W 1385 przeniósł on stolicę diecezji z Górzycy do Fürstenwalde. Od 1392 do 1424 na tronie biskupim zasiadali Czesi. W 1424 r. biskupstwo lubuskie zostało podporządkowane arcybiskupowi w Magdeburgu.
W 1518 biskup lubuski zakupił przygraniczne dolnołużyckie dobra Beeskow i Storkow, pozostające formalnie lennem czeskim. W 1555 zmarł ostatni katolicki biskup lubuski i diecezja została zsekularyzowana. W 1575 r. król Czech Maksymilian II Habsburg przekazał Beeskow i Storkow w lenno Brandenburgii, a w 1598 diecezja lubuska została zamknięta.
Panowanie pruskie.
W 1618 wraz z Brandenburgią ziemia lubuska została częścią unijnego państwa brandenbursko-pruskiego, a od 1701 Królestwa Prus. W XVII w. region ucierpiał z powodu wojny trzydziestoletniej. Pod koniec XVII w. w regionie zaczęli się osiedlać francuscy hugenoci. Ich wspólnoty powstały we Frankfurcie nad Odrą i Müncheberg. Miasta Beeskow i Storkow do 1742 pozostawały pod formalnym zwierzchnictwem czeskim jako lenno.
W 1871 region znalazł się w granicach Cesarstwa Niemieckiego. W 1880 największymi miastami regionu były Frankfurt nad Odrą (51 147 mieszk.), Kostrzyn nad Odrą (14 069 miesz.), Fürstenwalde/Spree (10 781 miesz.), Słońsk (6 298 mieszk.), Sulęcin (5880 mieszk.) i Ośno Lubuskie (5 357 mieszk.).
W 1945 obszar zaciętych walk na froncie wschodnim II wojny światowej. W lutym i marcu stoczono bitwę o Kostrzyn nad Odrą, wskutek czego miasto zostało zniszczone w 95%, a w kwietniu miała miejsce bitwa o wzgórza Seelow z udziałem 1 Armii Wojska Polskiego, zwycięstwo w niej otworzyło drogę na Berlin.
Od 1945 roku.
Prawobrzeżną część ziemi lubuskiej przyłączono do Polski w 1945 (od 1999 część województwa lubuskiego).
Do powszechnego obiegu w Polsce powojennej termin ziemia lubuska wprowadziła w 1945 Maria Kiełczewska-Zaleska z Instytutu Zachodniego podając opis historycznej ziemi lubuskiej jako małej krainy nad Odrą, która odgrywa rolę łącznika Pomorza ze Śląskiem. Według jej definicji kraina miała ciągnąć się po obu brzegach Odry, od ujścia Nysy Łużyckiej po ujście Warty.
Rok później (1946 r.) publikacja B.Krygowskiego i S.Zajchowskiej rozciągnęła nazwę ziemi lubuskiej daleko poza właściwą ziemię lubuską włączając część Wielkopolski, Pomorza i na południe od Odry – część Śląska. Jednocześnie określono, że ziemia lubuska jest „zachodnią cząstką Wielkopolski” co wynika z warunków naturalnych charakterystycznych dla całości.
Określono, że nowa ziemia lubuska obejmuje 14 powiatów o łącznej powierzchni 11 451,7 km²:
W 1955 stwierdzono, że względy historyczne i praktyczne zadecydowały, że wszystkim tym powiatom nadano nazwę ziemi lubuskiej, która dotyczy części obszaru tzw. Ziem Odzyskanych, która w 1945 została wcielona do województwa poznańskiego, a w 1950 prawie w całości należała do pierwszego województwa zielonogórskiego.
Przy Niemczech pozostała lewobrzeżna część ziemi lubuskiej, w tym miasta Frankfurt nad Odrą, Fürstenwalde/Spree, Müncheberg, Seelow, Müllrose, Buckow (Märkische Schweiz) oraz historyczna stolica Lubusz.
Miasta.
Lista miast historycznej ziemi lubuskiej (w granicach dawnej diecezji lubuskiej):
Miasta zdegradowane.
Do miast ziemi lubuskiej (które jednak z różnych przyczyn utraciły status miasta) należą również:

</doc>
<doc id="80175" url="https://pl.wikipedia.org/wiki?curid=80175" title="Niemen (rzeka)">
Niemen (rzeka)



</doc>
<doc id="80176" url="https://pl.wikipedia.org/wiki?curid=80176" title="Terek">
Terek

Terek (gruz.: თერგი, "Tergi"; ros.: Терек, "Tieriek"; czecz. Теркa, "Terka") – rzeka na Kaukazie Północnym. Jej długość wynosi 623 km; dorzecze zajmuje powierzchnię 43,2 tys. km². 
Źródła znajdują się w Wielkim Kaukazie na stokach Pasma Głównego (Wododziałowego). Rzeka przepływa przez terytorium Gruzji i Rosji (Osetia Północna, Czeczenia i Dagestan). Uchodzi do Morza Kaspijskiego deltą o powierzchni ok. 4 tys. km² - u jej ujścia znajduje się Półwysep Agrachański. W Pasmie Bocznym tworzy przełom zwany Wąwozem Darialskim (dł. ok. 3 km, głębokość do 1000 m). 
Główne dopływy Tereku to Małka, Ardon, Uruch (lewostronne) oraz Sunża (prawostronny). 
Rocznie rzeka przenosi od 9 do 26 mln ton materiału zawiesinowego. Jest wykorzystywana do nawadniania (kanał Terek-Kuma) i produkcji energii (hydroelektrownie w górnym biegu). 
Główne miasta leżące nad rzeką to Kizlar, Mozdok i Władykaukaz. Doliną rzeczną przechodzi Gruzińska Droga Wojenna (Władykaukaz–Tbilisi).

</doc>
<doc id="80179" url="https://pl.wikipedia.org/wiki?curid=80179" title="Jaskinia Ciemna">
Jaskinia Ciemna

Jaskinia Ciemna – jaskinia położona na terenie Ojcowskiego Parku Narodowego na zboczu Doliny Prądnika, w masywie Góry Koronnej.
Opis jaskini.
Jaskinia jest uważana za największą pod względem wielkości komory na Wyżynie Krakowsko-Częstochowskiej. Należy do najważniejszych stanowisk środkowej epoki kamienia w Polsce, na którym znaleziono liczne narzędzia krzemienne należące do kultury mikocko-prądnickiej. Badania stratygraficzne miejsca śladów obecności człowieka wskazują na okres dolnego paleolitu (ok. 120 tys. temu). Z powodu zmiany klimatu – około 50 tys. lat temu – grupy neandertalczyków zaprzestały osadnictwa na tym terenie. W środkowej fazie ostatniego zlodowacenia ponownie pojawiły się grupy ludzkie reprezentowane przez Homo sapiens. W 2018 roku archeolodzy odkryli na jej terenie paliczki – kości dłoni neandertalskiego dziecka, które zostały datowane na około 115 tys. lat. Stały się one jednocześnie najstarszymi znanymi szczątkami ludzkimi na terenie dzisiejszej Polski. Odkrycie to zostało uznane za Najważniejsze Archeologiczne Odkrycie W Polsce 2018 w rankingu kwartalnika popularnonaukowego "Archeologia Żywa".
W lipcu 1787 roku jaskinię zwiedzał król Stanisław August Poniatowski.
Jaskinia znajduje się na wysokości ok. 65 m nad dnem Doliny Prądnika, składa się z jednej olbrzymiej komory, 88 m długości, 23 m (maksymalnej) szerokości i nieco ponad 10 m wysokości, która u końca zwęża się i przechodzi w tzw. tunel. Dno jaskini jest wyścielone warstwą osadów, miejscami dochodzącymi do 8 metrów. W II połowie XX w. na powierzchni osadów występowały licznie kości i zęby niedźwiedzi jaskiniowych oraz pojedyncze kości wilka, lisa rudego, lisa polarnego, lwa jaskiniowego ("Panthera spelaea"), hieny jaskiniowej ("Crocuta spelaea") oraz rosomaka ("Gulo gulo"). W warstwie osadów znaleziono dużą liczbę wyrobów krzemiennych oraz przepalonych kości zwierząt, które służyły za opał z powodu małej ilości drewna w czasie zlodowacenia.
W środkowej części komory występują stalagmity, których wysokość wynosi 1 metr. Strop jest pokryty licznymi stalaktytami rurkowymi. Charakterystyczne dla tego obiektu kotły wirowe w stropie osiągają średnicę 4 metrów.
W jaskini zaobserwowano siedem taksonów nietoperzy, bezkręgowce: między innymi muchówki, chrząszcze, skoczogonki oraz mięczaki, równonogi i błonkówki, a także trzynaście taksonów pajęczaków (pająków i kosarzy). Temperatura powietrza wynosi 7–8 °C.
Badanie obiektu.
Informacje o jaskini zostały zapisane już w 1691 roku we "Flores vitae B. Salomeae Virginis" autorstwa Sebastiana Piskorskiego i w "Actuarium Historiae Naturalis Regni Poloniae" autorstwa Gabriela Rzączyńskiego z 1745 roku. W 1788 roku pisał o niej w pamiętnikach Franciszek Karpiński, a w 1822 Ambroży Grabowski w przewodniku "Kraków i okolice."
Pierwsze badania naukowe były prowadzone w latach 1901–1909 i 1912 przez archeologa Stanisława Jana Czarnowskiego, następne prowadził w 1918 i 1919 archeolog Stefan Krukowski, a w latach 1963–1970 Stanisław Kowalski z Muzeum Archeologicznego w Krakowie. Od 2007 roku do dziś badania prowadzi zespół badaczy z Zakładu Archeologii Epoki Kamienia Instytutu Archeologii Uniwersytetu Jagiellońskiego wraz z badaczami Działu Paleolitu i Mezolitu Muzeum Archeologicznego w Krakowie oraz paleontologami z Instytutu Systematyki i Ewolucji Zwierząt PAN w Krakowie.
Podczas pobytu 4 lipca 1787 roku króla Stanisława Augusta Poniatowskiego, w komorze jaskini zorganizowano koncert. W późniejszych latach zwiedzali ją m.in. Hugo Kołłątaj, Franciszek Karpiński, Stanisław Staszic, Julian Ursyn Niemcewicz i Fryderyk Chopin.
W dwudziestoleciu międzywojennym po doprowadzeniu prądu z małej elektrowni zlokalizowanej przy Bramie Krakowskiej, prowadzono w niej badania podziemnego odbioru fal radiowych i z tego powodu – jako obiekt tajny – nie została zinwentaryzowana w 1951 roku, w pierwszym tomie "Jaskinie Polski" autorstwa Kazimierza Kowalskiego.
W 1924 roku jaskinia została uznana za zabytek.
Udostępnianie.
Przed wejściem usytuowano zrekonstruowane obozowisko neandertalczyków oraz platformę widokową z panoramą na Dolinę Prądnika i wznoszącą się tuż obok charakterystyczną skałą wapienną zwaną Rękawicą lub Pięciopalcówką. Zwiedzanie odbywa się w okresie letnim, wyłącznie z przewodnikiem. Jaskinia jest oświetlona. Czas zwiedzania wynosi ok. 15 minut. W 1992 roku urządzono ścieżkę dydaktyczną wiodącą przez Górę Koronną i wzgórze Okopy.

</doc>
<doc id="80180" url="https://pl.wikipedia.org/wiki?curid=80180" title="Cosinusy kierunkowe">
Cosinusy kierunkowe

Cosinusy kierunkowe – liczby opisujące kierunek wektora w przestrzeni.
Jeżeli dany jest wektor formula_1 o współrzędnych (wartościach rzutów na osie układu współrzędnych) formula_2 i tworzy on odpowiednio z osiami kąty formula_3 formula_4 i formula_5 to cosinusami kierunkowymi wektora formula_1 są liczby:
gdzie formula_10 jest długością wektora formula_11
Kwadraty cosinusów kierunkowych danego wektora sumują się do jedności:

</doc>
<doc id="80181" url="https://pl.wikipedia.org/wiki?curid=80181" title="Roll-kaseta">
Roll-kaseta



</doc>
<doc id="80182" url="https://pl.wikipedia.org/wiki?curid=80182" title="Heteroscedastyczność">
Heteroscedastyczność



</doc>
<doc id="80183" url="https://pl.wikipedia.org/wiki?curid=80183" title="Homoscedastyczność">
Homoscedastyczność



</doc>
<doc id="80184" url="https://pl.wikipedia.org/wiki?curid=80184" title="Oko cyklonu">
Oko cyklonu

Oko cyklonu – centralny obszar cyklonu tropikalnego.
W oku cyklonu wiatr jest słaby lub wręcz cichnie. Brak na tym obszarze również opadów, występuje tu natomiast podwyższona temperatura i bardzo niskie ciśnienie (poniżej 960 hPa). Na jego obszarze niebo jest prawie bezchmurne. Dookoła oka cyklonu, dzięki bardzo silnemu prądowi wstępującemu, rozbudowują się pionowo ogromnych rozmiarów chmury kłębiaste. Otaczają one oko zwartą strefą, w której występują burze i gwałtowne ulewy. Strefy z intensywnymi opadami i burzami układają się koncentrycznie wokół oka i oddzielone są od siebie obszarami o niewielkich opadach. W miarę oddalania się od oka cyklonu intensywność opadów maleje.
Oko cyklonu może mieć średnicę od 20 do 50 kilometrów.

</doc>
<doc id="80186" url="https://pl.wikipedia.org/wiki?curid=80186" title="Oko ciemieniowe">
Oko ciemieniowe

Oko ciemieniowe – trzecie oko, występujące u niektórych grup zwierząt, zwłaszcza prymitywnych gadów. Pierwotnie było w pełni wykształconym trzecim okiem położonym w otworze znajdującym się pomiędzy kośćmi ciemieniowymi. Miało normalnie rozwinięty nerw wzrokowy biegnący do ośrodka wzroku w mózgu. Oko ciemieniowe nie wyewoluowało "de novo" u wczesnych gadów, ani nawet czworonogów, gdyż homologiczne narządy czułe na światło są obecne u płazów bezogonowych i niektórych ryb, co sugeruje, iż pojawiło się ono u wodnych strunowców jeszcze przed dewonem.
Obecnie oko ciemieniowe występuje tylko u nielicznych gadów, np. hatterii. Funkcje jej oka ciemieniowego pozostają niejasne – może być ono wykorzystywane do absorpcji promieni ultrafioletowych do produkcji witaminy D, jak również do określania cyklu światło-ciemność i pomocy w termoregulacji. Pozostałe gady, takie jak legwany, scynki, warany, jako pozostałość po oku ciemieniowym mają w czaszce otwór ciemieniowy i szczątkowe oko.
U większości współczesnych gadów, ptaków i ssaków pozostałością po oku ciemieniowym jest szyszynka.

</doc>
<doc id="80189" url="https://pl.wikipedia.org/wiki?curid=80189" title="Edytor XHTML">
Edytor XHTML

Edytor XHTML – program komputerowy służący do tworzenia dokumentów XHTML i innych aplikacji XML. 
Edytor XHTML powinien wspierać profile takie jak m.in.:
Edytor XHTML podobnie jak edytor XML powinien wspierać języki takie jak:
Edytor XHTML może również wspierać inne języki, takie jak:
Edytor XHTML podobnie jak edytor HTML powinien również posiadać cechy takie jak:

</doc>
<doc id="80193" url="https://pl.wikipedia.org/wiki?curid=80193" title="Godło">
Godło

Godło – symbol wyróżniający lub zastępujący coś, również emblemat oraz znak rozpoznawczy przynależności osoby bądź przedmiotu do szerszej grupy np. herb, gmerk, logo.
Pochodzenie godeł.
Pochodzenie godeł jest bardzo złożone, szczególnie herbów i godeł heraldycznych. Już we wczesnych formach cywilizacji społeczności ludzkie przyjmowały pewne znaki rozpoznawcze przynależności rodowej, klanowej lub statusu społecznego. W Europie zespół znaków rozpoznawczych przyjmował głównie formę herbów i gmerków prawdopodobnie z:
Rodzaje godeł.
Godło heraldyczne.
Godłem heraldycznym nazywamy figurę heraldyczną znajdującą się na tarczy herbowej.
Rozróżnia się 3 kategorie figur heraldycznych:
Godła te historycznie wywodzą się z dawnych znaków rodowych, terytorialnych lub znaków bojowych wodzów, choć kwestia ta wzbudziła w historiografii wiele odmiennych tez.
Godło herbowe może mieć postać powstałych w wyniku podziału geometrycznego tarczy figur heraldycznych (zaszczytnych lub uszczerbionych) lub postaci ludzkich, zwierząt, ciał niebieskich, potworów legendarnych, przedmiotów itp. (tzw. godła heraldyczne właściwe, tzw. mobilia herbowe). W okresie średniowiecza i czasach nowożytnych herby, jako znaki rodowe były noszone w szczególności przez osoby fizyczne należące do wyższych sfer feudalnych, rycerstwa i szlachty. Wiele osób prawnych (np. jednostki terytorialne, miasta, uniwersytety, zakony, stowarzyszenia) również używało i używa godeł w postaci heraldycznej, zasługujących w pełni na nazwę herbu. Mieszczanie, kupcy, rzemieślnicy i chłopi używali początkowo najczęściej innej formy godła: gmerku, z czasem stopniowo upodabniającego się do herbu.
Specyficzna forma samoistnych godeł (ang. – "Badges") istnieje w Wielkiej Brytanii. Są to godła heraldyczne, bądź „wyjęte” z tarczy herbowej, bądź zupełnie z herbem niezwiązane, funkcjonujące samoistnie, bez tarczy herbowej i pozostałych elementów herbu. Są zastępującym herb, skrótowym identyfikatorem heraldycznym, swego rodzaju logo. Jak i pozostałe insygnia heraldyczne – herb i proporzec nie są już dziś przyjmowane samorzutnie, ale tworzone, nadawane i nadzorowane przez królewskich heroldów. Np. godłem księcia Walii są trzy strusie pióra w koronie, godłem Yorków była biała róża, a Lancasterów – czerwona. Pewną analogią są używane w Szkocji godła klanów (ang. "Crest", "Badge").
Godło państwowe.
Godła państwowe są – przynajmniej na terenie Europy – często pochodne od godła lub herbu aktualnych lub historycznych władców. Ich opis jest prawnie zdefiniowany i prawnie chroniony. Godła te są umieszczane m.in. na sztandarach, flagach, monetach i pieczęciach. Są uważane za jeden z najważniejszych znaków suwerenności danego podmiotu politycznego. Większość godeł państwowych w Europie, i wiele na innych kontynentach to ściśle biorąc herby państwowe. Zgodnie z właściwą heraldyce nomenklaturą godło jest tylko elementem herbu, np. godłem Polski jest Orzeł Biały, natomiast tenże orzeł umieszczony na tarczy herbowej w czerwonym polu jest już herbem Polski, a więc pełniejszą i dostojniejszą formą identyfikacji.
Zastępowanie słowa herb słowem godło jest prawdopodobnie pozostałością po PRL, gdzie heraldyka i herby jako pozostałości poprzednich systemów były traktowane przez władze niechętnie. Stąd zresztą wiele godeł państw socjalistycznych nie jest herbami, lecz właśnie jedynie godłami. Stosowanie słowa godło zamiast herb weszło już do języka potocznego tak powszechnie, że występuje nawet w oficjalnych dokumentach, czego wyrazem jest fakt, iż heraldyczny herb państwa określany jest mianem „godła” także w najważniejszym państwowym akcie prawnym – w konstytucji. Aktualnie obowiązująca Konstytucja z 1997 r. stanowi iż: "godłem Rzeczypospolitej Polskiej jest wizerunek orła białego w koronie w czerwonym polu" (art 28, pkt 1). Termin „godło” używany jest często na określenie symbolu odpowiadającego heraldycznemu herbowi, jeżeli herb ten związany jest z jednostką terytorialną o charakterze politycznym lub polityczno-administracyjnym – państwem niepodległym (stąd np. godło Rumunii, godło Węgier), terytorium zależnym (np. godło Falklandów, godło Wysp Owczych) albo prowincją o szerokiej autonomii (np. godło Karelii, godło Tatarstanu) – podczas gdy w rzeczywistości najczęściej są to herby.
Godło państwowe często funkcjonuje też samoistnie, bez tarczy herbowej i innych heraldycznych elementów – np. na monetach, guzikach, elementach umundurowania.
W wielu krajach funkcjonują także godła państwowe niemające często związku z herbem państwa, a będące rodzajem logo. Więcej na ten temat zobacz w haśle godło państwowe.
Godło klanu.
Godło klanu szkockiego – wizualny identyfikator przynależności klanowej, świadczący, wraz z tartanem i zawołaniem wojennym o przynależności do konkretnego szkockiego klanu.
Godło [ang. "badge" ("clan badge, clan crest")] wywodzi się z heraldyki i zwykle jest związane z herbem rodowym naczelnika klanu, zazwyczaj przedstawia sam herbowy klejnot otoczony pasem wzorowanym na Orderze Podwiązki, z wypisaną dewizą klanu (nie zawołaniem bojowym!). Naczelnik, jego rodzina i wodzowie gałęzi klanu używają godła wpisanego w okrąg (ozdobiony również dewizą), a nie otoczonego pasem.
Noszone przy berecie czasem bywa ozdabiane orlimi lub kogucimi piórami, których rodzaj i ilość określają pozycję w klanowej hierarchii. Naczelnikowi przysługują trzy pióra. Czasem prawdziwe pióra zastępowane są srebrnymi, a w przypadku jeżeli nosiciel godła posiada tytuł arystokratyczny, godło jest także ozdabiane koroną rangową.
Godło klanowe zwykle jest noszone przy nakryciu głowy szkockiego stroju narodowego, jako spinka przerzucanego przez ramię tartanu bywa także noszone w klapie, stosowane jako ozdobnik papeterii, wizytówek czy exlibrisów.
Niektóre szkockie klany posiadają także prastare godła z okresu przedheraldycznego, Plantbadges – godła roślinne, np. gałązki określonych roślin.
Używanie godeł klanowych podlega kontroli przez urząd Herolda Szkocji – Court of Lord Lyon King of Arms pod względem poprawności heraldycznej używanych i nowo tworzonych godeł oraz prawa do ich używania.

</doc>
<doc id="80201" url="https://pl.wikipedia.org/wiki?curid=80201" title="Roland Topor">
Roland Topor

Roland Topor (ur. 7 stycznia 1938 w Paryżu, zm. 16 kwietnia 1997 tamże) – francuski pisarz polskiego pochodzenia, dramaturg, rysownik, grafik, reżyser teatralny i filmowy, aktor, scenarzysta i scenograf.
Życiorys.
Topor urodził się w Paryżu, dokąd przed II wojną światową wyemigrowali jego rodzice, polscy Żydzi. Był synem Abrama Jechiela Topora (1903–1992), znanego rzeźbiarza, absolwenta Akademii Sztuk Pięknych w Warszawie i Zlaty (z d. Binsztok). Spędził pierwsze lata w Paryżu, a następnie w Sabaudii, gdzie w czasie wojny jego rodzina chroniła się przed prześladowaniami narodowych socjalistów po zajęciu Francji przez Niemcy. W 1964 roku ukończył paryską École nationale supérieure des beaux-arts. Już w latach studenckich współpracował z satyrycznym magazynem „Hara-Kiri”, w którym ukazywały się m.in. jego rysunki. Był również współzałożycielem (wraz z Fernando Arrabalem i Alejandro Jodorowskim) i członkiem tzw. „Grupy Panicznej” (1962).
Topor był autorem licznych ilustracji książkowych oraz plakatów. Współpracował z filmem. Na prośbę Federico Felliniego przygotował projekt latarni magicznej – ważne ogniwo scenografii jego filmu "Casanova" (1976). Na kanwie jego powieści "Chimeryczny lokator" powstał film Romana Polańskiego pt. "Lokator" (1976), w którym sam Topor zagrał drobną rolę. Wystąpił również m.in. w 1979 w filmie Wernera Herzoga pt. "Nosferatu wampir".
Twórczość.
Twórczość Topora, inspirowana surrealizmem (artysta znał osobiście teoretyka ruchu André Bretona), pełna jest szokującej groteski i czarnego humoru. Dla stylu Topora znamienne jest także wykorzystanie elementów pure nonsense’u i zabawa z konwencjami oraz tworzywem językowym. Wszechstronna indywidualność, barokowa wyobraźnia i rozległość działań twórczych zbliżają Topora do idei syntezy sztuk. W warstwie tematycznej jego twórczość dotyczy głównie wyśmiewania postaw i mentalności drobnomieszczańskiej, podejmuje też tematykę egzystencjalną, ukazując jednostkę pośród obcego świata jak z koszmarnego snu.
Utwory przetłumaczone na język polski.
Zbiory piosenek.
Okładki do polskich wydań jego książek zaprojektowała Anna Molga.

</doc>
<doc id="80202" url="https://pl.wikipedia.org/wiki?curid=80202" title="Lubusz">
Lubusz

Lubusz () – miasto w Niemczech, w Brandenburgii, nad Odrą, w powiecie Märkisch-Oderland, siedziba związku gmin Amt Lebus; historyczna stolica ziemi lubuskiej.
Nazwa.
Miejscowość wspomniana jest przypuszczalnie po raz pierwszy jako "Liubusua" w kronice "Thietmari merseburgiensis episcopi chronicon" spisanej w latach 1012–1018 przez biskupa merseburskiego oraz kronikarza Thietmara.
Wzmianki o miejscowości („Bartholomeo scolastico Lubucensi”) pojawiły się w łacińskich dokumentach z 1247 roku książąt wielkopolskich Bolesława Pobożnego i Przemysła I. Zlatynizowana obecna forma "Lubus" użyta została natomiast w dokumencie z 1248 roku sygnowanym przez Bolesława II Rogatkę oraz Henryka III Białego.
Nazwa miejscowości zmieniała się w historii. W spisanym ok. 1300 roku średniowiecznym łacińskim utworze opisującym żywot świętej Jadwigi "Vita Sanctae Hedwigis" miasto wymieniane jest w zlatynizowanej formie "Lubens", "Lubes" oraz "Lebusa"
Historia.
Gród w Lubuszu powstał na lewym brzegu Odry prawdopodobnie w X wieku jako ośrodek plemienia Lubuszan. Do Polski został przyłączony zapewne na samym początku panowania Mieszka I. W swojej historii pełnił bardzo ważną rolę – przyjęcia pierwszego uderzenia na wypadek wojny niemiecko-polskiej. Z tego też powodu w XIII-wiecznych kronikach nazwano Lubusz "kluczem do Królestwa Polskiego".
W 1124 (w czasach Bolesława III Krzywoustego) legat papieski Idzi z Tuskulum wpłynął na powstanie tutaj diecezji lubuskiej, której zadaniem miała być chrystianizacja pogranicznych terenów słowiańskich. Z powodu jednak szybkich postępów niemieckich pomysłu tego nie udało się zrealizować. Pomimo tego struktura diecezjalna przetrwała. Na skutek rozbicia dzielnicowego Polski w 1138 Lubusz został częścią księstwa śląskiego. Na pocz. XIII w. wraz z ziemią lubuską przeszedł do dzielnicy wielkopolskiej. W 1209 był miejscem przegranej bitwy obronnej przeciw Marchii Łużyckiej, jednakże niedługo później książę Henryk I Brodaty zdołał odzyskać gród, po czym, po paru latach przynależności do dzielnicy śląskiej, ponownie przekazał go Wielkopolsce. W 1226 książę Henryk I Brodaty nadał Lubuszowi prawa miejskie. W 1239 pod Lubuszem miała miejsce bitwa, w której Polacy pod wodzą Henryka II Pobożnego zadali ciężkie straty siłom Marchii Brandenburskiej, chcącej zająć ziemię lubuską. Na przełomie 1241 i 1242 Lubusz był stolicą udzielnego księstwa lubuskiego pod rządami syna Henryka Pobożnego, Mieszka. Od 1242 do 1248 w granicach księstwa wrocławskiego. W latach 1249–1252, na skutek sprzedaży przez księcia legnicko-głogowskiego Bolesława Rogatkę, ziemia lubuska przeszła w ręce najpierw arcybiskupów magdeburskich, w końcu margrabiów brandenburskich. W 1276 roku biskup Wilhelm I z Nysy przeniósł siedzibę diecezji lubuskiej z Lubusza do Górzycy. Pod koniec XIII wieku znaczenie Lubusza zmalało, a centra dzielnicy zaczęły przenosić się do innych miejscowości: Kostrzyna nad Odrą, Frankfurtu nad Odrą i Fürstenwalde.
W latach 1373–1415 wraz z Marchią Brandenburską Lubusz był we władaniu Czech. Mimo utraty obszaru przez Polskę jeszcze do 1424 diecezja lubuska podlegała metropolii gnieźnieńskiej. Na początku XV w. Lubusz przynależał administracyjnie do dekanatu rokowskiego diecezji lubuskiej, podobnie jak ówczesne wsie, a obecnie dzielnice miasta, Schönfließ i Mallnow. W latach 1589 i 1631 miały miejsce pożary zamku. Pozostałości zamku rozebrano w 1765. W 1701 roku miasto znalazło się w granicach Królestwa Prus, które w 1871 zostało częścią zjednoczonych Niemiec.
Większość ziemi lubuskiej po 696 latach powróciło w granice Polski w 1945 roku, ale około 20% krainy historycznej pozostało w Niemczech. Po polskiej stronie po 1945 r. znalazł się Nowy Lubusz, leżący na prawym brzegu Odry.
W latach 1949–1990 Lubusz leżał w granicach NRD. Od 1990 w granicach Republiki Federalnej Niemiec. W 1998 roku do miasta została przyłączona wieś Schönfließ, a w 2001 roku wsie Wulkow i Mallnow.
Zabytki.
Zabytki Lubusza:
Zabytki pozostałych dzielnic:

</doc>
<doc id="80203" url="https://pl.wikipedia.org/wiki?curid=80203" title="Edytor XML">
Edytor XML

Edytor XML – program komputerowy służący do tworzenia dokumentów XML i jego aplikacji.
Edytor XML powinien obsługiwać:
Edytor XML powinien wspierać języki przeznaczone dla XML-a takie jak:
Edytor XML powinien również posiadać cechy takie jak:

</doc>
<doc id="80206" url="https://pl.wikipedia.org/wiki?curid=80206" title="Mesna">
Mesna

Mesna ("2-merkaptoetanosulfonian sodu") – organiczny związek chemiczny z grupy sulfonianów, sól sodowa kwasu 2-merkaptoetanosulfonowego, stosowany jako lek syntetyczny pod nazwami handlowymi "Uromitexan", "Mesnex", "Anti-uron", "Mistabron", "Mucofluid".
Otrzymywanie.
Mesna może być otrzymywana dwuetapowo z tiomocznika i kwasu 2-bromoetanosulfonowego:
Działanie leku.
Mesna wpływa na upłynnienie wydzieliny oskrzelowo-tchawiczej. Jest stosowana w ostrych i przewlekłych chorobach dróg oddechowych z nadmiernym wydzielaniem i zaleganiem wydzieliny, mukowiscydozie, w zapobieganiu pooperacyjnemu zaleganiu wydzieliny śluzowej lub ze skrzepami krwi w oskrzelach, w celu ułatwienia odpływu wydzieliny w przypadkach zapalenia zatok lub surowiczego zapalenia ucha środkowego.
Mesna stanowi również antidotum przeciw nefrotoksyczności cyklofosfamidu i ifosfamidu i jest stosowana jako preparat osłaniający w leczeniu przeciwnowotworowym.
Przeciwwskazania.
Lek jest przeciwwskazany w następujących chorobach i stanach:
Lek może być stosowany w ciąży i okresie karmienia jedynie w przypadkach, gdy jest on zdecydowanie niezbędny.
Interakcje.
Podczas podawania wziewnego może występować antagonizm w stosunku do antybiotyków podawanych tą samą drogą. Można podawać jednocześnie z epinefryną, izoprenaliną i orcyprenaliną.
Działania niepożądane.
Po podaniu wziewnym może pojawić się uczucie pieczenia za mostkiem, kaszel na skutek podrażnienia lub skurcz oskrzeli. Po podaniu dożylnym mogą wystąpić dolegliwości żołądkowo-jelitowe, bóle głowy, uczucie rozbicia, zmiany skórne oraz reakcje zapalne w ścianie naczynia w miejscu wstrzyknięcia.
Mechanizm działania leku.
Mesna ma działanie mukolityczne podobne do acetylocysteiny. Skutecznie rozrywa mostki disiarczkowe w polipeptydowych łańcuchach śluzu, dzięki czemu zmniejsza jego lepkość. Obecność w cząsteczce grupy SO3Na wiążącej wodę powoduje, że preparat wpływa na upłynnienie wydzieliny oskrzelowo-tchawiczej. Nie działa szkodliwie na błonę śluzową. Ułatwia usuwanie wydzieliny z krwią i skrzepami.
Mesna jest również antidotum przeciwko akroleinie – metabolitowi powstającemu w wyniku biotransformacji cyklofosfamidu i ifosfamidu, drażniącemu błonę pęcherza moczowego, co może prowadzić do krwotocznego zapalenia pęcherza moczowego. Mesna, która zawiera grupy sulfonowe, działa dwutorowo. Łącząc się z cząsteczkami akroleiny, zobojętnia je, a dodatkowo zwalnia proces przechodzenia 4-hydroksylowych pochodnych cytostatyków w akroleinę. W wyniku jej działania powstają nietoksyczne tiolowe związki 4-hydroksyfosfamidu i 4-hydroksycyklofosfamidu.

</doc>
<doc id="80212" url="https://pl.wikipedia.org/wiki?curid=80212" title="Wektory ortogonalne">
Wektory ortogonalne



</doc>
<doc id="80223" url="https://pl.wikipedia.org/wiki?curid=80223" title="Kanał">
Kanał



</doc>
<doc id="80224" url="https://pl.wikipedia.org/wiki?curid=80224" title="Bifurkacja (geografia)">
Bifurkacja (geografia)

Bifurkacja – w szerszym znaczeniu: rozwidlenie się (rozdzielenie) na dwa lub więcej ramion rzeki, pasma górskiego, prądu morskiego, struktury geologicznej itp.
Bifurkacja punktowa (rzeki).
Bifurkacja rzeki to rozwidlenie się rzeki na dwa lub więcej ramion, które następnie płyną do dwóch różnych dorzeczy. To stosunkowo rzadko spotykane zjawisko występuje na rzekach o łagodnym nurcie, płynących przez tereny równinne, zabagnione. Decydującą rolę odgrywają tu: stan wody, czynniki meteorologiczne (siła i kierunek wiatru, opady) i hydrologiczne (nagłe wezbrania, topnienie śniegu) itp. Często bifurkacja jest wynikiem kaptażu.
Znanym przykładem bifurkacji jest bifurkacja rzeki Casiquiare w Ameryce Południowej. Wskutek erozji wstecznej rzeki Rio Negro, część wód Casiquiare odpływa do Rio Negro i Amazonki, a część do Orinoko. W Polsce zjawisko to występuje m.in. na Obrze, dopływie Warty, ma jednak charakter sztuczny – przez kanał część wody płynie do Obrzycy (dopływ Odry).
Kolejnym przykładem jest fragment dorzecza Stobrawy, które zajmuje wschodnią część Stobrawskiego Parku Krajobrazowego. Równolegle do siebie ze wschodu na zachód płyną cztery dość duże rzeki: Stobrawa, jej dopływy Bogacica, Czarna Woda i Budkowiczanka. Słabe zróżnicowanie rzeźby terenu sprawia, że sieć cieków jest tu bardzo gęsta, a na licznych odcinkach zachodzi między nimi bifurkacja. 
Często przytaczanym, lecz błędnym przykładem jest skrzyżowanie Wełny z Nielbą w Wągrowcu, natomiast mało znanym jest przypadek rzek Małej Bystrzycy i Wilgi, gdzie bifurkacja zachodzi niedaleko źródła rzek.
Bifurkacja powierzchniowa (jeziora).
Bifurkacja jeziora to wypływ cieków, które odprowadzają z niego wody do różnych dorzeczy. Występuje w przypadku, gdy zlewnia jeziora leży w pobliżu działu wodnego. Zjawisko to może występować okresowo w zależności od poziomu wód jeziora.
Przykładem zbiornika bifurkującego jest Jezioro Wollaston w Kanadzie, którego wody odpływają jednocześnie do dorzecza Mackenzie oraz do Zatoki Hudsona przez rzekę Churchill.
Pseudobifurkacja.
W przypadku bifurkacji rzeki, odcina się czasem to ramię, w którym przepływ jest mniejszy i zaznacza się "bramę (brama bifurkacyjna) w dziale wodnym". Wskazuje ona miejsce, od którego woda w korycie odpływa w różnych kierunkach. Taki układ nazywa się pseudobifurkacją; występuje on najczęściej na obszarach o gęstej sieci kanałów lub rowów melioracyjnych. Przykładem jest rzeka Randow.

</doc>
<doc id="80227" url="https://pl.wikipedia.org/wiki?curid=80227" title="Tex">
Tex



</doc>
<doc id="80229" url="https://pl.wikipedia.org/wiki?curid=80229" title="Płyta litosfery">
Płyta litosfery



</doc>
<doc id="80230" url="https://pl.wikipedia.org/wiki?curid=80230" title="Płyty tektoniczne">
Płyty tektoniczne



</doc>
<doc id="80231" url="https://pl.wikipedia.org/wiki?curid=80231" title="Płyta litosferyczna">
Płyta litosferyczna



</doc>
<doc id="80232" url="https://pl.wikipedia.org/wiki?curid=80232" title="Lubusz (ujednoznacznienie)">
Lubusz (ujednoznacznienie)



</doc>
<doc id="80237" url="https://pl.wikipedia.org/wiki?curid=80237" title="Sosna czarna">
Sosna czarna

Sosna czarna, sosna austriacka ("Pinus nigra" Arn.) – gatunek drzewa z rodziny sosnowatych ("Pinaceae"). Sosna czarna występuje na terenie południowej i południowo-zachodniej
Europy oraz Azji Mniejszej. Do Polski sosnę czarną sprowadzono w 1759 r. Pierwotny areał tego gatunku rozciąga się od Maroka i Hiszpanii, przez Pireneje, Alpy, południowe Karpaty aż do Półwyspu Krymskiego.
Biologia.
Sosna czarna jest drzewem zimozielonym i długowiecznym. Szacuje się, że niektóre egzemplarze osiągają wiek ponad 500 lat. W lasach europejskich rotacja drzewostanu zachodzi nawet co 360 lat.
Drewno podobne do drewna sosny czerwonej i sosny zwyczajnej, ale bardziej miękkie i nie tak mocne, ze względu na szybki wzrost.
Gatunek jednopienny. Pylenie następuje od maja do czerwca, przy czym pojedyncza szyszeczka żeńska jest podatna na zapylenie tylko przez ok. trzy dni. Do zapłodnienia dochodzi po 13 miesiącach od zapylenia.
Szyszki dojrzewają od września do listopada w 18 miesięcy po zapyleniu. Otwierają się od października do listopada i wiatr rozsiewa nasiona opatrzone skrzydełkiem. Drzewa owocują po 15–40 latach, co 2–5 lat obficie produkują nasiona. Największe owocowanie drzew przypada w wieku od 60 do 90 lat.
Ekologia.
W USA sosna czarna jest szeroko uprawiana w północnych stanach Nowej Anglii, naokoło Wielkich Jezior i na północnym zachodzie. W Nowej Anglii i w rejonie Wielkich Jezior gatunek ten naturalizował się.
Wraz z innymi drzewami iglastymi i liściastymi tworzy lasy mieszane na terenach górzystych, na wysokości pomiędzy 200 a 2000 m n.p.m. W Europie i Azji Mniejszej najczęściej towarzyszą jej sosna zwyczajna, kosodrzewina, sosna alepska, sosna pinia, sosna bośniacka, świerk serbski, świerk pospolity, jodła pospolita, jałowiec. Odmiany var. "nigra" i var. "pallasiana" występują na wysokości 200–1200 m n.p.m., var. "caramanica" na wysokości 800–2000 m n.p.m.
Znosi śnieżne zimy i niezbyt wilgotne lata. Preferuje skaliste podłoża wapienne, chociaż dostosowuje się do większości gleb. Ze względu na głębokie korzenie potrzebuje dosyć grubej warstwy ziemi. Nie toleruje zacienienia, woli stanowiska w pełni nasłonecznione. Toleruje zasolenie, zanieczyszczenia powietrza, upały.
Systematyka i zmienność.
Pozycja gatunku w obrębie rodzaju "Pinus":
Gatunek ten cechuje zmienność podobna do innych gatunków sosen, chociaż w przeszłości opisanych i nazwanych zostało wiele jego podgatunków i odmian. Niektóre z tak wyróżnianych taksonów miały nazwy niezgodne z nomenklaturą międzynarodową ("International Code of Botanical Nomenclature") lub zasadność ich wyodrębnienia budziła wątpliwości. Wyróżnia się wśród nich trzy grupy: grupę zachodnią (od Austrii, Francji do Hiszpanii), grupę centralną (Korsyka, Włochy, Sycylia) i grupę wschodnią (od Bałkanów po Krym) lub dwie grupy: wschodnią i zachodnią.
Wyróżnia się dwa podgatunki:
Wschodni podgatunek subsp. "nigra" wykazuje większą odporność na niskie temperatury (poniżej -30 °C) niż zachodni podgatunek subsp. "salzmannii" (do ok. -25 °C).
Zagrożenia.
Roślina umieszczona w Czerwonej księdze gatunków zagrożonych w grupie gatunków niższego ryzyka (kategoria zagrożenia; LC).

</doc>
<doc id="80238" url="https://pl.wikipedia.org/wiki?curid=80238" title="Metody badań socjologicznych">
Metody badań socjologicznych

 Metody badań socjologicznych powstają w socjologii celem bardziej obiektywnego oglądu zjawisk i procesów społecznych.
Nazwy i charakter metod badawczych mogą pochodzić zarówno od szkół socjologicznych, jak np. szkoła chicagowska, jak też wynikać z określonych hipotez i paradygmatów socjologicznych. Przykładowo w ujęciu strukturalno-funkcjonalnym, które opisuje system społeczny jako pewną całość bardziej przydatna jest metoda wywiadu przy zastosowaniu kwestionariusza, niż obserwacja uczestnicząca, która lepiej sprawdza się, gdy badacz wychodzi z podejścia etnometodologicznego.
Podział metod.
metody badań socjologicznych podzielić można przede wszystkim na:

</doc>
<doc id="80239" url="https://pl.wikipedia.org/wiki?curid=80239" title="Złoty Chersonez">
Złoty Chersonez



</doc>
<doc id="80240" url="https://pl.wikipedia.org/wiki?curid=80240" title="Matki Bożej Miłosierdzia">
Matki Bożej Miłosierdzia



</doc>
<doc id="80241" url="https://pl.wikipedia.org/wiki?curid=80241" title="Wywiad kwestionariuszowy">
Wywiad kwestionariuszowy

Wywiad kwestionariuszowy (standaryzowany) jest to jedna z metod stosowanych w naukach społecznych.
 Metoda ta polega na uzyskiwaniu danych poprzez zadawanie pytań na podstawie specjalnie przygotowanego kwestionariusza uzyskiwanie odpowiedzi przez ankietera od wybieranych na podstawie odpowiednio dobieranych prób badawczych respondentów.
Metoda ta jest najbardziej powszechną w socjologii.
Badacz ma zaplanowane pytania, kolejność pytań, formę i stylistykę i według tego dokonuje badania.

</doc>
<doc id="80244" url="https://pl.wikipedia.org/wiki?curid=80244" title="Dworek">
Dworek



</doc>
<doc id="80245" url="https://pl.wikipedia.org/wiki?curid=80245" title="Latex">
Latex



</doc>
<doc id="80249" url="https://pl.wikipedia.org/wiki?curid=80249" title="Sagowcowe">
Sagowcowe

Sagowcowe ("Cycadopsida" Brongn.) – monotypowa klasa roślin należąca do gromady nagonasiennych obejmująca jeden rząd sagowce ("Cycadales") z dwiema rodzinami (sagowcowatymi i zamiowatymi), 11 rodzajami i około 320–340 gatunkami. Naturalny zasięg i rozpowszechnienie tych roślin są współcześnie ograniczone, jednak przodkowie sagowców podobni do żyjących obecnie odgrywali ogromną rolę w krajobrazie i stanowili podstawowe źródło pokarmu dla wielu dinozaurów. Współcześnie także niektóre gatunki stanowią źródło skrobi (tzw. sago) i one też zostały rozpowszechnione jako rośliny pokarmowe. Wielu przedstawicieli uprawianych jest także jako rośliny ozdobne. W klimacie Europy środkowej spotykane są jedynie w szklarniach i palmiarniach ogrodów botanicznych, niektóre (np. przedstawiciele rodzajów "Cycas", "Zamia") uprawiane są także jako rośliny pokojowe. Większość sagowców jest roślinami trującymi, dotyczy to również tych gatunków, których skrobię pozyskuje się w celach jadalnych – wymaga ona specjalnej obróbki w celu pozbycia się toksyn.
Pochodzenie.
Pierwsi przedstawiciele sagowcowych wyewoluowali prawdopodobnie z paproci nasiennych 290–265 milionów lat temu. Linie rozwojowe sagowcowatych i zamiowatych rozejść się miały ok. 250 milionów lat temu, choć opublikowano też analizy, z których wynika, że rodziny rozdzieliły się przed ok. 92 milionami lat. Intensywny rozwój sagowców nastąpił w triasie, a zwłaszcza w jurze, gdy były jednymi z najpospolitszych roślin. We wczesnej kredzie grupa ta ustępuje i, począwszy od późnej kredy, do dziś jest grupą reliktową.
Systematyka.
Takson monofiletyczny stanowiący klad bazalny w odniesieniu do współczesnych nagonasiennych, czasem podnoszony jest do rangi gromady lub podgromady "Cycadophyta". Wciąż jednak relacje filogenetyczne między głównymi, współczesnymi liniami rozwojowymi roślin nasiennych są przedmiotem żywej dyskusji naukowców.

</doc>
<doc id="80251" url="https://pl.wikipedia.org/wiki?curid=80251" title="Gvim">
Gvim



</doc>
<doc id="80257" url="https://pl.wikipedia.org/wiki?curid=80257" title="Sosna Lamberta">
Sosna Lamberta

Sosna Lamberta, sosna cukrowa ("Pinus lambertiana" Dougl.) – gatunek drzewa iglastego z rodziny sosnowatych ("Pinaceae"). Sosna Lamberta nazywana jest często cukrową (ang. "sugar pine"), co zawdzięcza wydzielaniu słodkiej żywicy, która jest jadalna, choć szkodliwa w większych ilościach. Gatunek ten jest charakterystyczny dla Oregonu i Kalifornii, sięgając do północno-zachodnich krańców Meksyku. Park Narodowy Yosemite jest ostatnią z jego większych ostoi. Sosna Lamberta znana jest z najdłuższych szyszek spośród iglastych – osiągają one do 66 cm długości i ważą do 2 kg. Jest też drugą co do wielkości sosną – jej największe okazy dorastają do 80 m wysokości i ok. 3 m średnicy pnia, wyższa jest tylko sosna żółta.
Rozmieszczenie geograficzne.
Naturalny zasięg sosny Lamberta rozciąga się szerokim pasem wzdłuż pacyficznego wybrzeża Ameryki Północnej: od południowego Oregonu do południowej Kalifornii, zahaczając o skrajnie zachodnią Nevadę (basen jeziora Tahoe) w południowo-zachodniej części Stanów Zjednoczonych, po Kalifornię Dolną w północno-zachodnim Meksyku. Zasięg mieści się między szerokością geograficzną 30° 30' N a 45° 10' N. Sosna ta występuje głównie na terenach górskich. Jej zasięg jest niemal ciągły w górach Klamath i Siskiyou oraz na zachodnich zboczach Gór Kaskadowych i Sierra Nevada. Mniejsze i izolowane populacje rosną w Górach Nadbrzeżnych południowego Oregonu i Kalifornii, w górach Transverse i Peninsular Ranges w południowej Kalifornii oraz na wschód od Gór Kaskadowych i pasma Sierra Nevada. Południowy kraniec zasięgu stanowi odizolowana meksykańska populacja w paśmie Sierra de San Pedro Mártir (Kalifornia Dolna). Ponad 80% drzewostanów znajduje się na terenie Kalifornii, przy czym najrozleglejsze i najliczniejsze populacje rosną w mieszanych lasach iglastych na zachodnich zboczach gór Sierra Nevada.
Sosna Lamberta zazwyczaj występuje na wysokości 335–1645 m n.p.m. w Górach Kaskadowych, 610-2285 m w Sierra Nevada, 1220-3000 m w Transverse i Peninsular Ranges oraz 2150–2775 m w Sierra San Pedro Mártir. Podawana jest z wysokości 330–3200 m n.p.m.
Gatunek został introdukowany do Europy w XIX wieku (do Anglii w 1827, do Arboretum w Kórniku trafił w 1851). Do połowy XX wieku okazałe drzewa tego gatunku rosły jeszcze w Anglii, jednak później poginęły, prawdopodobnie w każdym wypadku z powodu rdzy wejmutkowo-porzeczkowej.
Biologia.
Rozwój.
Sosna Lamberta to gatunek jednopienny. Pąki reprodukcyjne zawiązują się w lipcu i sierpniu, ale pozostają w uśpieniu do następnej wiosny. Pylenie następuje od końca maja do początku sierpnia, w zależności od wysokości n.p.m. i, w mniejszym stopniu, szerokości geograficznej. Pyłek roznoszony jest przez wiatr (anemogamia). Szyszki żeńskie są długości 2,5–5 cm w momencie zapylenia, ale do końca sezonu podwajają długość. Do zapłodnienia dochodzi późną wiosną następnego roku (około 12 miesięcy po zapyleniu). Nasiona dojrzewają późnym latem. Dojrzałe szyszki stają się jasnobrązowe i otwierają się od połowy sierpnia na niższych stanowiskach do początku października na wyższych i opadają wkrótce po uwolnieniu nasion. Drzewo uzyskuje pełną zdolność produkcyjną po osiągnięciu około 75 cm średnicy pnia lub wieku około 150 lat. 
Produkcja szyszek u sosny Lamberta rozpoczyna się później i jest mniej obfita niż u gatunków jej towarzyszących. Badania populacji ze środkowych gór Sierra Nevada wykazały, że szyszki wytwarza mniej niż 5% okazów o średnicy pnia poniżej 20 cm, 50% sosen o średnicy poniżej 31 cm oraz 80% o średnicy powyżej 51 cm. W pierwszym roku rozwoju szyszki często samoistnie opadają. Prawdopodobieństwo, że zapylona szyszka dojrzeje, kształtuje się na poziomie 40-50%. Podczas badań populacji z gór Klamath stwierdzono, że 19% szyszek opadało w 5-12 tygodni od zapylenia, pomimo że nie miały widocznych uszkodzeń spowodowanych przez patogeny. Liczba zrzucanych szyszek wahała się wśród badanych drzew od 15 do 85%.
Drzewa obradzają obficie przeważnie co 4 lata (od 2 do 7). Dorosłe drzewa wytwarzają dużą liczbę nasion, średnio 150 sztuk w szyszce, przy czym u poszczególnych drzew liczba ta waha się od 34 do 257 sztuk. W latach obfitych zdrowych nasion jest 67-99%, w pozostałych wartość ta może spaść do 28%. Nasiona są względnie duże i ciężkie, na jeden kilogram składa się średnio 4630 nasion. Skrzydełka mają niewielkie w stosunku do rozmiaru, więc opadają w większości (80%) w odległości do 30 m od drzewa.
Nasiona kiełkują epigeicznie i wykształcają 12–13 liścieni oraz długi korzeń palowy. Siewki rosną szybko na dobrej glebie, na słabszym podłożu i w zacienieniu wzrost jest powolny. Po około dwóch latach korzeń sięga na głębokość 56-102 cm. Wczesny wzrost sosny Lamberta jest wolniejszy niż sosny żółtej, jednak później przyspiesza i utrzymuje się także po osiągnięciu przez drzewo dojrzałości. Najlepsze tempo wzrostu wykazują sosny Lamberta rosnące w górach Sierra Nevada, na wysokości 1370-1830 m n.p.m.
Przyrost na grubość rozpoczyna się w połowie kwietnia i trwa do końca lata, zaś pod koniec maja pędy zaczynają rosnąć na długość, co trwa około 7 tygodni. Igły pozostają na gałęziach przez 2–4 lata. Sosny Lamberta żyją 400–500 lat (i dłużej) i rosnąc w tym czasie osiągają drugą po mamutowcu olbrzymim całkowitą objętość.
Anatomia.
Drewno bielaste jest kremowobiałe do żółtawobiałego. Twardziel jest płowożółta lub jasnobrązowa, czasem o lekkim odcieniu czerwieni. Słoje roczne są wyraźnie widoczne, z jasnym drewnem wczesnym i wąskim paskiem ciemniejszego, gęstszego drewna późnego. Liczne przewody żywiczne znajdują się w środkowej i zewnętrznej części pierścieni.
Cechy fitochemiczne.
Żywica ma słodki smak, ze względu na zawartość alkoholu cukrowego o nazwie pinitol (C7H14O6).
Genetyka.
Liczba chromosomów: 2n=24.
Jest to jeden z bardziej zmiennych genetycznie gatunków sosny. Populacje wykazują wyraźne adaptacje genetyczne do warunków klimatycznych panujących na danej wysokości nad poziomem morza.
Gatunek wykształcił trzy różne rodzaje dziedzicznej odporności na patogen powodujący najgroźniejszą dla niego chorobę – rdzę wejmutkowo-porzeczkową. Gwałtowna, nadwrażliwa reakcja na inwazję grzybni jest uwarunkowana przez jeden dominujący gen. Gen ten występuje z różną, ale stosunkowo niską częstością w granicach zasięgu występowania gatunku. Bardzo skutecznie przeciwdziała zarażeniu z większości źródeł. Na plantacji w górach Klamath została znaleziona rasa rdzy odporna na ten gen, ale w ciągu 10 lat od odkrycia nie rozprzestrzeniła się poza to stanowisko. U niektórych grup drzew zaobserwowano inną reakcję obronną, widoczną przez spowolnienie tempa infekcji i ograniczenie śmiertelności, mniejszą liczbę infekcji na drzewo oraz częstsze odrzucanie gałęzi będących w początkowym stadium zarażenia. Trzeci rodzaj odporności jest słabo poznany i zależny od wieku – drzewa dorosłe wykazują odporność na patogen, podczas gdy ich siewki pozostają podatne.
Sosna Lamberta nie krzyżuje się z innymi gatunkami sosen występujących w jej zasięgu. Nie zidentyfikowano żadnej naturalnej hybrydy. Udało się natomiast uzyskać niewielką liczbę hybryd pierwszego pokolenia sztucznie z dwoma gatunkami azjatyckimi: sosną koreańską ("Pinus koraiensis") oraz sosną Armanda ("P. armandii"). Gatunki te są ważne gospodarczo przez ich względną odporność na rdzę wejmutkowo-porzeczkową. W efekcie krzyżowania uzyskuje się jednak niewielką liczbę nasion, dopiero ponowne skrzyżowanie "P. lambertiana" x "armandii" z "P. lambertiana" daje obfite plony i drzewa o wyższej odporności na rdzę niż czystogatunkowe sosny Lamberta.
Ekologia.
Siedlisko.
Sosna Lamberta rośnie na wysokościach 300–3200 m n.p.m., zazwyczaj w górach, w mieszanych lasach iglastych. Rzadko tworzy jednolite drzewostany, przeważnie rośnie pojedynczo lub w małych grupach. Na północy zasięgu towarzyszą jej jedlica zielona ("Pseudotsuga menziesii"), sosna żółta ("Pinus ponderosa"), jodła olbrzymia ("Abies grandis"), cedrzyniec kalifornijski ("Calocedrus decurrens"), choina zachodnia ("Tsuga heterophylla"), żywotnik olbrzymi ("Thuja plicata"), cyprysik Lawsona ("Chamaecyparis lawsoniana"), "Lithocarpus densiflorus" i "Arbutus menziesii". W centralnej części zasięgu występuje razem z sosną żółtą, sosną Jeffreya ("Pinus jeffreyi"), jodłą kalifornijską ("Abies concolor"), cedrzyńcem kalifornijskim, jodłą wspaniałą ("Abies magnifica"), mamutowcem olbrzymim ("Sequoiadendron giganteum") i dębem "Quercus kelloggii". Dalej na południe towarzyszą jej sosna Jeffreya, sosna żółta, sosna Coultera ("Pinus coulteri"), cedrzyniec kalifornijski, jodła kalifornijska i jedlica wielkoszyszkowa ("Pseudotsuga macrocarpa").
W południowej Kalifornii na niższych, bardziej wilgotnych stanowiskach towarzyszy jej dąb "Quercus chrysolepis", podczas gdy na wyższych położeniach prusznik ("Ceanothus cordulatus"), mącznica ("Arctostaphylos parryana" var. "pinctorum") oraz "Chrysolepis sempervirens".
Występuje na obszarach o ciepłych, suchych latach i chłodnych, mokrych zimach. Poziom opadów atmosferycznych waha się od 83 do 173 cm rocznie, przy czym w lipcu i sierpniu wynosi zwykle poniżej 2,5 cm miesięcznie, a wilgotność względna latem jest niska. Większość opadów występuje między listopadem a kwietniem, głównie w postaci śniegu. Sosna Lamberta jest mało odporna na mrozy. Toleruje częściowe zacienienie. Najlepiej rośnie na glebach ilastych (od piaszczystego do gliniastego iłu). Na niższych wysokościach rośnie na każdym stanowisku, na wyższych preferuje stanowiska cieplejsze (południowe i zachodnie). Dzięki głębokiemu systemowi korzeniowemu nie jest podatna na wywroty powodowane przez silne wiatry.
Przystosowania do pożarów.
Sosna Lamberta jest średnio odporna na pożary lasu. Młode drzewa przeżywają pożary od małej do średniej intensywności, jednak są wrażliwe na bardziej intensywny ogień. Starsze okazy przeżywają większość pożarów dzięki grubej korze i otwartej koronie, która spowalnia rozprzestrzenianie się ognia. Sosna ta uważana jest za mało podatną na ataki patogenów i szkodników następujące w efekcie osłabienia po pożarze.
Interakcje międzygatunkowe.
Sosna Lamberta jest schronieniem i źródłem pożywienia dla szeregu ptaków i ssaków. Gęste zarośla młodych drzew służą większym ssakom jako schronienie i osłona termiczna. W starszych drzewach bytują małe ssaki, np. wiewiórki czikari ("Tamiasciurus douglasii") oraz ptaki, np. dzięcioły białogłowe ("Picoides albolarvatus") czy sowy. Uważana jest za mało smaczną dla zwierząt dzikich i gospodarskich. Mimo to małe ssaki żerują na młodych siewkach, ograniczając zdolność drzew do regeneracji. Żerowanie wiewiórek czikari i dzięciołów białogłowych na szyszkach może spowodować znaczne szkody w wytwarzanych nasionach.
Sukcesja.
Sosna Lamberta jest gatunkiem seralnym, rzadko tworzącym jednogatunkowe stanowiska. Lepiej znosi zacienienie niż sosna żółta, trochę gorzej niż cedrzyńce i daglezje, dużo gorzej niż jodła kalifornijska. Z wiekiem staje się mniej tolerancyjna i, jeśli jest zdominowana przez inne drzewa, zanika, zaś w sprzyjających warunkach zajmuje pojawiające się prześwity. Dlatego spotykana jest jako gatunek dominujący tylko w biocenozach, w których działały czynniki eliminujące jodłę kalifornijską, będącą gatunkiem klimaksowym.
Rośliny pasożytnicze.
Sosna Lamberta jest głównym gospodarzem pasożytniczej rośliny "Arceuthobium californicum" z rodziny jemiołowatych ("Viscaceae"). Jest to pasożyt pędowy, występujący w zachodniej części zasięgu tej sosny, od południowych Gór Kaskadowych przez Sierra Nevada do gór Cuyamaca w południowej Kalifornii. Pojawia się także na okazach rosnących w górach na północy Kalifornii (od hrabstwa Lake do granicy z Oregonem). Nie występuje tak obficie jak inne rośliny pasożytnicze z tej rodziny na innych sosnach, prawdopodobnie dlatego, że sosny Lamberta rzadko tworzą jednolite drzewostany, częściej występując w lasach mieszanych, co utrudnia rozprzestrzenianie się pasożyta w naturalnych warunkach. Zarażeniu ulega ok. 20% lasów, w których występuje sosna Lamberta. Zarażenie może prowadzić do dużych uszkodzeń drzewa, także przez zwiększenie podatności na inne infekcje na skutek osłabienia. Na starych okazach spotykane są wówczas duże i liczne skupiska pasożyta. Następuje spowolnienie tempa wzrostu, a osłabione drzewa są często atakowane przez szkodniki i obumierają.
Na sośnie Lamberta pasożytują także inni przedstawiciele rodzaju "Arceuthobium". Jest gospodarzem pomocniczym "A. monticola", infekują ją również, choć rzadko, "Arceuthobium abietinum" f. sp. "concoloris" oraz "A. campylopodum". Jest z kolei odporna na infekcje "A. cyanocarpum" oraz "A. siskiyouense", pomimo że występują w jej zasięgu.
Infekcje grzybowe.
Sosna Lamberta jest bardzo podatna na rdzę wejmutkowo-porzeczkową, chorobę wywoływaną przez grzyb "Cronartium ribicola", zawleczony w 1909 roku z Europy do Ameryki Północnej. Rdza zniszczyła populacje w północnej części zasięgu. Im dalej na południe, tym choroba występuje rzadziej. W środkowej i południowej Kalifornii lato jest zbyt suche, by choroba mogła się rozprzestrzeniać. Porażone siewki i małe drzewka giną w wyniku uszkodzeń powodowanych obwarem pędu głównego. Zarażone starsze drzewa stają się wrażliwsze na ataki innych patogenów.
Lokalnie igły są atakowane przez grzyb "Lophodermella arcuata" (Darker) Darker, zaś opieńka miodowa ("Armillaria mellea") może wywołać opieńkową zgniliznę korzeni. Choroby korzeni powodowane przez korzeniowca sosnowego ("Heterobasidion annosum") lub "Ophiostoma wageneri" mogą doprowadzić do śmierci drzew w każdym wieku i rozmiarze.
Systematyka i nomenklatura.
Gatunek został odkryty po raz pierwszy 26 października 1826 r., a następnie opisany w 1827 r. przez szkockiego botanika Davida Douglasa (1799–1834). Epitet gatunkowy "lambertiana" w nazwie naukowej został nadany przez odkrywcę na cześć jego przyjaciela, angielskiego botanika Aylmera B. Lamberta (1761–1842). Nazwa angielska "Sugar Pine" wzięła się od słodkiego smaku żywicy, porównywanego ze smakiem cukru klonowego.
Synonimy: "Pinus lambertiana" var. "martirensis" Silba, "P. lambertiana" subsp. "martirensis" (Silba) Silba, "P. lambertiana" var. "minor" Lemmon, "P. lambertiana" var. "purpurea" Lemmon, "Strobus lambertiana" (Douglas) Moldenke.
Pozycja gatunku w obrębie rodzaju "Pinus":
Zagrożenia i ochrona.
Międzynarodowa Unia Ochrony Przyrody (IUCN) przyznała temu gatunkowi kategorię zagrożenia LC ("least concern"), co oznacza, że jest on gatunkiem najmniejszej troski. Część stanowisk sosny Lamberta znajduje się na obszarach chronionych, m.in. w Parku Narodowym Yosemite, czy w Parku Narodowym Sekwoi. 
Zidentyfikowanym zagrożeniem dla gatunku jest podatność na rdzę wejmutkowo-porzeczkową, która ogranicza naturalne odnawianie na obszarach narażonych na zarażenie patogenem. Prowadzone są badania nad tą chorobą i jej monitoring. W celu ochrony sosny Lamberta prowadzi się także zabiegi hodowlane służące uzyskaniu i namnażaniu roślin genetycznie odpornych na tego grzyba.
Zastosowanie.
Sosna Lamberta jest głównym źródłem surowca drzewnego na średnich wysokościach, m.in. w górach Klamath i Siskiyou, Górach Kaskadowych, Sierra Nevada czy paśmie Transverse. 
Wysokiej jakości drewno stanowi poszukiwany surowiec budowlany ze względu na stabilność wymiarową i obrabialność. Drewno jest jasne i odporne na deformacje. Łatwo poddaje się frezowaniu i formowaniu. Jest cenione jako materiał do wyrobu m.in. elementów pianin i organów. Brak smaku i zapachu czyni z niego idealny materiał na pojemniki na żywność czy leki. Wcześniej, głównie w okresie gorączki złota w górach Sierra Nevada, drewno wykorzystywano do produkcji wszelkich wyrobów drewnianych, budowy domów, stodół, kanałów i śluz wodnych, stempli kopalnianych czy zagród dla zwierząt gospodarskich. Później uznano takie wykorzystanie za marnotrawstwo, zważywszy na wysoką jakość surowca.
Słodka żywica, pojawiająca się w miejscu uszkodzenia kory, była chętnie jedzona przez rdzennych Amerykanów. Zasychając, żywica przybiera biały kolor. Można ją jednak spożywać tylko w niewielkich ilościach, ze względu na właściwości przeczyszczające. Jako pożywienie służyły także nasiona. Szyszki zbierano w całości na początku jesieni, prażono na rozżarzonych węglach, a następnie rozcinano i wytrząsano z nich nasiona. Tak przesuszone nasiona były tłuczone na mąkę lub zjadane w całości.
Rdzenni Amerykanie wykorzystywali smołę drzewną z sosny Lamberta do naprawiania canoe i mocowania grotów i piór do promieni strzał.
Uprawa.
Uprawa sosny Lamberta jest trudniejsza niż niektórych innych sosen pięcioigielnych. Jako jedna z możliwych przyczyn podawana jest mniejsza tolerancja na suszę, która może spowodować obumarcie do połowy jednorocznych siewek. W warunkach naturalnych wrażliwość siewek na suszę jest do pewnego stopnia kompensowana przez szybko wykształcany, głęboki system korzeniowy. Sadzonki, aby przetrwać pierwsze lato po zasadzeniu, muszą posiadać zdolność intensywnej regeneracji systemu korzeniowego, która u sosny Lamberta jest znacznie mniejsza niż u gatunków naturalnie jej towarzyszących. Przez lata niepowodzenia w uprawie w szkółkach w Kalifornii były powodowane wysiewem nasion w maju, zbyt późnym dla tego gatunku, przez co jednoroczne siewki były za małe do rozsady. Wysiew nasion w lutym lub marcu, po uprzednim poddaniu ich stratyfikacji, daje odpowiednio długi sezon wegetacyjny aby jednoroczne siewki nadawały się do sadzenia.
Sosna Lamberta nie oczyszcza pnia samoczynnie, nawet rosnąc w dużym zwarciu, dlatego potrzebne są zabiegi mechaniczne aby uzyskać drewno wysokiej jakości.
Choroby.
Istotnym zagrożeniem dla plantacji sosny Lamberta, większym niż na stanowiskach naturalnych, jest rdza wejmutkowo-porzeczkowa. Sosna ta jest najbardziej podatna spośród ważnych gospodarczo gatunków północnoamerykańskich sosen pięcioigielnych. Rdza wejmutkowo-porzeczkowa była przyczyną obumarcia drzew tego gatunku uprawianych w Europie. Oczyszczanie pni z gałęzi zmienia mikroklimat i przyspiesza rozwój porzeczek ("Ribes") w podszycie, co znacznie podwyższa prawdopodobieństwo nasilenia i rozprzestrzenienia się choroby u obydwu gospodarzy. Jednakowy wiek drzew sprawia, że przez około 20 lat plantacje pozostają narażone na niemal całkowite zniszczenie. Za obiecujące rozwiązanie uważa się uprawę genetycznie odpornych na rdzę sosen Lamberta wraz z innymi drzewami iglastymi. Do patogenów powodujących duże straty w szkółkach (do 50% rocznie) należą również grzyby z gatunków "Fusarium oxysporum" i "Macrophomina phaseolina" oraz lęgniowce z rodzajów "Pythium", "Phytophthora" i "Rhizoctonia".
Szkodniki.
Szkodnikiem sosny Lamberta jest chrząszcz "Conophthorus ponderosae" Hopkins (syn. "Conophthorus lambertianae" Hopkins) z rodziny ryjkowcowatych, żerujący także na innych amerykańskich gatunkach sosen. Atakuje szyszki nasienne w drugim roku ich rozwoju i może doprowadzić do utraty nasion na poziomie 93%. Wiosną samica składa jaja w młodej szyszce. Larwy żerują wewnątrz szyszki, latem przeobrażają się do postaci dorosłej i wraz z szyszkami opadają na ziemię. Najczęściej zimują w obumarłej szyszce, z której wychodzą następnej wiosny.
Na sośnie Lamberta żeruje także inny przedstawiciel ryjkowcowatych, chrząszcz "Dendroctonus ponderosae". Może doprowadzić do obumarcia dużych grup drzew. Szereg innych owadów żerujących na korze i drewnie (m.in. "Dendroctonus valens", "Melanophila californica", "Ips paraconfusus") dodatkowo przyczynia się do śmierci tych sosen, szczególnie po okresach letniej suszy.

</doc>
<doc id="80258" url="https://pl.wikipedia.org/wiki?curid=80258" title="Ibisowate">
Ibisowate



</doc>
<doc id="80263" url="https://pl.wikipedia.org/wiki?curid=80263" title="Bitwa Narodów">
Bitwa Narodów



</doc>
<doc id="80266" url="https://pl.wikipedia.org/wiki?curid=80266" title="Wiosna Ludów">
Wiosna Ludów

Wiosna Ludów – seria ludowych zrywów rewolucyjnych i narodowych, jakie miały miejsce w Europie w latach 1848–1849. W kontekście „Wiosny Ludów” można wyróżnić trzy główne nurty:
Wiosna Ludów objęła niemal całą Europę. Do wystąpień nie doszło w Zjednoczonym Królestwie Wielkiej Brytanii i Irlandii oraz w Imperium Rosyjskim, zaś na Półwyspie Iberyjskim doszło jedynie do wystąpień chłopskich.
Ruchy rewolucyjne w jednym państwie oddziaływały na inne narody. Informacje o wystąpieniach rozchodziły się stosunkowo szybko, prowadząc do kolejnych powstań. Można w takim wypadku mówić o rewolucji europejskiej. Wielu aktywistów Wiosny Ludów działało na terenie różnych państw i porozumiewało się ze sobą.
Wiosna Ludów we Francji.
Pierwszym krajem, w którym wybuchła rewolucja, była Francja. Jeszcze przed wybuchem rewolucji rozpoczęła się kampania na rzecz reformy wyborczej. Na wielu dziedzińcach Paryża zorganizowano bankiety, a przy okazji wznoszenia toastów wygłaszano mowy polityczne. Po rewolucji lipcowej tron francuski objął Ludwik Filip I, pochodzący z bocznej linii Burbonów Orleańskich. Bardzo trudne warunki życia, nędza proletariatu i rosnąca liczba bezrobotnych (ok. 30 000) były przyczyną częstych demonstracji biedoty i robotników, z których najważniejsze (i najkrwawiej stłumione) to I i II powstanie lyońskie (odpowiednio w 1831 i 1834 roku). Żądano ochrony praw robotników oraz zmiany dotychczasowej ordynacji wyborczej. We Francji korzystało z niej do tej pory zaledwie 200 tysięcy najbogatszych obywateli.
Gdy w lutym 1848 roku podczas jednej z licznych manifestacji padł strzał (dziś trudno stwierdzić z której strony), wojsko otworzyło ogień do zgromadzonego tłumu. Padli zabici. Rozpoczęto wznoszenie barykad, a walki uliczne trwały od 22 do 24 lutego. Ludwik Filip abdykował, zaś władzę przejął rząd tymczasowy, który ogłosił Francję republiką. Nowe władze ograniczyły czas pracy do 10 godzin w stolicy (11 godzin na prowincji) i zorganizowały dla prawie 100 tysięcy bezrobotnych paryżan warsztaty narodowe. Pozwolono na organizowanie zgromadzeń i zniesiono całkowicie cenzurę. Utworzono specjalną komisję, zwaną Komisją Luksemburską, której zadaniem było czuwanie nad poprawą bytu najbiedniejszych obywateli. Jednocześnie rząd wprowadził powszechne prawo wyborcze i zagwarantował swobody polityczne. Nie pomogło to w przezwyciężeniu kryzysu gospodarczego.
Wybory do nowego parlamentu wygrała burżuazja i monarchiści. Gdy nowy rząd zlikwidował warsztaty i zdecydował o wysłaniu części bezrobotnych do pracy na prowincji, w dzielnicach zamieszkanych przez biedotę i proletariat 23 czerwca 1848 wybuchło kolejne powstanie, nazwane „dniami czerwcowymi”. Zostało ono krwawo stłumione przez wojsko i policję. Zabito kilka tysięcy ludzi, w tym 1500 jeńców, 11 tysięcy ludzi osadzono w więzieniach, a następnie prawie połowę z nich zesłano do pracy w koloniach.
Utratę poparcia republikańskich władz wykorzystał Ludwik Bonaparte, bratanek cesarza Napoleona. To on wygrał wybory prezydenckie, które odbyły się 10 grudnia 1848 roku w powszechnym głosowaniu. O jego zwycięstwie zadecydowało poparcie chłopów, wciąż przywiązanych do tradycji napoleońskich. Obietnicami wprowadzenia ładu społecznego zyskał także głosy części mieszczaństwa, a zapowiedzią wprowadzenia demokracji częściowe poparcie robotników.
W 1850 wprowadzono ustawy ograniczające prawa wyborcze co spotkało się z niezadowoleniem. Zgromadzenie Prawodawcze wprowadzające ograniczenia było coraz bardziej niepopularne w społeczeństwie francuskim. Na wniosek Napoleona Zgromadzenie nie zgodziło się na zmianę konstytucji. W nocy z 2 na 3 grudnia 1851 Ludwik Bonaparte dokonał zamachu stanu. Wprowadzona w styczniu 1852 konstytucja była wzorowana na ustawie zasadniczej Pierwszego Cesarstwa.
Kraje niemieckie.
Zajścia w okresie Wiosny Ludów miały także miejsce w krajach niemieckich. Już 27 lutego w Wielkim Księstwie Badenii, doszło do zamieszek, a od Leopolda Badeńskiego żądano reform. W 18–19 marca 1848 roku w Berlinie doszło do demonstracji i walk ulicznych (rewolucja marcowa). W efekcie tych demonstracji i walk 20 marca 1848 roku tłum uwolnił szereg więźniów z więzienia w Moabicie, wśród których znajdowali się Polacy: Ludwik Mierosławski i Karol Libelt.
Niepokoje społeczne wybuchły także w Wielkopolsce leżącej po rozbiorach Polski w zaborze pruskim. Na wieść o berlińskiej rewolucji marcowej 20 marca utworzono w Poznaniu Komitet Narodowy Polski, do którego przyłączyli się wypuszczeni z pruskiego więzienia działacze związani z przygotowaniami powstania wielkopolskiego 1846 roku (Ludwik Mierosławski i Karol Libelt). Komitet proklamował niepodległość, odmawiając bezpośredniego wcielenia części Poznańskiego do Królestwa Prus i przystąpił do organizacji sił zbrojnych. Naczelnym wodzem powstania został Ludwik Mierosławski. Polacy wywołali w 1848 roku kolejne, trzecie w historii powstanie wielkopolskie trwające w okresie 20 marca do 17 maja.
Wydarzenia rewolucyjne miały również miejsce w Cesarstwie Austriackim. 12 marca 1848 r. w Wiedniu doszło do poważnych zajść ulicznych. W ich efekcie cesarz Ferdynand I udzielił dymisji znienawidzonemu kanclerzowi, Klemensowi Metternichowi, wyraził zgodę na utworzenie gwardii narodowej i złożył obietnicę uchwalenia konstytucji.
W tym samym czasie w Heidelbergu trwały prace nad utworzeniem ogólnoniemieckiego parlamentu. Projekt, został pozytywnie zaopiniowany przez Radę Związku Niemieckiego. W efekcie 18 maja 1848 roku we Frankfurcie nad Menem rozpoczął swoje obrady parlament, nazwany frankfurckim.
Konsekwencją wydarzeń Wiosny Ludów w Cesarstwie Austriackim była także abdykacja cesarza Ferdynanda I i wstąpienie na tron Franciszka Józefa I, którego panowanie miało trwać aż do początku XX wieku. Nowy władca, nie obciążony żadnymi zobowiązaniami, rozpoczął pełną pacyfikację swojej monarchii.
Ostatecznie wydarzenia w Królestwie Pruskim, i w innych państwach niemieckich, zostały stłumione. Parlament ustalił projekt zjednoczenia Niemiec pod przewodnictwem Prus. Jednak na jego uchwałę z prośbą o przyjęcie korony cesarskiej król pruski, Fryderyk Wilhelm IV odparł, iż nie będzie podnosił korony z błota. Chciał w ten sposób zaakcentować, iż władzę nad całymi Niemcami przyjąć może jedynie z rąk równych mu królów i książąt niemieckich, a nie z rąk reprezentacji ludu. Wkrótce potem wojska wirtemberskie rozpędziły parlament w Stuttgarcie, gdzie pod koniec obradował.
Kraje włoskie.
W 1848 roku rewolucja wybuchła także w Królestwie Obojga Sycylii. Jego władca, Ferdynand II Burbon, nie mogąc stłumić rozruchów, wprowadził w państwie reformy polityczne i nadał mu konstytucję. Podobny przebieg miała rewolucja w Królestwie Sardynii, gdzie król Karol Albert wyraził zgodę na przeprowadzenie reform. Nawet papież Pius IX zgodził się na przyznanie praw politycznych ludności Państwa Kościelnego. Gdy jednak stanowczo odmówił zgody na zjednoczenie Włoch, w Rzymie wybuchło powstanie przeciwko jego władzy. Powstanie szybko ogarnęło pozostałe państwa włoskie, a nawet prowincje należące do Austrii – Lombardię i Wenecję. Na czele powstania stanął Giuseppe Mazzini i Giuseppe Garibaldi. Powstańcy, pod hasłem zjednoczenia ziem włoskich, rozpoczęli walkę o wyzwolenie spod panowania austriackiego. Poparcia udzielił im władca Piemontu (Królestwa Sardynii) Karol Albert, lecz jego wojska zostały pokonane przez Austriaków pod Novarą. Wojska austriackie wkrótce przywróciły dawne porządki na północy Włoch, a w Państwie Kościelnym zaprowadziły je wojska francuskie, przysłane przez Ludwika Napoleona Bonaparte na pomoc papieżowi.
Wiosna Ludów na Węgrzech.
Dwa dni po wybuchu zamieszek w Wiedniu, 15 marca 1848 r. rozpoczęło się powstanie na Węgrzech, które miało doprowadzić do wyzwolenia kraju spod panowania austriackiego. Powołano parlament i niezależny od Austrii rząd, na którego czele stanął Lajos Kossuth. Gdy tylko władzom austriackim udało się stłumić powstanie w Wiedniu, cesarz Franciszek Józef skierował wojska na Węgry. Po zajęciu Pesztu (wtedy jeszcze osobne miasto, teraźniejszy Budapeszt), ogłoszono włączenie Węgier do Austrii. W odpowiedzi na to parlament węgierski zdetronizował cesarza, któremu oficjalnie przysługiwał tytuł króla Węgier. Wojska węgierskie stanęły po stronie parlamentu i rozpoczęły walkę z wojskami austriackimi. Sytuacja powstańców pogorszyła się, gdy Cesarz Wszechrusi Mikołaj I przysłał na prośbę Franciszka Józefa 200 tys. armię rosyjską. Zobowiązywało Rosjan do tego Święte Przymierze. Dowodzone przez feldmarszałka Iwana Paskiewicza siły rosyjskie stłumiły w krwawych walkach powstanie na Węgrzech. Była to ostatnia akcja przeprowadzona w imię Świętego Przymierza.
Ostatni dowódca powstania, Polak Józef Bem, ranny 9 sierpnia 1849 r. w bitwie pod Temeszwarem przeprawił się z ocalałymi oddziałami węgierskimi przez rzekę Dunaj do Turcji.
Przyczyny.
Najbardziej owładnięta hasłami wyzwolenia była inteligencja (nowa epoka „Młode Węgry”, „Młoda Polska” itd.)
Przyczyny dzieliły się też na:
Przebieg.
Na sejmie w Preszburgu, który zaczął się 7 listopada 1847 r., wiadomość o powstaniu w Paryżu wywołała chaos, sprzeczki, a także nieukończenie projektu obiecanych reform, w założeniu mających znaleźć dobry odzew w społeczeństwie węgierskim. Szczególnie wtedy można było zauważyć rozłamy polityczne i rozdźwięk pomiędzy programami politycznymi, politycy nie potrafili połączyć się ponad podziałami, aby walczyć o dobro Węgier. Jednak w 1847 r. nie spodziewano się jeszcze rewolucji, o czym może świadczyć, iż na sejmie w listopadzie 1847 r. król Węgier – cesarz Ferdynand I wygłosił jego otwarcie w języku węgierskim.
Obrady sejmu nie miały atmosfery pozwalającej na zjednoczenie Węgier. Wtedy jednak nadeszła wiadomość, że we Francji rewolucja zwyciężyła. W związku z tym Lajos Kossuth – późniejszy lider rewolucji, oświadczył, że monarchia będzie miała dalej rację bytu gdy pójdzie zdecydowanie w kierunku konstytucyjnym i wyzwoli narody będące pod jej rządami. Wszystkie kraje będące poddane monarchii Habsburskiej powinny posiadać konstytucję, a Węgrom należy się rząd narodowy. Po tym oświadczeniu i obradach sformułowano żądania w 12 punktach, domagano się: zwoływania sejmu do Pesztu, swobód obywatelskich, zniesienia pańszczyzny, niezależnego rządu węgierskiego, uwolnienia więźniów politycznych, wprowadzenia sądów przysięgłych, utworzenia niezależnego rządu węgierskiego oraz zmian w polityce podatkowej. Publicznie czytano treść manifestu, a nawet przekonano radę miejską Pesztu do przyjęcia go w dniu 15 marca 1848 r. Dzień ten uznaje się za początek rewolucji węgierskiej, na ulice wyległo wielu ludzi, aby demonstrować swoje poparcie dla manifestu.
W marcu 1848 r. cesarz Ferdynand uległ presji węgierskich liberałów i zgodził się na utworzenie samodzielnego rządu na Węgrzech. Korzystając z rozległej autonomii, parlament w Peszcie rozpoczął reformowanie państwa („ustawy marcowe”). W ich ramach uchwalono m.in. zniesienie pańszczyzny i dziesięciny na rzecz Kościoła, wprowadzenie powszechnego podatku.
7 kwietnia 1848 utworzono gabinet ministrów złożony z dotychczasowych przywódców rewolucji Lajosa Kossutha, Bertalana Szemere, Istvána Széchenyiego, Istvána Deaka, Józsefa Eötvösa i Lajosa Batthyány’ego jako premiera. Rząd Węgier był w dużym stopniu niezależny od austriackiego, choć nie posiadał własnej armii i ministerstwa spraw zagranicznych, a także niezmieniona została osoba rządzącego, jednak mógł on wydawać rozporządzenia jedynie w porozumieniu z rządem węgierskim. Po uchwaleniu ustaw marcowych sejm preszburski rozwiązał się, następny miał się później zebrać według ustanowionej nowej ordynacji wyborczej. Jednak przyjęte reformy i zmiany nie zadowalały społeczeństwa. Ludzie zdawali sobie sprawę z tego, iż ustępstwa Habsburgów były połowiczne i niezdecydowane. Widać było, że tworząc je dbano głównie o interesy szlachty i zachowanie jej monopoli. W kwietniu przyznano Węgrom konstytucję. Dwór wiedeński był zastraszony narastającym niezadowoleniem Węgrów, dodatkowo siły cesarstwa były związane we Włoszech. W Wiedniu również trwała rewolucja. W późniejszym czasie próbowano jednak ograniczać znaczenie rządu węgierskiego, co wywołało niezadowolenie i manifestacje antykrólewskie w Peszcie. Słabością Węgier było niezdecydowanie wśród szlachty. Stare rody, a także generalicja widziały autonomię w obrębie cesarstwa. Biedniejsze warstwy domagały się całkowitej niezależności. Niekończąca się polityka obietnic i ograniczanie swobód Węgrów doprowadziło do wybuchu powstania. Walczyli w nim również Polacy, którzy nadciągali głównie z Galicji i wstępowali w szeregi powstańców jako ochotnicy. Istniał legion polski pod dowództwem gen. Józefa Wysockiego. Do wojska przyjęto również generałów Józefa Bema i Henryka Dembińskiego. Jesienią 1848 r. nowy cesarz – Franciszek Józef rozpoczął przygotowania do uśmierzenia węgierskiego ruchu narodowego. W odpowiedzi we wrześniu 1848 r. powołany został Komitet Obrony Narodowej z Lajosem Kossuthem na czele.
Pozostałym ludom mieszkającym na tym samym terenie, co Węgrzy (czyli Słowacy, Chorwaci, Serbowie, Włosi, Niemcy) nie podobała się wizja dominacji Węgrów. Węgrzy uchwalając konstytucje i powołując rząd chcieli także dominować nad innymi ludźmi narzucając im swój język i kulturę. Najbardziej nie spodobało się to Chorwatom, którzy 11 września 1848 roku rozpoczęli wojnę (wojna chorwacko-węgierska). W pierwszej fazie działań Chorwaci nie odnieśli zwycięstwa i musieli wycofać się do Wiednia. Coraz więcej osób odwracało się od polityki Kossutha, gdyż zaczął on prezentować ideę lojalizmu wobec austriackiego cesarstwa.
Rok 1849 rozpoczął się niekorzystnie dla powstańców. W tym roku wojska austriackie rozpoczęły ofensywę i zajęły Budę i Peszt. W dniu 4 marca 1849 roku na mocy manifestu ołomunieckiego Franciszek Józef włączył Węgry do ziem cesarstwa. Rząd i sejm węgierski wycofały się do Debreczyna. Pod wpływem Kossutha, 14 kwietnia 1849 r. parlament ogłosił detronizację Habsburgów i proklamował republikę. Generalicja nie wierzyła jednak w sens powstania i rozważała możliwość kapitulacji.
Ostatecznie o klęsce powstańców zadecydowała postawa Rosji. Wobec trudności ze stłumieniem powstania, Austriacy zwrócili się o pomoc do Rosji. Cesarz Wszechrusi Mikołaj I obawiał się, że gdy Węgry zwyciężą, upadnie autorytet Habsburgów. Wtedy Niemcy zjednoczyłyby się pod berłem pruskim, co dawałoby Rosji groźnego sąsiada. Prusy zachwiałyby równowagę w tej części Europy i mogłyby zająć pozycję hegemona. Cesarz Wszechrusi zdecydował się pomóc Austrii w tłumieniu powstania. W sierpniu centralne dowództwo wojsk węgierskich objął gen. Józef Bem, ale uległ Paskiewiczowi pod Temeszwarem 9 sierpnia 1849. Generalicja podjęła decyzję o kapitulacji 13 sierpnia 1849. Kossuth i grupa działaczy węgierskich, a także Bem, Wysocki i Dembiński uciekli na terytorium Turcji.
Skutki Wiosny Ludów.
Schwytani generałowie i politycy byli rozstrzeliwani. Makabryczne represje, fala germanizacji. Wycofanie wszystkich reform, jakie udało się Węgrom wywalczyć, pozostawienie nierozwiązanej kwestii Węgier i ziem korony św. Stefana. Dążenie do obalenia rządów absolutnych.
Wiosna Ludów na ziemiach polskich.
Przyczyny wybuchu powstania w zaborze pruskim: – 1847 r.
Skutki Wiosny Ludów:

</doc>
<doc id="80267" url="https://pl.wikipedia.org/wiki?curid=80267" title="Wektory współliniowe">
Wektory współliniowe

Wektory współliniowe (kolinearne) – wektory o tym samym kierunku, czyli do siebie równoległe (mogą też leżeć na jednej prostej).
Wektory te tworzą więc kąt 0° albo 180° (zależnie od ich zwrotów). Korzystając z definicji iloczynu wektorowego, stwierdzić można, iż warunkiem kolinearności dwóch wektorów a i b jest zerowanie się ich iloczynu wektorowego: a × b = 0.
Dwa wektory a = [ax, ay, az] i b = [bx, by, bz] są do siebie równoległe (kolinearne), kiedy ich współrzędne są proporcjonalne, czyli:
gdzie "k" jest dowolną liczbą rzeczywistą, różną od 0. Długości obu wektorów są wtedy również proporcjonalne (|a| = k|b|). Przy tak poczynionych założeniach widać wyraźnie, że współrzędne wektora c = [cx, cy, cz], będącego iloczynem wektorowym danych wektorów, gdzie:
się zerują, zatem wektor c (iloczyn wektorowy) również się zeruje.

</doc>
<doc id="80270" url="https://pl.wikipedia.org/wiki?curid=80270" title="Sosna zwyczajna">
Sosna zwyczajna

Sosna zwyczajna, pospolita ("Pinus sylvestris" L.) – gatunek wiecznie zielonego drzewa z rodziny sosnowatych ("Pinaceae"). Występuje powszechnie na terenach Europy Północnej i Środkowej (również górskich) oraz Syberii Wschodniej.
Rozmieszczenie geograficzne.
Zasięg sosny zwyczajnej rozciąga się od Wielkiej Brytanii i Portugalii na zachodzie po Serbię, Kaukaz aż do Morza Ochockiego na wschodzie, na północy sięgając krańców Półwyspu Skandynawskiego. W południowej i zachodniej Europie zasięg ten jest poprzerywany, natomiast w środkowej i wschodniej zwarty. Na północnych obszarach zasięgu jest drzewem niżowym, na południowych występuje w położeniach górskich.
W Wielkiej Brytanii sosna zwyczajna występuje naturalnie tylko na terenie Szkocji, chociaż z historycznych zapisów wynika, że rosła także w lasach Irlandii, Walii i Anglii. Została wytrzebiona ok. 300–400 lat temu, w wyniku nadmiernego wyrębu. Podobne fakty miały miejsce w Niemczech i Holandii, gdzie gatunek ten jest reintrodukowany.
Jako źródło drewna sosna zwyczajna uprawiana była także poza zasięgiem występowania – w Nowej Zelandii i w chłodnych rejonach Ameryki Północnej. Dzięki dużej tolerancji ekologicznej przedostała się z upraw leśnych do naturalnych ekosystemów. W części stanów USA (w regionie Wielkich Jezior i Nowej Anglii) naturalizowana, w innych uznana za gatunek inwazyjny, zagrażający rodzimym gatunkom (m.in. w Ontario i Wisconsin).
Biologia.
W liściach (igłach) znajduje się od 3 do 13 przewodów żywicznych, położonych pod skórką. Przewody żywiczne otoczone są grubościenną sklerenchymą. Skórka złożona jest z małych, grubościennych komórek.
Sosna zwyczajna jest gatunkiem jednopiennym, jednak często na poszczególnych pędach, gałęziach i nawet całych drzewach kwiaty są tej samej płci. Kwiaty pojawiają się od połowy maja do połowy czerwca. Kwiaty męskie wyrastają w miejsce igieł, najczęściej w dolnych partiach korony drzewa. Kwiaty żeńskie zlokalizowane są najczęściej w górnej części korony, ale mogą wyrosnąć na każdym odpowiednio nasłonecznionym pędzie.
Sosna jest wiatropylna. Pylenie następuje wczesnym latem. Pyłek unosi się na wietrze dzięki pęcherzykom powietrza – każde ziarno pyłku ma 2 pęcherzyki. Drzewa produkują duże ilości pyłku: kwiat wytwarza ok. 157 tys., kwiatostan ok. 5,8 mln ziaren pyłku. Wiosną, po około roku od zapylenia, dochodzi do zapłodnienia. Nasiona dojrzewają jesienią tego samego roku, wypadają z szyszek następnej wiosny.
Nasiona zachowują zdolność kiełkowania przez 3 lata (75–95%). Kiełkują w ciągu 3–6 tygodni od wysiewu. Siewki mają różną liczbę liścieni, zazwyczaj ok. 5 (3–9). W pierwszym roku z pąka szczytowego wyrasta pęd z młodocianymi pojedynczymi igłami, a jesienią opadają liścienie. Dorosłe igły na krótkopędzie wyrastają w ciągu kolejnego roku.
Ekologia.
Tworzy lasy mieszane oraz czyste bory sosnowe zarówno tajgi jak i obszarów górskich Europy w strefie umiarkowanej chłodnej, o klimacie kontynentalnym. Na północy towarzyszą jej świerk pospolity, brzoza brodawkowata, jarząb pospolity oraz osika, na południu dodatkowo sosna czarna, kosodrzewina i limba. Na wschodnich krańcach zasięgu występuje razem z limbą syberyjską.
W Polsce jest najpospolitszą z krajowych sosen, tworzy zespoły borów sosnowych ("Pinetum") (jako gatunek dominujący), występuje również często w borach mieszanych ("Pino–Quercetum"). W lasach gospodarczych często sadzi się lite drzewostany sosny pospolitej zwane też monokulturami sosnowymi. W lasach mieszanych zajmuje bardziej nasłonecznione i suchsze zbocza. Jej naturalny zasięg występowania nie obejmuje jedynie Bieszczadów.
Toleruje różne gleby: piaszczyste, gliniaste, także podłoże zawierające łupki i granit, występuje także na torfowiskach. Może rosnąć na glebach o pH od 4 do 7, ale preferuje 4,5–6 pH. Jest odporna na mrozy i dobrze znosi susze, ale jako gatunek światłożądny źle znosi zacienienie.
Na północnych krańcach zasięgu jest typowym gatunkiem niżowym, rośnie na wysokościach od poziomu morza do 1000 m n.p.m. Na południu jest drzewem górskim i rośnie na wysokościach 1200–2500 m n.p.m. W Tatrach rośnie pojedynczo lub w niewielkich grupach do wysokości 1580 m n.p.m.
Dwuletnie igły sosny zwyczajnej są jednym z najlepszych bioindykatorów roślinnych.
Zmienność.
Pomimo szerokiego zasięgu występowania sosna zwyczajna jest wyjątkowo jednolita morfologicznie. Obserwowane różnice są większe w obrębie populacji niż pomiędzy nimi. Kilkaset lat badań tego gatunku przyniosło opisanie ponad 140 podgatunków i odmian, najczęściej bez wystarczających przesłanek. Powszechnie zaakceptowano (w 1998 roku) trzy odmiany, chociaż różnice między nimi są nieznaczne:
Wymienia się także kilka dodatkowych odmian, które potencjalnie mogą zostać zaakceptowane w przyszłości. Populacje hiszpańskie, czasem traktowane jako "P. s." var. "nevadensis" H. Christ lub "P. s." var. "iberica" Svoboda, są genetycznie odmienne i wymagają dalszych badań nad ustaleniem dokładnej systematyki.
Ekotypy.
Sosna zwyczajna dostosowując się do warunków środowiska wykształciła na terenie Polski szereg cennych ekotypów:
Zagrożenia i ochrona.
Sosna zwyczajna ma status ochrony LR/LC w Czerwonej księdze gatunków zagrożonych. Oznacza to, że należy do gatunków wymagających najmniej uwagi (LC), spośród gatunków w niskim stopniu narażonych na wymarcie (LR).
Poszczególne okazy drzew mogą być objęte ochroną jako pomniki przyrody. Przykłady pomnikowych sosen zwyczajnych:
Zastosowanie.
Surowiec drzewny.
Drewno sosny zwyczajnej stanowi jeden z najważniejszych materiałów budulcowych i wykorzystywane jest powszechnie w meblarstwie oraz stolarstwie. Służy także do pozyskiwania celulozy i jako opał. Niegdyś przeznaczane było na surowiec kopalniakowy i słupy teleenergetyczne.
Właściwości drewna sosny zwyczajnej są zbliżone do innych gatunków sosen. Najlepsze właściwości ma surowiec pozyskiwany z drzew w wieku 80–120 lat. Drewno tej sosny jest łatwe w obróbce, żywiczne i niezbyt ciężkie.
Roślina lecznicza.
Jako roślina lecznicza sosna zwyczajna wykorzystywana była od dawna. Doceniano dobroczynny wpływ tych drzew na organizm, zalecając spacery po nagrzanych słońcem, pachnących żywicą lasach sosnowych.
Szkodniki.
Wiele gatunków owadów żyje w szczelinach kory sosny zwyczajnej i stanowi istotne źródło pożywienia dla ptaków zamieszkujących lasy sosnowe np. dla sikory czubatki ("Parus cristatus").
Niektóre szkodniki:
Do częściowo szkodliwych ptaków, ze względu na wysoką liczebność, można zaliczyć wróblowate i zięby, które niszczą w szkółkach liścienie kiełkujących nasion oraz zjadają wysiane nasiona. Również szereg gatunków dzięciołów, a także krzyżodziób sosnowy wyjada nasiona, wyłuskując je z szyszek. Często spotykane są setki wyłuszczonych szyszek sosnowych pod drzewami, na których dzięcioły w rozwidleniu gałęzi lub spękaniach kory umocowują zerwane szyszki dla łatwiejszego wydobycia z nich nasion (tzw. kuźnia dzięcioła). Szkody te w plantacjach nasiennych mogą nabrać istotnego znaczenia. Poza tym, z nieznanych dotąd przyczyn, dzięcioły powodują, przez nakłuwanie dziobem kory na zupełnie zdrowych strzałach sosen, powstawanie pierścieniowatych, dobrze widocznych nabrzmień (prawdopodobnie robią to podczas suszy w poszukiwaniu wody). Dzięcioł potrafi także wykuć liczne dziuple w zdrowych drzewach, z których tylko jedna służy do gniazdowania.
Igły i pąki sosen chętnie zjadają głuszce oraz cietrzewie. Powoduje to deformacje drzew, jednak szkody te nie mają znaczenia gospodarczego w Polsce, ze względu na bardzo niską liczebność tych ptaków w naszych lasach.

</doc>
<doc id="80272" url="https://pl.wikipedia.org/wiki?curid=80272" title="Kuala Lumpur">
Kuala Lumpur

Kuala Lumpur (z malajskiego „błotniste ujście”) – stolica Malezji, licząca razem z przedmieściami ponad 7 milionów mieszkańców.
Kuala Lumpur jest siedzibą parlamentu Malezji. Miasto było niegdyś siedzibą władzy wykonawczej i sądowniczej oddziałów rządu federalnego, ale przeniosły się one do Putrajaya w 1999. Niektóre sekcje sądownictwa pozostały w stolicy. Oficjalna rezydencja króla Malezji, Istana Negara, znajduje się również w Kuala Lumpur. Oceniane jest jako metropolia globalna (Alfa). Kuala Lumpur jest kulturalnym, finansowym i gospodarczym centrum Malezji, posiadającym kilka z największych centrów handlowych na świecie.
Miasto Kuala Lumpur jest położone w granicach Federalnego Terytorium Kuala Lumpur i jest jednym z trzech terytoriów federalnych Malezji. Jest to enklawa w stanie Selangor, na centralnym zachodnim wybrzeżu Półwyspu Malajskiego. Mieszkańcy miasta są potocznie nazywani KLites.
Od 1990 roku miasto gościło wiele międzynarodowych imprez sportowych, politycznych i kulturalnych, w tym Igrzyska Wspólnoty Narodów 1998 i zawody Formuły 1. Ponadto, Kuala Lumpur jest siedzibą najwyższych bliźniaczych budynków na świecie, Petronas Towers, które stały się charakterystycznym symbolem rozwoju Malezji.
W 2018 roku Kuala Lumpur odwiedziło 13,53 mln turystów z całego świata – było siódmym najczęściej odwiedzanym miastem na świecie.
Historia.
Okres kolonialny.
Gdy w roku 1857 radża Abdullah z rodziny władców królestwa Selangor otworzył dolinę Klang do zamieszkania, u zbiegu rzek Gombak i Kelang osiedliło się 87 chińskich pracowników pobliskich kopalni cyny. Mimo iż 69 z nich zmarło z powodu chorób i trudnych warunków, osada przetrwała. Wkrótce pojawili się handlarze, którzy wymieniali żywność i ubrania za cynę. Założono pierwsze sklepy i prowadzono cotygodniowe targi.
Wraz z rozwojem osady Brytyjczycy ustanowili stróżów, mających pilnować porządku. Pierwszym kapitanem był Hiu Siew. Osada szybko przerodziła się w główny ośrodek miejski Selangoru i jedno z ważniejszych miejsc wydobycia cyny w Malezji. Kolejny kapitan, Yap, zachęcał do osiedlania się na pobliskich terenach farmerów, aby zapewnić miastu stałe źródło żywności. W 1881 roku pożar poważnie zniszczył miasto. Podczas odbudowy używano głównie cegieł, aby uniknąć podobnego wypadku w przyszłości. Kapitan Yap założył także pierwsze w Malezji szkoły publiczne i schroniska dla bezdomnych. Niedługo po tym zezwolono na budowę pierwszych kasyn i barów, w których sprzedawano alkohol. W 1882 roku sir Frank Swettenham uczynił Kuala Lumpur siedzibą brytyjskich władz w Malezji.
Podczas II wojny światowej od 11 stycznia 1942 roku przez 44 miesiące okupowane przez Japończyków.
Czasy niezależności Malezji.
Gdy w 1957 roku Federacja Malajów ogłosiła niepodległość, miasto utrzymało status stolicy. Podobnie było w roku 1963, kiedy Federacja Malajów zmieniła nazwę na Federację Malezji. Na stadionie Mardeka (zwanym także Stadionem Niepodległości) pierwszy malezyjski premier, Tunku Abdul Rahman, ogłaszał przed tłumem niepodległość Malezji.
W 1974 roku miasto zostało wydzielone ze stanu Selangor i utworzyło odrębny dystrykt Kuala Lumpur.
Współczesność.
Obecnie Kuala Lumpur to jedno z najszybciej rozwijających się miast Azji Południowo-Wschodniej, z przyrostem gospodarczym powyżej 10% w skali rocznej. Nad centralną dzielnicą miasta wznoszą się wysokie i nowoczesne wieżowce. Miasto boryka się jednak z poważnymi problemami komunikacyjnymi i mimo wybudowania kilku obwodnic ruch kołowy paraliżowany jest przez korki. System transportu publicznego również nie jest rozwinięty należycie do potrzeb miasta.
Miasto rozbudowywane jest bez ładu architektonicznego. Obok centralnej dzielnicy miasta z autostradami i wieżowcami, znajdują się dzielnice zamieszkane przez Chińczyków z tradycyjnymi domami i wąskimi uliczkami.
Najbardziej znaną ulicą miasta jest Dataran Merdeka, przy której znajduje się gmach Sądu Najwyższego i odbywają się coroczne uroczystości z okazji dnia niepodległości Malezji, transmitowane przez telewizję na cały kraj. W 2003 roku święto niepodległości obchodzono również na ulicy Putrajaya.
Architektów zachęca się do łączenia tradycyjnych stylów azjatyckich i nowoczesności. W taki sposób powstały będące dumą Kuala Lumpur wieżowce: Dayabumi Building (pierwszy drapacz chmur w Malezji), Tabung Haji Building, Menara Telecom (powstały dzięki pracy lokalnego architekta Hijjasa Kasturi) i znane na całym świecie bliźniacze wieżowce Petronas Towers.
Geografia.
Geografia Kuala Lumpur charakteryzuje dużą doliną znaną jako Dolina Klang. Dolina jest otoczona górami Titiwangsa na wschodzie, kilka łańcuchów drobnych na północy i na południu i Cieśniną Malakka na zachodzie. Kuala Lumpur jest malajskim terminem, który można przetłumaczyć jako "błotnisty zbieg", gdyż znajduje się u zbiegu rzek Klang i Gombak.
Położony w centrum stanu Selangor, Kuala Lumpur był wcześniej pod władzą rządu Selangor. W roku 1974, Kuala Lumpur był oddzielony od Selangor, tworząc pierwsze Federalne Terytorium regulowane bezpośrednio przez malezyjski rząd federalny. Jego położenie na zachodnim wybrzeżu Półwyspu Malajskiego, który ma szersze równiny niż na wschodnim wybrzeżu, przyczynił się do jej szybszego rozwoju w stosunku do innych miast w Malezji.
Miasto zajmuje powierzchnię 243 km², o średniej wysokości 22 m.
Klimat i pogoda.
Chronione przez góry Titiwangsa na wschodzie i indonezyjską wyspę Sumatra na zachodzie, Kuala Lumpur ma klimat równikowy (według Köppena), który jest ciepły i słoneczny, a także obfituje w opady deszczu, zwłaszcza w sezonie monsunowym od października do marca. Temperatury często pozostają stałe. Maksymalne oscylują między 31 i 33 °C i nie przekraczają 37,2 °C, a minimalne między 22 a 23,5 °C i nie spadają poniżej 17,7 °C. Opady w Kuala Lumpur wynoszą 2266 mm deszczu rocznie; czerwiec i lipiec to stosunkowo suche miesiące, wtedy zwykle opady przekroczą 120 mm na miesiąc. 
Powódź jest częstym zjawiskiem w Kuala Lumpur, ze względu na intensywne ulewy, zwłaszcza w centrum miasta i na terenach położonych poniżej. Również cząstki pyłu z pożarów lasów z pobliskiej Sumatry czasem powodują smog nad regionem. Jest to główne źródło zanieczyszczenia w mieście wraz z emisją spalin, z pojazdów silnikowych i prac budowlanych.
Gospodarka.
Główne gałęzie gospodarki przynoszące największy zysk Kuala Lumpur:
Transport.
Miasto obsługuje największy w Malezji Międzynarodowy Port Lotniczy Kuala Lumpur. Port jest połączony z centrum kolejką KLIA Ekspres. Poprzednio miasto było obsługiwane przez lotnisko w Subang Jaya. Według badań wykonanych przez firmę OAG od lutego 2017 do lutego 2018 roku między Kuala Lumpur a Singapurem linie lotnicze uruchomiły 28 887 lotów, ustanawiając to najbardziej ruchliwą trasą międzynarodową na świecie.
Korki, szczególnie uciążliwe w godzinach szczytu, skutecznie blokują całe miasto. W ostatnim czasie wybudowano cztery kolejki miejskie. Są to Putra LRT, Star LRT, Koleje Kuala Lumpur i KTM Komuter.
Największym dworcem autobusowym przez wiele lat był terminal na ulicy Puduraya. Obecnie, ustąpił on miejsca nowo wybudowanemu dworcowi Imbi, przy ulicy Pasar Rakyat. Został on ukończony w styczniu 2004 roku.
Sport.
W latach 2010-2017 rozgrywany był tutaj kobiecy turniej tenisowy cyklu WTA Tour, BMW Malaysian Open.

</doc>
<doc id="80274" url="https://pl.wikipedia.org/wiki?curid=80274" title="Maraton (miejscowość)">
Maraton (miejscowość)

Maraton (gr. Μαραθώνας) – miejscowość w starożytnej i nowożytnej Grecji, ulokowana na wybrzeżu Attyki, w administracji zdecentralizowanej Attyka, w regionie Attyka, w jednostce regionalnej Attyka Wschodnia. Siedziba gminy Maraton. W 2011 roku liczyła 7170 mieszkańców. Jest ośrodkiem rolnictwa, sportu i letniskiem. Znajduje się tu duży zbiornik retencyjny.
Miasto posiada niewielki, wszakże elegancki, lekkoatletyczny stadion sportowy, z wyraźnie zaznaczoną nowoczesną bazą lokalową, prócz niego olimpijski ośrodek kajakarstwa (tzw. tory wodne Schinias), nowoczesny ośrodek pływacki, gminny ośrodek kultury i międzynarodową Fundację Promocji Biegu Maratońskiego, obecnie, z uwagi na kryzys, działającą głównie w formie muzeum. Rozwinięta jest infrastruktura hotelarsko-gastronomiczna, a kompleks "Błękitna Plaża" (gr. "Γαλάζια Ακτή") służy wypoczynkowi nadmorskiemu. W wielu miejscach, w tym przy ważnych skrzyżowaniach, ustawiono plansze z mapami i z obszerną informacją turystyczną. Wyróżniono obiekty związane z imprezami sportowymi, cmentarze z okresu wczesno- i środkowohelladzkiego, antyczny pomnik wielkiej bitwy z Persami, Kopiec Ateńczyków, zespół świątyń bóstw egipskich, z okresu rzymskiego, oraz miejscowe muzeum archeologiczne.
W latach 1927–1929, w pobliżu Maratonu wybudowano duży zbiornik wodny z tamą, z towarzyszącym mu 13-kilometrowym, tunelem-wodociągiem, nazwany maratońskim – pierwsze z funkcjonujących dziś dużych ujęć dla Wielkich Aten. Toteż niewielka Równina Maratońska, wraz z samym miastem, aktualnie stanowią jeden z ważniejszych, podateńskich obszarów produkcji warzyw.
Transport.
Do miasta prowadzą z Aten trzy drogi: skromniejsza, wszakże interesująca krajobrazowo, od miejscowości Agios Stefanos i autostrady Ateny-Saloniki, poprzez tamę Maratońskiego Zbiornika Wodnego; druga, gwarantująca kolejno trzy rozległe panoramy – wśród nich tę na sławny kamieniołom – droga przez górę Pentelikon, do ateńskiej dzielnicy Nea Penteli; oraz trzecia – standardowa trasa szybkiego ruchu, skomunikowana z lotniskiem, albo z odgałęzieniem autostrady Attiki Odos, przez nią z kolejnymi autostradami, jednak nieinteresująca turystycznie. Działa ateńska komunikacja autobusowa.
Bitwa pod Maratonem.
W dniu 12 września 490 r. p.n.e. pod Maratonem Grecy i Persowie stoczyli bitwę zakończoną zwycięstwem Hellenów. Według legendy po zwycięskiej bitwie wysłano do Aten posłańca Filippidesa, by obwieścić zwycięstwo i ostrzec przed zbliżającą się flotą perską. Ten, dotarłszy na miejsce, ogłosił nowinę i padł z wycieńczenia. Wkrótce potem, również biegiem, dotarła do miasta większość ateńskiego wojska. Na pamiątkę tego wydarzenia rozgrywany jest bieg maratoński na dystansie 42,195 km. Dyscyplina ta jest obecna na nowożytnych igrzyskach olimpijskich od ich pierwszej edycji (Ateny 1896). Grekami, podczas tej bitwy i wielu innych, dowodził Miltiades.
Starannie odnowiony, z dobrze oznakowanym dojazdem, jednak niemal niewidoczny wśród pól uprawnych i gajów, stoi dziś pomnik tej bitwy.
Maraton rokrocznie staje się punktem startowym biegów maratońskich, a współczesnymi arteriami komunikacyjnymi prowadzi stąd do Aten tzw. Droga Maratońska, co 1 km oznakowana tablicami informacyjnymi. Około siódmego kilometra, sportowcy obiegają wokół parkowo-muzealny teren Kopca Ateńczyków, czyli grób poległych w owej bitwie Greków.

</doc>
<doc id="80275" url="https://pl.wikipedia.org/wiki?curid=80275" title="Niwelator">
Niwelator

Niwelator – instrument geodezyjny, umożliwiający pomiar różnicy wysokości (niwelacji) pomiędzy punktami pomiarowymi.
Najczęściej niwelatora używa się wraz z trójnogim statywem, na którym montuje się go za pomocą śruby. Po zgrubnym spoziomowaniu niwelatora (czyli doprowadzeniu jego osi głównej do położenia pionowego przy pomocy libelli okrągłej "pudełkowej") w niwelatorach libellowych trzeba ręcznie spoziomować rurkową libellę niwelacyjną. W niwelatorach automatycznych końcowe poziomowanie osi celowej lunety odbywa się przy pomocy kompensatora. Przy wykorzystaniu łat geodezyjnych, ustawionych pionowo na punktach terenowych – pikietach, wykonywane są odczyty. Różnica odczytów z łat geodezyjnych określa różnicę wysokości między punktami terenowymi.
Historia.
Znaną i cenioną polską firmą, produkującą od początku XIX wieku, sprzęt optyczny, między innymi niwelatory, było przedsiębiorstwo Gustawa Gerlacha "G. Gerlach" w Warszawie. Przed i po II wojnie światowej produkcją sprzętu geodezyjnego zajmowały się w Polsce Polskie Zakłady Optyczne (PZO).
Niwelatory stosowane w pomiarach geodezyjnych do lat 70. XX wieku dawały w lunecie obraz odwrócony. Fakt ten był przyczyną używania w czasie tych pomiarów łat niwelacyjnych z podziałem naniesionym "do góry nogami" (podział odwrócony), co niejednokrotnie prowadziło do wielu nieporozumień i błędów, zwłaszcza wśród osób rozpoczynających naukę miernictwa (geodezji stosowanej).
Budowa.
Niwelatory automatyczne.
"(np. Ni025, Ni020A, Koni007 – firmy Zeiss, C40 – Sokkia)"
W instrumentach tych brak libelli niwelacyjnej, mają za to specjalny układ mechaniczno-optyczny, zwany kompensatorem, którego główną częścią jest wahliwy pryzmat. Kompensator utrzymuje poziomy przebieg osi celowej przy niewielkich (do ok. 0,05 stopnia) odchyleniach instrumentu. Dzięki temu wystarcza, że obserwator wstępnie spoziomuje instrument według wskazań libelli pudełkowej – kompensator "zajmuje się resztą", utrzymując oś celową w poziomie. Uwalnia to obserwatora od precyzyjnego poziomowania lunety po każdej zmianie kierunku celowania, i tym samym znacznie przyspiesza prace w terenie.

</doc>
<doc id="80276" url="https://pl.wikipedia.org/wiki?curid=80276" title="Choina">
Choina

Choina ("Tsuga" Carriere) – rodzaj iglastych drzew z rodziny sosnowatych. Należy do niego 11 gatunków (w tym 1 mieszaniec). Występują w Ameryce Północnej i wschodniej Azji. Są długowieczne i cienioznośne. Mają duże znaczenie ekonomiczne jako źródło drewna konstrukcyjnego i ścieru oraz drzewa ozdobne. Są ważnym składnikiem górskich i niżowych lasów, odgrywając ekologicznie istotną rolę dla wielu grup zwierząt. Wykorzystywane są też jako rośliny lecznicze. 
Rozmieszczenie geograficzne.
W Ameryce Północnej rosną cztery gatunki – "Tsuga canadensis" i "T. caroliniana" w części wschodniej oraz "T. heterophylla" i "T. mertensiana" w części północno-zachodniej. Dwa gatunki rosną na wyspach japońskich – "T. diversifolia" i "T. sieboldii". "T. ulleungensis" jest endemitem koreańskiej wyspy Ullŭng-do. W południowych Chinach i w Himalajach rosną trzy gatunki – "T. chinensis" (południowo-wschodnie Chiny wraz z Tajwanem), "T. dumosa" (Himalaje) i "T. forrestii" (południowe Chiny).
Biologia i ekologia.
Drzewa długowieczne (najstarszy znany okaz choiny zachodniej osiągnął ok. 1240 lat, 75 m wysokości i 2,75 m pierśnicy), zwykle wolno rosnące, choć choina zachodnia wyróżnia się szybkim wzrostem w młodości, już w wieku 20 lat osiągając 20 m wysokości. Kwiaty zapylane a nasiona rozsiewane są przez wiatr.
Drzewa te rosną w lasach górskich (zwłaszcza w południowej części zasięgu) i na nizinach, zwykle na siedliskach wilgotnych i skalistych. Źle znoszą długotrwałe susze. Są natomiast cienioznośne.
Systematyka i pochodzenie.
Rodzaj choina "Tsuga" jest przedstawicielem podrodziny "Abietoideae" w obrębie rodziny sosnowatych "Pinaceae".
Rodzajem siostrzanym (najbliżej spokrewnionym) jest monotypowy "Nothotsuga" z gatunkiem "Nothotsuga longibracteata" rosnącym w południowo-wschodnich Chinach. W niektórych ujęciach jest on zaliczany do rodzaju "Tsuga", jednak na ogół uznawany bywa za odrębny. Jego odrębność uzasadniły także badania genetyczne – procent odmienności sekwencji nukleotydów jest między "Nothotsuga" i najbliżej spokrewnionym gatunkiem z rodzaju "Tsuga" dwa razy większy niż różnica między dwoma najbardziej oddalonymi od siebie gatunkami z rodzaju "Tsuga". Rozdzielenie linii prowadzących do współczesnych przedstawicieli rodzaju "Tsuga" i "Nothotsuga" nastąpiło ok. 90 milionów lat temu tj. w czasie późnej kredy. W niektórych ujęciach z rodzaju "Tsuga" wyodrębniany jest także w osobny rodzaj "Hesperopeuce" gatunek "Tsuga mertensiana" (jako "H. mertensiana"), uznawany czasem jako pośredni i być może mieszańcowego pochodzenia z rodzajem świerk "Picea", jednak nie zostało to uzasadnione w badaniach filogenetycznych – gatunek ten jest siostrzany dla "T. heterophylla", wraz z którym tworzy klad bazalny w obrębie rodzaju "Tsuga".
Ostatni wspólny przodek współczesnych gatunków z rodzaju "Tsuga" rósł w eocenie, kiedy to nastąpił podział na linię obejmującą "T. heterophylla" i "T. mertensiana" z zachodniej części kontynentu północnoamerykańskiego. Pozostałe gatunki zasiedlały Eurazję i wschodnią część Ameryki Północnej, przy czym do czasów współczesnych utrzymały się tylko w Azji wschodniej i wschodniej części Ameryki Północnej, zanikając w Europie. Szczątki kopalne przedstawicieli rodzaju "Tsuga" świadczą o dawnym szerokim rozprzestrzenieniu rodzaju na półkuli północnej także w kredzie i paleogenie.
Ze względu na niewielkie zróżnicowanie morfologiczne i liczne introgresje – podział rodzaju "Tsuga" na gatunki jest w wielu miejscach problematyczny, zwłaszcza w Azji Wschodniej. W 2017 wyodrębniono w randze osobnego gatunku "T. ulleungensis" z koreańskiej wyspy Ullŭng-do. Badania genetyczne wskazują także na wyraźną odrębność "T. chinensis" z Tajwanu w stosunku do roślin z kontynentalnej Azji (jest wyróżniany jako odmiana "T. chinensis" var. "formosana" ). Gatunek "T. forrestii" może utracić swoją rangę, ponieważ jest najwyraźniej zagnieżdżony w "T. chinensis". We "Flora of China" traktowany jest jako odmiana "T. chinensis" var. "forrestii" . Wyróżniany jest tam z kolei w randze gatunku "T. oblongisquamata" , ale o niepewnym statusie, z opcją uznania za odmianę "T. chinensis".
Zastosowanie i uprawa.
Z drewna choin produkuje się papier, robi podkłady kolejowe i wykorzystuje w budownictwie. Kora dostarcza garbników wykorzystywanych w przemyśle garbarskim (choina kanadyjska była najważniejszym surowcem do ich pozyskania w Ameryce Północnej). Choiny są również sadzone jako drzewa ozdobne. Tylko w przypadku choiny kanadyjskiej opisano 250 odmian ozdobnych. Indianie z pędów i kory choiny kanadyjskiej wytwarzali orzeźwiający wywar.
Choiny dobrze rosną na glebach lekko kwaśnych, głębokich i przepuszczalnych. Są mrozoodporne, ale źle tolerują warunki miejskie i przesadzanie. Większość gatunków źle toleruje suszę. Rozmnaża się je przez nasiona wysiewane wiosną.
Wszystkie gatunki choin dobrze znoszą cięcie – mogą być strzyżone i formowane.

</doc>
<doc id="80277" url="https://pl.wikipedia.org/wiki?curid=80277" title="Platalea">
Platalea

Platalea – rodzaj ptaka z rodziny ibisów (Threskiornithidae).
Zasięg występowania.
Rodzaj obejmuje gatunki brodzące, zamieszkujące głównie strefy klimatów równikowych, zwrotnikowych i podzwrotnikowych Starego Świata (w Nowym Świecie występuje jedynie warzęcha różowa).
Morfologia.
Długość ciała 60–100 cm, rozpiętość skrzydeł 110–135 cm; masa ciała 1130–2070 g. Ptaki te różnią się od ibisów kształtem dzioba, który mają długi, prosty, szeroki z charakterystycznym rozszerzeniem na końcu.
Systematyka.
Podział systematyczny.
Do rodzaju należą następujące gatunki:

</doc>
<doc id="80278" url="https://pl.wikipedia.org/wiki?curid=80278" title="Mrówka">
Mrówka



</doc>
<doc id="80282" url="https://pl.wikipedia.org/wiki?curid=80282" title="Henderson (wyspa)">
Henderson (wyspa)

Henderson – bezludna wyspa koralowa na Oceanie Spokojnym należąca do brytyjskiego terytorium zamorskiego Pitcairn. Powierzchnia 37,3 km². Długość wyspy zmierzona z północy na południe to 10,2 km, a szerokość ze wschodu na zachód to 6 km. Wyspa wpisana jest na Listę Światowego Dziedzictwa Kulturowego i Przyrodniczego UNESCO i uznana przez BirdLife International za ostoję ptaków IBA.
Historia.
Badania archeologiczne wykazały, że od początku VIII wieku do około XIV wieku wyspę zamieszkiwali Polinezyjczycy. Prawdopodobnie poruszali się między wyspą Pitcairn i Henderson. Odławiali dla mięsa ptaki i przypuszczalnie przyczynili się do wymarcia co najmniej 6 spośród 22 gatunków ślimaków lądowych na wyspie. Pedro Fernández de Quirós przepłynął obok wyspy w 1606 roku. W 1819 na wyspę przybyła wyprawa kierowana przez kapitana Jamesa Hendersona; wtedy też wyspa otrzymała swoją obecną nazwę. Rozpoczęła się eksploatacja drzew "Cordia subcordata" i "Thespesia populnea"; oba gatunki wprowadzili Polinezyjczycy.
20 grudnia 1820 r. na wyspie wylądowały trzy łodzie z 20 rozbitkami ze statku wielorybniczego "Essex", zatopionego miesiąc wcześniej przez kaszalota; katastrofa ta była przyczynkiem do napisania słynnej powieści "Moby Dick" Hermana Melville’a. Rozbitkowie, którzy sądzili, że trafili na wyspę Ducie, pozostali na niej przez siedem dni i odpłynęli 27 grudnia po nabraniu na wyspie wody i zdobyciu żywności (ryb i ptaków). Spośród 17 ludzi, którzy z wyspy odpłynęli, przeżyło pięciu; zostali uratowani 18 i 23 lutego 1821 r. Trzej rozbitkowie – Thomas Chappel, Seth Weeks i William Wright – postanowili pozostać na wyspie i przebywali na niej do 9 kwietnia 1821 r., kiedy uratował ich okręt wysłany po nich dzięki informacjom uzyskanym od pięciu uratowanych wcześniej rozbitków.
Obecnie mieszkańcy Pitcairn celem pozyskania drewna udają się na wyspę raz na rok lub dwa lata. Ze względu na niebezpieczeństwo wiążące się z przepłynięciem przez rafę, ludzie poruszający się na jachtach rzadko schodzą na ląd. Raz lub dwa razy w roku wycieczkowe statki pasażerskie umożliwiają podróżującym zejście na plażę w północnej części wyspy.
Warunki naturalne.
Maksymalna wysokość wyspy wynosi 33 m n.p.m. Henderson była niegdyś atolem, a obecnie wypiętrzona przybrała postać wyspy, przy czym czas trwania procesu jej „podnoszenia się” szacowany jest na 380 tys. lat. Wyspę porasta gęsta roślinność rosnąca na bardzo ubogiej glebie wapiennej oraz resztkach martwych koralowców. Na wschodnim, północnym i północno-zachodnim wybrzeżu obecne są rafy koralowe. W miejscach, gdzie nie ma koralowców, występują wysokie na 30 m klify. Różnica poziomu wody w trakcie przypływu i odpływu wynosi jeden metr. Pomiarów temperatury dokonano jedynie w latach 1991/92. Średnia temperatura w ciągu doby w lutym wynosiła 29,6 °C, zaś w czerwcu 24,2 °C. Całkowita suma opadów od lutego 1991 do stycznia 1992 wyniosła 1623 mm.
Szata roślinna.
Do flory wyspy należą 63 gatunki roślin naczyniowych, w tym 9 paprotników i 54 okrytonasiennych. Wśród okrytonasiennych 8 taksonów to endemity – rośliny nie spotykane nigdzie poza wyspą. Należą do nich: "Alyxia" sp., "Bidens hendersonensis", "Xylosma suaveolens" ssp. "haroldii", "Geniostoma rupestre" var. "glaberrimum", "Myrsine hosakae", "Peperomia hendersonensis", "Ixora fragrans", "Santalum insulare" var. "hendersonense", "Sideroxylon st-johnianum". Wzdłuż wybrzeży rozciągają się plaże, wnętrze wyspy porośnięte jest niskim lasem o wysokości zazwyczaj około 10 m. Dominują w drzewostanie takie gatunki jak: "Pisonia grandis", "Celtis pacifica", "Sideroxylon st-johnianum". W warstwie krzewów dominuje "Psydrax odoratum" i endemiczne dla wyspy "Ixora fragrans" oraz "Geniostoma rupestre". W runie znaczną rolę odgrywają paprocie, poza tym "Peperomia hendersonensis". Luki w drzewostanie zarastają "Senna glanduligera", "Bidens hendersonensis" i "Senecio stokesii".
Świat zwierzęcy.
Spośród fauny litoralu wyspy wymienić można kraba palmowego ("Birgus latro"; rozpoznany na podstawie szczątków znalezionych w 1987), dwóch nieokreślonych przedstawicieli "Coenobita" (Coenobitae; jeden z nich określony jako "pospolity" w 1987) oraz homara "Panulirus penicillatus". Niekiedy na wybrzeżu składa jaja żółw zielony ("Chelonia mydas"). W kolekcji okazów zebranych na wyspie w 1987 znalazło się 6–8 gatunków krewetek z rodziny Alpheidae. W północnej części, wśród koralowców, występuje nierozpoznany jeszcze gatunek strzykwy i jeżowiec z rodzaju "Heterocentrotus" (możliwe, iż jest to "H. trigonarius"). Ryby występują nielicznie; najpospoliciej okoliczne wody zamieszkuje "Caranx lugubris".
Awifauna.
Wyspę zamieszkują cztery gatunki endemicznych dla wyspy ptaków lądowych: owocożer szarogłowy ("Ptilinopus insularis"), loreczka przepasana ("Vini stepheni"), trzciniak blady ("Acrocephalus taiti") i nielot kureczka smolista ("Porzana atra"). Spośród piętnastu gatunków ptaków morskich występujących na wyspie przynajmniej dziewięć rozmnaża się na wyspie – są to petrel ciemny ("Pterodroma ultima"), petrel polinezyjski ("P. alba"), petrel oceaniczny ("P. arminjoniana"), petrel południowy ("P. neglecta"), burzyk klinosterny ("Puffinus pacificus"), głuptak maskowy ("Sula dactylatra"), faeton czerwonosterny ("Phaethon rubricauda"), rybołówka brunatna ("Anous stolidus"), rybołówka polinezyjska ("Procelsterna cerulea") oraz atolówka ("Gygis alba"). Wyspa stanowi główne miejsce rozrodu petreli samotnych ("Pterodroma atrata"), gatunku zagrożonego wyginięciem. Dawniej jego kolonie istniały jeszcze na niedalekiej wyspie Ducie, ale zanikły po sprowadzeniu tam szczurów w 1922 r. Uważa się, że obecnie wyspa Henderson jest jedynym miejscem gniazdowania petreli samotnych.
Wyspa w 2005 została uznana przez BirdLife International za ostoję ptaków IBA oraz Endemic Bird Area.

</doc>
<doc id="80283" url="https://pl.wikipedia.org/wiki?curid=80283" title="Dodo">
Dodo



</doc>
<doc id="80288" url="https://pl.wikipedia.org/wiki?curid=80288" title="Sosna himalajska">
Sosna himalajska

Sosna himalajska ("Pinus wallichiana" A.B. Jacks) – gatunek drzewa z rodziny sosnowatych ("Pinaceae"). Sosna himalajska rośnie w Himalajach, od Afganistanu, przez Pakistan, Indie, Tybet, Nepal i Bhutan po Mjanmę.
Biologia i ekologia.
Jedna wiązka przewodząca w liściu, trzy kanały żywiczne. Igły w przekroju poprzecznym trójkątne.
Gatunek jednopienny. Pylenie od kwietnia do maja. Nasiona dojrzewają jesienią następnego roku.
Preferuje doliny i nasłonecznione zbocza górskie. Występuje przeważnie na wysokości 1400–1500 m n.p.m., chociaż spotykana do wysokości 2500 m (inne źródła podają 1600–3300 m n.p.m., a nawet 4300 m). Lubi gleby świeże i głębokie oraz nasłonecznione stanowiska. Dobrze znosi zimy, ale niezbyt mroźne. Tworzy lasy jednogatunkowe, ale także lasy mieszane wraz z dębem, klonem i ostrokrzewem. We wschodniej części obszaru występowania tworzy z cedrem himalajskim lasy iglaste.
Systematyka i zmienność.
Pozycja gatunku w obrębie rodzaju "Pinus":
Najbliżej spokrewniona jest z sosną koreańską ("Pinus koraiensis").
W 1989 r. opisana została odmiana "Pinus wallichiana" var. "parva" K. C. Sahni (Indian J. Forest. 12(1): 40. 1989). Występuje w południowo-wschodniej części Tybetu w wilgotnych lasach strefy umiarkowanej, razem z gatunkami z rodzaju różanecznik ("Rhododendron"), na wysokości ok. 3000 m n.p.m. Takson ten nie jest dostatecznie rozpoznany. Według opisu różni się od typowego gatunku krótszymi igłami (mniej niż 11 cm), prostymi i mniejszymi szyszkami (do 10 cm), mniejszymi nasionami (ok. 3 mm) z krótszym skrzydełkiem (ok. 10 mm).
Zagrożenia.
Międzynarodowa organizacja IUCN przyznała temu gatunkowi kategorię zagrożenia LC ("least concern"), czyli najmniejszej troski, spośród gatunków niższego ryzyka.
Zastosowanie.
Sosna himalajska została wprowadzona do Europy jako drzewo ozdobne, sadzone w parkach. Popularna głównie ze względu na zwisające, długie igły.
Drewno wykorzystywane jest do konstrukcji drewnianych, do produkcji mebli i wyrobu terpentyny.

</doc>
<doc id="80289" url="https://pl.wikipedia.org/wiki?curid=80289" title="Zasada Schiffa">
Zasada Schiffa



</doc>
<doc id="80290" url="https://pl.wikipedia.org/wiki?curid=80290" title="Ducie">
Ducie

Ducie – bezludna wyspa koralowa na Oceanie Spokojnym, przyłączona do kolonii Pitcairn w 1902 roku. Powierzchnia 3,9 km² (wraz z laguną), maksymalna wysokość 4 m n.p.m. Znajduje się 470 km na wschód od Pitcairn.
Z wyspy czterokrotnie (2002, 2003, 2008 i 2018) pracowały ekspedycje krótkofalarskie. Łączności ze stacjami nadającymi z Ducie cieszą się ogromną popularnością.

</doc>
<doc id="80291" url="https://pl.wikipedia.org/wiki?curid=80291" title="Oeno">
Oeno

Oeno – bezludny atol na Oceanie Spokojnym, należący do brytyjskiej kolonii Pitcairn. Położony 143 km na północny zachód od wyspy Pitcairn. Średnica atolu to około 4 km. Całkowita powierzchnia to 12 km², z czego zdecydowaną większość zajmuje laguna. W obrębie atolu znajdują się dwie większe i trzy mniejsze wysepki. Ich całkowita powierzchnia lądowa to tylko 0,69 km² (69 ha). Maksymalna wysokość bezwzględna 5 m n.p.m. Atol służy mieszkańcom Pitcairn jako miejsce wypoczynku.
Główna wyspa (Oeno), o powierzchni ok. 0,5 km² jest porośnięta lasem. Znajduje się w południowo-zachodniej części atolu.
Sandy Island, druga większa wysepka, nie jest porośnięta przez roślinność, pokrywa ją wyłącznie piasek. Położona jest w północnej części atolu.

</doc>
<doc id="80292" url="https://pl.wikipedia.org/wiki?curid=80292" title="Ibisy">
Ibisy

Ibisy, ibisowate (Threskiornithidae) – rodzina ptaków z rzędu pelikanowych (Pelecaniformes). Obejmuje gatunki brodzące, zamieszkujące strefy klimatów równikowych, zwrotnikowych i podzwrotnikowych całego świata, nieliczne gatunki pojawiają się w strefie klimatów umiarkowanych.
Charakterystyka.
Wyróżnianych jest ponad trzydzieści gatunków. Odznaczają się małą głową, różnorodnym upierzeniem oraz długim, szablastym dziobem. Zamieszkują podmokłe rejony tropikalnej i umiarkowanej strefy. Odbywają wędrówki w charakterystycznym szyku – ustawione rzędami prostopadle do kierunku lotu, zawsze z prosto wyciągniętymi głowami. Do Polski sporadycznie zalatują dwa gatunki – ibis kasztanowaty i warzęcha zwyczajna. Długość ciała od 55 do 90 cm. Długie nogi z udem co najmniej do połowy nagie. Szyja jest długa, ogon stosunkowo krótki. Brak wyraźnego dymorfizmu płciowego. W upierzeniu przewaga koloru białego i ciemnych z metalicznym połyskiem. Kształt dzioba zależy od rodzaju (długi, cienki i łukowato wygięty u ibisów, a długi, prosty, szeroki z charakterystycznym rozszerzeniem na końcu u warzęch). Żywią się pokarmem zwierzęcym. Tworzą kolonie gniazdowe, często wielogatunkowe.
Systematyka.
Rodzina bywa dzielona na dwie podrodziny: ibisy (Threskiornithinae) i warzęchy (Plataleinae), lecz najnowsze badania molekularne nie potwierdzają tego podziału. Do rodziny należą następujące rodzaje:
Rola w starożytnej religii.
W starożytnym Egipcie ibisy czczone ("Threskiornis aethiopicus") uważane były za święte, były atrybutem boga Thota (bóg posiadał głowę tego ptaka). Kiedy faraon umierał, często zabijano kilkadziesiąt ptaków, które po zabalsamowaniu trafiały razem ze zmarłym do grobowca. Białe pióra ibisa symbolizowały światło słońca, czarna szyja symbolizowała cień księżyca, ciało było sercem, a nogi trójkątem (symbolem słońca).

</doc>
<doc id="80294" url="https://pl.wikipedia.org/wiki?curid=80294" title="Sosna limba">
Sosna limba

Sosna limba ("Pinus cembra" L.) – gatunek drzewa iglastego z rodziny sosnowatych. Występuje w górach centralnej Europy na obszarze Alp i Karpat (Tatry, Karpaty Wschodnie i Południowe). Rośnie w borach z udziałem modrzewia europejskiego, najczęściej na wysokościach w przedziale 1400–2500 m n.p.m. Jest to drzewo wolno rosnące i długowieczne, bardzo odporne na niskie temperatury, wiatry i szkodniki. Drewno limby było dawniej wszechstronnie użytkowane, nasiona zaś, zwane orzeszkami, były wykorzystywane jako jadalne i lecznicze. Z pędów i żywicy destylowano olej limbowy. Ze względu na intensywną wycinkę drzew, zasięg gatunku uległ w przeszłości znacznemu zmniejszeniu. W niektórych krajach limba podlega prawnej ochronie gatunkowej (m.in. w Polsce), a jej siedliska chronione są w parkach narodowych i obszarach Natura 2000. Limba należy do gatunków raczej rzadko uprawianych poza naturalnym zasięgiem, głównie z powodu trudności ze zdobyciem nasion oraz wolnego wzrostu.
Rozmieszczenie geograficzne.
Sosna limba jest endemitem europejskim. Występuje w piętrze subalpejskim kontynentalnych Alp (Francja, Włochy, Szwajcaria, Austria, Niemcy) oraz na izolowanych stanowiskach w wyższych położeniach górskich od Tatr (Polska, Słowacja) po Karpaty Wschodnie (Ukraina, Rumunia). Porozrywany zasięg gatunku w Europie zajmuje 110,6 tys. km², ale jego zredukowany areał (powierzchnia zajmowana przez drzewostany z limbą) oszacowany został w latach 70. XX wieku na 30 tys. hektarów (300 km²). Największa część przypada na Alpy austriackie – 18 620 ha zredukowanego areału, mniejsza na Alpy szwajcarskie, jeszcze mniejsze na pozostałe kraje alpejskie i karpackie.
W Alpach zasięg limby jest ciągły i obejmuje cały łańcuch górski z wyjątkiem południowej i zachodniej części Alp Zachodnich. Największe skupienia limby występują w najwyższych partiach gór, w rejonie Wysokich Taurów. W Karpatach zasięg limby jest silnie rozczłonkowany i ma postać izolowanych wysp reliktowych. W Karpatach Południowych gatunek spotykany jest w paśmie Bucegi na wschodzie i dalej w kierunku zachodnim w Górach Fogarskich, Sybińskich, Parâng oraz w paśmie Retezat. W Karpatach Wschodnich na północy rośnie w Gorganach i dalej na południe w Górach Rodniańskich. W Tatrach występuje w liczniejszych skupieniach wokół Tatr Wschodnich, sięgających ku zachodowi do okolic Kasprowego Wierchu na północy i Doliny Kamienistej na południu. Dalej na zachód notowany jest już tylko na pojedynczych stanowiskach, na północy sięgających do rejonu Doliny Kościeliskiej, a na południu do krańca Tatr Zachodnich (najdalej na zachód wysunięte stanowiska znajdują się w Dolinie Suchej). Większość tatrzańskich limb rośnie więc na Słowacji: w latach 70. XX w. zredukowany areał tego gatunku na terenach ówczesnego słowackiego Tatrzańskiego Parku Narodowego (ok. 51 tys. ha) szacowano na 188 ha, a zasób drewna na 27 300 m³. Poza Tatrami Wysokimi i Bielskimi limba rośnie również w Tatrach Zachodnich i Niżnych. W tych ostatnich zredukowany areał limby w l. 70. wynosił 81 ha. Zredukowany areał limby w całych słowackich górach w tym czasie szacowano na 290 ha, a kubaturę drewna na 35 tys. m³.
Limba występuje najczęściej na wysokościach 1400–2500 m n.p.m. W Alpach formuje bory limbowo-modrzewiowe powyżej lasów świerkowych. Typowe siedliska w tych górach znajdują się na wysokości od 1500 do 2400 m n.p.m. (1450–2430 m), ale pojedyncze okazy spotykane są od 1200 do 2850 m n.p.m. Inne źródła podają najwyższe stanowiska w Alpach Pennińskich na wysokości 2585 m n.p.m.
W Tatrach limba występuje na wysokościach od 1300 do 1700 m n.p.m., sięgając w Tatrach Wysokich do 2020 m n.p.m. W niższych położeniach rośnie w Tatrach Bielskich, gdzie pojawiać się zaczyna od 945 m n.p.m. Jeszcze niżej występuje w Gorganach, skąd notowana była na rzędnej 800 m n.p.m. i gdzie sięgała najwyżej 1630 m n.p.m. W Karpatach Południowych najliczniej rośnie między 1600 i 1850 m n.p.m., ale spotykana jest od 1500 m n.p.m.
Sosna limba prawdopodobnie pochodzi z rejonów syberyjskich, gdzie występuje blisko z nią spokrewniona sosna syberyjska ("Pinus sibirica"). Przypuszcza się, że limba przetrwała ostatnie zlodowacenie w pobliżu Alp, skąd rozprzestrzeniła się na duże obszary we wczesnym okresie polodowcowym. Sukcesywnie była wypierana z niższych stanowisk przez inne gatunki drzew. Przed kilku tysiącami lat limba rosła także w Sudetach.
Rozpowszechnienie przez człowieka.
Sosna limba już w 1652 roku posadzona została w Królewskich Ogrodach Botanicznych Jana II Kazimierza w Warszawie. W miejscowościach w okolicy Tatr limba sadzona była w ogrodach od XVIII wieku. Wówczas też, w 1746 została sprowadzona do Anglii. W różnych szkółkach na terenie współczesnej Polski i Czech oferowana była od XIX wieku. W XIX wieku leśnicy sadzić zaczęli limbę w szkółkach i później w Tatrach, przy czym nasiona do siewu pochodziły zarówno z Tatr, jak i Alp. Członkowie działających w Tatrach organizacji takich jak Towarzystwo Tatrzańskie i Węgierskie Towarzystwo Karpackie, rozsiewali w Tatrach nasiona. Towarzystwo Tatrzańskie w statucie swoim z 1880 roku wpisany jako jeden z celów miało ochronę limby. Poza rozsiewaniem nasion limby pochodzącej zarówno z Tatr, jak i Alp, członkowie Towarzystwa założyli też szkółki, w których jednak wysiano nasiona podobnej sosny syberyjskiej przysłane przez Benedykta Dybowskiego.
Wysadzanie sadzonek i wysiewanie nasion limby w Karpatach intensywnie kontynuowano również w latach powojennych. Np. w latach 1949–1976 na terenie słowackiego TPN wysadzono ok. 700 tys. sadzonek tego drzewa i wysiano 40 kg limbowych orzeszków. W innych wyższych grupach górskich na Słowacji (Niżne Tatry, Mała Fatra, Wielka Fatra, Rudawy Słowackie) tylko w l. 1973-1976 wysadzono 50 tys. sadzonek, co można przeliczyć na zredukowany areał 20 ha.
Limba została także sztucznie wprowadzona w Sudetach, gdzie wciąż jest utrzymywana i namnażana w miejscowych szkółkach. Limba introdukowana została także do lasów na Babiej Górze, a w niewielkich ilościach sadzono ją nawet w szczytowych partiach Beskidu Śląskiego. Introdukowana została w środkowych i południowych Niemczech w górach Odenwald, Waldecker Wald, Harz i w Lesie Bawarskim oraz we Francji do Masywu Centralnego i Pirenejów. Sprowadzono ją także do Ontario w Ameryce Północnej.
Biologia.
Rozwój.
W warunkach naturalnych limba odnawia się z nasion. Nasiono kiełkuje na grubej warstwie butwiny lub w nagich szczelinach skalnych, gdzie wykształca spory korzeń pierwotny. Jest to możliwe dzięki dostatecznej ilości materiałów zapasowych zgromadzonych w stosunkowo dużym nasieniu. Siewki mają 11 (rzadziej 12, 13 lub 10) liścieni o długości 30–35 mm i szerokości do 1,5 mm. Część wierzchołkowa siewki stopniowo zaostrzona i lekko kłująca, na przekroju trójkątna. Część podliścieniowa ma wysokość 3–6 cm i jest gęsto bruzdowana. W pierwszym pęczku rozwija się 6 igieł. Korzeń siewki jest palowy i prawie nierozgałęziony. Często siewki wyrastają w kępkach po 2–20 sztuk, co wynika z przechowywania nasion w ziemnych schowkach przez żywiące się nimi ptaki. Takie grupowe kiełkowanie sprzyja małym limbom, które wzajemnie osłaniają się przed wiatrem i śniegiem. Z kępki pozostaje zazwyczaj jedna, dwie lub trzy najżywotniejsze limby, odporne na wiatr.
Limba jest drzewem wolno rosnącym. Trzyletnia siewka osiąga 10 cm wysokości, a pierwszy okółek gałęzi powstaje w piątym roku życia. W warunkach naturalnych może minąć 30 lat zanim osiągnie wysokość od 1,3 do 1,5 m, w wieku 50 lat dorasta do 2–4 m. Rosnące w górach limby stuletnie zwykle nie przekraczają 10 m wysokości. Kwitnie po raz pierwszy późno, bo w wieku ponad 60 lat, jednak okazy rosnące w niższych położeniach i uprawiane mogą zakwitać już po 25 latach. Jako gatunek jednopienny wykształca na tym samym drzewie kwiaty żeńskie i męskie, zebrane w osobne kwiatostany. Kwitnie i produkuje nasiona co 2–3 lata, ale obficie tylko raz na 4–10 lat. Pylenie następuje w czerwcu i lipcu (później w wyższych położeniach górskich, wcześniej w niższych). Pyłek jest przenoszony na szyszki żeńskie przez wiatr (anemogamia), aczkolwiek może również dojść do samozapylenia. Szyszki te dojrzewają po 2 latach (w trzecim roku) i opadają w całości. Szyszki rzadko otwierają się samoistnie. Po opadnięciu z czasem rozpadają się pod wpływem wilgoci lub są rozłupywane przez ptaki wyłuskujące nasiona.
Limba jest drzewem wiecznie zielonym, igły pozostają na drzewie przez 3 do 6 (12) lat. W Szwajcarii zaobserwowano wzrost czasu długości życia igieł wraz ze wzrostem wysokości n.p.m., aż do 12 lat na najwyższych stanowiskach. Drzewo zazwyczaj żyje 200–400 lat, lokalnie 700-1000, maksymalnie do 1200 lat. Wiek okazu, rosnącego na wysokości 1610 m n.p.m. na południowo-zachodnich stokach Krywania w słowackich Tatrach, o wysokości 17,5 m i obwodzie w pierśnicy wynoszącym 300 cm, oceniono w 1986 r. nawet na ponad 1200 lat. Okaz został w ten sposób najstarszym drzewem Słowacji.
Fizjologia.
Charakterystyczną cechą fizjologiczną limby jest bardzo duża lepkość protoplazmy. Dzięki niej komórki tego gatunku nie zamarzają nawet w temperaturze −60 °C, a procesy transpiracji i asymilacji przebiegają bez zakłóceń, niezależnie od warunków zewnętrznych. W efekcie produkcja suchej masy u limby jest regularnie rytmiczna. Rytmika związana jest z wyraźną odmiennością aktywności fizjologicznej w okresie letnim i zimowym. Limba redukuje ilość wody w liściach w trakcie zimy do niezbędnego minimum. Badania w Alpach (testy "in situ" na stanowisku w Austrii, 1950 m n.p.m.) wykazały, że średnia odporność na mróz w miesiącach zimowych (grudzień – luty) wynosiła −58,5 °C dla liści i −63,3 °C dla pąków, przy maksymalnej odporności do −75 °C dla liści i −70,3 °C dla pąków. Uzyskano zatem niższe temperatury niż w testach laboratoryjnych na oderwanych gałązkach. Po osiągnięciu tych skrajnych temperatur liście i pąki nie wznawiały wzrostu. Badania wskazały również, że wyższe temperatury powietrza lub ziemi występujące późną zimą powodują wzbudzenie drzewa, co obniża jego odporność na mróz, prowadzi do wcześniejszego pękania pąków i naraża wrażliwe młode pędy na ryzyko przemarznięcia. Odporność na mróz u młodych pędów limby jest porównywalna do innych gatunków drzew wysokogórskich. Pędy w fazie wzrostu ulegają uszkodzeniu przy temperaturze −4,8 °C.
Genetyka.
Liczba chromosomów wynosi 2n = 24.
Badania molekularne, przeprowadzone na kilku polskich i słowackich populacjach tatrzańskich pokazały, że są one dość jednorodne i reprezentują jedną pulę genową. Wykazują wysokie podobieństwo genetyczne (współczynnik podobieństwa genetycznego I = 0,97), brak jest markerów typowych dla poszczególnych populacji oraz mają porównywalny, bardzo niski poziom polimorfizmu. W populacjach występowały te same allele, a loci polimorficzne stanowiły 14,5%. W innych badaniach także obserwowano niski polimorfizm DNA wynoszący 14% (w populacji z Doliny Kościeliskiej) oraz 32% (w populacji z Doliny Gąsienicowej). Tak niski polimorfizm może wynikać z krzyżowania się osobników w obrębie niewielkiego obszaru i izolowanych populacji, co prowadzi do zawężenia puli genowej. Fragmentacja na małe populacje zwiększa także skłonność do chowu wsobnego. Wówczas zaistnienie zagrożeń środowiskowych, takich jak pożary, może narazić populacje na istotną utratę informacji genetycznej. W porównaniu z innymi populacjami karpackimi, sosny z Tatr i gór Retezat, mają i tak stosunkowo największe zróżnicowanie genetyczne. Położone dalej na wschód populacje cechują się coraz większym podobieństwem genetycznym, co tłumaczone jest ich najmłodszym wiekiem. Podobnie różnice w zróżnicowaniu genetycznym limb alpejskich pozwoliły wskazać jako refugium gatunku w czasie ostatniego zlodowacenia tereny położone na południowy wschód od Alp, skąd limby rozprzestrzeniły się w kierunku zachodnim i północnym.
Ekologia.
Siedlisko.
Limba rośnie w reglu górnym, osiągając górną granicę lasu, gdzie jest gatunkiem dominującym, a także w piętrze subalpejskim. W Alpach formuje otwarte lasy, często razem z modrzewiem europejskim ("Larix decidua") tworząc bory limbowo-modrzewiowe, powyżej piętra świerkowego.
Limba rośnie na skalistych zboczach, przeważnie na podłożu krystalicznym i kwaśnych glebach ubogich w składniki odżywcze, takich jak próchnica butwinowa, zajmując stanowiska zbyt niekorzystne dla świerka czy modrzewia. Siewki mogą kiełkować nawet w nagich szczelinach skał i dzięki obfitującym w materiały zapasowe nasionom są w stanie rozwinąć w takich miejscach silny korzeń pierwotny. Limby często wyrastają na występach skalnych, ponieważ w miejscach tych krócej zalega śnieg i do nich nasiona i szyszki znoszone są wiosną przez orzechówki. Drzewa wyrastające na wyniosłościach skalnych są przy tym lepiej zabezpieczone przed zniszczeniem przez lawiny śnieżne i zsuwające się kamienie. Optymalne warunki dla wzrostu limby dają jednak gleby głębokie i świeże, przy czym korzystniejsze jest podłoże bezwęglanowe. Dobrze rozwija się ten gatunek także na żyznych, glinianych i dobrze nawodnionych glebach nizin oraz na głębokich, śródleśnych torfach. Wymaga stosunkowo dużej wilgotności powietrza i sporych opadów, co zapewnia jej dobry wzrost, niemniej zbyt duże sumy opadów w lecie ograniczają przyrost na grubość. Najwyższe stanowiska alpejskie znajdują się na północno-zachodnich stokach, jednak najszersze zasięgi ma na stokach południowych i zachodnich. W Alpach Centralnych rośnie w umiarkowanie suchym klimacie subkontynentalnym na podłożu krzemionkowym, z opadami na poziomie 700–1000 mm rocznie, na północno-wschodnim krańcu Alp na podłożu wapiennym przy opadach 1500–2000 mm rocznie.
Sosna limba lubi miejsca nasłonecznione, ale wymaga mniej światła niż modrzew czy inne sosny, dzięki czemu może odnawiać się pod osłoną modrzewia. Słoneczne miesiące letnie zapewniające wysokie średnie temperatury powietrza, szczególnie w czerwcu i lipcu, sprzyjają tworzeniu szerszych słojów rocznych. Wskazuje to na wysokie wymagania gatunku co do letnich temperatur, chociaż równocześnie wystarczy mu okres wegetacji trwający 2,5 miesiąca. Limba znosi bardzo niskie temperatury zimowe, w warunkach laboratoryjnych dochodzące do –60 °C. Średnie roczne temperatury na jej siedliskach wynoszą 0 °C. Skoki temperatur nie zakłócają przebiegu procesów fizjologicznych. Młode drzewka są jednak wrażliwe na mróz i wymagają odpowiednio grubej pokrywy śnieżnej w czasie zimowych nocy. Limby nie zasiedlają przy tym miejsc i obszarów, na których śnieg długo się utrzymuje, ponieważ wolno rosnące drzewka w warunkach długotrwałego przebywania pod pokrywą śnieżną są bardziej narażone na ataki chorób wywoływanych przez grzyby.
Starsze drzewa są odporne na silne wiatry, zdarza się jednak, że ulegają wiatrołomom. Czasem złomy (śniegołomy) powoduje także nagromadzony mokry śnieg. Limby wykazują dużą odporność na wyładowania atmosferyczne, pomimo że po uderzeniu piorunem powstaje tzw. iskra wewnętrzna, która rozładowuje się między korą a drewnem. Znacznie bardziej zagraża to drzewu niż rozładowanie zewnętrzne idące po mokrej powierzchni u drzew o gładkiej korze, np. grabu.
Interakcje międzygatunkowe.
Sukcesja.
Limbę, podobnie jak inne europejskie gatunki sosen subalpejskich, cechuje trwałość w zasiedlaniu skrajnych stanowisk wysokogórskich oraz zdolność do zajmowania terenów po pożarach. Zdolność ta jest jednak mocno zależna od silnego związku tej sosny z ptakami, jako agentami rozsiewającymi nasiona. Limba odnawia się intensywnie, o ile nie jest niszczona przez jelenie szlachetne lub zwierzęta gospodarskie, czy tłumiona przez trawy. Szybko opanowuje porzucone alpejskie pastwiska.
Wycinka drzew w średniowieczu na terenie Tyrolu w Austrii doprowadziła do zniszczenia tamtejszego pasa lasów limbowych, jednak od tego czasu limby rozprzestrzeniły się z powrotem na stoki, tworząc szeroką strefę przejściową powyżej granicy zwartego lasu.
W związku z powolnym wzrostem limba przegrywa walkę o światło w konkurencji z innymi gatunkami drzew. Jest jednak lepiej przystosowana do warunków wysokogórskich, dzięki czemu może tworzyć lasy mieszane ze świerkiem pospolitym ("Picea abies") i modrzewiem europejskim ("Larix decidua") oraz jednogatunkowe drzewostany powyżej granicy występowania tych gatunków. Często występuje razem z kosodrzewiną ("Pinus mugo").
Na tempo i kierunek naturalnej sukcesji w biocenozach sosnowych mogą wpływać szkodniki. Na szwajcarskich stanowiskach sukcesja bywa opóźniana przez motyla z gatunku "Zeirophera griseana", powodującego obumieranie młodych drzewek rosnących w podszycie lasów modrzewiowych ("Larix decidua"). Faworyzowany jest w takich warunkach modrzew, co opóźnia naturalną sukcesję z czystogatunkowych lasów modrzewiowych do klimaksowych lasów modrzewiowo-limbowych.
Mutualizm.
Nasiona limby są chętnie zjadane, a przy tym rozsiewane, przez wiewiórki i ptaki, m.in. orzechówkę zwyczajną ("Nucifraga caryocatactes"), krzyżodzioby i dzięcioły. Orzechówka wyłuskuje nasiona z szyszek i transportuje je w liczbie do 40 sztuk w swoim wolu. Zakopuje je następnie partiami po ok. 10 sztuk w ziemi jako zapas pożywienia na zimę. Jeden ptak może zebrać ok. 25 tysięcy nasion w ciągu roku. Orzechówka rozprzestrzenia nasiona na odległość do 15 km i na wysokość do 700 m od drzewa. Większość schowków jest opróżniana w czasie zimy i wiosną, a nasiona z tych niewykorzystanych często kiełkują. Taka współzależność drzew i ptaków jest typowa dla gatunków sosen o nasionach bez lub o znikomym skrzydełku. Związek limby i orzechówki jest podawany jako przykład koewolucji i mutualizmu.
Mikoryza.
Sosna limba wchodzi w związki mikoryzowe z szeregiem grzybów. Mikoryza poprawia kondycję drzewa i jest szczególnie ważna w pierwszych latach rozwoju. Badania materiału szkółkarskiego w Alpach wykazały wysoki procent sadzonek (w wieku 1–7 lat) nawiązujących ektomikoryzę (93–100%) oraz liczny zbiór mikoryzujących gatunków grzybów (12). Najczęściej w związek z limbą wchodzą gatunki z rodzaju "Suillus": maślak limbowy ("S. plorans"), maślak syberyjski ("S. sibiricus"), maślak wejmutkowy ("S. placidus") oraz rodzajów "Wilcoxina" i "Tomentella", poza tym zasłonak krętonogi ("Cortinarius flexipes"), strzępiak porysowany ("Inocybe rimosa"), łojki ("Sebacina"), "Melinomyces bicolor", strzępiak słodkogorzki ("Inocybe dulcamara") i strzępkobłonka ("Amphinema byssoides"). Mikoryzujące maślaki wykształcają guzki oraz długie ryzomorfy, co pozwala znacznie zwiększyć zasięg grzybni i jest bardzo korzystne dla drzewa. Maślaki są dominującymi gatunkami mikoryzującymi z limbą w typowych warunkach subalpejskich.
Szkodniki.
Na sośnie limbie żeruje ok. 20 gatunków owadów. Za największego szkodnika stanowisk alpejskich uważana jest wskaźnica modrzewianeczka ("Zeiraphera diniana"), motyl z rodziny zwójkowatych ("Torticidae"), który żeruje na modrzewiu, limbie i świerku. Larwy tego motyla mogą doprowadzić do defoliacji o różnym nasileniu, która często skutkuje obumieraniem młodych limb rosnących w zacienieniu, np. w podszycie lasów modrzewiowych w Szwajcarii. W Tatrach większe szkody powodowały tylko dwa gatunki – czterooczak limbowiec ("Polygraphus grandiclava") i borecznik jasnonogi ("Diprion pallipes"), doprowadzając do zamierania gałęzi w pierwszym przypadku i ogołacania ich z liści w drugim. Z kolei żerowanie borecznika rudego ("Neodiprion sertifer") wpływa hamująco na przyrost drzew. Owad ten zasiedla przeważnie młode drzewka (także sosny zwyczajnej, wejmutki, kosodrzewiny, sosny czarnej i innych) i składa jaja przy brzegach igieł. Larwy wylęgają się na wiosnę i przez maj i czerwiec zjadają stare igły, pozostawiając młode pędy. Poza tym limba jest głównym gospodarzem następujących owadów, uznawanych za jej szkodniki: borecznik podobny ("Diprion similis"), zakorek czarny ("Hylastes ater") i cetyniec większy ("Tomicus piniperda"). Pomocniczo żeruje na niej także zwójka sosnóweczka ("Rhyacionia buoliana") oraz niektóre kornikowate: polesiak obramowany ("Hylurgops palliatus"), kornik drukarczyk ("Ips amitinus"), kornik modrzewiowiec ("Ips cembrae"), kornik zrosłozębny ("Ips duplicatus") i rytownik czterozębny ("Pityogenes chalcographus"). Tylko 5 gatunków, z czego 3 dość regularnie ("Dioryctria abietella", "Eupithecia abietaria" i "Cecidomyia pini"), stwierdzane są na szyszkach limby, nie powodując jednak istotnych strat w nasionach.
Stosunkowo niedługa lista szkodników i niewielka ich szkodliwość tłumaczona jest zarówno odpornością limby, jak i wpływem surowych warunków klimatycznych na siedliskach zajmowanych przez limbę.
Młode limby bywają spałowane przez jelenie. Podczas zim ich kora bywa zgryzana także przez zające i gryzonie.
Choroby.
Sosny limby atakuje szereg patogenów grzybowych, wywołujących choroby, wpływających negatywnie na przyrost roczny i ogólną kondycję roślin. Limba jest głównym gospodarzem opieńki ciemnej ("Armillaria ostoyae"), grzyba pasożytniczego powodującego opieńkową zgniliznę korzeni. Dotyka jej także zamieranie pędów sosny, którą u limb wywołuje grzyb "Gremmeniella abietina". Jego rasa europejska atakuje z reguły górne partie drzewa. Grzyb może rozwijać się pod pokrywą śniegu, w temperaturze bliskiej 0 °C, gdyż sprzyjają mu niska temperatura, duża wilgotność i fakt, że drzewo w okresie zimowym jest w stanie uśpienia. Siewki i młode drzewka mogą zamierać w pierwszym roku od infekcji, a starsze drzewa w ciągu kilku lat. Choroba znana jest w Europie od 1888 r. Symptomy infekcji to np. brązowienie i opadanie igieł, żółcenie podstaw igieł, zrakowacenia gałązek i zamieranie całych pędów. Groźny dla limby może być także grzyb "Mycosphaerella pini" niszczący igły oraz "Sirococcus conigenus" powodujący zamieranie pędów świerka, ale atakujący też sosny, szczególnie na wspólnych stanowiskach, przy dużej wilgotności. Rzadziej na limbach pasożytuje "Crumenulopsis sororia" powodujący powstawanie raków drzewnych na gałęziach, korzeniowiec drobnopory ("Heterobasidion parviporum") oraz "Sphaeropsis sapinea" powodujący zasychanie wierzchołków pędów.
Sosnę limbę cechuje wysoka odporność na rdzę wejmutkowo-porzeczkową, chorobę sosen wywoływaną przez grzyb "Cronartium ribicola".
Fitosocjologia.
W klasyfikacji fitosocjologicznej "Pinus cembra" znalazła się początkowo w zespole świerczyny górnoreglowej o nazwie "Piceetum exelsae myrtilletosum", którego fację stanowi bór limbowo-świerkowy. W latach 70. XX wieku wyróżniony został osobny zespół górskiego boru limbowo-świerkowego "Cembro-Piceetum" Myczk. 1970, nazwany później "Pino cembrae-Piceetum" Myczkowski et Lesiński 1974. Zespół ten stanowi luźny bór świerkowy z domieszką limby i modrzewia europejskiego, rosnący w niewielkiej strefie przejściowej pomiędzy zwartym borem świerkowym regla górnego a zaroślami kosodrzewiny w Tatrach Wysokich, obejmujący także ich luźne skupienia (1500–1700 m n.p.m.). Skupiska te traktowane są w tym ujęciu jako relikt zespołu zbliżonego do zbiorowisk tworzących piętro limbowo-modrzewiowe w środkowych Aplach ("Vaccinio-Pinetum cembrae"). W tej klasyfikacji fitosocjologicznej zbiorowiska z "P. cembra" znajdują się w klasie "Vaccinio-Piceetea", rzędzie "Piceetalia abietis", związku "Piceion abietis", podzwiązku "Vaccinio-Piceenion", zespole "Pino cembrae-Piceetum".
Współczesne monografie fitosocjologiczne nie wyróżniają zespołu "Pino cembrae-Piceetum". Traktują jego zbiorowiska jako lokalną formę wysokościową zespołu acydofilnych zachodniokarpackich świerczyn górnoreglowych "Plagiothecio-Piceetum" ("tatricum") lub jako rzadki składnik fitocenoz zespołu górnoreglowej świerczyny karpackiej "Plagiothecio-Piceetum". Zbiorowiska tych zespołów są borami świerkowymi z niewielkim udziałem jarzębiny, a tylko w obrębie Tatr domieszkę może stanowić sosna limba i modrzew europejski. Limba jest uznawana za gatunek charakterystyczny dla związku zespołów "Piceion abietis" Pawł. et al. 1928 (określanego także jako "Vaccinio-Piceion" Br.-Bl. 1938), obejmującego zbiorowiska borów świerkowych lub jodłowych, oraz wyodrębnianego z niego podzwiązku "Rhododendro-Vaccinienion", obejmującego głównie wysokogórskie zarośla kosodrzewiny i różaneczników.
Systematyka i zmienność.
Synonimy: "Apinus cembra" (L.) Neck., "Pinea cembra" (L.) Opiz, "Pinus cembra" subsp. "communis" Endl., "Pinus cembra" var. "helvetica" Lodd. ex Loudon, "Pinus montana" Lam., "Pinus montana" Salisb., "Strobus cembra" (L.) Moldenke.
Pozycja gatunku w obrębie rodzaju "Pinus":
Jest to jeden z pięciu gatunków sosen opisanych przez Linneusza w Species Plantarum (obok "P. pinea", "P. strobus", "P. sylvestris" i "P. taeda"). Sosna limba jest blisko spokrewniona z sosną syberyjską ("P. sibirica") i niektórzy systematycy łączą te dwa gatunki w jeden "Pinus cembra" s.l. lub włączają sosnę syberyjską do sosny limby w randze podgatunku "Pinus cembra" L. subsp. "sibirica" (Du Tour) Krylov. Oba gatunki cechują się znikomą odmiennością genetyczną, co świadczy o stosunkowo niedawnej specjacji mimo znacznej współcześnie dysjunkcji między ich zasięgami. Kolejnym gatunkiem blisko z nimi spokrewnionym jest sosna karłowa, zwana kosolimbą ("P. pumila").
Zmienność wewnątrzgatunkowa jest bardzo mała. Znanych jest kilka niskiej rangi odmian, dwie formy i ok. 10 kultywarów.
Ze względu na wyraźnie rozczłonkowany zasięg wyróżnia się kilka odmian geograficznych, jednak ranga taksonomiczna i różnice morfologiczne są bardzo małe:
Opisano dwie formy:
Spośród odmian uprawnych wyróżnia się:
Próby krzyżowania limby z innymi sosnami powiodły się tylko dla "P. wallichiana" oraz "P. monticola". "P. cembra" ×"P. wallichiana" ma cechy pośrednie między gatunkami, w tym średnią odporność na rdzę wejmutkowo-porzeczkową (wyższą niż sosna himalajska) i średnie tempo wzrostu (wyższe niż limba). Hybryda "P. cembra" ×"P. monticola" wykazuje heterozję cech wzrostu.
Nazewnictwo.
Nazwa naukowa ustalona została przez Karola Linneusza w dziele "Species Plantarum" z 1753 roku. Nazwa gatunkowa "cembra" zapisywana jako "Cembro" obecna była także u wcześniejszych autorów i przyjęta została prawdopodobnie od włoskiej nazwy ludowej "cembro". Nazwa rodzajowa "Pinus" przyjęta została za łacińską nazwą odnoszącą się do różnych gatunków iglastych stosowaną w starożytności. Wcześniejsi autorzy opisywali ten gatunek pod różnymi nazwami jako "Pinus sylvestris montana tertia", "Pinus sylvestris altera", "Pinaster Belloni" oraz "Pinus carpatica". Na początku XVIII wieku stosowano też nazwę "Libanum carpathicum" w opisie gatunku jako rośliny leczniczej.
Polska nazwa zwyczajowa w najstarszych źródłach pisanych brzmi „linba” (np. tak wymieniony jest gatunek w "Herbarzu" Marcina Siennika z 1568). W XVIII wieku coraz częściej pojawia się zapis w formie „limba” i w XIX wieku jest już jedynym obecnym w publikacjach (czasem pojawiają się też określenia cedr, kedr lub kidr, ale to już jako nazwy ukraińskie stosowane przez ludność rusińską). Nazwa „limba” stosowana jest też w języku czeskim i słowackim, a w podobnym brzmieniu określana była przez Niemców karpackich ("Linbaum" i "Limbaum"), zanim rozpowszechniła się wśród nich nazwa niemiecka przybyła z zachodu – "Zirbe, Zirbel" i "Zirbelkiefer" (w XIX wieku). Nazwa ze średnio-wysoko-niemieckiego ("Linbaum", "Linbam", "Limboum"), od której najwyraźniej wywodzą się nazwy słowiańskie, oznacza „drzewo żywiczne” (niem. "leim" – żywica) i nawiązuje do przesycenia drewna wielką ilością wonnej żywicy.
Zagrożenia i ochrona.
Międzynarodowa Unia Ochrony Przyrody (IUCN) przyznała temu gatunkowi kategorię zagrożenia w skali całego świata LC ("least concern"), czyli jest gatunkiem najmniejszej troski, niespełniającym kryteriów gatunków zagrożonych. Sosna limba nie znalazła się także na Czerwonej liście roślin Polski.
Zagrożeniem dla gatunku była w przeszłości wycinka drzew w celu pozyskania cennego surowca drzewnego (używanego do wyrobu mebli i w rzeźbiarstwie) oraz obszarów pod pastwiska. Działanie to doprowadziło do znacznego ograniczenia naturalnego zasięgu "P. cembra" do niewielkich stanowisk w trudno dostępnych rejonach gór. Na przełomie XIX i XX wieku Towarzystwo Tatrzańskie chcąc odnowić populacje limby w Tatrach, przeprowadziło akcję nasadzeń na różnych obszarach w granicach obecnego Tatrzańskiego Parku Narodowego. Były to limby niewiadomego pochodzenia, posadzone m.in. na Świńskiej Turni w Dolinie Kościeliskiej. Podobne działania nasadzeń i wysiewu limb niewiadomego pochodzenia po słowackiej stronie Tatr podejmowało w drugiej połowie XIX wieku Węgierskie Towarzystwo Karpackie. Jest to sprzeczne ze współczesnymi strategiami ochrony, które zalecają eliminowanie z danej flory elementów dla niej obcych, żeby zapobiegać erozji zasobów genowych. Z drugiej strony małe, izolowane populacje w Tatrach narażone są na chów wsobny, również niekorzystny. Badania molekularne wykazały jednak, że populacje z Doliny Kościeliskiej, pochodzące z nasadzeń, nie różnią się od tych rodzimych. W związku z zaobserwowanym ich wymieraniem (10% w ciągu 15 lat) postulowane jest przygotowanie dla nich planu ochrony.
Naturalne stanowiska limby oraz sztuczne nasadzenia w Tatrach chronione są na terenie Tatrzańskiego Parku Narodowego i gatunek nie jest w Polsce zagrożony. Najliczniej występuje w pobliżu Morskiego Oka i Doliny Roztoki. Natywne, tatrzańskie populacje limby znajdują się m.in. na Hali Gąsienicowej i Wołoszynie po stronie polskiej oraz na Kazalnicy Łomnickiej i w Dolinie Młynickiej po stronie słowackiej.
W Alpach, według IUCN, zagrożeniem w XXI wieku jest coraz bardziej masowa turystyka narciarska, która wiąże się z rozbudową infrastruktury towarzyszącej. Prowadzi to do fragmentacji lasów i utrudnia naturalne odnawianie się populacji. W związku z przewidywaniami zmianami klimatycznymi w ciągu XXI wieku, w zależności od modelu oczekuje się różnego zwiększenia górnej granicy zasięgu pionowego, przy jednoczesnym wzroście konkurencji innych gatunków na niższych wysokościach. W sumie ocenia się, że gatunek straci od 53% do 72% swoich siedlisk, choć jednocześnie za podstawowy czynnik dla kształtowania się przyszłych zasobów gatunków wskazuje się gospodarkę leśną.
Na terenie Polski limba podlegała ścisłej ochronie gatunkowej nieprzerwanie od 1946 roku do roku 2014, kiedy to została objęta ochroną częściową. Chroniona jest także na Słowacji od 1958 roku.
Okazy sosny limby, tak jak i innych drzew, mogą być objęte w Polsce ochroną prawną jako pomniki przyrody. Rekomendowana jest ochrona pomnikowa drzew, których obwód w pierśnicy jest większy niż 150 cm. Przykłady pomnikowych limb:
Zespół roślinny "Pino cembrae-Piceetum", wyodrębniany przez niektóre źródła fitosocjologiczne, jest podstawą do wyróżnienia siedliska przyrodniczego, wymagającego ochrony w obszarach Natura 2000, pod kodem 9420 – górski bór limbowo-świerkowy. Całość obszaru występowania tego boru w Polsce jest objęta ochroną ścisłą w Tatrzańskim Parku Narodowym. Lasy limbowe chronione są także w sieci parków narodowych i rezerwatów także na pozostałych stanowiskach wyspowych w Karpatach na terenie Rumunii, z największą populacją w granicach Parku Narodowego Retezat. Także w Alpach limba jest przedmiotem ochrony w Szwajcarskim Parku Narodowym, w parkach narodowych Austrii (zwłaszcza w Wysokich Taurach) i we Włoszech (Park Narodowy Stelvio).
W 2021 roku gatunek znajdował się w kolekcjach 319 ogrodów botanicznych, arboretów i banków nasion.
Obecność w kulturze.
Ze względu na zasięg ograniczony do wysokich partii gór, limba nie odgrywa takiej roli w kulturze jak wiele innych gatunków drzew środkowoeuropejskich. Co ciekawe jest też dość rzadko obecna w ludowej twórczości podhalańskiej.
Wśród nielicznych starych tekstów ludowych w różnych zbiorach zachowały się takie zwrotki dotyczące limby:
W poezji i opowiadaniach motyw limby wykorzystywał nierzadko Kazimierz Przerwa-Tetmajer. Gatunkowi temu poświęcił w całości dwa wiersze pt. „Schnąca limba” i „Limba”. Drzewo to w jego twórczości opisywane jest jako samotne, stojące nad przepaścią, często suche, uszkodzone piorunem. Podobnie Adam Asnyk w wierszu „Limba”, opublikowanym w cyklu "W Tatrach", wykorzystał limbę do zbudowania metafory samotnej i niezrozumianej przez otoczenie jednostki.
Limba pojawia się w cyklu czterech sonetów Jana Kasprowicza pt. "Krzak dzikiej róży w Ciemnych Smerczynach". Przedstawiona jest jako stare i próchniejące drzewo, zwalone przez burzę. Symbolizuje starość i przemijanie, zbliżającą się śmierć. Motyw limby pojawia się poza tym w twórczości Jerzego Żuławskiego, Leona Rygiera, Feliksa Gwiżdża, Macieja Szukiewicza i in. Wiersze o limbie pisali też botanicy, np. Hugo Zapałowicz i Konstanty Stecki. W Czechach limba pojawiła się w twórczości literackiej Mašy Haľamovej. W utworach beletrystycznych limba pojawia się w książce Stanisława Witkiewicza pt. „Na przełęczy” oraz w powieści „Róża bez kolców” Zofii Urbanowskiej.
Limba jest widoczna na wielu pejzażach tatrzańskich. Wśród obrazów polskiego malarza Zefiryna Ćwiklińskiego, który malował krajobrazy i motywy tatrzańskie, znajduje się obraz zatytułowany „Pejzaż górski z limbą”, wykonany w technice oleju na płótnie. Leon Wyczółkowski, polski malarz, grafik i rysownik, namalował obrazy przedstawiające tatrzańskie limby: „Limba nad Morskim Okiem” oraz „Limba w Tatrach” (1920, akwarela na papierze). W Czechach limby malował Jaroslav Votruba.
Szyszka limby widnieje w herbie Augsburga (jako godło herbowe o niemieckiej nazwie "Zirbelnuss"), gdzie jej obecność stanowić ma nawiązanie do rzymskiej genezy miasta (założonego jako obóz wojskowy przez oddziały Rzymian używających szyszki limby jako znaku polowego).

</doc>
<doc id="80295" url="https://pl.wikipedia.org/wiki?curid=80295" title="Sosna syberyjska">
Sosna syberyjska

Sosna syberyjska ("Pinus sibirica" Du Tour) – gatunek drzewa iglastego z rodziny sosnowatych ("Pinaceae"). Nazywana także limbą syberyjską lub cedrem syberyjskim. Występuje w Azji – od 58°E w górach Ural na wschód do 126°E w Paśmie Stanowym w południowej Jakucji, oraz od miasta Igarka na 68°N w dolinie dolnego Jeniseju, na południe do 45°N w centralnej Mongolii. Obszar ten obejmuje chińskie prowincje: Heilongjiang, Mongolia Wewnętrzna, Sinciang.
Biologia i ekologia.
Drzewo iglaste, wolno rosnące, dożywa ok. 629 lat (Mongolia). Nasiona wytwarza późno, pomiędzy 15 a 25 rokiem życia, a egzemplarze zacienione nawet dopiero w wieku ok. 50 lat. Pylenie w kwietniu, nasiona dojrzewają we wrześniu i październiku następnego roku. Jedna wiązka przewodząca i 3 kanały żywiczne w liściu, przekrój poprzeczny prawie trójkątny.
Na północnych obszarach zasięgu rośnie na nizinach o żyznych, glinianych glebach, dobrze nawodnionych. Schodząc na południe porasta bardziej górzyste obszary, dochodząc do wysokości 1000–2400 m n.p.m. Tworzy jednogatunkowe drzewostany lub mieszane ze świerkiem syberyjskim ("Picea obovata") i jodłą syberyjską ("Abies sibirica") (tajga). Lubi miejsca nasłonecznione. Odporna na niskie temperatury i silne wiatry.
Nasiona roznoszone są głównie przez ptaki, najczęściej przez orzechówkę ("Nucifraga caryocatactes").
Systematyka i zmienność.
Synonimy: "Pinus cembra" L. var. "sibirica" (Du Tour) G. Don 1830, "P. cembra" subsp. "sibirica" (Du Tour) Krylov 1914, "P. coronans" Litv. 1913, "P. hingganensis" H.J. Zhang 1985, "P. sibirica" var. "hingganensis" (H.J. Zhang) Silba 1990.
Pozycja gatunku w obrębie rodzaju "Pinus":
Przez niektórych systematyków klasyfikowana była jako odmiana lub podgatunek sosny limby ("Pinus cembra"). Populacje ze wschodnich krańców zasięgu traktowano jako osobny gatunek "P. hingganensis".
Zagrożenia.
Międzynarodowa organizacja IUCN przyznała temu gatunkowi kategorię zagrożenia LC ("least concern"), czyli jest gatunkiem najmniejszej troski, spośród gatunków niższego ryzyka.
W Chinach gatunek uznany za zagrożony.
Zastosowanie.
Sadzone w parkach i przydomowych ogródkach.
Drewno o żółtawoczerwonawej barwie, jest znacznie trwalsze niż sosny pospolitej, w szczególności gdy nie jest żywicowane. Znajduje zastosowanie głównie w meblarstwie i przy produkcji oklein.
Nasiona, nazywane popularnie "orzeszkami cedrowymi", są jadane na surowo. Bogate w tłuszcze, których zawierają od 60 do 70%, poza tym zawierają białko, pentozany, witaminy z grupy B oraz C i D. Wytłacza się z nich olej (tzw. olej cedrowy), który jest wykorzystywany w przemyśle spożywczym, medycynie oraz technice mikroskopowej (imersja).
Orzeszki cedrowe są wielkości ziarenek palonej kawy i podobnie wyglądają. W jednej szyszce jest około 50–70 gram nasion. Oprócz tłuszczu zawierają wiele mikroelementów. Można z nich przyrządzić śmietanę, mleko i masło cedrowe. W tym celu należy obłupać je z cienkiej skórki, rozgnieść i zagotować z małą ilością wody. Po wystygnięciu otrzymana mikstura ma smak i konsystencję gęstej śmietany. Orzeszki spożywane na surowo mają zbliżony smak do nasion słonecznika.

</doc>
<doc id="80299" url="https://pl.wikipedia.org/wiki?curid=80299" title="Aleksandr Szelepin">
Aleksandr Szelepin

Aleksandr Nikołajewicz Szelepin (ros. Александр Николаевич Шелепин, ur. 18 sierpnia 1918 w Woroneżu, zm. 24 października 1994 w Moskwie) – polityk radziecki oraz wysoki funkcjonariusz służby bezpieczeństwa, szef Komitetu Bezpieczeństwa Państwowego (KGB) ZSRR od grudnia 1958 do listopada 1961.
Życiorys.
1936-1939 i 1940-1941 uczył się w Moskiewskim Instytucie Historii, Filozofii i Literatury, 1939-1940 służył w Armii Czerwonej. Od 1940 w WKP(b), 1940-1943 instruktor, kierownik wydziału i sekretarz moskiewskiego miejskiego komitetu Komsomołu ds. pracy wojskowej i kultury fizycznej. 1943-1946 sekretarz KC Komsomołu, V 1943 – V 1958 członek Biura Politycznego KC Komsomołu, od 1945 członek Wszechzwiązkowego Komitetu ds. Kultury Fizycznej i Sportu przy Radzie Komisarzy Ludowych/Radzie Ministrów ZSRR, 1949-1952 II sekretarz KC Komsomołu. 14 X 1952 – 24 II 1976 członek KC KPZR, 30 X 1952 – IV 1958 I sekretarz KC Komsomołu. IV-XII 1958 kierownik Wydziału Partyjnych Organów KC KPZR ds. Sojuszniczych Republik, 31 X 1961 – 26 IX 1967 sekretarz KC KPZR. 23 XI 1962 – 9 XII 1965 zastępca przewodniczącego Rady Ministrów ZSRR i przewodniczący Komitetu Kontroli Partyjno-Państwowej KC KPZR i Rady Ministrów ZSRR. 16 XI 1964 – 8 IV 1966 członek Prezydium KC KPZR, 8 IV 1966 – 16 IV 1975 członek Biura Politycznego KC KPZR.
Tzw. notatka Szelepina.
3 marca 1959 roku Aleksandr Szelepin skierował do Nikity Chruszczowa w tajną notatkę nr N-632-Sz (Н-632-Ш), w której zaproponował zniszczenie 21 857 teczek personalnych ofiar zbrodni katyńskiej, a zachowanie jedynie protokołów tzw. trójki NKWD mieszczących się w oddzielnej, niewielkiej teczce.

</doc>
<doc id="80301" url="https://pl.wikipedia.org/wiki?curid=80301" title="Żuraw stepowy">
Żuraw stepowy

Żuraw stepowy ("Grus virgo") – gatunek dużego ptaka wędrownego z rodziny żurawi (Gruidae). Nie jest zagrożony wyginięciem.
Systematyka.
Takson ten przez część systematyków jest wydzielany wraz z żurawiem rajskim do rodzaju "Anthropoides". Nie wyróżnia się podgatunków.
Zasięg występowania.
Żuraw stepowy zamieszkuje pas od wybrzeży Morza Czarnego przez Azję Środkową aż po Mongolię i północno-wschodnie Chiny, niewielka populacja lęgowa także we wschodniej Turcji; mała populacja w północno-zachodniej Afryce (góry Atlas) wymarła w 2 połowie XX wieku. Zimuje w Afryce Subsaharyjskiej (od Czadu do Etiopii) oraz na subkontynencie indyjskim.
Do Polski zalatuje wyjątkowo (stwierdzono go zaledwie dwa razy – w 1912 i 2016 roku).
Status i ochrona.
Międzynarodowa Unia Ochrony Przyrody (IUCN) uznaje żurawia stepowego za gatunek najmniejszej troski (LC – "Least Concern"). Liczebność światowej populacji, według szacunków organizacji Wetlands International z 2015 roku, wynosi około 230–261 tysięcy osobników. Ogólny trend liczebności populacji uznawany jest za wzrostowy, choć niektóre populacje maleją, są stabilne bądź mają nieznany trend liczebności.
W Polsce objęty ścisłą ochroną gatunkową.

</doc>
<doc id="80302" url="https://pl.wikipedia.org/wiki?curid=80302" title="Aksjomaty Kołmogorowa">
Aksjomaty Kołmogorowa



</doc>
<doc id="80304" url="https://pl.wikipedia.org/wiki?curid=80304" title="Sigma-addytywność">
Sigma-addytywność



</doc>
<doc id="80305" url="https://pl.wikipedia.org/wiki?curid=80305" title="Alfa-błąd">
Alfa-błąd



</doc>
<doc id="80306" url="https://pl.wikipedia.org/wiki?curid=80306" title="Błąd I rodzaju">
Błąd I rodzaju



</doc>
<doc id="80307" url="https://pl.wikipedia.org/wiki?curid=80307" title="Błąd typu I">
Błąd typu I



</doc>
<doc id="80308" url="https://pl.wikipedia.org/wiki?curid=80308" title="Błąd drugiego rodzaju">
Błąd drugiego rodzaju

Błąd drugiego rodzaju (błąd drugiego typu, błąd przyjęcia, beta-błąd, ) − błąd polegający na nieodrzuceniu hipotezy zerowej, która jest w rzeczywistości fałszywa.
Oszacowanie prawdopodobieństwa popełnienia błędu drugiego rodzaju oznaczamy symbolem β (mała grecka litera beta), a jego dopełnienie do jedności nazywane jest mocą testu.
Przykład.
W odniesieniu do oprogramowania antywirusowego błąd drugiego rodzaju polega na niewykryciu szkodliwego kodu. Innymi słowy, zainfekowany plik uznawany jest za bezpieczny.
W przypadku diagnoz medycznych błąd drugiego rodzaju oznacza brak rozpoznania choroby u pacjenta. Tzn. pomimo występowania schorzenia pacjent nie zostaje rozpoznany względem danego schorzenia.

</doc>
<doc id="80309" url="https://pl.wikipedia.org/wiki?curid=80309" title="Beta błąd">
Beta błąd



</doc>
<doc id="80310" url="https://pl.wikipedia.org/wiki?curid=80310" title="Błąd II rodzaju">
Błąd II rodzaju



</doc>
<doc id="80311" url="https://pl.wikipedia.org/wiki?curid=80311" title="Błąd typu II">
Błąd typu II



</doc>
<doc id="80312" url="https://pl.wikipedia.org/wiki?curid=80312" title="Błąd trzeciego rodzaju">
Błąd trzeciego rodzaju

Błąd trzeciego rodzaju (zwany inaczej błędem typu trzeciego) – pojęcie z zakresu statystyki, odnoszące się do teorii weryfikacji hipotez statystycznych. Nie ma ono formalnej definicji i używane jest w różnorodnych znaczeniach, także żartobliwie.
Tradycyjne podejście do testowania hipotez statystycznych, wywodzące się od Jerzego Neymana i Egona Pearsona, definiuje dwa rodzaje błędów: błąd pierwszego rodzaju i błąd drugiego rodzaju. 
Poczynając od drugiej połowy lat czterdziestych statystycy wspominają potrzebę wyróżnienia innych typów błędów mogących wystąpić przy testowaniu hipotez statystycznych, nazywając je błędami trzeciego lub czwartego rodzaju.
W 1947 roku Florence Nightingale David żartobliwie zauważyła możliwość zarzucenia jej błędu "trzeciego rodzaju", który miałby wyrażać się niewłaściwym dobieraniem testu statystycznego, tak aby pasował do istotności próbki.
Rok później Frederick Mosteller argumentował, że błąd trzeciego rodzaju powinien być używany do opisu sytuacji, gdy prawidłowo odrzucamy hipotezę zerową, ale z niewłaściwych przyczyn.
W 1957 Allyn W. Kimball zdefiniował błąd trzeciego rodzaju jako "udzielenie właściwej odpowiedzi na niewłaściwe pytanie".
W 1968 roku statystyk Howard Raiffa zaproponował wprowadzenie błędu trzeciego rodzaju jako błędu polegającego na prawidłowym i dokładnym rozwiązaniu niewłaściwego problemu (np. przy niewłaściwie sformułowanej hipotezie zerowej).
Zażartował też, że błędem czwartego rodzaju byłoby "rozwiązanie właściwego problemu... za późno".
W 1970 Marascuilo i Levin zaproponowali definicję błędu czwartego rodzaju jako "niewłaściwe zinterpretowanie właściwie odrzuconej hipotezy" i porównali to z sytuacją, gdy lekarz właściwie diagnozuje pacjenta, a następnie przepisuje mu niewłaściwe lekarstwo.
Czasami nazwą błąd trzeciego rodzaju określa się też wszelkie inne błędy, które mogą wyniknąć przy testowaniu hipotez, np. błąd wynikający z zaokrąglenia wartości statystyki testowej podczas obliczeń komputerowych.

</doc>
<doc id="80313" url="https://pl.wikipedia.org/wiki?curid=80313" title="Błąd typu III">
Błąd typu III



</doc>
<doc id="80314" url="https://pl.wikipedia.org/wiki?curid=80314" title="Błąd III rodzaju">
Błąd III rodzaju



</doc>
<doc id="80315" url="https://pl.wikipedia.org/wiki?curid=80315" title="Błąd odrzucenia">
Błąd odrzucenia



</doc>
<doc id="80316" url="https://pl.wikipedia.org/wiki?curid=80316" title="Błąd przyjęcia">
Błąd przyjęcia



</doc>
<doc id="80318" url="https://pl.wikipedia.org/wiki?curid=80318" title="Błądzenie losowe">
Błądzenie losowe

Błądzenie losowe – pojęcie z zakresu matematyki i fizyki określające ruch losowy: w kolejnych chwilach czasu cząstka („chodziarz”) przemieszcza się z aktualnego położenia do innego, losowo wybranego. Błądzenie losowe jest przykładem prostego procesu stochastycznego.
Przykładami procesów, które można modelować za pomocą błądzenia losowego są: ruch molekuły w cieczy czy gazie, zmiany ceny wybranego towaru na giełdzie, zmiany finansów gracza w kasynie.
Klasyfikacja procesów błądzenia losowego.
Procesy błądzenia losowego można klasyfikować na różne sposoby:
a) procesy proste, będące łańcuchami Markova (prawdopodobieństwo wyboru kolejnego kroku nie zależy od historii ruchu) lub bardziej złożone procesy stochastyczne,
b) procesy na siatkach dyskretnych (np. na siatkach regularnych na prostej, na płaszczyźnie, w przestrzeni, na grafach; w przestrzeniach zakrzywionych) oraz w przestrzeniach ciągłych,
c) procesy zakładające dyskretny czas (zmiana położenia następuje w regularnych odstępach czasu) lub ciągły (zmiana położenia następuje w losowo wybranych odstępach czasu).
Proces dyskretnego błądzenia losowego przechodzi w proces dyfuzji, gdy wielkość skoku w przestrzeni formula_1 i wielkość skoku czasu formula_2 zdążają do zera, przy czym jednocześnie wielkość formula_3 zachowuje stałą wartość (wtedy formula_4 jest stałą dyfuzji).
Błądzenie na prostej.
Najprostszy przykład błądzenia losowego – to ruch po prostej, oparty na następujących założeniach:
Średnia z kwadratów odległości, obliczona dla wielu cząstek startujących z tego samego punktu początkowego, po "n" krokach jest proporcjonalnie do formula_6 i wynosi formula_7 gdzie formula_1 – długość pojedynczego kroku.
Symulacja błądzenia na prostej.
"Wykresy ruchu ośmiu cząstek otrzymane w symulacji błądzenia losowego."
"Cząstki startują w położeniu 0. Na osi poziomej odłożono liczbę n kroków,"
"na osi pionowej – położenie cząstki x(n) po n krokach."
Wykres obok przedstawia wynik symulacji ruchu ośmiu cząstek, błądzących losowo. Cząstki startują z tego samego punktu 0. W każdym kroku dana cząstka może skoczyć do góry lub w dół. Na osi poziomej odłożono numery kolejnych skoków.
Widać, że: a) średnie położenie cząstek po 100 krokach jest równe 0, b) średnia odległość od punktu 0 zwiększa się w miarę ruchu, ale wolniej niż liniowo.
Błądzenia na płaszczyźnie.
Wyobraźmy sobie miasto nieskończone, utworzone z ulic tworzących regularną siatkę. Po ulicach porusza się pijak w ten sposób, że na każdym skrzyżowaniu wybiera losowo jedną z czterech dróg (włączając tę, którą przyszedł) i porusza się dalej prosto aż do kolejnego skrzyżowania.
Powyższy przykład obrazuje błądzenie losowe na płaszczyźnie (długość kroku jest jednakowa, punkty wyboru kolejnej drogi tworzą siatkę o współrzędnych całkowitych).
Trajektorie błądzenia losowego.
Trajektorie błądzenia losowego o stałych krokach utworzone są z dyskretnych punktów: a) w błądzeniu po prostej punkty te leżą na prostej w równych odległościach od siebie b) dla dwóch wymiarów punkty dyskretne leżą na płaszczyźnie, c) dla trzech wymiarów punkty dyskretne leżą w przestrzeni.
Błądzenie losowe na grafie.
Przypuśćmy teraz, że ulice miasta nie tworzą regularnej siatki kwadratowej, ale sieć nieregularną, tak że pijak na skrzyżowaniu może wybrać więc jedną z wielu dróg, każdą z jednakowym prawdopodobieństwem. Np. jeśli ze skrzyżowania wybiega siedem dróg, pijak wybierze każdą z nich z prawdopodobieństwem 1/7. Taki problem nazywamy "błądzeniem losowym na grafie". p. c
Jeden z problemów, jaki rozwiązuje się, brzmi: Czy pijak ma szansę na powrót do domu, który jest w punkcie startu? Okazuje się, że przy pewnych łagodnych założeniach odpowiedź brzmi: tak (podobnie jak dla błądzenia po regularnych siatkach).
Np. jeśli długości ulic między skrzyżowaniami będą w przedziale od 10 metrów do 10 kilometrów (albo pomiędzy dwoma innymi dowolnymi liczbami), wtedy pijak prawie na pewno dotrze do domu. Ciekawe jest, że nie zakładamy przy tym, iż graf jest planarny – w mieście obok ulic mogą być tunele i mosty.
Jeden z dowodów opiera się na związkach z sieciami elektrycznymi. Weźmy mapę miasta i umieśćmy rezystor na każdym odcinku ulicy pomiędzy skrzyżowaniami. Teraz zmierzmy „opór pomiędzy danym punktem a nieskończonością”. Innymi słowy, wybierzmy liczbę "R" i weźmy wszystkie punkty w sieci elektrycznej odległe o więcej niż "R" od punktu startu i połączmy je razem. Mamy skończoną sieć elektryczną i jesteśmy w stanie zmierzyć opór od naszego punktu do połączonych punktów. Zwiększajmy "R" do nieskończoności. Granicę nazwiemy "oporem pomiędzy punktem i nieskończonością". Okazuje się, że zachodzi następujące twierdzenie:
"Proces błądzenia losowego na grafie posiada stany chwilowe wtedy i tylko wtedy, gdy opór pomiędzy danym punktem i nieskończonością jest skończony. Nie jest ważne, jaki punkt wybierzemy."
Okazuje się, że taki opis procesów ze stanami chwilowymi i powtarzającymi się jest bardzo wygodny i w szczególnym przypadku pozwala na analizę przypadku miasta na płaszczyźnie z ograniczonymi odległościami.
Nie należy mylić błądzenia losowego na grafie z łańcuchem Markowa. W przeciwieństwie do łańcuchów Markowa, błądzenie losowe na grafie posiada własność "symetrii względem czasu" lub "odwracalności". Oznacza to mniej więcej, że prawdopodobieństwa przejścia danej trasy w jednym lub drugim kierunku są ze sobą w prosty sposób powiązane (jeśli graf jest regularny są po prostu równe). Okazuje się, że ta własność pociąga za sobą ważne konsekwencje.

</doc>
<doc id="80322" url="https://pl.wikipedia.org/wiki?curid=80322" title="Żwirowce">
Żwirowce

Żwirowce (Glareolinae) – monotypowa podrodzina ptaków z rodziny żwirowcowatych (Glareolidae).
Zasięg występowania.
Podrodzina obejmuje gatunki występujące w Australazji, Eurazji i Afryce.
Morfologia.
Długość ciała 15,5–26 cm, rozpiętość skrzydeł 42–70 cm; masa ciała 37–105 g. Ptaki charakteryzują się następującymi cechami: krótki dziób; nogi średniej długości; cztery palce u stopy; skrzydła wąskie i długie; ogon głęboko wcięty.
Podział systematyczny.
Do podrodziny należy jeden rodzaj "Glareola" z następującymi gatunkami:

</doc>
<doc id="80326" url="https://pl.wikipedia.org/wiki?curid=80326" title="Rączaki">
Rączaki

Rączaki (Cursoriinae) – monotypowa podrodzina ptaków z rodziny żwirowcowatych (Glareolidae).
Zasięg występowania.
Podrodzina obejmuje gatunki występujące w Afryce, Azji Zachodniej, Południowej i Południowo-Wschodniej.
Morfologia.
Długość ciała 19–26 cm, rozpiętość skrzydeł 51–60 cm; masa ciała 54–156 g. Dziób jest dość długi, ostry, lekko wygięty ku dołowi; nogi również dość długie, u stopy trzy palce; ogon krótki; skrzydła krótkie i szerokie.
Systematyka.
Podział systematyczny.
Do rodzaju należą następujące gatunki:

</doc>
<doc id="80327" url="https://pl.wikipedia.org/wiki?curid=80327" title="Faetony">
Faetony

Faetony – monotypowy rząd Phaethontiformes i rodzina Phaethontidae z infragromady ptaków neognatycznych (Neornithes).
Zasięg występowania.
Rząd obejmuje gatunki oceaniczne, zamieszkujące oceany całego świata w strefie ciepłych klimatów.
Charakterystyka.
Długość ciała 70–105 cm (włącznie z ogonem o długości 28–56 cm), rozpiętość skrzydeł 90–119 cm; masa ciała 220–835 g. Sylwetką przypominają mewy; środkowe sterówki silnie wydłużone. Upierzenie zasadniczo białe, przez oko ciemna pręga i czarne plamy na lotkach. Często różowawy nalot (jeden z podgatunków jest wręcz pomarańczowo-różowy). Nogi krótkie, silnie przesunięte ku tyłowi, co w znaczący sposób utrudnia chodzenie. Gniazdują na skalistych wysepkach; odbywają grupowe toki w powietrzu. W zniesieniu jedno jajo, które wysiadują oboje rodzice, zmieniając się co 2 do 5 dni. Podczas gdy jeden rodzic wysiaduje, drugi poluje. Okres wysiadywania w granicach 41 do 45 dni; pisklęta są gniazdownikami, usamodzielniają się po 11–15 tygodniach. Pokarm stanowią ryby i mątwy.
Systematyka.
Podział systematyczny.
Do rodziny należy jeden rodzaj i następujące gatunki:

</doc>
<doc id="80329" url="https://pl.wikipedia.org/wiki?curid=80329" title="Bitwa pod Tours">
Bitwa pod Tours



</doc>
<doc id="80330" url="https://pl.wikipedia.org/wiki?curid=80330" title="Fregaty">
Fregaty

Fregaty, fregatowate (Fregatidae) – monotypowa rodzina ptaków z rzędu głuptakowych (Suliformes).
Zasięg występowania.
Rodzina fregat obejmuje gatunki oceaniczne, zamieszkujące tropikalne i subtropikalne rejony oceanów oraz wybrzeża i wyspy takie jak Wyspa Wniebowstąpienia, Wyspa Bożego Narodzenia, Galapagos, Wyspy Zielonego Przylądka czy Karaiby.
Morfologia.
Długość ciała 66–114 cm, rozpiętość skrzydeł 155–244 cm; masa ciała 628–1587 g; samice są średnio większe i cięższe od samców.
Systematyka.
Podział systematyczny.
Do rodziny należy jeden rodzaj z następującymi gatunkami:

</doc>
<doc id="80331" url="https://pl.wikipedia.org/wiki?curid=80331" title="Przebieg zamachu z 11 września 2001">
Przebieg zamachu z 11 września 2001

Przebieg zamachów z 11 września 2001
Godziny według czasu nowojorskiego. (+6h – czas polski)
Wtorek, 11 września 2001.
07:00.
07:59: Lot nr 11 American Airlines, Boeing 767 ze zbiornikami pełnymi paliwa mający na pokładzie 81 pasażerów i 11 członków załogi, startuje z Logan International Airport w Bostonie w kierunku Los Angeles International Airport w Los Angeles. Wkrótce po starcie Mohamed Atta wykonał krótką rozmowę telefoniczną z Marwanem al-Shehhim lecącym rejsem nr 175. Atta i Alomari, wspólnik z lotu 11, przylecieli wcześniej z Portland International Jetport w Portland w stanie Maine.
08:00.
08:10: Lot 77 "American Airlines", Boeing 757 z 58 pasażerami i 6 członkami załogi startuje z Washington Dulles International Airport w kierunku Los Angeles.
08:13: Lot 11 zostaje przejęty przez porywaczy jako pierwszy z samolotów. Z nagrania przypisywanego Mohammedowi Atta: "Niech nikt się nie rusza. Wszystko będzie OK. Jeśli spróbujecie wykonać jakiś ruch, narazicie na niebezpieczeństwo siebie i samolot. Po prostu zachowajcie spokój." Tor lotu zaczyna odbiegać od planowanego w kierunku południowym.
08:14: Lot 175 "United Airlines", inny całkowicie zatankowany Boeing 767, wiozący 56 pasażerów i 9 członków załogi, startuje z portu lotniczego Boston Logan, także w kierunku Los Angeles.
08:20: Kontrolerzy z centrum lotów w Bostonie uznają, że Lot 11 został prawdopodobnie porwany.
08:25: Kontrolerzy z centrum lotów w Bostonie ostrzegają inne centra kontroli lotów w sprawie Lotu 11, jednak NORAD nie zostaje jeszcze powiadomiony.
08:37: Lot 175 dostrzega porwany Lot 11 w odległości 16 km na południe od siebie i melduje o tym kontrolerom.
08:40: FAA (Federal Aviation Administration) powiadamia NORAD o prawdopodobnym porwaniu Lotu 11. Niektóre źródła twierdzą, że powiadomienie mogło nastąpić już o 08:31. Niezależnie od dokładnej godziny, opóźnienie w przekazaniu informacji o Locie 11 do NORAD jest potem jednym z punktów śledztwa komisji kongresowej.
08:42: Lot 93 "United Airlines", Boeing 757, startuje z 37 pasażerami i 7 członkami załogi z Newark International Airport w Newark w stanie New Jersey, w kierunku San Francisco International Airport w San Francisco, z 40-minutowym opóźnieniem spowodowanym zatłoczeniem pasów startowych. Ścieżka lotu początkowo przebiega blisko World Trade Center, zanim samolot oddali się na zachód.
08:42: Lot 175 zostaje porwany i zaczyna się poruszać na południe.
08:43: FAA powiadamia NORAD o prawdopodobnym porwaniu Lotu 175. NORAD, który prawdopodobnie ma nasłuch centrum w Bostonie, już o tym wie.
08:46:00: Oficer dyżurny NORAD wydaje rozkaz startu dwóch myśliwców F-15 z bazy USAF Otis w celu znalezienia porwanego samolotu AA11 kierującego się w stronę Nowego Jorku. Oficer dramatycznie pyta kontrolerów lotów i sam szuka dokładnego celu misji, gdyż w powietrzu są setki samolotów pasażerskich a porwany samolot ma wyłączony transponder.
08:46:40: Lot 11 uderza z prędkością 790 km/h w północną ścianę północnej wieży World Trade Center, między piętrami 93 i 99 – uderzenie zarejestrowały dwie prywatne kamery. Odrzutowiec dosłownie wbija się w wieżowiec, przeorując rdzeń budynku, rozrywając pokryte gipsem klatki schodowe i rozlewając paliwo lotnicze. Silna fala uderzeniowa przemieszcza się na sam dół i z powrotem. Paliwo i resztki samolotu ulegają zapaleniu. Ponieważ budynek nie ma tradycyjnego, pełnego szkieletu i opiera się niemal całkowicie na wytrzymałości wąskiego rdzenia idącego środkiem budynku, ogień w środku strefy uderzenia zagraża wszystkim wewnętrznym filarom. Ludzie znajdujący się poniżej ugodzonych miejsc zaczynają się ewakuować, ale nie są w stanie tego zrobić osoby znajdujące się powyżej tych miejsc.
08:46 do 10:29: Przynajmniej 100 osób, inne szacunki mówią o 250, głównie w północnej wieży, uwięzionych przez ogień na górnych piętrach, decyduje się na samobójczy skok. Są dowody, że duże środkowe fragmenty podłóg w pobliżu strefy uderzenia zapadły się po uderzeniu samolotu, prawdopodobnie utwierdzając ludzi w przekonaniu, że budynek zaraz się zawali. Znajdujący się na chodniku strażak Daniel Thomas Suhr zostaje uderzony przez jedną ze spadających osób i również ginie. Nie zostaje podjęta żadna próba ewakuowania osób z powietrza, gdyż dym jest zbyt gęsty, aby móc wylądować na dachu którejkolwiek z wież, a Nowemu Jorkowi brakuje z kolei helikopterów wyspecjalizowanych w „poziomych” akcjach ratunkowych.
08:49: Pierwsze wiadomości o wybuchu w kanałach telewizyjnych i radiowych. CNN przerywa nawet płatne reklamy. Nagłówki: "World Trade Center disaster" (Katastrofa w World Trade Center), "Plane crashes into World Trade Center tower" (Samolot rozbija się o wieżę World Trade Center). ABC przerywa regularny program o 8:51.
08:55 (ok.): Urzędnicy w nieuszkodzonej jeszcze południowej wieży World Trade Center stwierdzają, że budynek jest bezpieczny, i że pracownicy mogą powrócić do swoich biur. Niektórzy nie słyszą tego, inni ignorują i ewakuują się, jeszcze inni gromadzą się w dużych pomieszczeniach, jak klub na 78 piętrze.
09:00.
09:01: Kierownik FAA w Nowym Jorku powiadamia centrum dowodzenia FAA w Herndon, że inny samolot jest już w podobnej sytuacji i potrzebne jest teraz natychmiastowe zaangażowanie wojska.
09:02:57: Lot 175 uderza z prędkością 950 km/godz w południową wieżę, trafiając ją między piętrami 78 i 84. Do tej chwili wiele kanałów informacyjnych relacjonuje już pierwsze uderzenie, miliony osób oglądają to na żywo. Części samolotu przebijają się przez budynek i wychodzą po stronie wschodniej i północnej, spadając na ziemię kilka budynków dalej. Rozpoczyna się masowa ewakuacja z południowej wieży, poniżej strefy uderzenia. Jedna z klatek schodowych pozostaje nienaruszona, ale jest wypełniona dymem. Wskutek tego niektóre osoby usiłują wydostać się na dach w oczekiwaniu powietrznej ewakuacji. CNN podaje: "Second plane crashes into World Trade Center" (Drugi samolot uderza w World Trade Center). W ciągu kilku minut staje się jasne, że to nie katastrofa, lecz zamach.
09:03: Prezydent George W. Bush przyjeżdża do Emma E. Booker Elementary School w Sarasota (Floryda), w ramach zaplanowanej wizyty mającej promować politykę edukacyjną rządu amerykańskiego. Bush wie tylko tyle, że samolot uderzył w jedną z wież World Trade Center i postanawia nie zmieniać swojego rozkładu zajęć.
09:04 (około): Bostońskie Centrum Kontroli Ruchu Lotniczego wstrzymuje wszystkie odloty z lotnisk znajdujących się w jego jurysdykcji (Nowa Anglia i wschodnia część stanu Nowy Jork).
09:06: FAA zakazuje startów wszystkich lotów skierowanych do Nowego Jorku lub przelatujących przez jego przestrzeń powietrzną, oraz lotów w stronę sąsiadujących przestrzeni powietrznych Bostonu, Cleveland i Waszyngtonu. Zakaz pokrywa północno-wschodnią część kraju, od Karoliny Północnej, i sięga na zachód aż do wschodniego Michigan.
09:06: Po krótkim wprowadzeniu prezydent Bush zamierza rozpocząć czytanie lektury dla uczniów szkoły, gdy szef jego personelu Andrew Card szepcze mu do ucha: "A second plane hit the other tower, and America’s under attack." (Następny samolot uderzył w drugą wieżę, Ameryka jest atakowana). Prezydent decyduje się kontynuować czytanie i nie alarmować uczniów.
09:08: FAA zakazuje w całym kraju lotów skierowanych w przestrzeń powietrzną Nowego Jorku.
09:16: Bush opuszcza klasę, w której przebywał od 9:03, i szybko przechodzi do innej, prowadzony przez agentów tajnych służb. Jest tam telefon, telewizor pokazujący relacje z miejsca ataku, i kilku czołowych członków personelu. Bush zbiera informacje i przygotowuje krótkie notatki.
09:24: FAA powiadamia północno-wschodni oddział NORAD o podejrzeniu porwania Lotu 77 "American Airlines". FAA i NORAD ustanawiają gorącą linię, aby rozpatrzyć przypadki Lotu 77, a wkrótce potem Lotu 93.
09:26: FAA zabrania lotów wszystkich cywilnych samolotów w przestrzeni powietrznej całego kraju.
09:28: Porywacze atakują kokpit Lotu 93 i przejmują samolot. Atak jest słyszany przez kontrolerów lotu w Cleveland.
09:29: Prezydent Bush wygłasza swoje pierwsze publiczne oświadczenie, wobec 200 nauczycieli i uczniów szkoły Emma E. Booker Elementary School. Stwierdza, że wraca do Waszyngtonu, i że miała miejsce narodowa tragedia, po czym prosi o chwilę ciszy. Po przemówieniu kieruje się do Sarasota-Bradenton International Airport, gdzie oczekuje go samolot prezydencki Air Force One.
09:35: Lot 93 zawraca i leci na wschód.
09:37:46: Lot 77 "American Airlines" rozbija się o zachodnie skrzydło Pentagonu, wzniecając gwałtowny pożar. Ten fragment Pentagonu jest świeżo odnowiony i zawiera głównie niezajęte biura. Giną wszystkie 64 osoby na pokładzie samolotu i 125 osób z personelu Pentagonu.
09:39: NBC donosi o pożarze Pentagonu – to pierwsza informacja o zdarzeniu.
09:40: CNN donosi o pożarze Pentagonu.
09:45: Przestrzeń powietrzna Stanów Zjednoczonych zostaje zamknięta. Żaden cywilny samolot nie może wystartować, a wszystkie samoloty znajdujące się w powietrzu mają nakaz natychmiastowego lądowania w najbliższym porcie lotniczym. Wszystkie samoloty lecące w stronę Stanów Zjednoczonych są kierowane do Kanady. Później FAA ogłasza, że loty cywilne są zawieszone przynajmniej do południa 12 września. Uziemienie trwa do 14 września, ale są wyjątki dla członków rodziny królewskiej Saudów, którzy obawiają się kary za pozostanie w USA. Loty wojskowe i medyczne trwają bez zakłóceń. To czwarty w historii przypadek zawieszenia wszystkich komercyjnych lotów i pierwszy niezaplanowany. Poprzednie były związane z działaniami armii (Sky Shield I-III w latach 1960–1962).
09:45: Biały Dom i Kapitol zostają zamknięte i ewakuowane.
09:50: (około). Associated Press donosi, że Lot 11 został prawdopodobnie porwany po starcie z bostońskiego Logan Airport. W ciągu godziny zostaje to potwierdzone w odniesieniu zarówno do Lotu 11, jak i Lotu 175.
09:52: Orio Joseph Palmer, dowódca 7 batalionu straży pożarnej dociera do pożaru na 78 piętrze południowej wieży. Ma opracowany plan ugaszenia pożaru na tym piętrze. Przekazuje meldunek szacujący możliwość ugaszenia obu pożarów dwoma liniami. Przekazuje również meldunek „Liczne 10-45 Code 1” oznaczający w kodach Departamentu Ogniowego Nowego Jorku śmiertelne ofiary od ognia.
09:57: Prezydent Bush opuszcza Sarasotę na pokładzie Air Force One. Samolot osiąga wysokość przelotową i krąży przez 40 minut, gdy tymczasem ustalany jest kierunek lotu.
09:58: Pasażerowie wszczynają bunt na pokładzie Lotu 93.
09:59:04: Na oczach telewidzów z całego świata zawala się południowa wieża World Trade Center.
10:00.
10:00 Stacje telewizyjne przerywają nadawanie programów rozrywkowych i pokazują przebieg wydarzeń zamachu.
10:03: Lot 93 zostaje rozbity przez porywaczy na południowy wschód od Pittsburgha, w hrabstwie Somerset. Inne doniesienia mówią o godzinach 10:06 lub 10:10. Zgodnie z danymi sejsmograficznymi czasem uderzenia jest 10:06:05, ale zapisy czarnej skrzynki i przynajmniej jedna rozmowa telefoniczna z pokładu samolotu przemawiają za 10:03. Późniejsze raporty wskazują, że pasażerowie rozmawiający z pokładu samolotu dowiedzieli się o atakach na World Trade Center i Pentagon i przynajmniej trzech zamierzało stawić czoła porywaczom. Walka została zarejestrowana przez magnetofon w kokpicie samolotu. Komisja kongresowa sądzi w swoim raporcie, że celem Lotu 93 był albo budynek Kapitolu, albo Biały Dom.
Raporty donoszą o świadku, który miał widzieć biały samolot przypominający myśliwiec, krążący nad miejscem upadku. Doniesienia takie mają ograniczoną wiarygodność, jakkolwiek myśliwce zostały posłane wcześniej nad obszar Waszyngtonu – samoloty te pozostawały jednak w obszarze powietrznym miasta.
10:10: Zawala się część budynku Pentagonu.
10:13: Tysiące osób są ewakuowane z kompleksu budynków ONZ w Nowym Jorku.
10:15 (około): Doniesienia mówią o wzięciu na siebie odpowiedzialności za ataki przez Ludowy Front Wyzwolenia Palestyny, ale wiadomość tę dementuje wkrótce jeden z przywódców ugrupowania.
10:28:31: Zawala się północna wieża World Trade Center. Nie przeżywa nikt powyżej miejsca uderzenia samolotu. Zniszczeniu ulega także pobliski hotel Marriott.
10:35 (około): Policja jest powiadomiona o bombie w samochodzie przed Departamentem Stanu w Waszyngtonie. Późniejsze doniesienia dementują tę wiadomość.
10:35: Air Force One z prezydentem leci do bazy lotniczej w Shreveport, w stanie Luizjana.
10:39: Pojawiają się doniesienia o innym porwanym odrzutowcu kierującym się w stronę Waszyngtonu. Myśliwce F-15 zostają rzucone do patrolowania przestrzeni powietrznej miasta, gdy inne gromadzą się nad Nowym Jorkiem, z rozkazem (wydanym przez wiceprezydenta Dicka Cheneya) zestrzelenia każdego samolotu, który nie wykonałby rozkazów przekazanych mu przez radio.
10:45: CNN donosi o rozpoczęciu masowej ewakuacji w Waszyngtonie i Nowym Jorku. Kilka minut później burmistrz Nowego Jorku nakazuje ewakuację dolnego Manhattanu.
10:50: Pięć kondygnacji w części Pentagonu zawala się wskutek pożaru.
10:53: Zawiesza się prawybory w Nowym Jorku.
11:00.
11:15 (około): Doniesienia o zestrzeleniu jakiegoś obiektu nad Waszyngtonem przez samoloty F-15. Nie było ich późniejszego potwierdzenia.
11:16: Linie "American Airlines" potwierdzają utratę swych dwóch samolotów.
11:17: Linie "United Airlines" potwierdzają utratę Lotu 93 i wyrażają „głęboką troskę” o Lot 175.
11:25: Zamknięcie Disneylandu na Florydzie.
11:53: Linie "United Airlines" potwierdzają utratę dwóch samolotów.
11:55: Stan gotowości na granicy USA z Meksykiem, nie zostaje ona jednak zamknięta.
12:00.
12:00 (około): Prezydent Bush przybywa do bazy sił lotniczych Barksdale w Shreveport w stanie Luizjana. Wielu sądzi, że po tej przerwie w podróży powróci do Waszyngtonu. Bush wygłasza krótkie, nieoficjalne oświadczenie, iż terroryzm na amerykańskiej ziemi nie będzie tolerowany, mówiąc: "Zaatakowano wolność i wolność będzie broniona".
12:02: Rząd afgańskich talibów potępia ataki.
12:04: Los Angeles International Airport, planowany cel Lotów 11, 77 i 175, zostaje zamknięte.
12:15: San Francisco International Airport, planowany cel Lotu 93, zostaje zamknięte.
12:15 (około): Przestrzeń powietrzna nad 48 przylegającymi do siebie stanami USA jest wolna od wszystkich lotów komercyjnych i prywatnych.
13:00.
13:00 (około): W Pentagonie załogi strażaków nadal walczą z pożarami. Wczesna odpowiedź na atak koordynowana była z Narodowego Centrum Dowodzenia Wojskowego, lecz musiało ono zostać ewakuowane, gdy zaczął je wypełniać dym.
13:04: Prezydent Bush stawia amerykańskie wojska na całym świecie w stan gotowości. Przemawia z bazy lotniczej Barksdale i udaje się do schronu Strategicznego Dowodzenia Lotniczego w Nebrasce. Później tego dnia kilkoro komentatorów i dziennikarzy (zwłaszcza Peter Jennings z sieci ABC) wyrażają zniecierpliwienie posunięciami prezydenta. Gdy Jennings pyta korespondentkę ABC będącą na miejscu w Nebrasce o to, gdzie dokładnie przebywa prezydent, odpowiada ona: "Peter, prezydent schował się w króliczej norze".
13:27: Burmistrz Waszyngtonu, Anthony A. Williams, ogłasza stan wyjątkowy; na miejsce przybywają oddziały Gwardii Narodowej.
14:00.
14:30: Senator John McCain określa atak jako „akt wojny”.
14:49: Podczas konferencji prasowej burmistrz Nowego Jorku, Rudy Giuliani zostaje poproszony o oszacowanie liczby ofiar w World Trade Center. Odpowiada: "Więcej niż ktokolwiek z nas jest w stanie znieść".
16:00.
16:00: Wiadomości podają, że wysocy funkcjonariusze federalnych służb wywiadowczych twierdzą, iż w kwestii inspiracji ataku podejrzanym numer jeden jest Osama bin Laden.
16:25: Największe amerykańskie giełdy: "New York Stock Exchange", "NASDAQ" i "American Stock Exchange" ogłaszają, że w środę 12 września będą zamknięte.
17:00.
17:20: 47-piętrowy budynek "Salomon Brothers 7", potocznie zwany "World Trade Center 7", który ucierpiał z powodu – jak to początkowo określano – „lekkiego uszkodzenia” podczas upadku bliźniaczych wież, zawala się. Nie był on projektowany przez tych samych architektów co "Twin Towers". Był siedzibą specjalnego nowojorskiego centrum kryzysowego, które miało działać w takich właśnie sytuacjach jak atak 11 września.
18:00.
18:00: CNN i BBC donoszą o strzelaninach i wybuchach w Kabulu w Afganistanie. Później podaje się, że lotnisko w Kabulu zostało ostrzelane z helikopterów przez wojska Sojuszu Północnego, zaangażowanego w wojnę domową z rządem talibów.
18:00: Władze Iraku w oficjalnym oświadczeniu wygłoszonym w państwowej telewizji ogłosiły, że zamach jest owocem „amerykańskich zbrodni przeciw ludzkości”.
18:54: Prezydent Bush przybywa do Białego Domu. Władza wykonawcza w państwie przez większość dnia spoczywała w rękach wiceprezydenta Dicka Cheneya.
19:00.
19:00: Trwają wysiłki, by zlokalizować przysypanych gruzami "Twin Towers" żywych ludzi. Karetki zgromadzone w celu przetransportowania rannych do pobliskich szpitali stoją puste w oczekiwaniu. Akcja w "Ground Zero" leży wyłącznie w gestii nowojorskiej straży pożarnej i policji, gromadzą się tam jednak ochotnicy w celu jak najszybszego przerzucania gruzu. Są to zarówno specjaliści z zakresu budownictwa i konstrukcji stalowych, jak i krewni i przyjaciele ofiar lub prawdopodobnych ofiar. Wielu z nich rozwiesza powiększone zdjęcia zaginionych, komputerowe wydruki fotografii pojawiają się w całym mieście. Głównymi miejscami, w których gromadzą się oczekujący na wieści, są Arsenał Nowojorski przy Lexington Avenue i 26 Ulicy oraz Union Square Park przy 14 Ulicy.
19:30: Rząd USA odcina się od odpowiedzialności za eksplozje w Kabulu, o których donoszą wiadomości.
20:00.
20:30: Prezydent Bush wygłasza orędzie do narodu z Białego Domu (tekst w jęz. angielskim dostępny pod tym adresem).Ważniejsze zdania:
21:00.
21:00: Prezydent Bush spotyka się z pełnym składem Rady Bezpieczeństwa Narodowego, a około pół godziny później z mniejszą grupą swych głównych doradców. Ich zdaniem za atakami stoi Osama bin Laden. Szef CIA, Tenet, mówi, że Al-Kaida i Talibowie w Afganistanie to jedno i to samo. Bush mówi do niego: "Powiedz talibom, że z nimi skończyliśmy".

</doc>
<doc id="80332" url="https://pl.wikipedia.org/wiki?curid=80332" title="Make">
Make

make – program powłoki systemowej automatyzujący i przyspieszający proces kompilacji złożonych programów i bibliotek. Make nadaje się również do innych prac, które wymagają przetwarzania wielu plików zależnych od siebie.
Opis.
Program przetwarza plik reguł "Makefile" i na tej podstawie stwierdza, które pliki źródłowe wymagają kompilacji. Zaoszczędza to wiele czasu przy tworzeniu programu, ponieważ w wyniku zmiany pliku źródłowego kompilowane są tylko te pliki, które są zależne od tego pliku. Dzięki temu nie ma potrzeby kompilacji całego projektu.
Implementacje.
Istnieje kilka implementacji make jak np.:
Makefile.
Makefile to plik reguł dla programu make. Zawiera opis zależności pomiędzy plikami źródłowymi programu. Umożliwia to przetwarzanie tylko tych plików, które się zmieniły od ostatniej kompilacji i plików od nich zależnych. Skraca to znacznie czas generowania pliku wynikowego.
Format pliku różni się w zależności od implementacji programu "make", ale podstawowe reguły są takie same dla wszystkich odmian "make".
W złożonych projektach informatycznych istnieje zazwyczaj kilka plików reguł, odpowiedzialnych za tworzenie poszczególnych modułów. Plik reguł jest często nazywany Makefile – program "make" wywołany bez parametrów rozpoczyna przetwarzanie pliku o takiej właśnie nazwie.
Przykładowy makefile.
Poniższa reguła opisuje zależności między plikami:
helloworld.o: helloworld.c
 cc -c helloworld.c -o helloworld.o
W pierwszej linii znajduje się informacja, że plik helloworld.o zależy od pliku helloworld.c - czyli jeśli helloworld.c jest nowszy, to program make powinien wykonać polecenie znajdujące się w linii poniżej zależności.
Linia opisująca polecenie musi zaczynać się od znaku tabulacji (inna składnia jest częstym błędem).
Make dla uproszczenia zapisu pozwala na użycie symbolicznych nazw dla plików, przykładowo:
Powyższy przykład można przepisać:
helloworld.o: helloworld.c
 cc -c $&lt; -o $@
Poniżej znajduje się plik makefile, który:
helloworld: helloworld.o
 cc -o $@ $&lt;
helloworld.o: helloworld.c
 cc -c -o $@ $&lt;
.PHONY: clean
clean:
 rm -f helloworld helloworld.o

</doc>
<doc id="80335" url="https://pl.wikipedia.org/wiki?curid=80335" title="Fregata">
Fregata



</doc>
<doc id="80336" url="https://pl.wikipedia.org/wiki?curid=80336" title="Fregata (ptak)">
Fregata (ptak)



</doc>
<doc id="80348" url="https://pl.wikipedia.org/wiki?curid=80348" title="MPlayer">
MPlayer

MPlayer – The Movie Player – dostępny na zasadach wolnego oprogramowania odtwarzacz multimedialny oraz związany z jego rozwojem projekt informatyczny. Powstał w 2000 roku, jako odtwarzacz filmów dla systemu operacyjnego Linux. Jego ogromna popularność oraz porty na kolejne platformy sprzętowe i systemy operacyjne spowodowały w 2004 roku zmianę nazwy z "The Movie Player for Linux" na "The Movie Player". Oprócz programu mplayer, służącego do odtwarzania filmów, w skład projektu wchodzi również program mencoder, przeznaczony do konwersji formatów i tworzenia nowych filmów i animacji z pojedynczych klatek obrazu.
Możliwości MPlayera.
Program podzielono na kilka części, aby ułatwić implementację obsługi kolejnych formatów plików i strumieni.
Wyodrębniono m.in. warstwy:
Warstwy kodeków, filtrów i sterowników są podzielono na osobne sekcje odpowiedzialne za obsługę audio i video. Posiada też bardzo rozbudowane możliwości w konwertowaniu plików i tworzeniu nowych animacji z pojedynczych klatek (służy do tego wchodzący w skład projektu program mencoder).
Obsługiwane formaty.
MPlayer jest uniwersalnym odtwarzaczem. Zawiera wiele kodeków A/V w swoim kodzie, może również korzystać z zewnętrznych bibliotek oraz ze specjalnie zmodyfikowanych wersji kodeków dla systemu Windows (pliki: *.dll, *.acm oraz *.ax). Te ostatnie przeznaczone są wyłącznie dla systemów z procesorami kompatybilnymi z Intel 80386 (x86), zatem chcąc z nich korzystać w systemie o architekturze 64-bitowej należy zastosować emulację trybu 32-bitowego.

</doc>
<doc id="80349" url="https://pl.wikipedia.org/wiki?curid=80349" title="Subaru">
Subaru

 – japońska marka samochodów osobowych produkowanych przez przedsiębiorstwo Subaru Corporation (do 2017 roku noszące nazwę Fuji Heavy Industries), założona 15 lipca 1953 roku. Nazwa "Subaru" oznacza w języku japońskim Plejady, które zostały umieszczone w logo firmy.
Historia.
Historia marki oraz jej logo są porównywane do historii przemysłu w Japonii, która sięga roku 1918. Jeden z pionierów japońskiej techniki lotniczej Chikuhei Nakajima zarejestrował w 1917 roku firmę Nakajima Hikōki Kabushiki Kaisha.
Po zakończeniu II wojny światowej, podobnie jak inne zbrojeniowe firmy Państw Osi, Nakajima Aircraft uległa demilitaryzacji i decyzją władz okupacyjnych została podzielona na 12 odrębnych, niepowiązanych ze sobą w żaden sposób firm. W 1953 roku sześć z tych przedsiębiorstw zjednoczono ponownie za zgodą Stanów Zjednoczonych oraz ONZ w koncern Fuji Heavy Industries zajmujący się wytwarzaniem m.in. maszyn roboczych, sprzętu budowlanego i gospodarstwa domowego.
Jedną z gałęzi przemysłu, w której Fuji miało podjąć działanie, była motoryzacja. Zdecydowano wówczas o ponownym połączeniu firm. Ponieważ przedsiębiorstwa połączono, zdecydowano się na symbolizujące to logo. Wybrano konstelację sześciu gwiazd w kolistej elipsie.
Założona przez Chikuhei Nakajimę w 1917 roku w prefekturze Gunma firma Aircraft Research Laboratory zajmująca się produkcją samolotów dla japońskiej marynarki zmieniała trzy razy swoją nazwę: w 1931 roku na "Nakajima Aircraft Co. Ltd" osiągając wysoką pozycję w branży lotniczej. Po zakończeniu wojny w 1945 roku zaprzestano produkcji samolotów zmieniając nazwę na Fuji Sangyō. Początkowo firma zajęła się wdrażaniem nowych technologii w produkcji samolotów, jednakże w 1946 roku koncern wyprodukował pierwsze skutery nazwane Rabbit S-1. Skuter miał moc 2 KM i pojemność 135 cm³. Rok 1950 był rokiem podziału koncernu na 12 firm. Pięć osiągających największe zyski firm: Fuji Jidōsha, Utsunomiya Sharyō, Fuji Kōgyō, Omiya Fuji Kōgyō, Tōkyō Fuji Sangyō, w 1953 roku połączyło się, tworząc Fuji Heavy Industries Ltd., które istnieje do dzisiaj.
Po II wojnie światowej.
W lutym 1954 roku, Fuji Heavy Industries ogłosił swój prototyp samochodu osobowego nazwanego P-1, a w następnym roku Subaru 1500. Był to pierwszy samochód tego typu w Japonii. Ten pojazd zapewniał zadowalający wielu klientów komfort jazdy i stabilność dzięki niezależnemu zawieszeniu przednich kół, olejowo-gazowym amortyzatorom z hydrauliczną regulacją, tylnemu zawieszeniu opartemu na belce skrętnej i niezależnym wahaczom wleczonym. Mimo to, z powodu trudności produkcyjnych i sieci handlowej zawieszono sprzedaż tego modelu. W 1958 roku koncern wyprodukował pierwsze autobusy. W tym samym roku rozpoczęto produkcję małych samochodów Subaru 360. Był to samochód, który zmotoryzował Japonię. Jego produkcja zakończyła się w 1970 roku. W 1961 roku zadebiutował Sambar – tania ciężarówka na podwoziu Subaru 360.
Rok 1966 był debiutem rynkowym Subaru 1000. Był to pierwszy samochód oparty na schemacie obecnie wykorzystywanym w większości nowoczesnych konstrukcji samochodowych z napędem na przednie koła z poprzecznie ułożonym silnikiem. W tym czasie z dobrym trzymaniem się drogi i stabilnością była to technologia, która interesowała wielu inżynierów. System nie był wolny od wad takich jak: ciężkie prowadzenie, zbyt silne wibracje od skrzyni biegów, przenoszenie wibracji silnika i podsterowność samochodu na zakrętach. Te techniczne problemy nie były łatwe do rozwiązania i wielu producentów w Japonii próbowało je pokonać. Wiele innych fabryk optowało za tylnym napędem, ale Subaru postawiło na napęd przedni i twardo trzymało się tej polityki. Fabryka rozwinęła cały wachlarz technologii mający na celu przezwyciężenie problemów. Stworzono schemat ułożenia silnika w samochodzie z napędem na przednie koła, który zdał już egzamin w przemyśle lotniczym. Umieszczając silnik wzdłuż osi samochodu Subaru stworzyło symetryczny schemat napędowy, który usunął większość z dotychczasowych wad.
W 1969 roku pojawił się następca Subaru 360. Był nim R-2, który osiągnął dużą popularność. Rok 1971 był bardzo ważnym rokiem dla Subaru. Pojawił się model Leone, a rok po nim Leone Station Wagon. Był to pierwszy samochód osobowy, który trafił do produkcji masowej z napędem AWD. Kiedy samochód pojawił się na rynku, nagłe zapotrzebowanie wzrosło, ponieważ dostrzeżono możliwości poruszania się tego samochodu po zaśnieżonych i górskich rejonach. Popularność sięgnęła szczytu, gdy stał się najlepiej sprzedającym się samochodem na rynku. Mianowano go jako oryginał Subaru AWD.
W 1972 roku pojawił się Rex następca R-2 i oczywiście odniósł sukces. W 1977 roku postanowiono zdobyć popularność w USA. Samochodem, który miał w tym pomóc, był model Brat. Był to popularny wśród Amerykanów dwumiejscowy pick-up z napędem 4x4. Brat zachęcił do kupna użytkowników przede wszystkim swoją ekonomicznością i możliwością jazdy po wielu nawierzchniach. W 1983 roku wyjechało z taśmy pięciomilionowe Subaru. W tym samym roku zadebiutował minivan Domingo. W 1984 roku pojawił się mały Subaru Justy z napędem 4WD.
Firma może się poszczycić samochodem posiadającym najniższy stopień oporu powietrza (0,29 CD), był nim produkowany od 1985 roku Leone. W 1989 roku zadebiutował następca Leone – Legacy. Produkowane do dziś auto z napędem 4WD zajmuje półkę samochodów klasy wyższej i jest cenione głównie w Europie ze względu na swoje właściwości jezdne i cenę. Legacy pokonało rekord prędkości na dystansie 100 000 km, mknąc bez przerwy przez 447 godzin 44 minuty i 9,887 sekund przez Arizonę osiągając prędkość 223,345 km/h.
W 1991 roku zadebiutował Subaru SVX, sprzedawany głównie na rynku amerykańskim i japońskim. Charakteryzował się dynamicznymi kształtami. Następca Rexa pojawił się w 1992 roku, a był nim malutki Vivio. Nie Vivio jest jednak najważniejszym wydarzeniem tego roku w historii firmy. Rok 1992 jest rokiem premiery Subaru Imprezy. Najpopularniejszego modelu firmy Subaru. Ten niepozorny samochód dwa lata później pod "dowództwem" szkockiego kierowcy fabrycznego teamu Subaru, Colina McRae wygrał dwie eliminacje Mistrzostw Świata – Rajd Nowej Zelandii oraz Rajd RAC. Rok 1995 był jeszcze lepszy – Colin McRae zdobył tytuł mistrza świata, a firma Subaru tytuł mistrza świata wśród producentów. Rajd RAC zakończył się dla kierowców teamu Subaru potrójnym zwycięstwem. W latach 1996 i 1997 Subaru dominowało na trasach rajdowych. Trzy lata z rzędu Subaru wywalczyło tytuł mistrza świata wśród producentów. W 1997 roku dzięki namowom Davida Richards'a (szefa Prodrive'u – firmy produkującej rajdowe wersje Subaru Impreza), FIA wprowadziła nowy regulamin zezwalający na większe przeróbki samochodów rajdowych. Subaru jako pierwsze wykorzystało tę okazję i stworzyło nowy model – Subaru Impreza 555 WRC'97. W ślad za Subaru poszedł Ford, a później również Toyota. Dzięki nowej specyfikacji samochody WRC stały się jeszcze szybsze, a liczne zewnętrzne modyfikacje, do tej pory niedozwolone, spowodowały upiększenie samochodu.
Wszystko rozpoczęło się w 1992 roku, kiedy rozpoczęto produkcję Subaru Imprezy WRX. Silnik miał moc 240 KM, w 1994 roku zwiększoną do 260 KM i do 280 KM w 1996 roku. Trzeba jednak zaznaczyć, że pomiary dokonywane były przy użyciu 100 oktanowego paliwa japońskiego. W standardzie była klimatyzacja, elektrycznie ustawiane lusterka oraz tylna wycieraczka i spryskiwacz. Równolegle sprzedawany był model odchudzony RA (m.in. brak tylnego spojlera, lamp przeciwmgielnych). Ostatnim wypuszczonym wariantem był model kombi. Oprócz pięciodrzwiowego, wydłużonego nadwozia i mocy zmniejszonej do 220 KM (zwiększonej w 1997 do 250 KM i zmniejszonej do 240 KM w 1998) w niczym się nie różnił od podstawowej WRX.
Subaru pierwszą Imprezę na rynek europejski wypuściło w 1994 roku. Była to odchudzona Impreza WRX, której nadano nazwę Turbo. Dzięki zasługom narodowego mistrza w Wielkiej Brytanii, kraju wielce konserwatywnym, gdzie japońskie samochody nie cieszą się popularnością, Subaru Impreza stało się autem kultowym. By kupić nową Imprezę Turbo trzeba było czekać co najmniej pół roku. Jeszcze większą popularnością cieszyły się wersje specjalne tego modelu wydawane przez brytyjską filię Subaru UK.
Współcześnie.
W 1997 roku pojawiło się terenowe Subaru Forester. Prezentuje on odmienny od dotychczasowego styl w klasie samochodów terenowych. Z zewnątrz przypomina kombi napędzane 4x4, jednakże nie jest to prawdą. Forester radzi sobie w różnych warunkach. Pod koniec 1998 roku zaprzestano produkcji modeli Vivio i Domingo/Vanille/Libero, natomiast rozpoczęto produkcję nowego, małego modelu – Pleo. Na salonie w Birmingham '98 zadebiutowała III generacja Legacy oraz Outback. W 1999 roku doszły Sambar/Sambar Dias, Pleo Nesta i nowy Sport Utility Sedan. 
Na salonie w Genewie w 1999 roku Subaru zaprezentowało Legacy sedan III generacji, a na salonie w Tokio – Station Wagon Concept i Imprezę Wagon Concept. Pod koniec 2000 roku firma zmieniła wygląd Subaru Imprezy. Zmieniono jedynie stylistykę auta. Silnik, przeniesienie napędu i zawieszenie jest wzięte z poprzedniej Imprezy. Niektórym klientom nie przypadły do gustu wystające reflektory. W 2002 roku Subaru przedstawiło nowe, odświeżone wersje Forestera oraz Imprezy. W 2003 roku pojawiło się Legacy B4 oraz produkowane na Węgrzech Justy G3X bliźniacze dla modelu Suzuki Ignis. W 2007 roku zaprezentowano kolejną generację Imprezy, która wywołała sporo kontrowersji, ze względu na mniej agresywną stylizacje oraz zrezygnowanie z wizytówki marki - szyb pozbawionych obramowania. W tymże roku zaprezentowano także kolejną generację Justy tym razem produkowaną w Japonii. Model został zbudowany na bazie Daihatsu Sirion II generacji.
Najnowszą serię modeli marki Subaru zaprezentowano na Salonie w Nowym Jorku w 2009 roku. Jest to kompletnie nowa generacja modelu Legacy i jego terenowej odmiany Outback. Model tak jak w przypadku modelu Impreza wywołał sporo kontrowersji pod względem stylizacji. Przy projektowaniu modelu postawiono bardziej na elegancję i funkcjonalność. W nowej serii Legacy/Outback jest widocznie więcej miejsca w kabinie.
W 2013 roku Subaru rozpoczęło produkcję samochodów o napędzie hybrydowym. Pierwszym modelem napędzanym benzynowym silnikiem typu bokser oraz jednostką elektryczną jest XV.
26 czerwca 2016 roku podczas 85. walnego zgromadzenia akcjonariuszy koncernu Fuji Heavy Industries podjęto decyzję o zmianę nazwy spółki na Subaru Corporation, która weszła w życie 1 kwietnia 2017 roku.

</doc>
<doc id="80350" url="https://pl.wikipedia.org/wiki?curid=80350" title="Cień akustyczny">
Cień akustyczny

Cień akustyczny to obszar do którego nie dochodzi dźwięk.
Na zasadzie działania "cienia akustycznego" oparta jest budowa ekranów akustycznych chroniących np. mieszkańców domów przy bardzo ruchliwych arteriach komunikacyjnych.
W ultrasonografii cień akustyczny to obszar położony za obiektem silnie odbijającym falę akustyczną. Cień taki wygląda na obrazie ultrasonograficznym identycznie jak cień od obiektu oświetlanego lekko rozproszonym źródłem światła.
Granice cienia akustycznego są rozmyte (podobnie jak granice cienia świetlnego), co jest wynikiem różnego dla różnych zakresów częstotliwości kąta uginania się fal akustycznych na krawędzi przeszkody. Zjawisko to nosi nazwę dyfrakcji i jest cechą wspólną dla różnych typów fal fizycznych.

</doc>
<doc id="80351" url="https://pl.wikipedia.org/wiki?curid=80351" title="Dextrometorfan">
Dextrometorfan



</doc>
<doc id="80353" url="https://pl.wikipedia.org/wiki?curid=80353" title="Wezyr">
Wezyr

Wezyr (tur. "wezir" z arab. وزير "wazir" „podpora; pomocnik” od "wazara" „dźwigać”) – od czasów Abbasydów najważniejszy urząd na dworze kalifów. Wzrost znaczenia wezyra miał związek z przyjęciem przez Abbasydów ceremoniału orientalnego, który uniemożliwiał władcy bezpośrednie komunikowanie się z poddanymi, co spowodowało, że wezyr stał się wyrazicielem woli kalifa. Wezyr już od czasów Omajadów stał na czele kancelarii państwa, przez którą przechodziły dekrety kalifów. Wezyrowie urzędowali także na dworach chanów.

</doc>
<doc id="80355" url="https://pl.wikipedia.org/wiki?curid=80355" title="Kelvin">
Kelvin



</doc>
<doc id="80356" url="https://pl.wikipedia.org/wiki?curid=80356" title="Kanał Mozambicki">
Kanał Mozambicki

Kanał Mozambicki (fr. "Canal de Mozambique", port. "Canal de Moçambique", malg. "Mozambika Lakandranon'i") – cieśnina na Oceanie Indyjskim pomiędzy wybrzeżem Afryki a Madagaskarem.
Przez kanał przepływa ciepły Prąd Mozambicki (odgałęzienie Prądu Południoworównikowego). Główne porty nad kanałem to Beira w Mozambiku i Mahajanga na Madagaskarze.

</doc>
<doc id="80357" url="https://pl.wikipedia.org/wiki?curid=80357" title="Mimośród">
Mimośród



</doc>
<doc id="80358" url="https://pl.wikipedia.org/wiki?curid=80358" title="Mahajanga">
Mahajanga

Mahajanga (do 1979 r. "Majunga") – miasto w północno-zachodniej części Madagaskaru, będące ośrodkiem administracyjnym prowincji Boeny. Miasto jest portem nad Kanałem Mozambickim. Według spisu z 2018 liczy 246 tys. mieszkańców i jest czwartym co do wielkości miastem w kraju. 
Jest ośrodkiem handlowym regionu rolniczego (uprawa ryżu, kawy, bawełny, tytoniu, trzciny cukrowej). Przemysł spożywczy (cukrowniczy, mięsny), włókienniczy, cementowy, skórzany. Miasto posiada lotnisko oraz jest siedzibą filii Uniwersytetu Madagaskarskiego.

</doc>
<doc id="80359" url="https://pl.wikipedia.org/wiki?curid=80359" title="Władykaukaz">
Władykaukaz

Władykaukaz (, ) – stolica i największe miasto Republiki Północnej Osetii-Alanii, położone w południowo-wschodniej części kraju, u stóp Kaukazu, nad rzeką Terek. Ludność składa się w większości z Osetyjczyków, Rosjan, Ormian i Gruzinów. We Władykaukazie była duża polska diaspora i kościół. Wcześniej nosiło nazwy Ordżonikidze (1931–1944, 1954–1990) oraz Dzaudżikau (1944–1954).
Historia.
Miasto zostało założone w 1784 jako twierdza w okresie rosyjskiej ekspansji na Kaukazie. Przez wiele lat była ona główną bazą wojskową w regionie. W 1799 zbudowano przez góry tzw. Gruzińską Drogę Wojenną, która łączyła miasto z Gruzją na południu, zaś w 1875 powstała linia kolejowa łącząca miasto z Rostowem nad Donem (Kolej Władykaukaska), która od 1900 uzyskała połączenie z azerbejdżańskim Baku. Władykaukaz stał się głównym centrum przemysłowym regionu, przede wszystkim w zakresie przetwórstwa ropy naftowej.
W czasie wojny domowej miasto było kilkakrotnie przedmiotem walk między siłami białych i czerwonych. W marcu 1918 r. uzbrojone oddziały robotnicze z Groznego wypędziły z niego utworzony po rewolucji lutowej i obaleniu caratu tymczasowy rząd Kozaków terskich (Tersko-Dagestański). Miasto ogłoszono stolicą Tereckiej Republiki Radzieckiej. Latem tego samego roku antybolszewiccy powstańcy kozaccy opanowali Władykaukaz ponownie, lecz w sierpniu zostali z miasta wyparci przez popierające czerwonych oddziały inguskie. Władykaukaz został wówczas poważnie splądrowany. W lutym 1919 miasto zajęła Armia Ochotnicza gen. Denikina, by ostatecznie zostać wypartą przez Armię Czerwoną w marcu 1920.
W okresie bezpośrednio po I wojnie światowej we Władykaukazie funkcjonowała polska placówka o charakterze konsularnym.
W czasie II wojny światowej w listopadzie 1942 próbowała miasto zdobyć armia niemiecka (operacja Fall Blau), która dotarła do przedmieść, ale została odparta. Był to najdalej wysunięty na południowy wschód punkt frontu wschodniego, do którego dotarły wojska hitlerowskich Niemiec (najdalszy na wschód to osada Terekli-Mekteb).
Od 1931 do 1944, a potem od 1954 do 1990, miasto nosiło nazwę "Ordżonikidze (Орджоники́дзе)" pochodzącą od nazwiska gruzińskiego bolszewika Sergo Ordżonikidze. W latach 1944–1954 nosiło nazwę "Dzaudżikau (Дзауджика́у)". Nazwa Władykaukaz oznacza "„Rządzący Kaukazem”".
Demografia.
Skład narodowościowy i etniczny w latach 1897 i 2010 na podstawie oficjalnych danych rosyjskich:
Religia.
Władykaukaz jest od 2011 siedzibą eparchii Rosyjskiego Kościoła Prawosławnego. Jej katedrą jest sobór św. Jerzego we Władykaukazie. We Władykaukazie znajduje się także czynny Meczet Muchtarowa, ormiański kościół św. Grzegorza oraz parafia rzymskokatolicka pw. Wniebowstąpienia Jezusa Chrystusa.
Gospodarka.
W mieście i okolicach zlokalizowane są zakłady przemysłu metalurgicznego, chemicznego, drzewnego, elektrotechnicznego, skórzanego i szklarskiego.
Oświata.
Od 1947 w mieście ma swoją siedzibę Północno-Kaukaska Suworowska Szkoła Wojskowa.

</doc>
<doc id="80360" url="https://pl.wikipedia.org/wiki?curid=80360" title="FC Porto">
FC Porto

Futebol Clube do Porto (wym. []) – portugalski klub sportowy (szczególną rolę odgrywa sekcja piłki nożnej), grający obecnie w Primeira Liga i mający siedzibę w Porto.
FC Porto jest odznaczone m.in. Orderem Infanta Henryka i Orderem Zasługi.
Klub został założony w 1893 roku, a od 1934 nieprzerwanie od powstania ligi występuje w najwyższej klasie rozgrywkowej w Portugalii. Swoje domowe mecze rozgrywa na Estádio do Dragão (Stadion Smoka), który może pomieścić niespełna 51 tys. widzów.
Zespół Porto należy do najbardziej utytułowanych w Portugalii. Trzydzieści dwa razy wywalczył Mistrzostwo Portugalii, dziewiętnaście razy zdobywał Puchar Portugalii i siedemnaście razy zdobywał Superpuchar Portugalii. Osiągał także sukcesy w europejskich i światowych pucharach. Choć był do 1987 jedynym klubem z portugalskiej "wielkiej trójki" (SLB, SCP,FCP), bez trofeum międzynarodowego. W 1984 "Smoki" grają pierwszy mecz finałowy o puchar europejski. Mecz ten Porto przegrało, ale pokazało klubowe ambicje. Tym meczem był finał Pucharu Zdobywców Pucharów, w którym Porto mierzyło się z Juventusem Turyn, w którego składzie grał Zbigniew Boniek. Z czasem jednak "Dragões" wygrali wszystko co było do wygrania, stając się tym samym jedynym portugalskim klubem ze wszystkimi europejskimi i ogólnoświatowymi trofeami. Porto wygrało PEMK/Ligę Mistrzów w 1987 i 2004 roku, dwukrotnie zdobyło Puchar UEFA w 2003, oraz po zmianie nazwy zawodów Ligę Europa 2011, jako jedyny zespół portugalski. Klub piłkarski Porto jest także jedynym portugalskim zespołem, który dwukrotnie zdobył Puchar Interkontynentalny w piłce nożnej 1987, 2004. Drużyna zdobyła także w 1987 Superpuchar UEFA. W tabeli wszech czasów ligi portugalskiej Porto zajmuje 2. miejsce za Benfiką. Jednak Porto jest najbardziej utytułowanym klubem pucharowym UEFA i FIFA w Portugalii oraz jednym z nielicznych na świecie, którzy zdobyli Puchar Europy, Superpuchar UEFA, Puchar Interkontynentalny w jednym sezonie.
Historia.
Założenie Porto i początki.
Klub powstał 28 września 1893 roku, a jego założycielem był Antonio Nicolau de Almeida, handlarz winem, który z piłką nożną zetknął się po raz pierwszy podczas swoich podróży po Anglii. W 1906 opiekę nad FC Porto obejmuje José Monteiro da Costa – od tej chwili jest to nie tylko klub piłkarski, ale trenuje również tenisistów, lekkoatletów, bokserów oraz pływaków. Pierwsze boisko klubowe nosiło nazwę „Campo da Rainha” (boisko Królowej). 7 lutego 1907 roku odbyło się spotkanie zarządu, na którym José Monteiro da Costa oficjalnie został mianowany na prezydenta FC Porto. Siedziba klubu mieściła się na Rua da Rainha. W marcu 1933 roku przeniesiona została na Praça do Municipio. Pierwsze logo klubu miało postać granatowej piłki z białymi liniami i napisem FCP. Wybrane kolory miały symbolizować czystość, spokój i siłę woli. Dwadzieścia lat później dodano do niego symbol miasta Porto.
Świetlane Lata.
W ciągu następnych lat Porto zaczęło odnosić sukcesy stając jednym z najważniejszych klubów w Portugalii (obok takich jak SL Benfica i Sporting CP). W latach 1922 – 1938 czterokrotnie zdobyło Mistrzostwo Portugalii oraz wygrało rozgrywki ligowe w sezonie 1934/35.
Lata bez mistrzostw.
Zwycięstwo w 1948 roku nad Arsenalem 3:2 rozjaśniło okres niepowodzeń (po zwycięstwach w rozgrywkach ligowych w sezonach 1938/39 i 1939/40 Porto nie zdobyło żadnego tytułu aż do 1956 roku). 4 grudnia 1949 położono kamień węgielny pod nowy stadion. Uroczyste otwarcie „Estádio das Antas” odbyło się 28 maja 1952 roku.
Powrót na fotel mistrza Portugalii.
Rok 1956 był rokiem przełomowym dla Porto. Po 16 latach niepowodzeń drużyna zajęła pierwsze miejsce w „Campeonato da 1ª Divisão” oraz zdobyła Puchar Portugalii. Po raz pierwszy wzięła też udział w rozgrywkach UEFA, mierząc swoje siły z Athletic Bilbao. Następny sukces odniesiony został w sezonach: 1957/58 (Puchar Portugalii) oraz 1958/59 (zwycięstwo w Lidze). W latach sześćdziesiątych Porto tylko raz było triumfatorem, zdobywając Puchar Portugalii w sezonie 1967/68. Na kolejne sukcesy trzeba było czekać do roku 1977, który przyniósł zwycięstwo w Pucharze Portugalii. Przełamana została zła passa – następne dwa sezony należały do Porto.
Europejskie sukcesy.
W 1982 roku kontrolę nad klubem przejął Jorge Nuno Pinto da Costa – Porto było wówczas jedynym klubem z „wielkiej trójki”, który nie miał na koncie zwycięstw w międzynarodowych rozgrywkach. Wkrótce uległo to zmianie. W sezonie 1986/87 FC Porto zdobyło po raz pierwszy "Puchar Europejskich Mistrzów Krajowych" (pokonując w finale 2:1 Bayern Monachium – gole: Rabah Madjer, Juary), a także Superpuchar UEFA. Rok później Puchar Interkontynentalny.
Era Mourinho.
Na następny sukces w rozgrywkach europejskich Porto czekało do 2003 roku. José Mourinho, który objął posadę trenera w klubie, doprowadził zespół do zwycięstwa w Pucharze UEFA (mecz finałowy z Celtic Glasgow zakończony wynikiem 3:2). 2004 rok przyniósł zwycięstwo w Lidze Mistrzów (w drodze po trofeum Porto przegrało tylko raz – z Realem Madryt). W meczu finałowym przeciwnikiem Porto była drużyna AS Monaco, którą Smoki pokonały 3:0 – gole zdobyte przez C. Alberto, Deco i D. Aleniczewa. W grudniu 2004 Porto w rzutach karnych pokonało Once Caldas i zdobyło Puchar Interkontynentalny.
Era Ferreiry.
Po przejęciu Porto przez Jesualdo Ferreirę, klub znowu zaczął dominować w Portugalii, a także znowu liczyć się w Europie. Zdobywał mistrzostwa przez trzy sezony z rzędu (2006/07, 2007/08, 2008/09), a także dwa z rzędu Puchary Portugalii w sezonie 2008/09 ,2009/10. W 2009 roku klub wspinał się wysoko w Lidze Mistrzów, lecz w 1/4 finału przegrał z Manchesterem United.
Era Villas-Boasa.
Od 3 czerwca 2010 trenerem drużyny był André Villas-Boas. Ten trener już w pierwszym sezonie zapisał się jako świetny szkoleniowiec. Jako trener "Smoków" w swym pierwszym sezonie zdobył Superpuchar Portugalii, Mistrzostwo Portugalii, Puchar Portugalii i wygrał Ligę Europa. Wygrywając Ligę Europa 2011 stał się najmłodszym, 33 letnim trenerem, który zdobył międzynarodowe trofeum piłki nożnej. FC Porto jako jedyny zespół europejski po raz drugi zdobył trzy trofea – mistrzostwo kraju, puchar kraju i puchar rozgrywek UEFA. Porto ustanowiło rekordy ligi: zdobycie mistrzostwa z największą liczbą punktów (84) w 16 drużynowej lidze i 3 pkt. za wygraną, osiągnięcie 21 punktów przewagi nad zespołem drugiego miejsca i 16 wygranych meczów z rzędu. Piłkarz Falcao strzelił 17 goli w jednym sezonie Ligi Europa 2011, czym ustanowił rekord tego turnieju.
Piłkarz Hulk strzelił 23 gole, dzięki temu wygrał klasyfikację strzelców Primeira Liga 2010/11. W tym sezonie drużyna pod wodzą Andre Villas-Boasa jako druga w historii wygrała Primeira Liga nie doznając porażki, remisując trzy mecze. Rolę kapitana drużyny pełni bramkarz Helton.
Stadion.
Estádio das Antas.
Estádio das Antas był najdłużej użytkowanym stadionem przez FC Porto. Dosłownie znaczy to Stadion na skałach. Stadion otwarto w 1952 i FC Porto rozgrywało na nim mecze do 2004, kiedy klub przeniósł się na nowo wybudowany Estádio do Dragão. Początkowo miał nawet 80 tysięcy miejsc i niemal pionowe górne trybuny, w latach osiemdziesiątych XX w. jego pojemność zmniejszono do 64300 miejsc. Po wybudowaniu nowego stadionu, stary obiekt rozebrano.
Estádio do Dragão.
Obecnie swoje domowe mecze zespół Porto rozgrywa na stadionie Estádio do Dragão, nazwanego od smoka w herbie Porto. Stadion został zbudowany na Mistrzostwa Europy w 2004 roku i inauguracyjnym meczem było spotkanie FC Porto z FC Barceloną, wygrane przez Porto 2-0. Obecnie stadion liczy niespełna 51 tysięcy miejsc. Budowa stadionu kosztowała niespełna 98 milionów euro. W 2003 roku UEFA przyznała stadionowi 5 gwiazdek w swojej klasyfikacji stadionów. Obiekt składa się z czterech trybun, i wszystkie są zadaszone.
Derby da Invicta.
Są to derby miasta Porto, a także północnej Portugalii. Są rozgrywane pomiędzy klubami FC Porto i Boavistą Porto. Boavista Porto jest uważana za dużo słabszy klub od FC Porto, a statystyki potwierdzają dominację Porto. W historii rozegrano 130 meczów, 85 zwycięstw FC Porto, a 35 Boavisty. Są to trzecie pod względem ważności derby Portugalii.
Słynne mecze.
O Clássico.
Mecze między najbardziej utytułowanymi drużynami Portugalii, FC Porto i SL Benfica z konkurujących ze sobą miast Porto i Lizbona.
Dragões vs Leões.
Mecze FC Porto ze Sportingiem

</doc>
<doc id="80361" url="https://pl.wikipedia.org/wiki?curid=80361" title="Margit Sandemo">
Margit Sandemo

Margit Sandemo (ur. 23 kwietnia 1924 w Østre Toten w okręgu Oppland w regionie Østlandet, zm. 1 września 2018 w Skillinge w gminie Simrishamn w regionie Skania) – norwesko-szwedzka pisarka pisząca w języku szwedzkim, autorka popularnej serii liczącej 47 tomów pt. "Saga o Ludziach Lodu". Jej książki łączą w sobie romans, kryminał, powieść historyczną i fantastykę. Od lat 80. książki jej autorstwa były najczęściej kupowanymi książkami w krajach skandynawskich.
Życiorys.
Była drugą córką Norwega Andersa Underdala i Szwedki Elsy Reuterskiöld, spośród rodzeństwa trzech braci (Andersa, Axela i Embrika) oraz siostry Evy. Wychowywała się najpierw w Norwegii, a potem w Szwecji.
Po wojnie wróciła do Valdres, gdzie poznała Asbjørna Sandemo (zm. 1999), za którego wyszła za mąż w Strängnäs w Szwecji 29 marca 1946 i z którym miała troje dzieci (córkę Tove oraz dwóch synów – Henrika i Bjørna).
Twórczość literacką podjęła dopiero po czterdziestym roku życia. Pierwszą powieść pt. "De tre friarna (Fatalna miłość") zakupiło czasopismo publikujące ją w odcinkach. Choć mieszkała w Norwegii, jej utwory były w większości pisane po szwedzku. Była autorką ponad 180 tytułów sprzedanych w nakładzie przeszło 30 milionów egzemplarzy.
Zmarła we śnie i zgodnie z jej wolą nie odbyło się czuwanie ani uroczysty pogrzeb, a prochy zostały rozsypane podczas rodzinnej ceremonii w Valdres, w miejscu rozsypania prochów jej męża.

</doc>
<doc id="80362" url="https://pl.wikipedia.org/wiki?curid=80362" title="Beira">
Beira

Mozambik:
Niemcy:
Portugalia:

</doc>
<doc id="80363" url="https://pl.wikipedia.org/wiki?curid=80363" title="Profesjonalizacja">
Profesjonalizacja



</doc>
<doc id="80364" url="https://pl.wikipedia.org/wiki?curid=80364" title="Etatyzacja">
Etatyzacja

Etatyzacja (etat – fr. "état" „państwo”) – pojęcie ekonomiczne i socjologiczne określające działanie polegające na ustaleniu liczby zatrudnienia w danej instytucji, wraz z wysokością budżetu przeznaczoną na ich wynagrodzenia.

</doc>
<doc id="80366" url="https://pl.wikipedia.org/wiki?curid=80366" title="Beira (miasto)">
Beira (miasto)

Beira – miasto we wschodnim Mozambiku będące ośrodkiem administracyjnym prowincji Sofala, nad estuarium rzeki Púngoè, która uchodzi do Kanału Mozambickiego. Jest czwartym pod względem liczby ludności miastem kraju. W 2007 r. Beira liczyła 436 tys. mieszkańców, a w 2012 r. liczbę ludności oszacowano na 441 tys. Według spisu z 2017 roku populacja wzrosła do 592,1 tys. mieszkańców. Miejscowość założono w 1891 r., po zbudowaniu kolei, na miejscu osady suahilijskiej.
Jest jednym z najważniejszych portów przeładunkowych Afryki (ok. 2 mln ton przeładowywanego towary). Obsługuje głównie handel zagraniczny Malawi, Zambii oraz Zimbabwe. Przemysł drzewny, włókienniczy, spożywczy, cementowy. W mieście są fabryki narzędzi rolniczych oraz rowerów, montuje się samochody ciężarowe i autobusy. Miasto ma stację kolejową Beira, z której ma połączenie kolejowe z Lobito w Angoli (przez Demokratyczną Republikę Konga, Zambię i Zimbabwe) oraz do Malawi. Rurociąg naftowy z miasta prowadzi do Mutare (Zimbabwe). W Beirze znajduje się międzynarodowy port lotniczy.
W marcu 2019 cyklon Idai zniszczył 90% miasta.

</doc>
<doc id="80367" url="https://pl.wikipedia.org/wiki?curid=80367" title="Lobito">
Lobito

Lobito – miasto w Angoli, w prowincji Bengueala, nad Atlantykiem. Liczy 207,9 tys. mieszkańców i jest trzecim co do wielkości miastem w kraju. Zostało założone w 1843 roku. Jest jednym z gł. portów morskich kraju (gł. wywóz kukurydzy, stanowiący 90% eksportu kraju). W mieście rozwinął się przemysł olejarski, rybny, włókienniczy, cementowy, metalowy, stoczniowy oraz rafineryjny. Linia kolejowa do Beiry w Mozambiku (przez Demokratyczną Republikę Konga, Zambię i Zimbabwe. Port lotniczy.

</doc>
<doc id="80368" url="https://pl.wikipedia.org/wiki?curid=80368" title="Mutare">
Mutare

Mutare (do 1982 r. Umtali) – miasto we wschodnim Zimbabwe będące ośrodkiem administracyjnym prowincji Manicaland, leżące przy linii kolejowej z Harare do Beiry w Mozambiku. Liczy ok. 132 tys. mieszkańców (1992). W Mutare znajduje się rafineria ropy naftowej (ropa dostarczana jest rurociągiem z Beiry). Przemysł spożywczy (gł. przetwórstwo kawy i herbaty), drzewny, materiałów budowlanych, chemiczny. W mieście montowane są samochody oraz znajdują się zakłady naprawcze taboru kolejowego. Węzeł drogowy, lotnisko, muzeum regionalne. W pobliżu miasta wydobywa się boksyty. Czwarte co do wielkości miasto kraju.

</doc>
<doc id="80369" url="https://pl.wikipedia.org/wiki?curid=80369" title="Monrovia">
Monrovia

Monrovia (dawne spolszczenie: "Monrowia") – największe miasto i stolica Liberii. Położone u ujścia rzeki St. Paul do Oceanu Atlantyckiego (Wybrzeże Pieprzowe). Okręg stołeczny liczy sobie ponad milion mieszkańców, czyli 29% populacji całej Liberii, według spisu ludności z 2008 roku.
Założone w 1822 roku przez Amerykańskie Towarzystwo Kolonizacyjne, które sprowadziło tu wyzwolonych niewolników ze Stanów Zjednoczonych oraz Brytyjskich Indii Zachodnich. Nazwane na cześć ówczesnego prezydenta USA Jamesa Monroe’a. Przez dalszą część XIX wieku napłynęli liczni byli niewolnicy, głównie z USA.
W roku 1961 w Monrovii miały miejsce obrady państw afrykańskich zgromadzonych w tzw. Grupie Monrovia. W latach 90. XX wieku w Liberii trwała wojna domowa, co spowodowało poważne zaburzenia w funkcjonowaniu miasta.
Monrovia stanowi administracyjne, handlowe i finansowe centrum Liberii. Położenie nad Oceanem Atlantyckim u ujścia rzeki St. Paul czyni je ważnym portem Afryki. Infrastruktura portowa została rozbudowana przez Amerykanów podczas II wojny światowej. Najważniejsze produkty wywożone z portu w Monrowii to lateks i rudy żelaza. Na terenie portu, obok cementowni, rafinerii ropy naftowej oraz zakładów produkujących na potrzeby przemysłu spożywczego, chemicznego czy budownictwa, znajdują się także rozległe tereny składowe oraz stocznie remontowe.
Historia.
Teren, na którym później powstała Monrovia został nazwany przez portugalskich żeglarzy przylądkiem Mesurado w latach 60. XVI wieku. Niecałe 300 lat później, w 1821 roku do brzegów Sherbro Island przybił statek Amerykańskiego Towarzystwa Kolonizacyjnego, wiozący wyzwolonych czarnoskórych niewolników ze Stanów Zjednoczonych. Ich celem było założenie samowystarczalnej kolonii, podobnej do tej jaka powstała kilkadziesiąt kilometrów dalej we Freetown. Przedsięwzięcie miało opłakane skutki – wielu osadników zmarło. Rok później przybył kolejny statek, ratując pozostałych i zabierając ich na przylądek Mesurado. Tam też założona zostaje osada Christopolis. W 1824 roku jej nazwę zmieniono na Monrovia, na cześć prezydenta USA Jamesa Monroe’a, zagorzałego zwolennika utworzenia kolonii.
W 1845 roku Monrovia była gospodarzem konwentu konstytucyjnego zorganizowanego przez Towarzystwo – wówczas spisany został dokument, która dwa lata później stał się konstytucją niepodległej Republiki Liberii.
U początków XX wieku miasto zostało podzielone na dwie części: Monrovię właściwą, architektonicznie przypominająca południowe stany USA, zamieszkałą przez Amerykanoliberyjczyków oraz Krutown, zamieszkałe przez autochtoniczną ludność Kru, jak również Bassa i Grebo oraz inne szczepy. Z 4000 mieszkańców, 2500 należało do pierwszej grupy. Od 1926 tubylcy rozpoczęli migrację do miasta w poszukiwaniu pracy.
W 1979 roku Organizacja Jedności Afrykańskiej zorganizowała w Monrovii konferencję, desygnując na jej przewodniczącego prezydenta Williama Tolberta. Ten ostatni ulepszył budownictwo socjalne oraz zmniejszył o 50% czesne za pobieranie nauki na University of Liberia.
Miasto zostało poważnie zniszczone podczas pierwszej i drugiej wojny domowej, zwłaszcza w trakcie oblężenia. Wiele budynków zostało zburzonych podczas walk między zwolennikami Samuela Doe’ego oraz Prince’a Johnsona na początku lat 90. Pokłosiem tamtych wydarzeń jest duża populacja bezdomnych dzieci i nastolatków, pozbawionych możliwości pobierania nauk lub bezpośrednio zaangażowanych w konflikt.
W 2002 roku Leymah Gbowee zorganizowała akcję kobiet Liberii na rzecz pokoju – zebrane na targu rybnym kobiety modliły się i śpiewały. Działalność tego ruchu ułatwiła zakończenie wojny i przyniosła stanowisko głowy państwa dla Ellen Johnson-Sirleaf, pierwszej kobiety-prezydenta w Afryce.
Gospodarka.
Gospodarka miasta jest determinowana przez nabrzeże, Freeport of Monrovia. W mieście ma swoją siedzibę także Bank Centralny Liberii.
Zarząd.
Większość usług w mieście obsługiwana jest przez Monrovia City Corporation.
Niektórzy z byłych burmistrzów:
Edukacja.
W Monrovii znajdują się dwie znaczące dla kraju szkoły wyższe – państwowy University of Liberia oraz kościelny Cuttington College and Divinity School.

</doc>
<doc id="80373" url="https://pl.wikipedia.org/wiki?curid=80373" title="Sosna karłowa">
Sosna karłowa

Sosna karłowa, kosolimba ("Pinus pumila" (Pall.) Regel) – gatunek krzewu iglastego z rodziny sosnowatych ("Pinaceae"). Kosolimba występuje we wschodniej Syberii, na półwyspie Kamczatka i Wyspach Kurylskich, w Japonii, Mandżurii, Korei Północnej, na północnych obszarach Mongolii i w Chinach.
Biologia i ekologia.
Jedna wiązka przewodząca i 1 lub 2 kanały żywiczne w liściu. Igły o przekroju poprzecznym w kształcie trapezu.
Występuje w górach, na wysokościach 1000–2300 m n.p.m., na terenie tundry, szczególnie na obszarach o dużej wilgotności powierza. Jest bardzo wytrzymała, znosi dość niskie temperatury i niekorzystne działanie porywistych wiatrów. Lubi miejsca nasłonecznione. Preferuje gleby lekkie, piaszczyste, także iły.
Nasiona są jadalne, chętnie zjadane przez orzechówki ("Nucifraga caryocatactes").
Sosna karłowa jest podatna na zarażenie grzybem rdzawnikowym "Cronartium kamtschaticum" ("Peridermium kurilense" Diet.), blisko spokrewnionym z wywołującym rdzę wejmutkowo-porzeczkową grzybem "Cronartium ribicola".
Systematyka i zmienność.
Pozycja gatunku w obrębie rodzaju "Pinus":
W górach północnej Japonii często krzyżuje się z sosną drobnokwiatową ("Pinus parviflora"), tworząc hybrydę ("Pinus ×hakkodensis") dorastającą do 8–10 m.
Zagrożenia.
Międzynarodowa organizacja IUCN nadała temu gatunkowi kategorię zagrożenia LC ("least concern"), czyli jest gatunkiem najmniejszej troski, spośród gatunków niższego ryzyka.

</doc>
<doc id="80374" url="https://pl.wikipedia.org/wiki?curid=80374" title="Bilans reprezentacji Polski w piłce nożnej mężczyzn">
Bilans reprezentacji Polski w piłce nożnej mężczyzn

Bilans meczów i goli reprezentacji Polski w piłce nożnej w latach 1921–2022 (stan po meczu z Francją rozegranym w dniu 4 grudnia 2022).

</doc>
<doc id="80379" url="https://pl.wikipedia.org/wiki?curid=80379" title="Strzelcy bramek dla reprezentacji Polski w piłce nożnej mężczyzn">
Strzelcy bramek dla reprezentacji Polski w piłce nożnej mężczyzn

Lista przedstawia strzelców bramek dla reprezentacji Polski w piłce nożnej mężczyzn, uszeregowanych według liczby strzelonych goli. W 875 oficjalnych meczach reprezentacja zdobyła 1497 bramek przy stracie 1176 (+319). Średnio na mecz przypada 1,71 bramki.
Uwagi.
Stan na 27.03.2023r. – po meczu – Albania.

</doc>
<doc id="80380" url="https://pl.wikipedia.org/wiki?curid=80380" title="Stalinogród">
Stalinogród



</doc>
<doc id="80381" url="https://pl.wikipedia.org/wiki?curid=80381" title="Mebel">
Mebel

Mebel – sprzęt użytkowy przeznaczony do wyposażenia wnętrz mieszkalnych i publicznych. W odróżnieniu od stałych elementów wyposażenia wnętrz (schody, boazeria) meble są ruchomościami. Oprócz cech użytkowych meble posiadają też walory dekoracyjne, reprezentacyjne.
Kryteria podziału mebli.
Funkcja.
według sposobu użytkowania:
Przeznaczenie.
według miejsca użytkowania np.:
Materiał.
według materiału przeważającego w konstrukcji:
Konstrukcja.
Meble szkieletowe.
- stojakowe lub kratowe
Meble skrzyniowe.
konstrukcja – stojakowa, wieńcowa lub oskrzyniowa
w odmianach – deskowa, płycinowa (ramowo-płycinowa), płytowa
Historia mebla.
Pierwsze meble znane były już w neolicie.
Znani meblarze artyści okresu baroku to Jean Goujon, Hugo Sambin, Hans Vredeman de Vries i Ingo Jones.
Bardziej znane style w meblarstwie – nazwy zapożyczone od władców lub od twórców:
Pojęcia związane z meblami.
Zestaw mebli to pewien zbiór mebli o skorelowanej formie plastycznej i konstrukcyjnej pozwalającej na różnorodne ich zestawianie. Często są to "meble w paczkach", do samodzielnego montażu.
Komplet mebli, "garnitur mebli", to zbiór mebli o określonym składzie, funkcji i przeznaczeniu, np. komplet gabinetowy, młodzieżowy, kuchenny, "sypialnia", "jadalnia" itp.
Meble regionalne powiązane są formą i konstrukcją z elementami folkloru danego obszaru, np.: zakopiańskie, kurpiowskie, kaszubskie itp. Meble nawiązujące formą do mebli wiejskich, to meble w stylu "rustykalnym".
Meble zabytkowe to meble wytwarzane w różnych okresach historycznych i zawierające w sobie cechy charakterystyczne dla danej epoki, czy też okresu historycznego, zachowane w jak najmniej zmienionej formie do naszych czasów.
Współczesne meble naśladujące style minionych epok i nawiązujące konwencją formy do mebli dawnych epok to "meble retro" lub "meble stylowe".
Zawody związane z meblami.
Specjaliści od wyrobu mebli to: stolarz, meblarz, tapicer.
Ebenista to wytwórca mebli artystycznych fornirowanych i intarsjowanych; pierwotnie stolarz wyrabiający meble z hebanu. Zlecenie wykonania mebli to obstalunek.

</doc>
<doc id="80382" url="https://pl.wikipedia.org/wiki?curid=80382" title="Kazimierz Staszewski">
Kazimierz Staszewski



</doc>
<doc id="80384" url="https://pl.wikipedia.org/wiki?curid=80384" title="AFC Ajax">
AFC Ajax

Amsterdamsche Football Club Ajax NV (częściej nazywany Ajax Amsterdam lub Ajax, oficjalny skrót AFC Ajax) – holenderski klub piłkarski z siedzibą w Amsterdamie, założony 18 marca 1900, jako spadkobierca i kontynuator tradycji "Unionu Amsterdam" (działającego, między 1883 i 1896).
Od lat 70. XX w. jest to najbardziej utytułowana drużyna w Holandii zarówno na arenie krajowej (wielokrotny mistrz, zdobywca pucharu oraz superpucharu), jak i międzynarodowej (triumfator wszystkich możliwych oficjalnych rozgrywek pucharowych w kraju i Europie – jeden z czterech klubów „Starego Kontynentu”, który posiada w swojej kolekcji wszystkie europejskie trofea). Jednym z najważniejszych jego sukcesów jest wywalczenie w 1972 tak zwanej potrójnej korony, czyli mistrzostwa i pucharu Holandii oraz Pucharu Europy.
Swoje domowe spotkania Ajax od roku 1996 rozgrywa na stadionie Amsterdam ArenA. Wcześniej występował na De Meer Stadion. Rolę szkoleniowca pełni od stycznia 2023 John Heitinga.
Historia.
1900–1915: Początki klubu.
W 1883 grupa przyjaciół z Florisem Stemplem, Carelem Reeserem i Hanem Dadem na czele założyła klub piłkarski o nazwie Union Amsterdam, w którym tę dyscyplinę sportu mogła uprawiać miejscowa, uzdolniona piłkarsko młodzież. Pod koniec 1893 roku przemianowano go na Footh-Ball Club Ajax – cała trójka liderów grupy założycielskiej posiadała klasyczne wykształcenie, będąc jednocześnie miłośnikami starożytności, a w szczególności Iliady Homera, której jednym z głównych bohaterów jest Ajaks Wielki (najdzielniejszy po Achillesie wojownik grecki walczący pod Troją). W tamtym czasie w Holandii istniały już kluby o nazwach nawiązujących do antyku, np. Sparta, Hercules, Heracles, czy Xerxes. Ówczesny Ajax grał i trenował na boisku w miejskim parku Willemsa przy ulicy "Overtoom" w "Niewuwer Amster" na przedmieściach Amsterdamu. 15 maja 1894 kolory czerwony i biały ustanowiono oficjalnymi barwami klubowymi, dlatego zawodnicy występowali w podłużnopasiastych strojach o tych właśnie odcieniach. 3 czerwca 1894 wprowadzono karty członkowskie (najstarsza z nich zachowała się do dziś i jest przechowywana w muzeum klubowym na stadionie Amsterdam ArenA). Klub ten przetrwał do 1896, tj. do czasu gdy władze miasta zdecydowały przeznaczyć plac z boiskiem pod zabudowę mieszkalną, co oznaczało upadek pierwszego Ajaksu.
Jego twórcy nie poddali się jednak i 14 marca 1900 roku młody student Floris Stempel wysłał do swych przyjaciół list, w którym „uprzejmie zapraszał ich w niedzielę 18 marca rano o godz. 9.45 do kawiarni na dyskusję o założeniu nowego klubu piłkarskiego” (lokal ów nazywał się wówczas „Oost-Indië”, czyli „Indie Wschodnie” i mieścił przy ul. Kalverstraat 2). Tam też w niedzielę, 18 marca 1900 roku trzej przyjaciele – Stempel, Reeser i Dade – założyli swój kolejny klub, któremu nadali nazwę Football Club Ajax. Z czasem przemianowano go na Amsterdamse Voetbal Bond Ajax (AVB Ajax), a występował on w dzielnicy "Buiksloterham" w północnej części miasta (Amsterdam Noord). 29 września 1900 roku drużyna Ajaksu rozegrała swój pierwszy oficjalny mecz, pokonując 2:1 zespół "DOSB". Opłata rejestracyjna wynosiła 50 centów, natomiast członkowie klubu płacili 25 centów rocznie do kasy Ajaksu. Opłaty te były wyjątkowo wysokie, tak, że Ajax stał się jednym z bardziej ekskluzywnych klubów w Amsterdamie. Rada podchodziła do organizacji niezwykle poważnie już od samego początku. Obecność członków klubu na meczach była obowiązkowa, kto się z tego nie wywiązał musiał zapłacić grzywnę w wysokości 10 centów.
Grzywnę można było otrzymać także za:
W 1902 roku klub został przyjęty w poczet członków Królewskiego Holenderskiego Związku Piłki Nożnej (KNVB) i włączony formalnie w jego struktury, przez co mógł przystąpić do zorganizowanych rozgrywek ligowych (rozpoczął zmagania w ówczesnej III lidze). W październiku 1902 roku Amsterdamski Związek Piłki Nożnej (AVB) dopuścił Ajax do organizowanych przez siebie zmagań "Złotego Krzyża" (hol. Gouden Kruis), stanowiących do dziś nieoficjalne mistrzostwa Amsterdamu zespołów amatorskich. W tym samym roku Ajax otrzymał swój pierwszy medal – za najlepszą różnicę bramek w rozgrywkach. Pierwszy sezon przyniósł także sukces komercyjny. Hertel i Geissler, dumnie ogłosił zysk w wysokości czterech guldenów i 31 centów na koniec sezonu. Ajax wkrótce stał się jednym z najbardziej znanych i najlepiej zorganizowanych klubów w Holandii. Dzięki zajęciu drugiego miejsca w swojej lidze klub awansował do II ligi. Z kolei w 1906 roku drużyna wygrała turniej o Złoty Krzyż i tym samym wywalczyła swoje pierwsze trofeum w historii, dzięki zwycięstwu 4:3 w finale nad drużyną "AFC".
W 1907 roku drużyna przeniosła się na nowo wybudowany obiekt zwany "Drewnianym Stadionem", leżący w miejscowości "Watergraafsmeer" (od 1921 stanowiącej część Amsterdamu), na którym rozgrywała swe mecze do roku 1934. W 1908 roku Ajax połączył się z innym klubem z Amsterdamu o nazwie "Holland", który przez kilka poprzednich lat nie potrafił awansować do pierwszej ligi. 26 grudnia 1908 roku Ajax po raz pierwszy zagrał z zagraniczną drużyną. Wygrał wówczas 3:0 z belgijskim "Daringiem Bruksela", będącym obecnie częścią RWD Molenbeek. W 1909 roku drużyna ponownie wygrała rozgrywki o "Złoty Krzyż", a w 1910 roku po raz pierwszy zatrudniono trenera w klubie, którym został Irlandczyk Jack Kirwan.
W 1911 roku "Drewniany Stadion" został poddany rozbudowie, dzięki czemu od tamtej pory mógł pomieścić 10 tysięcy widzów oraz miał szatnię. Drużyna przed ostatnim spotkaniem sezonu straciła swojego zawodnika Gé Fortgensa, który stał się pierwszym w historii piłkarzem Ajaksu powołanym do reprezentacji Holandii. Jednak 21 maja tamtego roku zespół już bez Fortgensa zdobył decydujące o awansie do pierwszej ligi punkty. Prezesem klubu nie był w tym czasie Floris Stempel, założyciel klubu, który w styczniu 1910 zrezygnował ze swojej funkcji i wyjechał do Indii Zachodnich, jednak w czasie rejsu jego statek zatonął.
Po awansie klubu do pierwszej ligi postanowiono zmienić barwy klubowe ze względu na fakt, iż takie same nosili piłkarze Sparty Rotterdam. W lecie 1911 roku wybrano czerwono-białe stroje, które obowiązują do dnia dzisiejszego. W pierwszym sezonie w najwyższej lidze Ajax zajął 8. miejsce w tabeli i utrzymał się. W maju 1912 roku piłkarze Ajaksu wyjechali do Budapesztu na towarzyskie spotkanie z MTK Budapeszt. W swoim pierwszym meczu na zagranicznej ziemi przegrali 1:5 z Węgrami. Podróż przedłużyła się o Wiedeń, w którym Ajax uległ 0:2 tamtejszemu Wiener SC.
W 1913 roku Ajax utrzymał się w lidze, jednak w 1914 zajął ostatnie miejsce i został zdegradowany do drugiej ligi. Jest to zarazem pierwszy i jedyny spadek klubu w historii.
1915–1949: Era Jacka Reynoldsa i pierwsze tytuły mistrzowskie.
1 lipca 1915 roku szkoleniowcem zespołu został Anglik John „Jack” Reynolds, który doprowadził zespół do pierwszych oficjalnych tytułów. To właśnie pod jego wodzą w 1917 roku Ajax zdobył swój pierwszy Puchar Holandii, pokonując w finale 5:0 VSV Velsen i awansował po raz drugi do pierwszej ligi. Tam, w sezonie 1917/1918 – jako beniaminek – wywalczył swoje pierwsze mistrzostwo kraju, nie ponosząc przy tym ani jednej porażki. Rok później Reynolds doprowadził piłkarzy do drugiego z rzędu tytułu mistrzowskiego.
9 października 1922 roku Ajax po raz pierwszy zagrał z drużyną Feyenoordu, swoim późniejszym długoletnim rywalem i wygrał w nim 3:2. Doszło jednak do kontrowersji z powodu uznania gola Ajaksowi. Gracze Feyenoordu utrzymywali, iż piłka nie przekroczyła linii bramkowej całym obwodem. Do akcji wkroczyła federacja piłkarska i unieważniła trzeciego gola dla klubu z Amsterdamu utrzymując tym samym wynik 2:2. Jeszcze w tym samym roku Ajax ponownie grał z Feyenoordem i tym razem odniósł zwycięstwo 2:0.
W 1925 roku Reynolds na trzy lata odszedł z Ajaksu by trenować lokalnego rywala Blau-Wit Amsterdam, a w 1928 roku powrócił do wcześniejszego klubu. W latach 20. Ajax nie osiągnął żadnych sukcesów i po 12 sezonach bez żadnego trofeum, nadeszła pierwsza w dziejach „złota era Ajaksu”. Wiązała się ona po raz kolejny z zatrudnieniem Reynoldsa. To właśnie pod jego wodzą lata 30. upłynęły Ajaksowi na świętowaniu kolejnych sukcesów. W 1931 roku zespół sięgnął po swoje trzecie w historii mistrzostwo Holandii, a sukces ten powtórzył jeszcze dwukrotnie z rzędu w dwóch następnych sezonach. W 1937 i 1939 roku Reynolds ponownie doprowadził klub z Amsterdamu do mistrzostwa.
W 1934 roku Ajax przeniósł się z "Drewnianego Stadionu" na nowo wybudowany De Meer Stadion, który z czasem mógł pomieścić 19 tysięcy widzów. Przed wybuchem II wojny światowej drużyna nie osiągnęła większych sukcesów, ale w 1943 roku ponownie została mistrzem Holandii. 30 kwietnia tegoż roku amerykański skrzydłowy pochodzenia żydowskiego, pierwszy zawodnik ze Stanów Zjednoczonych w Ajaksie, Eddy Hamel, zginął w obozie koncentracyjnym w Auschwitz-Birkenau.
Jednymi z graczy Ajaksu okresu przedwojennego byli Wim Anderiesen i Piet van Reenen. Pierwszy z nich był rekordzistą tego okresu pod względem występów w reprezentacji Holandii, w której zaliczył 46 występów. Natomiast drugi z nich w barwach Ajaksu zdobył 272 gole w 237 rozegranych meczach i do dziś jest najlepszym strzelcem w historii klubu.
W latach 1942–1947 trenerem Ajaksu ponownie był Jack Reynolds i w swoim ostatnim sezonie spędzonym w klubie został mistrzem kraju.
1950–1960: Profesjonalny Ajax i pierwszy występ w europejskich pucharach.
W 1950 roku Ajax obchodził 50. rocznicę istnienia. W tym samym roku zaczęło dochodzić do niespotykanych wcześniej w holenderskim futbolu wydarzeń: Cor van der Hart, jeden z piłkarzy powojennych, podpisał zawodowy kontrakt z francuskim Lille OSC, a za grę w tym klubie miał otrzymywać wynagrodzenie. W jego ślady poszedł także kapitan Ajaksu, Joop Stoffelen, który przeszedł do Racingu Paryż. Wtedy też Królewski Holenderski Związek Piłki Nożnej próbował przeciwdziałać emigracji zawodników holenderskich do innych krajów. Ostatecznie (w sezonie 1954/1955) podjęto decyzję o płaceniu zawodnikom za grę w klubie. Początkowo kierownictwo klubu nie godziło się na takie warunki, ale 15 lipca 1954 większością głosów na zebraniu rady klubu ogłoszono, iż Ajax stanie się profesjonalnym klubem. W 1956 roku Federacja Piłkarska utworzyła nową zawodową ligę, nazwaną wówczas Eredivisie. W pierwszym sezonie Ajax pod wodzą austriackiego trenera Karla Humenbergera sięgnął po mistrzostwo Holandii.
Po tym jak w latach 50. większość klubów w Europie stała się profesjonalna, UEFA zadecydowała o utworzeniu rozgrywek o Puchar Europy, w którym mieliby brać udział mistrzowie poszczególnych krajów. Pierwsza edycja odbyła się w sezonie 1955/1956, a w edycji 1957/1958 wziął udział Ajax. W 1/8 finału mistrzowie Holandii natrafili na Wismut Aue z Niemieckiej Republiki Demokratycznej, z którym wygrali dwukrotnie 1:0 i 3:1. W ćwierćfinale wylosowali węgierski Vasas SC. W pierwszym meczu w Amsterdamie padł remis 2:2, jednak w Budapeszcie Ajax uległ 0:4 i pożegnał się z rozgrywkami. Do końca dekady piłkarze Ajaksu wywalczyli jeszcze jeden tytuł mistrza kraju. W sezonie 1959/1960 do tego sukcesu doprowadził ich angielski szkoleniowiec Vic Buckingham. Natomiast napastnik Henk Groot z 38 golami na koncie został królem strzelców ligi, pierwszym w historii w barwach „Joden”.
1961–1970: Pierwszy finał Pucharu Mistrzów.
W pierwszej połowie lat 60. z Ajaksem pracowało czterech trenerów: Vic Buckingham, a następnie jego rodak Keith Spurgeon (1961-1962), Austriak Joseph Gruber (1962-1963), kolejny Anglik Jack Rowley i ponownie Buckingham. W sezonie 1960/1961 królem strzelców po raz drugi został Henk Groot, który tym razem zaliczył 41 trafień. W 1962 roku drużyna wygrała Puchar Intertoto w finale pokonując rywala z Rotterdamu, Feyenoord, 4:2. W sezonie 1962/1963 Ajax został wicemistrzem Holandii, jednak rok później do ostatniej kolejki bronił się przed spadkiem z Eredivisie i ostatecznie zajął w niej 13. miejsce na 16 drużyn. 24 października 1964 roku w barwach Ajaksu zadebiutował 17-letni wówczas Johan Cruijff, późniejszy wielokrotny reprezentant zespołu. Ajax przegrał w tamtym meczu z drużyną "GVAV" 1:3, ale Cruijff zdobył gola w swoim debiucie w pierwszej drużynie.
W 1965 roku trenerem Ajaksu został Rinus Michels, który wcześnie prowadził amatorski "AFC". Już w 1966 roku zespół pod jego wodzą został mistrzem Holandii. Jesienią Ajax wystąpił w Pucharze Europy i w pierwszej rundzie dwukrotnie pokonał turecki Beşiktaş JK 2:0 i 2:1. W 1/8 finału natrafił na mistrza Anglii, Liverpool F.C. Pierwszy mecz w Amsterdamie odbywał się przy dużej mgle, ale sędzia dopuścił do jego rozegrania. Ajax wygrał z Anglikami 5:1, a w rewanżu na Anfield Road zremisował 2:2. W ćwierćfinale Ajax zagrał z czechosłowacką Duklą Praga, jednak odpadł z rozgrywek (1:1, 1:2).
Sezon 1966/1967 zakończył się dla Ajaksu nie tylko wywalczeniem drugiego z rzędu mistrzostwa kraju, ale także sięgnięciem po Puchar Holandii (w finale pokonał 2:1 NAC Breda). W edycji 1967/1968 Pucharu Europy Ajax odpadł już w pierwszej rundzie przegrywając dwumecz z Realem Madryt (1:1, 1:2). W lidze piłkarze z Amsterdamu ponownie obronili tytuł mistrzowski. Cruijff zdobywając 33 gole został najlepszym strzelcem Eredivisie.
Edycję 1968/1969 Pucharu Europy piłkarze Ajaksu rozpoczęli od konfrontacji z mistrzem RFN, 1. FC Nürnberg. W Norymberdze padł remis 1:1, a u siebie Holendrzy wygrali 4:0 i awansowali do 1/8 finału. W 1/8 spotkali się z tureckim Fenerbahçe SK i dwukrotnie pokonali ten klub 2:0. W pierwszym meczu ćwierćfinałowym Ajax uległ u siebie Benfice Lizbona 1:3, ale w rewanżu na Estádio da Luz już do przerwy prowadzili 3:0 po golach Inge Danielssona i dwóch Cruijffa. Ostatecznie mecz zakończył się wynikiem 3:1 dla Ajaksu i potrzebne było trzecie spotkanie. W nim przez 90 minut był remis 0:0, jednak w dogrywce gola zdobył Cruijff, a dwa dołożył Szwed Danielsson i Ajax dzięki zwycięstwu 3:0 awansował do kolejnej rundy. W półfinale Holendrzy uporali się z czechosłowackim Spartakiem Trnava i 28 maja mieli rozegrać finałowe spotkanie na Estadio Santiago Bernabéu w Madrycie z Milanem. Już w 7. minucie bramkę dla „rosso-nerich” strzelił Pierino Prati, a w 39. minucie dołożył drugie trafienie. W 60. minucie Velibor Vasović strzałem z rzutu karnego pokonał Fabio Cudiciniego, jednak 7 minut później gola zdobył Angelo Sormani, a w 75. hat-tricka zaliczył Prati i Milan wygrał z Holendrami 4:1.
Finał Pucharu Mistrzów
Poprzez zmęczenie zawodników meczami w Pucharze Europy pod koniec sezonu, a zwłaszcza półfinałowymi z Benfiką (dodatkowe spotkanie), Ajax nie zdołał zdobyć mistrzostwa Holandii i stracił je na rzecz Feyenoordu, który rok później wygrał finał Pucharu Mistrzów z Celtikiem 2:1 stając się pierwszym holenderskim zdobywcą najważniejszego pucharu klubowego w Europie. W 1970 roku Ajax pod wodzą Michelsa odzyskał mistrzowski tytuł.
1971–1975: Złota Era Ajaksu.
Dzięki kolejnemu tytułowi mistrzowskiemu Ajax ponownie wystąpił w rozgrywkach Pucharu Mistrzów. W pierwszej rundzie rywalem Holendrów był albański zespół 17 Nëntori Tirana. W stolicy Albanii Ajax prowadził 2:0 do przerwy po dwóch bramkach Wima Suurbiera, jednak w drugiej połowie Albańczycy zdobyli dwa gole i ostatecznie padł remis 2:2. W rewanżu na Stadionie Olimpijskim Ajax wygrał 2:0 i awansował do następnej rundy. W 1/8 finału kolejnym rywalem Ajaksu był mistrz Szwajcarii, FC Basel, który dwukrotnie przegrał z Holendrami 0:3 i 1:2. Następną przeszkodą klubu z Amsterdamu w walce o finał był finalista poprzedniej edycji, szkocki Celtic F.C. W Amsterdamie miejscowi wygrali 3:0 po bramkach Johana Cruijffa, Barry’ego Hulshoffa i Pieta Keizera. W rewanżu Celtic odpowiedział tylko zwycięstwem 1:0 i to Ajax awansował do półfinałów. W kwietniu 1971 przeciwnikiem „Joden” była drużyna Atlético Madryt. Dzięki bramce Javiera Irurety w 43. minucie wygrała ona 1:0 u siebie, jednak rewanż należał do mistrzów Holandii, którzy pokonali Hiszpanów 3:0 po golach Keizera, Suurbiera i Johana Neeskensa. Finał Pucharu Mistrzów odbył się 2 maja na Wembley Stadium w Londynie, a Ajax zmierzył się z mistrzem Grecji, Panathinaikosem Ateny. Już w 5. minucie spotkania Ajax objął prowadzenie po golu Dicka van Dijka. Do 87. minuty był wynik 1:0 dla Holendrów, a wtedy Arie Haan zdobył drugą bramkę i trzy minuty później wraz z partnerami świętował wygranie pierwszego w historii klubu Pucharu Europy. Sezon 1970/1971 był zarazem ostatnim dla trenera Rinusa Michelsa w Ajaksie. Zdobył on jeszcze Puchar Holandii, a latem został szkoleniowcem piłkarzy FC Barcelona.
Finał Pucharu Mistrzów
Następcą Michelsa w Ajaksie został rumuński trener Stefan Kovács, przed którym stanęło zadanie odzyskania tytułu mistrzowskiego oraz obrony Pucharu Europy. Sezon Eredivisie Ajax zakończył z 12 punktami przewagi nad Feyenoordem i przegrał tylko jedno spotkanie. W meczu z Vitesse Arnhem wygrał aż 12:1 – Johanowie Cruyff i Neeskens zdobyli w tym meczu odpowiednio cztery i trzy gole. Ajax zdobył także drugi z rzędu krajowy puchar. Z kolei swoją przygodę z Pucharem Mistrzów rozpoczął od dwumeczu z Dynamem Drezno, wywodzącym się z Niemieckiej Republiki Demokratycznej. W pierwszym meczu w Amsterdamie padł wynik 2:0 dla Ajaksu (gole Sjaaka Swarta i Pieta Keizera), a w rewanżu było 0:0. W 1/8 finału Ajax dolosowano do pary z francuskim Olympique Marsylia. Już na Stade Vélodrome Ajax zrobił sobie zaliczkę przed rewanżowym domowym meczem wygrywając 2:1 (bramki zdobyli Cruijff i Keizer). Na Stadionie Olimpijskim do przerwy było 2:1 dla Holendrów po dwóch golach Didiera Couécou, jednym dla Olympique i jednym samobójczym oraz Swarta. W drugiej części spotkania zawodnicy Ajaksu ponownie strzelili dwie bramki, a ich autorami byli Cruijff i Haan. W ćwierćfinale pucharu Ajax trafił na londyński Arsenal. Wyniki dwumeczu to 2:1 dla Ajaksu w Amsterdamie (dwa trafienia Gerriego Mührena) oraz 1:0 dla Holendrów na Arsenal Stadium (samobójczy strzał George’a Grahama). W kwietniowych półfinałach Ajax dwukrotnie zmierzył się z Benfiką. W tym dwumeczu padła tylko jedna bramka, zdobyta przez Sjaaka Swarta w 64. minucie pierwszego meczu, rozegranego w Amsterdamie. Finał edycji 1971/1972 Pucharu Mistrzów odbył się 31 maja na Feijenoord Stadion w Rotterdamie, a przeciwnikiem Ajaksu był włoski Inter Mediolan, prowadzony przez trenera Giovanniego Invernizziego. Do przerwy był bezbramkowy remis, a w drugiej połowie Johan Cruijff strzelił dwa gole, w 47. i 78. minucie i po raz drugi z rzędu Puchar Mistrzów pojechał do Amsterdamu. W tym samym roku Ajax sięgnął także po Puchar Interkontynentalny. W finale zremisował 1:1 z Independiente z Argentyny, a w rewanżu wygrał 3:0.
Finał Pucharu Mistrzów
W styczniu 1973 roku po wywalczeniu drugiego kolejnego Pucharu Mistrzów Ajax sięgnął po Superpuchar Europy, dwukrotnie pokonując Rangers 3:1 i 3:2. Sam Superpuchar był bez aprobaty UEFY, ponieważ zespół Rangers był zawieszony na jeden sezon w pucharach UEFA z powodu niewłaściwego zachowania swoich kibiców, podczas finału Pucharu Zdobywców Pucharów z Dinamem Moskwa. Zespół ponownie przystąpił do pucharu jako obrońca tytułu. Piłkarze mistrza Holandii nie musieli grać pierwszej rundy, gdyż otrzymali wolny los. W 1/8 finału podopieczni trenera Kovácsa zmierzyli się z bułgarskim CSKA Sofia. Zarówno w pierwszym, jak i drugim spotkaniu pokazali wyższość nad rywalem pokonując go 3:1 (gole Swaarta, Keizera i Haana) oraz 3:0 (dwa trafienia Cruyffa oraz jedno Horsta Blankenburga). W ćwierćfinale rywalem Holendrów miał być Bayern Monachium z takimi zawodnikami w składzie jak Sepp Maier, Franz Beckenbauer czy Gerd Müller. Jednak już w pierwszym meczu na Stadionie Olimpijskim w Amsterdamie Ajax nie dał szans monachijczykom zwyciężając 4:0 po dwóch bramkach Arie Haana, jednej Gerriego Mührena oraz Johana Cruijffa. W rewanżu w Monachium Bayern wygrał 2:1 (dla Ajaksu gola zdobył Piet Keizer) i to „Joden” awansowali do półfinału. W nim dwukrotnie rozprawili się z Realem Madryt 2:1 (gole Hulshoffa i Krola) i 1:0 (gol Mührena). Tym samym, po raz trzeci z rzędu Ajax awansował do finału Pucharu Europy. 30 maja na Stadionie Crvenej zvezdy w Belgradzie zawodnicy z Holandii podejmowali Juventus F.C. W 4. minucie Johnny Rep strzelił gola Dino Zoffowi i do końca spotkania wynik nie uległ zmianie. Ajax po raz trzeci z rzędu triumfował w rozgrywkach o klubowe mistrzostwo Europy. W tym samym sezonie Kovács wywalczył z Ajaksem kolejne mistrzostwo Eredivisie.
Finał Pucharu Mistrzów
Latem 1973 roku trenerem Ajaksu został George Knobel, a jesienią doprowadził Ajax do zdobycia kolejnego Superpucharu Europy (0:1 i 6:0 z Milanem). Z zespołu odszedł Johan Cruijff, który przeszedł do FC Barcelona, a rok później tą samą drogą podążył Johan Neeskens. Z kolei inny napastnik, Sjaak Swart zakończył sportową karierę. W 1974 roku Ajax nie zdołał obronić mistrzowskiego tytułu i zajął 3. miejsce w lidze za Feyenoordem oraz FC Twente. Ajax zrezygnował też z udziału w Pucharze Interkontynentalnym, a jego miejsce zajął Juventus. Natomiast z Pucharu Mistrzów odpadł już po 1/8 finału przegrywając 1:2 w dwumeczu z CSKA Sofia. Po sezonie Knobela zastąpił Hans Kraay, ale i on nie doprowadził Ajaksu do wywalczenia mistrzostwa Holandii, a piłkarze z Amsterdamu ponownie zakończyli sezon na 3. pozycji, tym razem za PSV Eindhoven i Feyenoordem.
1976–1990: Zdobycie Pucharu Zdobywców Pucharów.
W 1975 roku ponownie doszło do zmiany trenera drużyny i na to stanowisko powrócił Rinus Michels. W sezonie 1975/1976 Ajax podobnie jak przed rokiem był trzeci w lidze za PSV Eindhoven i Feyenoordem. Począwszy od 1975 i zakończywszy na 1978 roku czterokrotnie z rzędu królem strzelców Eredivisie zostawał Ruud Geels. Już latem 1976 następcą Michelsa został Serb Tomislav Ivić. 24 października tamtego roku doszło do jednego z pierwszych aktów chuliganizmu na De Meer Stadion. W meczu Ajax – FC Utrecht fani drużyny przyjezdnej przeszli przez ogrodzenie i zaatakowali kibiców Ajaksu łańcuchami rowerowymi. W 1977 roku Ivić doprowadził Ajax do mistrzostwa kraju, a w Puchar Mistrzów klub dotarł do ćwierćfinału po drodze pokonując norweski Lillestrøm SK (0:2, 4:0) oraz Lewskiego Sofia (2:1, 2:1). Po dwóch remisach 1:1 z Juventusem doszło do rzutów karnych, które wygrali gracze z Włoch 3:0. W 1978 roku Ajax został wicemistrzem Holandii, jednak po sezonie Ivić został zastąpiony przez Cora Broma. W 1979 roku drużyna ponownie wywalczyła tytuł mistrzowski oraz zdobyła Puchar Holandii, a w Pucharze Europy w edycji 1979/1980 eliminowała kolejno: HJK Helsinki (dwukrotne zwycięstwo 8:1), Omonię Nikozja (10:0 i 5 goli Sørena Lerby’ego oraz 0:4) i RC Strasbourg (0:0 i 4:0). W półfinale natrafiła na Nottingham Forest, zdobywcy pucharu z poprzedniej edycji. W Nottingham padł wynik 2:0 dla Anglików, a w rewanżu Ajax wygrał 1:0 po golu Lerby’ego i odpadł z rozgrywek. W lidze drużyna prowadzona przez Leo Beenhakkera nie miała sobie równych i została mistrzem z przewagą 3 punktów nad AZ Alkmaar.
W latach 80. do drużyny stopniowo wchodziły nowe talenty takie jak obrońca Sonny Silooy, pomocnicy Gerald Vanenburg, Frank Rijkaard i John van ’t Schip czy napastnicy Wim Kieft oraz Marco van Basten, który chwili debiutu w Eredivisie liczył 16 lat. W 1981 roku mistrzem Holandii został AZ, a Ajax pod wodzą Beenhakkera zajął drugie miejsce. Przed sezonem do zespołu powrócił Johan Cruijff, ale dwa lata później odszedł do odwiecznego rywala, Feyenoordu. W Pucharze Europy przeszedł z Ajaksem 1. rundę (2:0 i 1:0 z Dinamem Tirana), jednak odpadł po dwumeczu i klęsce z Bayern Monachium (1:5 w Monachium i 2:1 w Amsterdamie). Po sezonie Beenhakker odszedł do Realu Saragossa, a jego miejsce zajął Niemiec Kurt Linder, który krótko pracował w Ajaksie przez rok. W 1982 roku wygrał on mistrzostwo Holandii, a Wim Kieft został najlepszym strzelcem ligi (32 gole).
Następcą Lindera w 1982 roku został Aad de Mos, który pracował w Ajaksie przez trzy sezony. W 1983 i 1985 roku został mistrzem Holandii, a w tym pierwszym przypadku doprowadził klub do zdobycia krajowego pucharu. Od 1983 roku przez cztery sezony z rzędu najlepszym strzelcem Eredivisie zostawał Marco van Basten, który kolejno zdobywał 28, 22, 37 i 31 goli w sezonie. W tym okresie Ajax jednak ani razu nie został mistrzem kraju i zdobył jedynie dwa Puchary Holandii. W 1985 roku trenerem klubu został Johan Cruijff, a w sezonie 1986/1987 Ajax występował w Pucharze Zdobywców Pucharów, a swoją przygodę z nim rozpoczął od dwukrotnego pokonania Bursasporu 2:0 i 5:0. W kolejnych rundach zespół z Amsterdamu pokonał Olympiakos SFP (4:0, 1:1), Malmö FF (0:1, 3:1) oraz w półfinale Real Saragossa (3:2, 3:0). W finale Ajax miał się spotkać ze zdobywcą Pucharu NRD, Lokomotive Leipzig. Decydujące spotkanie odbyło się na Stadionie Olimpijskim w Atenach. Jedyny gol w nim padł w 21. minucie, a jego autorem został Marco van Basten. Tym samym Ajax zdobył swój drugi z europejskich pucharów.
Finał Pucharu Zdobywców Pucharów
W 1987 roku Ajax był drugi w lidze, a w 1988 powtórzył to osiągnięcie. Sezon 1987/1988 był ostatnim dla Cruijffa jako trenera Ajaksu, gdyż po jego zakończeniu odszedł do Barcelony. Poprowadził jeszcze zespół w Pucharze Zdobywców Pucharów, w którym Ajax grał jako obrońca tytułu. Grę w nim rozpoczął od przejścia pierwszej rundy i wyeliminowania amatorskiego irlandzkiego Dundalk FC (4:0, 2:0). W 1/8 finału przeciwnikiem „Godenzonen” był Hamburger SV, który dwukrotnie poległ 0:1 i 0:2. Z kolei w ćwierćfinale doszło do dwumeczu z FC Basel i dwukrotnego wygrania spotkań po 1:0. W półfinale Ajax natrafił na Olympique Marsylia, a awans zapewnił sobie praktycznie po pierwszym spotkaniu wygrywając 3:0 na Stade Vélodrome. Po remisie 1:1 przyszedł czas na finał na Stade de la Meinau w Strasburgu. Rywalem Holendrów był belgijski KV Mechelen, trenowany przez byłego szkoleniowca Ajaksu, Aada de Mosa. Ajax przegrał finał 1:0 tracąc gola w 53. minucie po strzale Pieta den Boera. Do końca lat 80. Ajax trenował ponownie Leo Beenhakker, ale nie osiągnął żadnych znaczących sukcesów.
Finał Pucharu Zdobywców Pucharów
1991–2000: Era Louisa van Gaala i przenosiny na Amsterdam ArenA.
W 1991 roku trenerem Ajaksu został Louis van Gaal, który wcześniej pełnił funkcję asystenta Leo Beenhakkera. W Eredivisie zajął z Ajaksem 2. pozycję za PSV Eindhoven. W Pucharze UEFA Ajax trafił najpierw na szwedzkie Örebro SK, które pokonał dwukrotnie 3:0 i 1:0. W 1/16 finału spotkał się z Rot-Weiß Erfurt, drużyną z Niemieckiej Republiki Demokratycznej eliminując ją z pucharu poprzez zwycięstwo 2:1 w Erfurcie i 3:0 w Amsterdamie. Także kolejną przeszkodę Ajax przeszedł dzięki dwóm zwycięstwom. 1:0 w Pampelunie i 1:0 w Amsterdamie z Osasuną (w obu przypadkach gole zdobywał Dennis Bergkamp) dało Holendrom awans do 1/4 finału. Ćwierćfinał Ajax rozpoczął meczem w Gandawie z tamtejszym KAA Gent. Padł remis 0:0, ale już w rewanżu zespół z Holandii wygrał 3:0. Ostatnią przeszkodą klubu w drodze do finału Pucharu UEFA była włoska Genoa CFC. Do 73. minuty Ajax prowadził 2:0 po golach Stefana Petterssona i Bryana Roya, jednak w ciągu kolejnych 7 minut dwa gole dla gospodarzy zdobył Carlos Alberto Aguilera. W 89. minucie zwycięstwo Ajaksowi dał Aron Winter. W rewanżowym meczu w Amsterdamie padł remis 1:1 (gol Berkgampa w 46. minucie) i Ajax po raz pierwszy w swojej historii awansował do decydujących spotkań o Puchar UEFA, w których zmierzył się z Torino Calcio. Na Stadio delle Alpi w Turynie padł remis 2:2. Dla Torino dwukrotnie trafił Brazylijczyk Walter Casagrande, a dla Ajaksu – Wim Jonk i Pettersson z rzutu karnego. Na Stadionie Olimpijskim w Amsterdamie nie padły bramki i Ajax dzięki większej liczbie strzelonych goli na wyjeździe zdobył Puchar UEFA, po raz pierwszy w swojej historii.
Finał Pucharu UEFA
Finał Pucharu UEFA
Sezon 1992/1993 Ajax zakończył na 3. miejscu w tabeli tracąc do mistrza kraju Feyenoordu 4 punkty, ale zdobył za to Puchar Holandii dzięki zwycięstwu 6:2 w finale nad SC Heerenveen. Podobnie jak rok wcześniej królem strzelców Eredivisie został Dennis Bergkamp, ale po sezonie został sprzedany do Interu Mediolan, podobnie jak defensywny pomocnik Wim Jonk. W Pucharze UEFA drużyna dotarła do ćwierćfinału, z którego odpadła po dwumeczu z AJ Auxerre (2:4, 1:0). W 1994 roku Ajax wywalczył mistrzostwo Holandii, pierwsze za trenerskiej kadencji van Gaala i pierwsze od 1990 roku. Jesienią zakwalifikował się do Ligi Mistrzów, czyli powstałej w 1992 roku nowej formuły Pucharu Mistrzów. W fazie grupowej trafił do jednej grupy z Milanem, AEK Ateny i Austrią Salzburg. Już w debiutanckim meczu rozgrywek pokonał Milan 2:0 po trafieniach Ronalda de Boera i Jariego Litmanena. W drugim spotkaniu w Atenach Ajax zwyciężył AEK 2:1 (gole Litmanena i 18-letniego wówczas Patricka Kluiverta). W Salzburgu z Austrią padł bezbramkowy remis, a w rewanżu w Amsterdamie było 1:1 (bramka Litmanena). Drugi mecz w Mediolanie zakończył się zwycięstwem Ajaksu 2:0 (trafienie Litmanena i samobójcze Franco Baresiego), a w ostatnim grupowym z AEK Ajax wygrał 2:0 po dwóch bramkach Tarika Oulidy. W ćwierćfinale rywalem Ajaksu był chorwacki Hajduk Split. W Splicie bramki nie padły, ale w Amsterdamie gole zdobywał tylko Ajax, a konkretnie Nwankwo Kanu i dwukrotnie Frank de Boer. Półfinałowe spotkanie w Monachium z tamtejszym Bayernem zakończyło się remisem 0:0, a u siebie Ajaks odniósł wysokie zwycięstwo 5:2 (bramki: Litmanen dwie, Finidi George, Frank de Boer i Marc Overmars). W finale na Ernst-Happel-Stadion w Wiedniu Ajax po raz trzeci zmierzył się z Milanem. W 85. minucie był remis 0:0 i wtedy gola zdobył Patrick Kluivert, który w 69. minucie zmienił Jariego Litmanena. Tym samym Ajax sięgnął po Puchar Europy po raz czwarty w swojej historii.
Finał Ligi Mistrzów
Jesienią 1995 roku Ajax wywalczył po raz trzeci w historii Superpuchar Europy. Na wyjeździe zremisował 1:1 ze zdobywcą Pucharu Zdobywców Pucharów, Realem Saragossa, a u siebie zwyciężył 4:0. Ajax ponownie został mistrzem Eredivisie, a w fazie grupowej Ligi Mistrzów trafił do jednej grupy z Realem Madryt, Ferencvárosem Budapeszt i Grasshoppers Zurych. W pierwszym meczu Ajax pokonał u siebie Real 1:0 po bramce Overmarsa, a w drugim rozgromił na wyjeździe Ferencváros 5:1, a gole zdobywali Litmanen trzy i po jednej Frank de Boer oraz Kluivert. W kolejnym spotkaniu Ajax pokonał Grasshoppers 3:0 (dwa gole Kluiverta i jeden George’a), a w Zurychu zremisował 0:0. Rewanż w Madrycie z Realem także zakończył się zwycięstwem Holendrów, tym razem 2:0 po trafieniach Litmanena i Kluiverta. Ostatnie spotkanie w grupie Ajax rozegrał u siebie przeciwko Ferencvárosowi i zwyciężył 4:0 (dwie bramki Litmanena i po jednej Ronalda de Boera i Overmarsa). W ćwierćfinale Ligi Mistrzów Ajax wyeliminował Borussię Dortmund (2:0 w Dortmundzie po golach Davidsa i Kluiverta oraz 1:0 w Amsterdamie po trafieniu Kizito Musampy). W półfinale rywalem Holendrów został Panathinaikos Ateny. 3 kwietnia na Stadionie Olimpijskim Ajax niespodziewanie przegrał 0:1 tracąc bramkę na trzy minuty przed końcem meczu po strzale Krzysztofa Warzychy. Jednak w rewanżu w Atenach górą był Ajax, który wygrał 3:0 (strzelcy: Litmanen x2 i Wooter), tym samym po raz drugi z rzędu Ajax van Gaala awansował do finału Pucharu Mistrzów. 22 maja 1996 na Stadio Olimpico w Rzymie rywalem Ajaksu był Juventus F.C. Już w 12. minucie „bianco-neri” objęli prowadzenie po golu Fabrizia Ravanellego, jednak w 41. Ajax wyrównał po trafieniu Litmanena. Do 120. minuty wynik nie uległ zmianie i doszło do serii rzutów karnych. W pierwszej kolejce pomylił się Davids (jego strzał obronił Angelo Peruzzi), ale gracze Juventusu, Ciro Ferrara, Gianluca Pessotto, Michele Padovano i Vladimir Jugović skutecznie trafiali do bramki Edwina van der Sara. Litmanen i Scholten zdobyli gole dla Ajaksu, jednak w czwartej kolejce Sonny Silooy zmarnował swój strzał i ostatecznie Puchar Mistrzów wygrał Juventus.
Finał Ligi Mistrzów
W sezonie 1996/1997 Ajax zaczął występować na nowym stadionie, Amsterdam ArenA, a z czasem stary De Meer Stadion poszedł do rozbiórki. Przed sezonem z zespołu odeszli: Finidi George do Realu Betis, Nwankwo Kanu do Interu Mediolan, Edgar Davids i Michael Reiziger do Milanu. Tak osłabiony Ajax zajął dopiero 4. miejsce w Eredivisie przegrywając nie tylko z PSV i Feyenoordem, ale i FC Twente. W Lidze Mistrzów dotarł do półfinału przechodząc fazę grupową (2. miejsce za AJ Auxerre i przed Grasshoppers i Rangers) i ćwierćfinał (1:1 i 3:2 z Atlético Madryt), ale odpadając z Juventusem (1:2 i 1:4). Po sezonie odszedł van Gaal, który został trenerem Barcelony, a jego miejsce zajął Duńczyk Morten Olsen.
W sezonie 1997/1998 Ajax odzyskał po roku mistrzostwo kraju kończąc ligę z 17 punktami przewagi nad drugim w tabeli PSV. Zespół wygrał także Puchar Holandii gromiąc w finale rywali z Eindhoven 5:0. W 1999 drużyna pod wodzą Olsena zakończyła ligowy sezon na 6. miejscu w tabeli, a z Ligi Mistrzów odpadła po fazie grupowej zajmując ostatnie miejsce w grupie za Olympiakosem Pireus, Croatią Zagrzeb i FC Porto. „Godenzone” zdobyli za to kolejny krajowy puchar (2:0 w finale z Fortuną Sittard). Olsen został zwolniony i zastąpiony przez Jana Woutersa, który w 2000 roku był z Ajaksem 5. w lidze.
W latach 90. piłkarze Ajaksu trzykrotnie zostawali najlepszymi strzelcami ligi. W sezonie 1991/1992 był to Dennis Bergkamp, który zdobył 24 gole. Sezon później powtórzył to osiągnięcie zaliczając 26 trafień w Eredivisie. Tyle samo bramek zdobył w sezonie 1993/1994 jego następca, Fin Jari Litmanen.
We wrześniu 2000 Ajax przystąpił do Grupy G-14, czyli międzynarodowej organizacji sportowej, zrzeszonej w "Europejskim Zgrupowaniu Interesów Gospodarczych" (EEIG), działającej do 15 lutego 2008 i skupiającej w czasie swego istnienia 18 najbogatszych europejskich klubów piłkarskich z czołowych krajowych związków piłkarskich w celu reprezentowania ich interesów w negocjacjach z UEFA oraz FIFA.
XXI wiek: Dominacja PSV.
Latem 2000 roku nowym szkoleniowcem Ajaksu został Co Adriaanse, który w poprzednim sezonie doprowadził Willem II Tilburg do awansu do Ligi Mistrzów. Nie odniósł on jednak z klubem z Amsterdamu większych sukcesów kończąc z nim sezon na 3. miejscu w Eredivisie. W 2001 roku zatrudniono więc Ronalda Koemana na stanowisku pierwszego trenera. Były gracz Ajaksu w latach 1983–1986, a potem szkoleniowiec Vitesse Arnhem odzyskał tytuł mistrzowski dla Ajaksu. Tym samym zawodnicy wygrali go po raz pierwszy od 1998 roku. Do najlepszych strzelców tamtego sezonu należeli Grek Nikos Machlas (12 goli), Egipcjanin Mido (12 goli) czy pomocnik, wychowanek Ajaksu, Rafael van der Vaart (14 goli).
W edycji 2002/2003 Ligi Mistrzów Ajax natrafił w fazie grupowej na Rosenborg BK, Olympique Lyon i Inter Mediolan. Ostatecznie wygrał dwa mecze (2:1 i 2:0 z Lyonem), dwa zremisował (0:0 i 1:1 z Rosenborgiem) oraz dwa przegrał (0:1 i 1:2 z Interem) i zajął drugie miejsce, premiowane awansem do kolejnej fazy grupowej. Z niej wyeliminował Arsenal F.C. i AS Roma kończąc ją na 2. miejscu za Valencią. W ćwierćfinale Ajax spotkał się z Milanem. U siebie zremisował 0:0, a na wyjeździe na San Siro do 90. minuty remisował 2:2 by ostatecznie przegrać po golu strzelonym w doliczonym czasie gry przez Jona Dahla Tomassona. W lidze Koeman był drugi z Ajaksem, ale w sezonie 2003/2004 odzyskał mistrzostwo kraju dla stołecznej drużyny. W Lidze Mistrzów Ajax tym razem był ostatni w swojej grupie za Milanem, Celtą Vigo i Club Brugge. W Ajaksie Koeman pracował także w kolejnym sezonie, w którym został wicemistrzem kraju i odpadł z Ligi Mistrzów po pierwszej rundzie.
W sezonie 2005/2006 z Ajaksem zaczął pracować były kapitan Ajaksu, Danny Blind. Jednak po raz kolejny mistrzem zostało PSV, a Ajax był czwarty w lidze, a w Lidze Mistrzów dotarł do 1/8 finału. Zdobył za to Puchar Holandii po zwycięstwie 2:1 w finale nad PSV. W trakcie sezonu do drużyny przybył Klaas-Jan Huntelaar z SC Heerenveen, który z 33 golami był najlepszym strzelcem ligi. W sezonie 2006/2007 Ajax pod wodzą Henka ten Cate wywalczył wicemistrzostwo, mając tyle samo punktów co PSV, ale gorszy stosunek bramkowy. W finale Pucharu Holandii „Joden” wygrali po serii rzutów karnych z AZ Alkmaar.
Następcą ten Cate w 2007 roku został Adri Koster, ale i ten trener pracował na Amsterdam ArenA rok. Ajax ponownie nie sprostał PSV, tracąc do niego 3 punkty. Huntelaar znów strzelił 33 gole i był najlepszym strzelcem Eredivisie. W 2008 roku nowym trenerem Ajaksu został Marco van Basten, który na Euro 2008 dotarł z reprezentacją Holandii do ćwierćfinału. Znakomity napastnik nie sprawdził się niestety w roli szkoleniowca. W sezonie 2008/2009 Ajax zajął w lidze dopiero 3. miejsce. Nieco lepiej drużyna zaprezentowała się w ostatniej edycji Pucharu UEFA (obecnie Liga Europy). Ajax dotarł do 1/8, gdzie przegrali rywalizacje z francuskim Olympique Marsylia.
Na początku maja 2009 roku Marco van Basten złożył dymisję. Ajax postanowił postawić wówczas na Martina Jola (byłego menadżera Tottenhamu i Hamburger SV). Pod wodzą nowego szkoleniowca Ajax prezentował się nieźle, jednak nie wystarczyło to do zdobycia mistrza kraju. Piłkarze z Amsterdamu, co prawda zdobyli 85 punktów w lidze, niestety przegrali końcową rywalizację z FC Twente zaledwie jednym oczkiem. Jedynym trofeum, jakie udało się wywalczyć drużynie Martina Jola był Puchar Holandii.
Sezony 2010/2011 oraz 2011/2012 zostały niemal całkowicie zdominowane przez Ajax. Po Jolu trenerem zespołu został kolejny były gracz Frank de Boer. Piłkarz między innymi Ajaksu i FC Barcelony wprowadził do składu kilku wychowanków, a cały zespół przeszedł gruntowną selekcję. Za jego kadencji Ajax dwa razy z rzędu zdobył mistrzostwo Holandii, na które kibice musieli czekać od 2004 roku.
Obecny skład.
"Stan na 5 lutego 2023"
Piłkarze.
Królowie strzelców Eredivisie w barwach Ajaksu Amsterdam.
Królowie strzelców Eredivisie grający w zespole Ajaksu Amsterdam:
Zastrzeżony numer 14.
Od sezonu 2007/2008 żaden zawodnik Ajaksu nie może przywdziewać koszulki z numerem 14. Wtedy to zastrzeżono ten numer w ramach uznania dla sukcesów legendy Ajaksu, Johana Cruijffa. Sam Cruijff przyznał jednak, że lepszym wyjściem byłoby przyznawanie numeru 14 najlepszym zawodnikom drużyny Ajaksu. Ostatnim piłkarzem grającym w amsterdamskim klubie z czternastką był Hiszpan Roger García.
Stadion.
De Meer Stadion i Stadion Olimpijski.
Początkowo piłkarze Ajaksu występowali na małym, zbudowanym w 1911 roku "Drewnianym Stadionie". Następnie przenieśli się na De Meer Stadion, który oddany został do użytku 1934 roku. Inauguracyjne spotkanie zostało rozegrane 9 grudnia tamtego roku pomiędzy Ajaksem a Paris Saint-Germain, które wygrali Holendrzy 5:1. Swoje mecze Ajax rozgrywał na De Meer do 1996 roku, kiedy to klub przeniósł się na nowoczesny Amsterdam ArenA. Pojemność stadionu wynosiła 19 000 osób. Z powodu małej pojemności swoje prestiżowe mecze zarówno w lidze, jak i europejskich pucharach rozgrywał na Stadionie Olimpijskim w Amsterdamie, natomiast reszta spotkań odbywała się na De Meer Stadion. Rozwiązanie te stosowano przez wiele lat, do czasu oddania do użytku nowoczesnego stadionu Amsterdam ArenA. Stadion Olimpijski mógł pomieścić 64 tysiące widzów i został wybudowany z okazji Letnich Igrzysk Olimpijskich w 1928 roku. 28 kwietnia 1996 roku rozegrano ostatni mecz na De Meer, który Ajax wygrał 5:1 z Willem II Tilburg. Po przenosinach drużyny obiekt został wyburzony. Tereny uzyskane przeznaczono pod budownictwo mieszkalne, zaś o dawnym stadionie przypomina nowo wytyczona droga nosząca nazwę stadionu De Meer.
Amsterdam ArenA.
Budowa nowego stadionu Ajaksu rozpoczęła się 14 kwietnia 1993 roku, a została ukończona 3 lata później, 10 marca 1996. Stadion kosztował 250 milionów guldenów. Pierwszy mecz na Amsterdam ArenA został rozegrany 14 kwietnia 1996 pomiędzy Ajaksem a włoskim A.C. Milan, a otwarcia obiektu dokonała królowa Beatrix. Amsterdam ArenA to pierwszy stadion w Holandii z rozsuwanym dachem. Pojemność stadionu wynosi 51 133 miejsc. Nad trybunami wiszą dwa telebimy, pokazujące powtórki z akcji podczas meczów. Pod murawą znajduje się dwupoziomowy parking, który pomieści 2600 samochodów, obok stadionu mieści się drugi parking na 8500 aut. Na stadion można dostać się przez 65 wejść. Stadion był główną areną turnieju o mistrzostwo Europy w 2000 roku.
Kibice Ajaksu.
Kibice Ajaksu od dawna kultywują tradycję związaną z używaniem symboli żydowskich i izraelskich, pomimo iż większość z nich nie jest Żydami. Na meczach fani wywieszają flagi z Gwiazdą Dawida, a także krzyczą "Joden! Joden!" („Żydzi! Żydzi!”) by zagrzewać swoją drużynę do walki. Najbardziej zagorzała grupa fanów nazywana jest „F-Siders” lub „Joden” (po niderlandzku Żydzi). Ten drugi przydomek wywodzi się jeszcze z czasów II wojny światowej, gdy Amsterdam zamieszkiwało około 140 tysięcy Żydów, a stadion Ajaksu mieścił się w sąsiedztwie dzielnicy żydowskiej. Większość holenderskich Żydów została zabita przez nazistów podczas okupacji, a z dzielnicy pozostało jedynie parę ulic. Sympatia z symbolami żydowskimi powoduje jednak antypatię i antysemityzm kibiców rywali Ajaksu, a zwłaszcza Feyenoordu.
Rywale.
Pomimo że w ostatnich latach największym rywalem Ajaksu w walce o mistrzowski tytuł była drużyna PSV Eindhoven, to odwiecznym rywalem klubu z Amsterdamu jest Feyenoord Rotterdam, a mecze między tymi drużynami zwane są Klassieker. Jest to zarazem rywalizacja dwóch największych miast Holandii, Amsterdamu i Rotterdamu, różniących się między sobą. Amsterdam to centrum biznesowe, turystyczne i historyczne, a także stolica kraju. Z drugiej strony Rotterdam posiada największy port w Europie oraz jest miastem przemysłowym.
W historii dochodziło do kilku incydentów z udziałem kibiców Ajaksu i Feyenoordu. Jednym z nich była bójka niedaleko miasta Beverwijk w 1997 roku, w której zginął jeden z kibiców Ajaksu, Carlo Picornie.
Ajax jest najbardziej utytułowanym klubem w Holandii i tym samym jest nielubiany przez kibiców innych drużyn w kraju. Jest głównym rywalem nie tylko Feyenoordu, ale i innych drużyn, takich jak FC Utrecht i ADO Den Haag.
Herb klubu.
W 1900 roku, gdy założono Ajax, herbem klubu był jedynie obrazek piłkarza Ajaksu. W 1928 roku zaprezentowano nowe logo, obrazujące głowę herosa starożytnej Grecji, Ajaksa Wielkiego. W 1990 roku ponownie zmieniono klubowy herb. Tym razem zmodyfikowano wizerunek Ajaksa, któremu zmniejszono liczbę linii do jedenastu, co symbolizuje jedenastu zawodników na boisku piłkarskim. Logo z 1990 roku obowiązuje do dnia dzisiejszego.
Barwy.
Początkowo piłkarze Ajaksu występowali w czarnych koszulkach z czerwonymi pasami, jednak wkrótce zostały zmienione na koszulki w biało-czerwone pasy i czarne spodenki. Kolory czarny, czerwony i biały są barwami flagi Amsterdamu. W 1911 roku, gdy zespół awansował do najwyższej klasy rozgrywkowej za kadencji trenera Jacka Kirwana, pasiaste stroje zmieniono na obecne, czyli białe koszulki z czerwonym pasem pośrodku. Spowodowane to było faktem, że Sparta Rotterdam nosiła takie same stroje, a nie grano wówczas w strojach wyjazdowych. Obecnym drugim strojem Ajaksu to granatowe koszulki z białymi lampasami. W historii zdarzało się też, że Ajax grał w barwach stalowych, pomarańczowych, żółto-czarnych, czarnych i zielonych.
Pierwszym większym sponsorem klubu, który pojawił się na koszulkach Ajaksu był japoński producent sprzętu elektronicznego TDK. W 1991 roku podpisano umowę sponsorską z bankiem ABN Amro i do 2008 roku napis tego banku widniał na koszulkach zawodników. W październiku 2008 roku nowym sponsorem została firma ubezpieczeniowa AEGON. Producentem strojów Ajaksu jest firma Adidas, która współpracuje z klubem od 2000 roku. Wcześniej w latach 1989–2000 dostawcą koszulek, spodenek i getrów była firma UMBRO.
Praca z młodzieżą.
Ajax w latach swojego istnienia wychował wielu reprezentantów Holandii. W grupie tej można wyróżnić takich zawodników jak: Johan Cruijff, Edwin van der Sar, Dennis Bergkamp, czy Marco van Basten. W Ajaksie swoje kariery rozpoczynali także obecni reprezentanci „Oranje”: Ryan Babel, Wesley Sneijder, Rafael van der Vaart i John Heitinga, którzy obecnie reprezentują barwy takich klubów jak Liverpool F.C., Inter Mediolan i Atlético Madryt.
Ajax współpracuje z kilkoma klubami ze świata. Pierwszym, z którym podpisał partnerską umowę był Ajax Kapsztad, w którym Ajax ma 51% udziałów. To z tego klubu trafili do Ajaksu tacy zawodnicy jak Steven Pienaar, Hans Vonk, Benny McCarthy, Aaron Mokoena i Eyong Enoh.
Akademia piłkarska Ajaksu nosi nazwę „De Toekomst”, co w języku polskim oznacza „Przyszłość”. Powstała na początku lat 90. i jej celem jest wyszkolenie utalentowanych zawodników na gwiazdy piłki nożnej holenderskiej. Dziś ośrodek treningowy zajmuje obszar dziewięciu hektarów. Znajduje się na nim sześć trawiastych boisk ze sztucznym oświetleniem i systemem nawadniania. Trzy płyty służą do odbywania treningów, a pozostałe trzy do rozgrywania meczów.
Ajax sam finansuje szkolenie swoich talentów. Rocznie w akademii trenuje około 160 chłopców podzielonych na 10 grup. Zawodnicy dzieleni są na przedziały wiekowe od 8 do 18 lat. Przydzieleni są do poszczególnych zespołów od Ajaksu E (najmłodsi) do Ajaksu A (najstarsi).
Sekcja kobiet.
18 maja 2012 powołana została żeńska drużyna Ajaksu Amsterdam. Piłkarki Ajaksu w pierwszym sezonie zagrały w nowo powstałej lidze transgranicznej Belgii i Holandii (BeNe League). Stadionem, na którym sekcja kobiet rozgrywa swoje mecze jest Sportpark De Toekomst.
Kluby satelickie.
Kluby satelickie, współpracujące z Ajaksem:

</doc>
<doc id="80385" url="https://pl.wikipedia.org/wiki?curid=80385" title="Saint Vincent i Grenadyny">
Saint Vincent i Grenadyny

Saint Vincent i Grenadyny (ang. "Saint Vincent and the Grenadines") – wyspiarskie państwo na Morzu Karaibskim, w archipelagu Małych Antyli. Oprócz wyspy Saint Vincent obejmuje położoną na południe od niej północną część archipelagu Grenadyny (jego południowa część należy do Grenady).
Ustrój polityczny.
Saint Vincent i Grenadyny jest monarchią, wchodzącą w skład brytyjskiej Wspólnoty Narodów od czasu uzyskania niepodległości w 1979 roku. Głową państwa jest król brytyjski reprezentowany przez gubernatora generalnego. Władzę ustawodawczą reprezentuje jednoizbowy parlament. Władza wykonawcza znajduje się w rękach rządu.
Państwo podzielone jest na 6 gmin. Językiem urzędowym jest język angielski z jego odmianą patois, ale w powszechnym użyciu jest także francuski. Stolicą jest Kingstown na wyspie Saint Vincent. Świętem narodowym jest 27 października, rocznica uzyskania niepodległości w 1979.
Historia.
Wyspy odkryte przez Krzysztofa Kolumba w 1498. Dopiero w XVII wieku zaczęli się osiedlać tu koloniści brytyjscy. Na krótko stało się kolonią francuską, by z powrotem wrócić pod zarząd Anglików. Od 1804 do 1958 był kolonią koronną Wielkiej Brytanii. Na krótko później stał się członkiem nieudanego związku Federacji Indii Zachodnich, by znów powrócić do poprzedniej formy zależności. W 1969 roku stało się państwem stowarzyszonym z Wielką Brytanią o rozbudowanym samodzielnym wewnętrznym samorządem. W 1979 kraj uzyskał niepodległość w ramach Wspólnoty Narodów.
Geografia.
Powierzchnia tego wyspiarskiego małego państwa wynosi 389 km², z czego Saint Vincent 345 km². Wyspy są pochodzenia wulkanicznego, panuje tam klimat tropikalny, wilgotny.
Religia.
Struktura religijna kraju w 2012 roku według CIA The World Factbook:
Gospodarka.
Podstawą gospodarki jest rolnictwo i eksport produktów rolnych. Produkuje się przede wszystkim banany, ale także gałkę muszkatołową, bawełnę, kakao oraz bataty. Kraj jest największym na świecie producentem maranty trzcinowej (Maranta arundinacea) – wieloletniej rośliny o bulwiastych kłączach, z której wytwarza się mączkę skrobiową, tzw. "arrowroot", stosowaną w produkcji odżywek i dań dietetycznych. Import obejmuje produkty spożywcze oraz inne niezbędne produkty. Ważną dziedziną gospodarki pozarolniczej jest turystyka, na którą jest obecnie to państwo najbardziej nastawione. Głównymi partnerami handlowymi są: USA, Kanada oraz Wielka Brytania. 

</doc>
<doc id="80388" url="https://pl.wikipedia.org/wiki?curid=80388" title="Rubież">
Rubież

Rubież (, ) – pas przygranicznej ziemi, kresy, granica, przygranicze. W terminologii wojskowej rubież oznacza pas terenu o znaczeniu taktycznym bądź strategicznym, na którym odbywają się operacje wojenne. Najbardziej wysunięta do przodu rubież to front.
Słowo jest zapożyczeniem z ze staroruskiego "rubežь" „nacięcie, znak wycięty na drzewie, miedza, granica”, od prasłowiańskiego "rǫbežь" (samogłoska nosowa ǫ w językach ruskich, ale i w czeskim przeszła w u, polski kontynuant to ą). Polska, rodzima postać "rąbież" „kraj, koniec; granica” zachowana w gwarach. Nazwa pochodzi od wspólnej Słowianom tradycji, która polegała na zaznaczeniu granicy poprzez nacinanie drzew.
"Rubież" to również nazwa opracowywanych rosyjskich pocisków rakietowych RS-26 (też "Avangard").

</doc>
<doc id="80390" url="https://pl.wikipedia.org/wiki?curid=80390" title="Element zerowy">
Element zerowy



</doc>
<doc id="80391" url="https://pl.wikipedia.org/wiki?curid=80391" title="Grupa addytywna">
Grupa addytywna

Grupa addytywna – pojęcie z dziedziny teorii grup, inaczej:

</doc>
<doc id="80395" url="https://pl.wikipedia.org/wiki?curid=80395" title="Transformator głośnikowy">
Transformator głośnikowy

Transformator głośnikowy – transformator dopasowujący impedancję głośnika (z reguły niską) do impedancji obwodów wyjściowych wzmacniacza elektroakustycznego (zazwyczaj wysokiej). Powszechnie stosowany we wzmacniaczach lampowych.
Konstrukcja.
W transformatorze głośnikowym konstrukcję i materiał magnetyczny rdzenia dobiera się tak, by ograniczyć nieliniowość wynikającą z histerezy materiału rdzenia, a także zmniejszyć pojemność międzyuzwojeniową oraz indukcyjność uzwojeń.
W przypadku układów SE (Single Ended), czyli takich w których sygnał wzmacniany jest przez pojedynczy element wzmacniający kolejno w każdym stopniu, w rdzeniu stosuje się szczelinę powietrzną, aby zmniejszyć zjawisko podmagnesowywania rdzenia przez składową stałą prądu anodowego. Istnieje możliwość wykonania transformatora bez szczeliny powietrznej dla układu SE, lecz wymaga to użycia bardzo dużego rdzenia, który nie nasyci się pracując bez szczeliny.
Dla układów PP (wzmacniacze przeciwsobne) nie trzeba stosować rdzeni ze szczeliną powietrzną, ponieważ składowe stałe prądów anodowych w uzwojeniu pierwotnym transformatora znoszą się.
Podsumowanie.
Transformatorowa metoda sprzęgania z obciążeniem ma szereg wad: ograniczenie pasma częstotliwości, duże wymiary i masa, także koszt. We współczesnych konstrukcjach odchodzi się więc od tej metody, na rzecz sprzęgania bezpośredniego lub (dla niedużych mocy) pojemnościowego.

</doc>
<doc id="80396" url="https://pl.wikipedia.org/wiki?curid=80396" title="Drop zwyczajny">
Drop zwyczajny

Drop zwyczajny, drop, drop wielki ("Otis tarda") – gatunek dużego ptaka z rodziny dropi (Otididae), będący jedynym przedstawicielem rodzaju "Otis". Narażony na wyginięcie.
Etymologia.
Nazwa rodzajowa: łacińskie "otis", "otidis" – drop; greckie ωτις "ōtis", ωτιδος "ōtidos" – drop z długimi piórami usznymi.
Epitet gatunkowy: łacińskie "tarda" – hiszpańska nazwa dla dropia zwyczajnego.
Występowanie.
Zasięg występowania jest inny dla każdego z dwóch podgatunków:
Oba podgatunki zasiedlają stepy i pola zbóż, lucerny oraz rzepaku. Wymagają obszarów o niskiej roślinności w okresie toków oraz obszaru bez lasu w promieniu kilku kilometrów.
Morfologia.
Dorosłe samce osiągają 95–102 cm długości ciała, masę ok. 10–16 kg, rozpiętość skrzydeł 210–226 cm. Samce dropia zwyczajnego, obok samców zamieszkującego Afrykę dropia olbrzymiego, należą do najcięższych ptaków latających świata. Dorosłe samice osiągają 79–85 cm długości ciała, masę 5–6 kg, rozpiętość skrzydeł 168–173 cm. Gatunek ten cechuje dymorfizm płciowy (jak u większości dropi), przejawiający się różnicami w wielkości oraz ubarwieniu (samca wyróżnia biaława „broda”, jasnokasztanowe upierzenie na piersi, a także czarno-białe pióra na dolnych partiach ciała). Samiec znacznie większy i cięższy od samicy, w szacie godowej ma wierzch ciała rdzawy z poprzecznym, czarnym prążkowaniem. Głowa i szyja szare, na karku i wolu rdzawa opaska. Spód i boki białe. Po bokach dzioba jasnoszare pęczki piór tworzą charakterystyczne „wąsy”. Samiec w szacie spoczynkowej i samica nie mają „wąsów”, a jedynie jasnoszarą plamę na podgardlu. Brak również rdzawego koloru na wolu. Samiec osiąga ostateczną szatę w 3–4 roku życia. Młodociane podobne do samicy, ale bardziej szarawe. Podgatunek azjatycki "O. t. dybowskii" bledszy.
Ekologia.
Gniazdo.
Drop buduje gniazdo na ziemi, w zagłębieniach na łące lub polu.
Jaja.
W ciągu roku wyprowadza jeden lęg, składając w kwietniu – lipcu 2 jaja o średniej masie 135 g. W odniesieniu do średniej masy ciała samicy (5500 g) jaja są stosunkowo lekkie – masa jednego jaja stanowi jedynie 2,45% masy ciała samicy, zaś masa średniego zniesienia z 2 jaj – 4,9% masy ciała samicy. Jest to jedna z najniższych wartości wśród ptaków europejskich.
Wysiadywanie, pisklęta.
Jaja wysiadywane są przez okres 23 do 28 dni przez samice. Pisklęta opuszczają gniazdo po 6 tygodniach. Pisklętami opiekuje się wyłącznie samica, samiec może w jednym sezonie zapłodnić kilka samic.
Pożywienie.
Delikatne pędy i nasiona wielu roślin, owady i drobne kręgowce. Latem dieta ptaków jest bardziej urozmaicona, a zimą składa niemal wyłącznie z pędów roślin, przede wszystkim uprawianych na zielonkę.
Status i ochrona.
IUCN klasyfikuje dropia jako gatunek narażony (VU, "Vulnerable") nieprzerwanie od 1994 roku. W 2014 roku liczebność światowej populacji szacowano na 43 847 – 56 695 osobników. Globalny trend liczebności populacji uznawany jest za spadkowy.
Drop w Polsce.
W Polsce objęty ochroną gatunkową ścisłą. Wymaga ochrony czynnej. Na "Czerwonej liście ptaków Polski" został sklasyfikowany jako gatunek wymarły regionalnie (RE). Przyczynami wyginięcia dropia są:
Od XVII do XIX wieku drop gnieździł się na znacznych obszarach kraju, ale pod koniec XIX w. ptak ten zaczął znikać z rejonów wschodnich; ostatnia informacja z 1889 r. pochodzi z Mazur. W latach trzydziestych XIX wieku dropie gnieździły się na Mazurach w okolicy: Pisza, Giżycka, Szczytna, Działdowa, Iławki, Gołdapi, Darkiejm i Węgorzewa. W latach 30. XX w. odnotowano około 600–700 osobników na terenie województw zachodnich. W 1958 r. – 432 sztuki. W latach 1962–1979 gatunek występował już tylko w okolicach Pyrzyc i Słubic (1962 – 305 sztuk, 1975 – 123 sztuki, 1979 – 25 sztuk). W 1980 roku odnotowano jedynie 16 ptaków na 4 stanowiskach lęgowych. W 1986 r. tylko na jednym stanowisku w Parnicy koło Pyrzyc.
W latach 1974–1980 w Siemianicach działała pierwsza doświadczalna stacja hodowli dropi przy Akademii Rolniczej w Poznaniu (obecnie Uniwersytet Przyrodniczy). Jej zadaniem było przyjmowanie zagrożonych zniszczeniem lęgów z terenów rolniczych, inkubacja jaj, wychów i karmienie piskląt oraz dopracowanie metod hodowli dropi w warunkach półwolnych, by ostatecznie wypuścić na wolność. W stacji wykluło się 17 ptaków z 28 zagrożonych zniszczeniem jaj, przejętych z terenów rolniczych. Wiek jednego roku osiągnęło 11 osobników, 2 lat – 8, a 4 lat tylko 2 ptaki. Najwyższy stan liczbowy – 13 ptaków – w Siemianicach osiągnięto w 1980 roku. 13 grudnia 1980 roku nieznani sprawcy zabili 9 ptaków z hodowli, a dwa lata później kolejne dwa. Ocalałe ptaki przeniesiono do stacji w Stobnicy. W 1986 r. z uratowanych 4 ptaków, żyły ostatnie 2 dropie. W 1989 roku padł ostatni polski drop.
Na przełomie 2015 i 2016 roku dropia zaobserwowano w Małopolsce na polach uprawnych między Cichawą a Grodkowicami, a w 2018 – we wschodniej części woj. zachodniopomorskiego (samica urodzona w Niemczech), prawdopodobnie nie były to jednak osobniki gniazdujące i dlatego drop, zgodnie ze statusem w Polskiej Czerwonej Księdze Zwierząt, nadal jest uważany za zanikłego na terenie Polski.

</doc>
<doc id="80400" url="https://pl.wikipedia.org/wiki?curid=80400" title="Wzory Cramera">
Wzory Cramera

Wzory Cramera – twierdzenie określające postać rozwiązań "oznaczonego" układu równań liniowych o współczynnikach z ustalonego ciała (np. liczb rzeczywistych). Sformułowane zostało przez szwajcarskiego matematyka Gabriela Cramera w 1750 roku.
Z twierdzenia tego można wyprowadzić twierdzenie Cayleya-Hamiltona w algebrze liniowej oraz lemat Nakayamy będący ważnym wynikiem teorii pierścieni przemiennych. W programowaniu całkowitoliczbowym twierdzenie to można wykorzystać do dowiedzenia, iż zadanie tego rodzaju z macierzą całkowicie unimodularną i całkowitymi współczynnikami wektora wyrazów wolnych ma całkowitoliczbowe rozwiązania bazowe, co znacząco upraszcza rozwiązywanie takich zadań. Wzory Cramera wykorzystuje się do otrzymania rozwiązania ogólnego niejednorodnego równania różniczkowego liniowego metodą uzmienniania stałych. W geometrii różniczkowej wykorzystuje się je (zwykle niejawnie), stosując twierdzenie o funkcji uwikłanej (zob. "Pochodne funkcji uwikłanych").
Twierdzenie.
Niech dany będzie układ równań liniowych
gdzie formula_2 oraz formula_3
Jeśli wyznacznik formula_4 to układ jest
W przeciwnym przypadku, gdy formula_6 układ jest
Dowód.
Lemat.
Układ jest oznaczony (tzn. ma dokładnie jedno rozwiązanie) wtedy i tylko wtedy, gdy ma on niezerowy wyznacznik.
Dowód.
Na mocy "lematu": jeśli układ jest oznaczony, to istnieje dokładnie jeden wektor formula_15 który spełniałby
zatem na mocy liniowości wyznacznika względem każdej współrzędnej zachodzi
zaś z jego alternacyjności (antysymetryczności) wynika, że
skąd jest
Pozostałe współrzędne wektora formula_20 otrzymuje się analogicznie.
Przykłady.
Układy małych stopni.
Układ równań
zapisany w postaci macierzowej ma postać
Jego rozwiązania mają wtedy postać
oraz
Przypadek układu trzech równań z trzema niewiadomymi jest analogiczny: układ postaci
zapisuje się w postaci macierzowej jako
a jego rozwiązaniami są wtedy
Pochodne funkcji uwikłanych.
Niech dane będą dwa równania formula_34 oraz formula_35 Jeśli formula_36 oraz formula_37 są zmiennymi niezależnymi, to bywa, że formula_38 oraz formula_39 dają się wyrazić jako formula_40 oraz formula_41 Wówczas wzory Cramera umożliwiają znalezienie równania opisującego formula_42
Mając na celu wyznaczenie wspomnianej pochodnej, należy w pierwszej kolejności obliczyć różniczki formula_43 formula_44 formula_38 oraz formula_46 za pomocą których zostanie ona wyrażona:
Podstawiając formula_48 oraz formula_49 do równań na formula_50 oraz formula_51 otrzymuje się:
Ponieważ formula_36 i formula_37 są niezależne, to współczynniki przy formula_55 i formula_56 muszą być zerami; oznacza to, że powyższe równania można zapisać jako równania na współczynniki:
oraz
Ze wzorów Cramera wynika teraz
czyli szukaną pochodną można wyrazić w postaci ilorazu dwóch jakobianów.
Podobne wzory można wyprowadzić dla formula_60

</doc>
<doc id="80401" url="https://pl.wikipedia.org/wiki?curid=80401" title="Magnoliophyta">
Magnoliophyta



</doc>
<doc id="80402" url="https://pl.wikipedia.org/wiki?curid=80402" title="Cycadophyta">
Cycadophyta



</doc>
<doc id="80404" url="https://pl.wikipedia.org/wiki?curid=80404" title="Gingkophyta">
Gingkophyta



</doc>
<doc id="80405" url="https://pl.wikipedia.org/wiki?curid=80405" title="Gnetophyta">
Gnetophyta



</doc>
<doc id="80407" url="https://pl.wikipedia.org/wiki?curid=80407" title="Sosna wydmowa">
Sosna wydmowa

Sosna wydmowa ("Pinus contorta" Dougl. ex Loud.) – gatunek drzewa iglastego należący do rodziny sosnowatych ("Pinaceae"). Jest to sosna dwuigielna z podrodzaju "Pinus" wykazująca cechy pirofityczne. Występuje na zachodnim wybrzeżu Ameryki Północnej (USA, Kanada, Meksyk) oraz w niektórych rejonach środkowego zachodu USA (np. dominuje w Parku Narodowym Yellowstone). Taksony wewnątrzgatunkowe tej sosny są geograficznie rozdzielone w obrębie jej zasięgu. Nadmorskie podgatunki rosną na stanowiskach od poziomu morza do ok. 600 m n.p.m., podczas gdy formy śródlądowe spotykane są na wysokościach od ok. 400 do 3500 m n.p.m.
Rozmieszczenie geograficzne.
Sosna wydmowa występuje powszechnie na zachodzie USA i Kanady oraz w Meksyku (Kalifornia Dolna), na wysokościach 0-3500 (3900) m n.p.m. Jej zasięg rozciąga się między szerokością geograficzną północną 64° N (Jukon) a 31° N (Kalifornia Dolna) oraz między brzegiem Pacyfiku a łańcuchem górskim Black Hills w Dakocie Południowej.
Podgatunek typowy "contorta" występuje w stanach USA: Alaska, Waszyngton, Oregon, północno-zachodnia Kalifornia oraz w kanadyjskiej prowincji Kolumbia Brytyjska. Porasta wybrzeża Pacyfiku, spotykany na wysokościach 0–600 m n.p.m. Odmiana "bolanderi" tego podgatunku występuje tylko na wybrzeżach Kalifornii.
Podgatunek "latifolia" występuje w Górach Skalistych i obszarach podgórskich na terenie stanów USA: Alaska (śladowo), wschodni Waszyngton, północno-wschodni Oregon, Idaho, Montana, Dakota Południowa, Kolorado i Utah oraz w prowincjach kanadyjskich: południowo-zachodnie Terytoria Północno-Zachodnie, Jukon, Kolumbia Brytyjska, Alberta, Saskatchewan.
Podgatunek "murrayana" występuje w górach Sierra Nevada, Górach Kaskadowych i Klamath Mountains (Waszyngton, Kalifornia, Oregon) oraz w meksykańskim stanie Kalifornia Dolna. Spotykany w górskich lasach na wysokościach 400–3500 m n.p.m. (od 490 do 3660 m n.p.m.).
Pierwsze próby introdukcji tego gatunku do Europy miały miejsce w 1831 roku, ale nie dały efektu. Powodzeniem zakończyła się powtórna introdukcja w Wielkiej Brytanii, przeprowadzona w latach 50. XIX wieku (podgatunek "latifolia" w 1855, podgatunek "murrayana" w 1853). Sosna ta rozpowszechniona została w krajach północnej i środkowej Europy (Skandynawia, Wielka Brytania, Niemcy) zwłaszcza od przełomu lat 20. i 30. XX wieku. Na współczesnych ziemiach polskich najstarsze nasadzenia tego gatunku pochodzą z lat 1930-1933. Drzewostany występują np. w rejonie Manowa, Szczytna, Obrzycka, Rogowa.
Biologia.
Anatomia.
Liczba kanałów żywicznych w igłach odmiany typowej wynosi zazwyczaj 2, zaś dla całego gatunku waha się od zera do siedmiu (kanały środkowe). Charakterystyczną cechą odmiany "bolanderi" są igły pozbawione kanałów żywicznych, rzadko posiadające pojedynczy kanał. W igle znajduje się od dwóch do pięciu wiązek przewodzących.
Drewno podgatunku typowego jest średniotwarde, dość ciężkie i żywiczne. U podgatunków górskich ("latifolia" i "murrayana") drewno jest bardziej lekkie i miękkie, ma proste słoje. U wszystkich drewno bielaste jest niemal białe, a twardzielowe jasnożółte do żółto-brązowego.
Rozwój.
Gatunek jednopienny. Szyszki żeńskie rozwijają się na głównych pędach już w 3 roku życia, męskie rozwijają się na okazach 4- i 5-letnich. Szyszki męskie i żeńskie występują na tym samym drzewie, jednak w różnych jego częściach. Szyszki żeńskie dominują w górnej koronie, zaś męskie w dolnej. Zdarzają się też okazy z przewagą jednego rodzaju szyszek. Pylenie następuje na ogół od połowy maja do połowy czerwca. Dokładny termin jest zależny od wysokości, przeważnie tym późniejszy im wyżej położone stanowisko. Pyłek roznoszony jest przez wiatr (anemogamia).
Szyszki nasienne dojrzewają zazwyczaj w sierpniu, wrześniu lub październiku, po ponad roku (16–20 miesięcy) od zapylenia. Szyszki sosen z obszarów śródlądowych i wyżej położonych dojrzewają wcześniej niż sosen z wybrzeża i niższych stanowisk. Dojrzewając szyszki zmieniają zabarwienie na jasnobrązowe.
Igły pozostają na drzewie 3-8 lat.
Sosna wydmowa zaczyna produkować zdolne do kiełkowania nasiona jako młode drzewo, przeważnie w wieku 5–10 lat. Procent kiełkujących nasion jest taki sam jak u starszych drzew. Dobre plony występują z reguły w odstępie 1–3 lat. Pojedyncze drzewo może wyprodukować od kilkuset do kilku tysięcy szyszek. Roczna produkcja może wynieść od 173 tys. do 790 tys. nasion na hektar.
Szyszki u części drzew mogą pozostawać na drzewie zamknięte przez lata, utrzymując witalność nasion. Nie otwierają się zaraz po dojrzeniu, ponieważ ich łuski są spojone żywicą. Żywica puszcza w temperaturze 45–60 °C i łuski mogą się rozchylić (higroskopijnie). Może do tego dojść w czasie pożaru lasu, a także – gdy szyszki znajdują się blisko gruntu – pod wpływem normalnej letniej temperatury ziemi.
Szyszki otwierają się najintensywniej po ok. 10–20 sekundach działania płomieni, co w przybliżeniu odpowiada średniemu czasowi przejścia fali ognia przez warstwę koron w czasie pożaru.
Większość nasion dojrzałych szyszek (80-90%) uwalniana jest przed rozpoczęciem kolejnego sezonu wzrostu. Roczny wysyp nasion dla śródlądowych stanowisk, gdzie część szyszek pozostaje zamknięta, wynosi od 99 tys. do 222 tys. nasion na hektar. Na stanowiskach z przewagą szyszek otwierających się zaraz po dojrzeniu roczny wysyp waha się od około 35 tys. do ponad 1,2 mln nasion na hektar. Liczba w pełni wykształconych nasion w pojedynczej szyszce dla okazów w Górach Skalistych wynosi średnio 10–24, chociaż zakres waha się od 1–2 do 50 sztuk. Populacje w Sierra Nevada produkują od 5 do 37 nasion na szyszkę.
Sosna wydmowa ma dość ograniczony zakres rozsiewania, sięgający zwykle kilkudziesięciu metrów.
Nasiona sosny wydmowej są stosunkowo niewielkie jak na sosnę. Ważą od 2,3 mg (stanowiska śródlądowe w Kanadzie) do 11,4 mg (Sierra Nevada). Jeden kilogram liczy około 298 tys. nasion podgatunku "contorta", 258 tys. nasion podgat. "murrayana" i 207 tys. podgatunku "latifolia".
Sosna wydmowa jest uważana za gatunek o wyjątkowej odporności nasion na działanie ognia, choć jest on w stanie zniszczyć również część nasion ukrytych w tzw. szyszkach opóźnionych.
Nasiona sosny wydmowej charakteryzuje kiełkowanie epigeiczne (liścienie wznoszą się nad powierzchnię ziemi). Kiełkowaniu sprzyjają temperatury od 8 °C do 26 °C, pełne nasłonecznienie stanowiska i podłoże w postaci nagiej gleby lub próchnicy, wolnej od konkurującej roślinności. Do wykiełkowania, i przez kilka tygodni po wykiełkowaniu, konieczne jest zapewnienie odpowiedniej wilgotności podłoża. Susza jest częstą przyczyną śmiertelności wśród jednorocznych siewek, ze względu na relatywnie płytki system korzeniowy.
Zacienienie i konkurencja roślinności działają hamująco na proces kiełkowania i obniżają przeżywalność siewek.
Częstym problemem podczas odnawiania stanowisk sosny wydmowej jest nadmierne zagęszczenie siewek. Prowadzi to do zahamowania wzrostu drzewek w młodym wieku. W wielu miejscach rosną dziesiątki tysięcy, a nawet setki tysięcy drzew na hektar, podczas gdy optymalnie powinno ich być nie więcej niż ok. 2000 sztuk (w wieku 5-20 lat).
Na wzrost, a tym samym na ilość produkowanego drewna silnie wpływa zagęszczenie i zwarcie stanowiska. Przyrosty roczne pędów osiągają około 90 cm, choć zdarzają się także przyrosty do 1,5 m. Pąki rozwijają się w marcu i pędy rosną do początków lipca. Pień początkowo nie przyrasta szybko na grubość, ale z czasem jego przyrosty są większe.
Genetyka.
Liczba chromosomów 2n wynosi 24.
Systematyka i nomenklatura.
Nazwa naukowa.
Sosna wydmowa została po raz pierwszy naukowo opisana i nazwana przez botanika Davida Douglasa w 1826 r. podczas jego podróży po zachodzie Ameryki Północnej. Jej opis opublikował John Claudius Loudon w "Arboretum et Fruticetum Britannicum 4" w 1838 r..
Epitet gatunkowy "contorta" oznacza „wykrzywiony”, „skręcony”. Okazy znalezione przez Douglasa należały do podgatunku typowego "contorta" i rosły na odsłoniętych, skalistych stanowiskach w pobliżu ujścia rzeki Kolumbia. Wystawione na działanie silnych wiatrów i szkodliwy wpływ mgły solnej oraz rosnące na nieodpowiednim podłożu przybrały pokrzywione, skręcone kształty.
Wykształcanie tej formy wzrostu przypisuje się m.in. powstawaniu kumaryny w drzewach, których listowie jest uszkadzane przez wystawienie na działanie zasolonego powietrza lub wiatrów niosących kryształki lodu.
Okazy o skręconych pniach spotykane są także nad jeziorem Lake Lertoria na terenie Emigrant Wilderness w górach Sierra Nevada.
Taksonomia.
Pozycja gatunku w obrębie rodzaju "Pinus":
Gatunek o dużej zmienności, zróżnicował się ewolucyjnie na kilka geograficznych form. Populacje rosnące w odrębnych lokalizacjach wykazują różnice morfologiczne, chociaż z różnym nasileniem. Na zmienność może mieć wpływ kilka czynników: gatunek zajmuje trzy regiony geograficzne o odmiennych charakterystykach klimatycznych (wilgotność, temperatura); populacje w jednym z regionów są izolowane od reszty gatunku przez bariery geograficzne; zasięg gatunku obejmuje duży zakres szerokości geograficznej i wysokości n.p.m., a są to dwa czynniki które w znaczący sposób wpływają na lokalny klimat; w jednym z regionów gatunek występuje na sąsiadujących, ale niepodobnych typach gleby; w dwóch regionach powszechne były pożary lasów, przy czym różniły się co do intensywności i częstości występowania.
Podgatunki.
Od momentu opisania gatunku jego systematyka była niestabilna. Autorzy klasyfikowali populacje występujące na wybrzeżu i wewnątrz lądu jako odrębne gatunki lub jako jeden gatunek, wyróżniając do pięciu taksonów wewnątrzgatunkowych w randze odmian i podgatunków. Sosna wydmowa klasyfikowana była jako "Pinus virginiana" (Hooker, 1840) i "P. banksiana" (Lindley &amp; Gordon, 1850). Populacje z Sierra Nevada (tutaj ujęte jako "P. contorta" subsp. "murrayana") odkryto dopiero w 1852 r. i opisano jako gatunek "P. murrayana" (Balfour, 1853), a następnie jako kolejne nowe gatunki: "P. boursieri" (Carriere, 1854) i "P. tamrac" (A. Murray, 1869). Populacje z hrabstwa Mendocino odkryte przez Bolandera dopiero w 1866 r. zaliczone zostały do gatunku "P. muricata", a następnie opisane jako "P. bolanderi" (Parlatore, 1868) i "P. contorta" var. "bolanderi" (Lemmon, 1894). Część śródlądowych populacji zaliczono do nowego gatunku "P. tenuis" (Lemmon, 1898). Przez wiele kolejnych lat traktowano sosnę wydmową jako jeden gatunek, czasem wyróżniając odmianę śródlądową "P. contorta" var. "latifolia". William Burke Critchfield określił pięć geograficznych ras, traktowanych w randze podgatunków.
Obecnie wyróżnia się trzy podgatunki i dwie odmiany wykazujące dziedziczność cech różnicujących i geograficzną jednolitość (czasem wszystkie klasyfikowane w randze podgatunków lub odmian):
Klucz do oznaczania podgatunków.
1. Igły o długości 2–7 cm i szerokości 0,7–0,9 (1,1) mm, ciemnozielone; kora dorosłych drzew wyraźnie spękana; szyszki nasienne silnie asymetryczne, silnie odgięte, pozostające na drzewie lub w różnym stopniu zamknięte (ożywiczone) – subsp. "contorta".
1*. Igły o długości (4)5–8 cm i szerokości (0,7) 1–2 (3) mm, żółtozielone; kora dorosłych drzew niespękana; szyszki nasienne asymetryczne do prawie symetrycznych, odgięte do rozpostartych, w różnym stopniu zamknięte (ożywiczone) lub szybko otwierające się.
Mieszańce.
Sosna wydmowa jest blisko spokrewniona z sosną Banksa ("Pinus banksiana"). Zasięgi występowania tych dwóch sosen są komplementarne, zachodzą na siebie tylko w obrębie kanadyjskiej prowincji Alberta. Na tym obszarze powstają naturalne mieszańce "Pinus contorta" × "P. banksiana".
Paleobotanika.
Istnieją różne hipotezy tłumaczące dotarcie sosny wydmowej do północno-zachodniej części Kanady. W okresie ostatniego zlodowacenia plejstocenu, zwanego w Ameryce Północnej zlodowaceniem Wisconsin, rolę refugium dla północnoamerykańskich sosen stanowiła południowa część kontynentu w rejonie Zatoki Meksykańskiej. Jedna z hipotez zakłada jednak, że sosna wydmowa mogła przetrwać okres zlodowacenia na niewielkich obszarach niepokrytych lodem na Alasce i na Jukonie. Przemawia za tym odrębność tutejszych populacji w stosunku do tych z terenów położonych na południu. Przeciwko tej hipotezie przemawia jednak brak śladów kopalnych długotrwałej obecności tego gatunku na północy. Zakłada się zatem, że sosna wydmowa z refugiów w południowej części kontynentu rozprzestrzeniała się w kierunku północnym wzdłuż wybrzeży pacyficznych w miarę zmian warunków klimatycznych. Około 7 tysięcy lat temu gatunek był obecny na wydmach nadbrzeżnych w południowym Oregonie. Od 4 do 1 tysiąca lat temu niewielkie populacje tego gatunku dotarły do obszarów położonych w północnej części współczesnego zasięgu.
Zagrożenia i ochrona.
Międzynarodowa organizacja IUCN umieściła ten gatunek w Czerwonej księdze gatunków zagrożonych, przyznając mu kategorię zagrożenia LC ("Least Concern", niskie ryzyko wyginięcia).
Na powyższej liście, z wyższą kategorią zagrożenia NT ("Near Threatened"), znalazła się odmiana "P. contorta" subsp. "contorta" var. "bolanderi" ujęta w randze "P. contorta" Dougl. ex Loud. var. "bolanderi" (Parl.) Vasey.
W 2021 roku gatunek znajdował się w kolekcjach 287 ogrodów botanicznych, arboretów i banków nasion.
Ekologia.
Siedlisko.
Sosna wydmowa ze względu na rozległy zasięg i zróżnicowanie wewnątrzgatunkowe wykazuje zróżnicowane preferencje odnośnie do warunków glebowo-klimatycznych. Najniższe temperatury w obrębie zasięgu wahają się od 7 °C na wybrzeżu do –57 °C w północnych Górach Skalistych, zaś najwyższe temperatury wahają się od 27 °C wzdłuż wybrzeża i na wyższych stanowiskach śródlądowych do 38 °C na niższych stanowiskach. Drzewa tego gatunku lubią miejsca nasłonecznione o dużej wilgotności powietrza. Nie tolerują zacienienia. Preferują stanowiska na północnych i wschodnich zboczach. Mimo że sosny te rosną także w obszarach o krótkim okresie wegetacyjnym i w klimacie suchym, najsilniejszym wzrostem cechują się tam, gdzie opady roczne wynoszą co najmniej 530 mm.
Sosna wydmowa najlepiej rośnie na wilgotnych glebach powstałych na bazie granitu, łupków lub gruboziarnistych law. Rzadko spotykana na suchszych glebach pochodzenia wapiennego, chociaż w Kanadzie rozległe drzewostany występują na wapiennych glinach zwałowych (posiadają niezbędny poziom wilgotności). Duże stanowiska podgatunku "latifolia" występują na glebach klasyfikowanych przez Departament Rolnictwa USA jako "Inceptisols" (gleby słabe) lub "Alfisols" (gleby urodzajne). Podgatunek "contorta" jest często spotykany na glebach bagiennych (histosolach) w południowo-wschodniej Alasce, Kolumbii Brytyjskiej i zachodnim Waszyngtonie. Dalej na południe, na suchych, piaszczystych lub żwirowych obszarach wybrzeża, podgatunek ten rośnie na glebach typu "Inceptisols", "Alfisols" oraz "Ultisols".
Preferencje glebowe często lokalnie sprzyjają sośnie wydmowej przez to, że dane podłoże działa niekorzystnie na rozwój konkurencyjnych gatunków drzew. W Górach Kaskadowych w Waszyngtonie i Oregonie oraz w paśmie górskim Sierra Nevada w Kalifornii rośnie na wilgotnym podłożu i glebach słabo odwodnionych. W Sierra Nevada, wschodnim Oregonie i hrabstwie Mendocino występują gleby z warstwą rudawca, który utrudnia przesiąkanie wody i rozwój korzeni, co wyklucza drzewa z gatunków: sosna żółta, sekwoja wieczniezielona oraz z rodzaju daglezja, z korzyścią dla sosny wydmowej.
Sosna wydmowa tworzy zarówno rozległe lasy jednogatunkowe, jak i mieszane, wraz z wieloma zachodnimi gatunkami drzew iglastych (np. świerk biały, świerk Engelmanna, jodła górska, "Pinus albicaulis", jodła wspaniała, sosna długowieczna). Ze względu na szeroki zakres tolerancji środowiskowej (prawdopodobnie najszerszy wśród gatunków iglastych w Ameryce Północnej) występuje w powiązaniu z wieloma gatunkami roślin. Szeroka tolerancja sprawia, że w zachodniej części Gór Skalistych pojawia się stosunkowo nisko ponad dolną (ponadstepową) granicą lasu (po sośnie żółtej, jedlicy zielonej i modrzewiu zachodnim), czyli na siedliskach stosunkowo ciepłych i suchych, a znika stosunkowo blisko górnej granicy lasu (przed świerkiem Engelmana, jodłą górską, choiną "Tsuga mertensiana" i sosną "Pinus albicaulis"), czyli w warunkach chłodnych i wilgotnych. Jednocześnie kilka kolejnych gatunków ma zakres mieszczący się pomiędzy jej wartościami skrajnymi, co sprawia, że jej zakres przynajmniej częściowo pokrywa się z niemal wszystkimi gatunkami drzew w tych lasach.
Interakcje międzygatunkowe.
Sukcesja.
Rola sukcesyjna sosny wydmowej zależy od warunków środowiskowych i stopnia nasilenia konkurencji ze strony współwystępujących gatunków roślin. Gatunek ten spotykany jest w różnych stadiach seralnych. Na ciepłych i wilgotnych siedliskach jest zastępowany przez gatunki towarzyszące, lepiej tolerujące zacienienie (w ciągu 50-200 lat). W chłodnym i suchym środowisku jest przejściowo gatunkiem dominującym, wolniej wypieranym przez gatunki lepiej tolerujące zacienienie (w ciągu 100-200 lat). Na chłodnych i suchych stanowiskach jest również często trwały, w niewielkim stopniu zastępowany przez cieniolubne gatunki, a na stosunkowo dużych wysokościach i słabszych stanowiskach może osiągnąć stadium klimaksu.
Na zdolności sukcesyjne sosny wydmowej na danym obszarze wpływa także częstotliwość występowania pożarów, które mogą wyeliminować inne gatunki jako źródło nasion. Na korzyść sosny wydmowej działa wówczas jej przystosowanie do pożarów lasu. Kora tej sosny jest dość cienka, co minimalizuje ochronę drzewa przed działaniem ognia. W zbitych drzewostanach część okazów obumiera i często przewraca się, stanowiąc suche paliwo przyspieszające pożar i przenoszące ogień na korony drzew. Wówczas ogień rozprzestrzenia się przeskakując z drzewa na drzewo i staje się w zasadzie nie do powstrzymania. Ożywiczone szyszki otwierają się pod wpływem wysokiej temperatury i uwalniają nasiona, by kolejne pokolenie drzew mogło wyrosnąć na pogorzelisku. Gatunek jest silnie zależny od tego sposobu odnawiania stanowisk. Przewaga sosny wydmowej w takich warunkach bierze się również z ognioodporności nasion, które są w stanie przetrwać na pogorzelisku, podczas gdy nasiona innych gatunków muszą być na nie przytransportowane.
Innym przystosowaniem pozwalającym wykluczać konkurencyjne gatunki jest tolerancja nasion sosny wydmowej na niskie temperatury podczas kiełkowania, co ma miejsce na wyżej położonych stanowiskach (pow. 1600 m n.p.m.) w środkowym Oregonie.
Sosna wydmowa jest uznawana w Nowej Zelandii za gatunek inwazyjny zagrażający rodzimym gatunkom. Umieszczona została na liście „National Pest Plant Accord” i zakazano jej sprzedaży oraz uprawy.
Mikoryza.
Sosna wydmowa wchodzi w związek mikoryzowy z maślakiem z gatunku "Suillus tomentosus" (Kauffman) Singer. Grzyb ten wytwarza wyspecjalizowane struktury, które łączą się z korzeniami podgatunku "Pinus contorta" subsp. "latifolia". W strzępkach grzybni żyją bakterie wiążące azot, co pozwala sosnom na zasiedlanie stanowisk ubogich w ten pierwiastek.
Rośliny pasożytnicze.
Sosna wydmowa jest gospodarzem 7 roślin pasożytniczych z rodzaju "Arceuthobium", z czego dwóch żywicielem głównym. Są to pasożyty obligatoryjne pędowe sosny zdolne do fotosyntezy, jednak po początkowym okresie wzrostu minimalizują jej przeprowadzanie i pobierają większość pożywienia z drzewa-żywiciela.
"Arceuthobium americanum" jest najgroźniejszym i najbardziej rozpowszechnionym pasożytem sosny wydmowej. Na wybrzeżu Pacyfiku pojawia się w obrębie Gór Kaskadowych i Sierra Nevada. "A. americanum" rośnie na podgatunku "murrayana" na obszarze Kalifornii i Oregonu oraz podgatunku "latifolia" w Oregonie i Waszyngtonie. Jak dotąd nie stwierdzono "A. americanum" na odmianach podgatunku typowego. Blisko 30% populacji sosny wydmowej w Kalifornii jest zainfekowane przez tego pasożyta. Powoduje zahamowanie wzrostu i może doprowadzić do śmierci drzewa. Kleiste nasiona są wyrzucane na odległość do 9 m i przyklejają się do liści i gałęzi potencjalnego gospodarza. Tempo rozprzestrzeniania się w młodych drzewostanach wynosi około 30–50 cm na rok, najszybciej na stanowiskach o dużym zagęszczeniu.
"Arceuthobium americanum" zasiedla także mieszańce sosny wydmowej z sosną Banksa "Pinus contorta" × "P. banksiana" występujące w środkowej części kanadyjskiej prowincji Alberty.
Odmiana typowa subsp. "contorta" var. "contorta" jest głównym żywicielem "A. tsugense" subsp. "tsugense", podgatunek "latifolia" jego sporadycznym żywicielem, podczas gdy podgatunek "murrayana" jest na niego odporny.
Poszczególne podgatunki sosny wydmowej są zasiedlane przez następujących przedstawicieli rodzaju "Arceuthobium":
Pary roślin pasożytniczych: "Arceuthobium americanum" i "A. campylopodum", "A. americanum" i "A. laricis" oraz "A. americanum" i "A. vaginatum" subsp. "cryptopodum" mogą występować równocześnie na tym samym drzewie żywicielskim.
Roślinożercy.
Ze względu na dużą zawartość terpenów i innych substancji, tkanki sosny wydmowej są uważane za praktycznie niejadalne dla ssaków. Wapiti zjadają jej igły i pączki w ostateczności. Odmiennie jest w przypadku pożaru, gdyż nadpalona i zwęglona kora jest przez te ssaki zjadana chętnie, nawet w obecności innego pokarmu roślinnego. Pożar, dzięki otwieraniu zasklepionych szyszek, również zwiększa dostępność nasion dla ziarnojadów.
Gryzonie zjadają nasiona odmiany "contorta", a jeżozwierze żywią się kambium. Nasiona podgatunku "latifolia" są przez cały rok ważnym źródłem pożywienia dla krzyżodzioba świerkowego, zjadają je także ptaki z rodzaju "Dendragapus" i borowiak kanadyjski. Późnym latem i jesienią nabierają znaczenia dla małych ssaków, szczególnie wiewiórek.
W czasie zimy borowiak kanadyjski żywi się także igłami podgatunku "murrayana".
Siewki i młode drzewka podgatunku "latifolia", uprawiane na plantacjach w Szwecji, są często uszkadzane przez żerujące gryzonie z podrodziny nornikowatych (szczególnie nornik bury), znacząco częściej niż rodzima sosna zwyczajna.
Szkodniki i choroby.
Szkodniki.
W obszarze naturalnego zasięgu do najistotniejszych szkodników należą:
W Europie podstawowymi szkodnikami sosny wydmowej są: zwójka sosnówka ("Evetria buoliana") i szeliniak ("Hylobius abietis"), powodujące większe szkody niż w przypadku sosny pospolitej. Poza tym w podobnym stopniu straty powodują takie gatunki jak: borecznik sosnowiec ("Diprion pini"), "Evetria resinella", "Lymantria monacha" i "Brachyderes incanus".
Choroby.
Sosna wydmowa jest atakowana przez wiele grzybowych patogenów. Doprowadzają do zahamowania wzrostu, znacznych zniekształceń i czasami do obumarcia drzewa.
W Europie sosna ta jest poważnie uszkadzana przez opieńkę miodową ("Armillaria mellea"), w odróżnieniu od sosny zwyczajnej znikome szkody powoduje korzeniowiec wieloletni ("Heterobasidion annosus") i osutka sosnowa ("Lophodermium pinastri").
"Crumenulopsis sororia" jest kolejnym patogenem atakującym sosnę wydmową w Europie. Grzyb ten powoduje powstawanie raków drzewnych na gałęziach. W Szkocji w latach 60. XX w. stanowiska tej sosny były zainfekowane w 33–88%.
Zastosowanie.
Gatunek (zwłaszcza podgatunek "latifolia") wykorzystywany jest przede wszystkim jako surowiec do produkcji papieru, w Ameryce Północnej drewno wykorzystywane jest jako lekki materiał budowlany. Podgatunek typowy jest wykorzystywany w ograniczonym zakresie, głównie jako źródło drewna opałowego. Poza celami produkcyjnymi sosna ta bywa w ograniczonym stopniu wykorzystywana do nasadzeń ozdobnych, częściej do zalesiania nieużytków i gruntów zdegradowanych.
Surowiec drzewny.
Drewno sosny wydmowej wykorzystywane jest w Ameryce Północnej do lekkich prac konstrukcyjnych, produkcji boazerii, słupków, podkładów kolejowych i pulpy drzewnej.
Podgatunek "latifolia" (nazwany w języku angielskim "Lodgepole pine") wykorzystywany był przez rdzennych Amerykanów jako surowiec do budowy tipi, ceniony za proste, długie i lekkie pnie.
W Albercie sosna wydmowa stanowi główny surowiec dla przemysłu drzewnego. Na przełomie XIX i XX w. z pni tego drzewa wytwarzano podkłady kolejowe do budowy Kolei Transkanadyjskiej.
W Europie sosna wydmowa zyskała na popularności w 1928 roku, po publikacji przedstawiającej wartość drewna tego gatunku z upraw w Finlandii. Zakładano plantacje tego gatunku głównie do produkcji surowca dla przemysłu papierniczego, zwłaszcza w krajach skandynawskich, w Niemczech i Wielkiej Brytanii. W latach 60. XX w. do Szwecji został introdukowany podgatunek "latifolia" jako źródło drewna, ceniony ze względu na szybki wzrost – dwukrotnie szybszy niż rodzimych gatunków. W latach 80. XX w. Szwecja była trzecim krajem, po USA i Kanadzie, posiadającym największe obszary zalesione sosną wydmową (200 tys. ha). Plantacje zajmowały przeważnie stanowiska pośrednie lub zbyt ubogie dla rodzimej sosny zwyczajnej.
Drzewo ozdobne.
Ze względu na zachowywanie przez długi czas suchych gałęzi, sosna wydmowa nie wygląda zbyt atrakcyjnie i nie jest polecana do nasadzeń ozdobnych na terenach zieleni. Wyselekcjonowano jednak kilka odmian ogrodniczych tego gatunku, które sadzone są w parkach i ogrodach. Niektóre nadają się do uprawy w pojemnikach i formowania drzewek bonsai.
Wybrane kultywary:
Obecność w symbolice.
Od 1984 roku sosna wydmowa ("Pinus contorta" subsp. "latifolia") jest oficjalnym symbolem kanadyjskiej prowincji Alberta.

</doc>
<doc id="80413" url="https://pl.wikipedia.org/wiki?curid=80413" title="Tyndalizacja">
Tyndalizacja

Tyndalizacja, pasteryzacja frakcjonowana – metoda konserwacji żywności w puszkach, która polega na 2-3 krotnej pasteryzacji przeprowadzanej w odstępach 1-3-dniowych. Termin wywodzi się od nazwiska irlandzkiego uczonego Johna Tyndalla. Ze względu na koszty nie znalazła powszechnego zastosowania.
Przykład.
Tyndalizacja mięsa – mięso ogrzewa się do temperatury ok. 100°C, następnie schładza na 48 godzin i ponownie ogrzewa.

</doc>
<doc id="80417" url="https://pl.wikipedia.org/wiki?curid=80417" title="MEncoder">
MEncoder



</doc>
<doc id="80422" url="https://pl.wikipedia.org/wiki?curid=80422" title="Antonia (żona Pythodorosa)">
Antonia (żona Pythodorosa)

Antonia – Rzymianka, córka triumwira Marka Antoniusza i jego drugiej żony (a zarazem jego kuzynki) Antonii Hybrydy. Urodzona w 50 p.n.e., data śmierci nieznana, po 29 p.n.e.
Wywód przodków:
Najstarsze dziecko Marka Antoniusza i jedyne z małżeństwa z Antonią Hybrydą. Urodzona i wychowywana w Rzymie. W r. 47 p.n.e. rodzice rozwiedli się. W r. 44 p.n.e. została zaręczona z Markiem Emiliuszem Lepidusem Młodszym synem triumwira Marka Lepidusa. W r. 37 p.n.e. Antoniusz wysłał do Lepidusa swojego wyzwoleńca Kalliasa celem ułożenia małżeństwa. Z nieznanych przyczyn małżeństwo nie doszło do skutku. W r. 36 p.n.e. Antonia poślubiła Pytodorosa z Tralles, bardzo bogatego Greka anatolijskiego. Małżeństwo zaaranżował Antoniusz chcąc użyć jego bogactw do sfinansowania kampanii przeciwko Partii. Po zwycięstwie Oktawiana nad Antoniuszem i Kleopatrą i zdobyciu przez niego Egiptu, Antonia i Pytodoros osiedlili się w Smyrnie (dzisiejszy Izmir w Turcji). W r. 30 lub 29 p.n.e. urodziła córkę Pytodoris. Ta wychowana w Smyrnie stała się później przez małżeństwa królową Pontu i Kapadocji. Jej potomkami byli władcy królestw Pontu, Bosporu, Tracji, Armenii i Judei.

</doc>
<doc id="80424" url="https://pl.wikipedia.org/wiki?curid=80424" title="Zamek Spiski">
Zamek Spiski

Zamek Spiski (, , , ) – kompleks zamkowy z przełomu XI i XII wieku, położony w północnej Słowacji, na Spiszu. Jest zaliczany do największych tego typu budowli w środkowej Europie: cały kompleks zamkowy zajmuje powierzchnię ok. 25 ha. Usytuowany jest na wyraźnej, wielkiej kopie trawertynowej, na wysokości 634 m n.p.m., ok. 200 m powyżej pobliskiego miasta Spiskie Podgrodzie. Zamek położony jest na terenie Żehry ("Žehra"), która należy do najstarszych miejscowości na Spiszu. W 1993 roku został wpisany wraz z okolicą na listę światowego dziedzictwa UNESCO (zob. Levoča, Spišský Hrad i okoliczne zabytki).
Obecnie większość zamku jest zrujnowana, część murów obronnych została odbudowana współcześnie. W odbudowanej części zamku mieści się niewielkie muzeum.
Historia.
Początki budowy średniowiecznego grodu na trawertynowym wzgórzu sięgają początku XII wieku. Najstarsza wzmianka pisemna o zamku pochodzi z 1120 roku. Na początku pełnił on funkcję twierdzy granicznej na północnej granicy wczesnofeudalnego państwa węgierskiego. Oparł się najazdowi tatarskiemu w pierwszej połowie XIII w.
W 1465 r. właścicielem zamku został Stefan Zápolya. Nowy właściciel, chcąc stworzyć tu reprezentacyjną siedzibę szlachecką, w drugiej połowie XV wieku wykonał przebudowę zamku. W kompleksie zamkowym wybudował pałac, salę rycerską i kaplicę p.w. świętej Elżbiety. Na zamku urodził się jego syn Jan, późniejszy król Węgier.
Od XVI w. do 1636 r. zamek był siedzibą żupanów spiskich z rodu Turzonów, następnie Zápolyów, później objął go we władanie ród Csákych, który zlecił ostatnie prace budowlane na górnym zamku.
W 1780 doszło do pożaru, a zamek zamienił się z czasem w ruiny. Ostatni właściciele opuścili zamek w 1948, a w 1961 został uznany za Narodowy Pomnik Kultury ("Národná Kultúrna Pamiatka"). Całkowitemu spustoszeniu zamku zapobiegli konserwatorzy zabytków. W 1970 roku rozpoczęto wymagającą pod względem technicznym konserwację fortyfikacji i pałaców zagrożonych niestabilnością podłoża skalnego.
W kompleksie zamkowym są aktualnie umieszczone ekspozycje muzealne Muzeum Spiskiego poświęcone historii zamku, broni średniowiecznej i prawu feudalnemu.
Po okolicy Zamku Spiskiego prowadzi spacerowa ścieżka dydaktyczna Sivá Brada – Dreveník. Turyści na ośmiu przystankach mogą zapoznać się z historią okolicy, jak również z ciekawostkami przyrodniczymi.
Dostęp: samochodem na parking przed zamkiem, stamtąd pieszo około 10 min; pieszo z gminy Spišské Podhradie około 1 godz.

</doc>
<doc id="80425" url="https://pl.wikipedia.org/wiki?curid=80425" title="Pakt Antarktyczny">
Pakt Antarktyczny



</doc>
<doc id="80426" url="https://pl.wikipedia.org/wiki?curid=80426" title="Francis Harry Compton Crick">
Francis Harry Compton Crick



</doc>
<doc id="80427" url="https://pl.wikipedia.org/wiki?curid=80427" title="James Dewey Watson">
James Dewey Watson



</doc>
<doc id="80432" url="https://pl.wikipedia.org/wiki?curid=80432" title="Newsreader">
Newsreader

Newsreader – program używany do czytania artykułów z usenetowych grup dyskusyjnych. Inne używane w Polsce nazwy newsreaderów to czytnik niusów, czytnik "news", czytnik grup dyskusyjnych bądź czytnik grup nowości.
Do newsreaderów należą między innymi:

</doc>
<doc id="80434" url="https://pl.wikipedia.org/wiki?curid=80434" title="Układ Antarktyczny">
Układ Antarktyczny

Układ Antarktyczny, Układ w sprawie Antarktydy, traktat antarktyczny, pakt antarktyczny – międzynarodowa umowa regulująca polityczno-prawny status Antarktydy, jedynego niezamieszkanego kontynentu. 
Historia.
Układ w sprawie Antarktydy podpisano 1 grudnia 1959 w Waszyngtonie; wszedł on w życie 23 czerwca 1961; Sekretariat ONZ zarejestrował go 4 sierpnia 1961. 
Sygnatariuszami było dwanaście państw, które podczas III Międzynarodowego Roku Geofizycznego (1957–1958) prowadziły badania geograficzne na Antarktydzie:
Układ był pierwszym dokumentem ograniczającym działania zbrojne podczas zimnej wojny. Jego głównym celem jest zapewnienie wykorzystania Antarktydy jedynie do celów pokojowych, aby nigdy nie stała się przyczyną międzynarodowych konfliktów. Zabrania on wszelkich działań o charakterze militarnym, lecz nie wyklucza przebywania na terytorium antarktycznym pracowników wojskowych w celach badawczych. Dokument nie rozstrzyga kwestii związanych z roszczeniami terytorialnymi. Badania naukowe mają być wynikiem współpracy, a ich wyniki dostępne dla wszystkich. Układ zabrania się prób z bronią atomową oraz składowania odpadów radioaktywnych. Obszar objęty umową to ląd i lodowce szelfowe na południe od równoleżnika 60°S. Traktat zawarty jest bezterminowo, natomiast – zgodnie z art. 12 – może być w każdym czasie zmieniony za jednomyślną zgodą wszystkich państw stron mających prawo głosu.
W 2004 roku utworzono stały sekretariat – "Antarctic Treaty Secretariat" – z siedzibą w Buenos Aires w Argentynie. 
Treść.
Traktat tworzy 14 artykułów:
Kraje członkowskie.
Układ jest traktatem otwartym – może do niego przystąpić każde państwo należące do ONZ, a za zgodą wszystkich sygnatariuszy również każde inne państwo. Do końca 2022 roku, do traktatu przystąpiło 55 państw.
Corocznie odbywające się spotkania konsultacyjne umożliwiają sprawowanie kontroli nad działalnością człowieka na Antarktyce. Tylko 29 z 55 państw członkowskich ma prawo do uczestnictwa w procesie podejmowania decyzji. Żeby uzyskać prawo głosu, trzeba prowadzić znaczącą pracę naukowo-badawczą na Antarktydzie. Oprócz 11 państw założycielskich i Rosji – następcy ZSRR, dwunastego założyciela – są to (w nawiasach podano rok wstąpienia i rok uzyskania prawa głosu):
Kraje niemające prawa do uczestnictwa w procesie podejmowania decyzji (podano rok wejścia):
System Układu Antarktycznego.
Traktat wraz z dokumentami pokrewnymi, wymienionymi niżej, tworzy System Układu Antarktycznego (ATS, od ang. "Antarctic Treaty System"):

</doc>
<doc id="80435" url="https://pl.wikipedia.org/wiki?curid=80435" title="HAL HF-24 Marut">
HAL HF-24 Marut

HAL HF-24 Marut – indyjski odrzutowy samolot myśliwsko-bombowy, zbudowany w zakładach Hindustan Aeronautics Limited (HAL).
Rozwój.
Dążąc do uniezależnienia się od zagranicznych producentów w dziedzinie samolotów bojowych, w połowie lat 50. indyjskie dowództwo lotnictwa złożyło zapotrzebowanie na skonstruowanie nowoczesnego wielozadaniowego myśliwca. Do tej pory, indyjskie wytwórnie lotnicze nie miały na koncie wielu własnych konstrukcji, w tym żadnych samolotów odrzutowych. Według ambitnych specyfikacji, nowy samolot miał być zdolny do osiągania dwukrotnej prędkości dźwięku (Ma=2), być zdolny zarówno do działania jako myśliwiec przechwytujący, jak i samolot szturmowy.
Zadanie skonstruowania samolotu powierzono wytwórni Hindustan Aeronautics Limited (HAL) w Bangalore. W 1956, na zaproszenie indyjskie, prace nad samolotem jako główny konstruktor objął Niemiec Kurt Tank (twórca myśliwca Focke-Wulf Fw 190). Prace nad samolotem, nazwanym HF-24 Marut (HF od "Hindustan Fighter") rozpoczęły się w 1957.
17 czerwca 1961 oblatano pierwszy prototyp samolotu, w październiku 1962 dołączył do niego drugi prototyp. Na dalszy los samolotu wpłynęły jednak problemy z wyborem silników. Początkowo planowano użycie brytyjskich nowo projektowanych silników odrzutowych Orpheus BOr 12 z dopalaniem, o ciągu 3705 kg. Kiedy w Wielkiej Brytanii program silnika BOr 12 został jednak wstrzymany, hinduskie lotnictwo zrezygnowało z samodzielnego jego finansowania. Samolot HF-24 dostosowano do słabszych silników Orpheus 703 o ciągu 2200 kg, jako planowane rozwiązanie przejściowe. Indyjski rząd zamówił początkowo 18 samolotów przedprodukcyjnych i 62 pierwszej serii.
Dwa pierwsze przedprodukcyjne samoloty zostały przekazane indyjskiemu lotnictwu 10 maja 1964, w dalszym ciągu jednak służyły do testów systemów i uzbrojenia. Z uwagi na słabsze niż zakładane osiągi samolotu, spowodowane zastosowaniem słabszych silników, indyjskie lotnictwo ostatecznie zdecydowało przeznaczyć samolot do roli samolotu myśliwsko-bombowego. Samolot był w stanie jedynie na maksymalnej prędkości przekroczyć nieznacznie prędkość dźwięku (prędkość ok. 1,02 Ma). W związku ze zmianą przeznaczenia, z konstrukcji wyeliminowano radar do wykrywania celów powietrznych i zrezygnowano z pocisków rakietowych powietrze-powietrze.
Pierwszy seryjny samolot w wersji Mk 1 wzniósł się w powietrze 15 listopada 1967. W 1970 opracowano dwumiejscowy wariant szkolno-treningowy HF-24 Mk 1T, do przeszkolenia pilotów, który wszedł do produkcji od 1975. Wyprodukowano łącznie 147 seryjnych samolotów Marut, w tym 129 Mk 1 i 18 Mk 1T.
Prowadzono próby dalszego rozwoju konstrukcji i zastosowania różnych silników o większej mocy, m.in. Helwan E300 (w wariancie Mk 1BX) i Tumański RD-9F. W wariantach Mk 1A i Mk 1R testowano warianty silników Orpheus 703 z dopalaniem, lecz katastrofa jednego z prototypów Mk 1R opóźniła ten program. Projektowano też wariant z silnikami Turbomeca Adour o oznaczeniu Marut Mk 2. W końcu, w latach 80. zapotrzebowanie indyjskiego lotnictwa zostało wypełnione przez zagraniczne samoloty szturmowe SEPECAT Jaguar, MiG-23BN i MiG-27, co zakończyło program Maruta. Żaden z wariantów z silnikami o większym ciągu nie wszedł do produkcji. Marut był jedynym samolotem bojowym indyjskiej konstrukcji, aż do rozwijanego obecnie projektu lekkiego myśliwca HAL LCA.
Użycie.
Samoloty Marut weszły na uzbrojenie trzech dywizjonów lotnictwa indyjskiego. Pierwszy wyposażono w nie 10. dywizjon w kwietniu 1967, następnie 220. w 1969 i 31. w 1974.
Maruty 10. i 220. dywizjonu zostały użyte bojowo podczas wojny indyjsko-pakistańskiej w 1971. Pierwsze akcje bojowe Marutów miały miejsce 4 grudnia 1971. W ciągu następnych dni, aż do zakończenia wojny 17 grudnia, samoloty te były intensywnie używane bojowo. Loty ich odbywały się na niskim pułapie, polegały na bombardowaniu pakistańskich lotnisk i umocnień oraz atakach rakietami na pakistańskie wojska i kolumny pojazdów. 7 grudnia podczas akcji, Marut zestrzelił pakistański myśliwiec F-86 Sabre. Do starć z Sabrami dochodziło jeszcze kilkakrotnie, lecz bez rezultatów.
Cztery samoloty utracono na skutek ognia przeciwlotniczego. 11 grudnia dwa Maruty zostały zniszczone na lotnisku przez myśliwce Lockheed F-104 Starfighter. Co najmniej w trzech wypadkach Maruty powróciły na lotnisko z uszkodzonym jednym silnikiem, dowodząc odporności konstrukcji. Samoloty Marut wycofano z lotnictwa indyjskiego w latach 1980-1985.
Marut był udaną konstrukcją, jednakże jego niedostatkiem było zastosowanie za słabych silników, przez co samolot miał osiągi niewiele lepsze od używanego już w indyjskim lotnictwie starszego brytyjskiego Hawker Huntera. Samolot był oceniany jako łatwy i stabilny w pilotażu oraz mający bardzo dobrą manewrowość. Wyróżniała go elegancka, smukła, czysta aerodynamicznie sylwetka. Do 1970 samoloty te borykały się z problemami "wieku dziecięcego", w tym z niską produkcją części zamiennych, lecz później problemy te zostały przezwyciężone i samoloty osiągnęły wysoki poziom operacyjności.
Opis techniczny.
Metalowy dolnopłat konstrukcji półskorupowej o układzie klasycznym, skonstruowany częściowo z uwzględnieniem reguły pól. Smukłe skrzydła o skosie 45°, usterzenie klasyczne skośne. Stałe wloty powietrza po bokach kadłuba. Kabina pilota w nosie kadłuba, z osłoną odsuwaną do tyłu, wyposażona w fotel wyrzucany Martin-Baker Mk S4C. Dwa silniki odrzutowe Orpheus 703 bez dopalacza, o ciągu po 21,6 kN (2200 kg). Zbiorniki paliwa wewnętrzne o pojemności 2962 l; na węzłach podskrzydłowych można było podwieszać dodatkowe zbiorniki po 454 l. Podwozie samolotu trójpodporowe chowane.
Uzbrojenie stałe: cztery działka 30 mm Aden Mk 2 w przedniej części kadłuba (szybkostrzelność 130 strz/min) i chowana wyrzutnia niekierowanych pocisków rakietowych MATRA Type 103, mieszcząca 50 pocisków kaliber 68 mm.
Uzbrojenie podwieszane na 4 węzłach pod skrzydłami o łącznej masie 1814 kg: bomby do 454 kg, zasobniki z napalmem, wyrzutnie niekierowanych pocisków rakietowych Type 116 SNEB lub T10.

</doc>
<doc id="80441" url="https://pl.wikipedia.org/wiki?curid=80441" title="Gniotowce">
Gniotowce

Gniotowce ("Gnetales" Mart.) – grupa roślin o różnej randze systematycznej w zależności od klasyfikacji i ujęcia systematycznego. Dawniej zwykle klasa "Gnetopsida", czasem podgromada "Gnetophytina" lub nawet gromada "Gnetophyta". Współcześnie według różnych autorów grupa opisywana jest zwykle w randze rzędu, czasem podklasy lub klasy. Również pozycja systematyczna gniotowców jest dyskusyjna, umieszczane są w systemach jako jedna ze starszych linii rozwojowych nagonasiennych, dawniej zwłaszcza bywały uważane też za grupę siostrzaną okrytonasiennym. Problem z klasyfikacją tej grupy i w obrębie iglastych sprawiły analizy filogenetyczne, z których wynika, że gniotowce stanowić mogą grupę siostrzaną dla rodziny sosnowatych "Pinaceae". 
Do gniotowców należy niewiele, bo 94 gatunki roślin krzewiastych, ale o bardzo zróżnicowanej budowie. Do grupy tej należą tropikalne pnącza takie jak gniot ("Gnetum") oraz niezwykła, pustynna welwiczja przedziwna ("Welwitschia mirabilis"). Wszystkie grupowane są w trzy monotypowe rodziny co oznacza, że wszystkie współczesne gniotowce reprezentowane są jedynie przez trzy rodzaje roślin. Przy czym znanych jest 65 gatunków przęśli ("Ephedra"), 28 gatunków gniotów ("Gnetum") i tylko jeden gatunek welwiczji ("Welwitschia"). 
Morfologia.
Posiadają pewne cechy przypominające rośliny okrytonasienne ("Magnoliopsida"), przez co niegdyś doszukiwano się wspólnego pochodzenia tych dwóch grup roślin. Gniotowe wykształcają przypominające nieco kwiat okrytonasiennych struktury tworzone przez mikrosporofile ułożone spiralnie. 
Biologia.
Rośliny owadopylne. U niektórych przedstawicieli dowiedziono istnienia podwójnego zapłodnienia, które podobnie jak w przypadku innych analogii do okrytonasiennych traktowane jest jako niezależne osiągnięcie gniotowych. Do cech charakterystycznych dla gniotowych należą: bruzdkowane ziarna pyłku, naczynia przewodzące z porowatą płytką, przypominające tkankę okrytonasiennych, ale wykształconą niezależnie od nich. Odróżniają się od innych nagonasiennych nie tylko wykształcaniem naczyń, ale też brakiem przewodów żywicznych.
Systematyka.
W świetle dotychczas poznanych informacji o filogenezie tej grupy, w zasadzie wiadomo z bardzo dużą pewnością, że wraz z iglastymi stanowi grupę siostrzaną wobec miłorzębowych ("Ginkgophyta"). Dokładne położenie gniotowców na drzewie filogenetycznym nagozalążkowych nie jest jasne. Według niektórych źródeł stanowią one grupę siostrzaną wobec wszystkich iglastych określanych jako rząd sosnowców ("Pinales"), umieszczane są w politomii obok rodziny sosnowatych ("Pinaceae") i pozostałych iglastych, ew. stanowią grupę siostrzaną wobec sosnowatych tworząc klad, dla którego grupą siostrzaną są pozostałe iglaste.

</doc>
<doc id="80443" url="https://pl.wikipedia.org/wiki?curid=80443" title="Strepet">
Strepet

Strepet ("Tetrax tetrax") – gatunek średniej wielkości ptaka z rodziny dropi (Otididae), zamieszkujący Eurazję i północno-zachodnią Afrykę. Wyjątkowo zalatuje do Polski. Bliski zagrożenia wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1758 Karol Linneusz w 10. edycji "Systema Naturae". Autor nadał mu nazwę "Otis tetrax", a jako miejsce typowe wskazał „Europę, a zwłaszcza Galię”, co Hartert uściślił do Francji.
Strepet jest jedynym przedstawicielem rodzaju "Tetrax". Jest to gatunek monotypowy, choć Hartert proponował wydzielenie wschodniej populacji, charakteryzującej się nieco większym rozmiarem i bardziej szarym upierzeniem górnych partii ciała, do podgatunku "orientalis".
Zasięg występowania.
Strepet zamieszkuje Półwysep Iberyjski, Maroko, Francję, Półwysep Apeniński, Korsykę, Sardynię oraz Ukrainę, południową Rosję po Kazachstan, Kirgistan i północno-zachodnie Chiny, także północny Iran. Wschodnia część populacji wędrowna, zimuje w basenie Morza Śródziemnego, Azji Mniejszej, na Kaukazie oraz w Azji Południowej.
W Polsce do początków XX wieku sporadycznie gniazdował, obecnie zalatuje wyjątkowo. Od 1950 roku stwierdzony zaledwie dwa razy: we wrześniu 2012 w woj. lubelskim oraz w maju 2018 na Karsiborskiej Kępie (woj. zachodniopomorskie).
Status i ochrona.
Międzynarodowa Unia Ochrony Przyrody (IUCN) uznaje strepeta za gatunek bliski zagrożenia (NT – "Near Threatened"). Liczebność światowej populacji, według szacunków, mieści się w przedziale 100–500 tysięcy osobników. Trend liczebności populacji oceniany jest jako spadkowy.
Na terenie Polski gatunek ten jest objęty ścisłą ochroną gatunkową.

</doc>
<doc id="80448" url="https://pl.wikipedia.org/wiki?curid=80448" title="Natalija Gonczarowa">
Natalija Gonczarowa

Natalija Siergiejewna Gonczarowa (, ur. 21 czerwca 1881, zm. 17 października 1962) – malarka rosyjska.
Życiorys.
Pochodziła z inteligenckiej rodziny, urodziła się we wsi w obwodzie tulskim. Studiowała sztukę w Moskwie, gdzie przystąpiła do rosyjskiej awangardy artystycznej. Podczas swojej wczesnej kariery artystycznej malowała obrazy w wielu różnych stylach, od postimpresjonizmu, przez prymitywistycznie traktowane tematy chłopskie i dzieła religijne inspirowane ikonami, po kubizm i kubofuturyzm. W 1913 na wystawie retrospektywnej wystawiła prawie 800 prac.
Od 1900 roku związała się z awangardowym malarzem Michaiłem Łarionowem, z którym uczestniczyła aktywnie w życiu moskiewskiej awangardowej bohemy artystycznej (i którego w końcu poślubiła w 1955 roku). Razem z Łarionowem założyli krótkotrwałe ugrupowanie artystyczne "Ośli Ogon" ("Ослиный хвост") i w 1913 wymyślili własny kierunek w malarstwie – "promienizm" ("łuczyzm"). Gonczarowa zaprojektowała także kostiumy i scenografię do baletu "Złoty Kogucik", wystawianego we Francji przez Balety Rosyjskie Diagilewa.
W 1915 razem z Łarionowem wyemigrowała do Francji, gdzie następnie przebywała do końca życia. Zmarła w Paryżu w 1962.

</doc>
<doc id="80449" url="https://pl.wikipedia.org/wiki?curid=80449" title="Klon jesionolistny">
Klon jesionolistny

Klon jesionolistny ("Acer negundo" L.) – gatunek drzewa z rodziny mydleńcowatych ("Sapindaceae"). W obrębie rodzaju klasyfikowany do sekcji "Negundo" i serii "Negundo". Występuje naturalnie w Ameryce Północnej i Środkowej (na południu sięga do Gwatemali i stanu Chiapas w Meksyku). Zawleczony, zdziczały i w pełni zadomowiony w wielu częściach świata, także w Polsce. Do Europy i Polski introdukowany został w XVIII–XIX wieku (kenofit). Występuje powszechnie niemal w całym kraju z wyjątkiem części Pomorza i Polski północno-wschodniej. Zaliczany jest do roślin inwazyjnych – niebezpiecznych dla rodzimej flory.
Biologia i ekologia.
Megafanerofit. Gatunek dwupienny. Kwitnie od marca do kwietnia. Kwiaty pojawiają się jeszcze przed rozwinięciem liści. Liczba chromosomów: 2n = 26. Rośnie szybko, ale jest krótkowieczny. Jego kruche gałęzie są często łamane przez wiatry lub śnieg.
Najlepiej rośnie w mieszanych lasach liściastych rosnących na żyznych, wilgotnych glebach. Bardzo odporny na suszę, zanieczyszczenia powietrza oraz mrozy. W Polsce sadzony i zdziczały, najczęściej nad rzekami.
Zmienność.
Wyróżnianych jest kilka taksonów niższego rzędu, w zależności od ujęcia opisywanych w randze podgatunków lub odmian:
Niektóre z barwnych odmian hodowlanych klonu jesionolistnego:

</doc>
<doc id="80451" url="https://pl.wikipedia.org/wiki?curid=80451" title="Hubara">
Hubara



</doc>
<doc id="80452" url="https://pl.wikipedia.org/wiki?curid=80452" title="Wiktor Żwikiewicz">
Wiktor Żwikiewicz

Wiktor Żwikiewicz (ur. 19 marca 1950 w Bydgoszczy) – polski pisarz science fiction.
Życiorys.
Ukończył Technikum Geodezyjne, od 1971 do 1975 pracował w Bydgoskim Przedsiębiorstwie Geodezyjno-Kartograficznym. Od 1975 do 1979 działał w studenckim teatrze „Próba” jako scenarzysta, reżyser oraz aktor. Później pracował jako plastyk w bydgoskim Kombinacie Budowlanym „Wschód” oraz jako specjalista od reklamy w Teatrze Polskim w Bydgoszczy. W 1979 założył Bydgoski Klub Miłośników Fantastyki „Maskon”.
Debiutował w 1971 opublikowanym na łamach „Młodego Technika” opowiadaniem "Zerwane ogniwo". Jego utwory ukazały się w takich czasopismach jak „Nurt”, „Problemy”, „Przegląd Techniczny” oraz w almanachach: "Kroki w nieznane", "Wołanie na Mlecznej Drodze", "Stało się jutro", "Wehikuł wyobraźni" i "Gość z głębin". Debiut książkowy to powieść "Druga jesień" ukończona w 1977 r., a wydana w 1982 r. Jest autorem ilustracji i okładek do swoich książek, a także kilkunastu książek wydanych w serii Fantazja–Przygoda–Rozrywka. 
Jego utwory to często eksperymenty myślowe, dotyczące zachowania człowieka w ekstremalnych sytuacjach i stawiające pytania ontologiczne. Ich przesłanie jest zwykle wieloznaczne. Jego utwory tłumaczone były na bułgarski, czeski, niemiecki, rosyjski, słowacki, węgierski. Od stycznia do grudnia 2007 roku na łamach miesięcznika „Science Fiction, Fantasy i Horror” ukazywał się wywiad – rzeka z Wiktorem Żwikiewiczem („Żwikipedia”), który prowadził Marek Żelkowski. Obaj autorzy redagowali w miesięczniku „SFFH” kącik recenzji książkowych pod nazwą „Żerowisko na Żwirowisku”. Obecnie obaj autorzy co dwa tygodnie nadają audycję „Bibliotekarium”, która ukazuje się na antenie internetowego Radia Paranormalium.
Obecnie pracuje nad kilkoma niewydanymi książkami, po których "jego czas dobiegnie końca".

</doc>
<doc id="80454" url="https://pl.wikipedia.org/wiki?curid=80454" title="Niemiecka Republika Federalna">
Niemiecka Republika Federalna



</doc>
<doc id="80455" url="https://pl.wikipedia.org/wiki?curid=80455" title="Bajkonur">
Bajkonur

Bajkonur (, ) – założony w 1955 r. kosmodrom ulokowany na terenie Kazachstanu. Miejsce startów statków kosmicznych. Kosmodrom Bajkonur jest najstarszym i największym tego typu obiektem na świecie.
Obiekt.
Kosmodrom znajduje się na obszarze o wymiarach 75 na 90 kilometrów, zaś na jego terenie ulokowane jest 11 kompleksów montażowych, 9 startowych oraz dwa lotniska.
Bajkonur to również nazwa kazachskiej wioski odległej kilkaset kilometrów od kosmodromu – po locie Gagarina była ona podawana przez ZSRR jako rzekoma lokalizacja kompleksu. W wiosce tej wystawiane były wówczas, dla utrzymania pozorów i zmylenia amerykańskiego wywiadu, makiety rakiet. Prawdziwy kosmodrom znajduje się w okolicy miejscowości Töretam (Tiuratam), a jego oficjalna nazwa to "5-GIK „Bajkonur”". Okolica Töretam posiadała idealne warunki dla lokalizacji kosmodromu: jest położona z daleka od większych osiedli miejskich, ale jednocześnie z dostępem do cywilizacji dzięki pobliskiej magistrali kolejowej relacji Moskwa-Taszkent. Dodatkowo posiada łatwy dostęp do bieżącej wody dzięki pobliskiemu jezioru Aralskiemu i rzece Syr-darii.
W pobliżu, w maju 1955 rozpoczęto budowę osady dla pracowników kosmodromu i ich rodzin. Nosiła ona różne nazwy – Taszkent-90, Tiura-Tam, Zarja, Zwiezdograd, a od 1958 Leninsk. W 1966 uzyskała prawa miejskie, a w 1995 przemianowano ją na Bajkonur.
Własność i kwestie finansowe.
28 marca 1994 roku Rosja podpisała z Kazachstanem dwudziestoletnią umowę dzierżawczą dotyczącą Bajkonuru. W jej ramach Rosja płaci rocznie 115 milionów dolarów w zamian za możliwość korzystania z centrum kosmicznego. Jednak w 2002 r. rosyjski dziennik Niezawisimaja Gazieta opublikował informację, iż Rosja w najbliższych latach będzie z przyczyn ekonomicznych rezygnować z bajkonurskiego kosmodromu na rzecz kompleksu w Plesiecku.
Kazachstan z czasem zaczął naciskać na Rosję o zmianę warunków dzierżawy, co zaowocowało podpisaniem w 2004 nowej umowy o warunkach korzystania z kosmodromu.
Rosja zarządza również kosmodromami znajdującymi się na jej własnym terytorium: Kapustin Jar, Plesieck i Swobodny (baza lekkich rakiet). Obecnie budowany jest nowy Kosmodrom Wostoczny w pobliżu miast Ciołkowski i Swobodny (Obwód amurski), pierwsze satelity zostały wystrzelone z nowej bazy w 2016 roku, a loty załogowe mają rozpocząć się w 2023 roku.
Ważne daty.
Pierwsza katastrofa w Bajkonurze miała miejsce w roku 1960, druga w 1963. Na znak żałoby nie planuje się startów rakiet w dniu 24 października.

</doc>
<doc id="80458" url="https://pl.wikipedia.org/wiki?curid=80458" title="Nowogard">
Nowogard

Nowogard () – miasto w północno-zachodniej Polsce, w województwie zachodniopomorskim, w powiecie goleniowskim, siedziba gminy miejsko-wiejskiej Nowogard, położone na Pobrzeżu Szczecińskim, na wschodnim skraju Puszczy Goleniowskiej, nad Jeziorem Nowogardzkim, przy drodze ekspresowej S6 i linii kolejowej Szczecin – Kołobrzeg. Siedziba tutejszego dekanatu.
31 grudnia 2021 miasto liczyło 17 316 mieszkańców.
Położenie.
Miasto położone jest na Pomorzu Zachodnim, 64 km na północny wschód od Szczecina i 56 km na południe od wybrzeża Bałtyku.
Częściami miasta są dawne miejscowości: Plewniak, Pustać, Radosław, Smużyny, Warnkowo.
1 stycznia 2009 powierzchnia miasta wynosiła 12,89 km².
W latach 1946–1998 miasto administracyjnie należało do województwa szczecińskiego.
Miasto jest położone na wysokości około 50 m n.p.m.
Demografia.
Struktura demograficzna mieszkańców Nowogardu według danych z 31 grudnia 2007:
Historia Nowogardu.
W X wieku znajdowała się tu osada rybacko-rolnicza, a przy niej gród opolny leżący na półwyspie nieistniejącego współcześnie jeziora Grodzkiego, umocniony wałem drewniano-ziemnym. Wewnątrz znajdowały się budynki zamieszkane przez kasztelana i jego otoczenie. Na podgrodziu zamieszkiwała osiadła tu ludność słowiańska, zajmująca się rybołówstwem, rolnictwem i rzemiosłem.
W 1268 r. po raz pierwszy wzmianka o Nowogardzie jako własności biskupa kamieńskiego znalazła się w dokumencie ("Nogart Castrum et villa sive oppidum episcopi Caminensis"), w miejscu grodu wybudowano wówczas zamek obronny. W 1274 r. biskup Hermann von Gleichen osadził w grodzie nowogardzkim swego krewnego, grafa Ottona von Ebersteina z Brunszwiku. Jego następcy pozostali w posiadaniu lenna, które obejmowało okoliczne ziemie, przez kilkaset lat. W roku 1309 Nowogard otrzymał przywilej przenoszący go na prawo lubeckie, choć jego mieszkańcy cieszyli się mniejszymi uprawnieniami niż mieszczaństwo w innych miastach pomorskich.
W pierwszej połowie XIV wieku rozpoczęto w Nowogardzie budowę murów obronnych wokół miasta, które po otoczeniu go murami przybrało kształt spłaszczonego koła. W środku znajdował się duży prostokątny rynek, w centrum którego wznosił się ceglany, gotycki ratusz. Obok, po stronie zachodniej, usytuowano (budowany w latach 1330–1334) istniejący do dziś, kościół Mariacki – obecnie Najświętszej Marii Panny.
W wiekach średnich Nowogard był niewielkim ośrodkiem rolniczo-rzemieślniczym, który mimo dogodnego położenia nie rozwinął się w znaczący ośrodek handlowy. W 1534 otwarto pierwszą szkołę. W 1657 dotarła tu lekka jazda konna hetmana Stefana Czarnieckiego w pogoni za Szwedami. W 1663 roku, po śmierci ostatniego z Ebersteinów, dobra nowogardzkie przeszły w posiadanie księcia Bogusława Croy d’Archot, a następnie, w 1684 roku stały się własnością elektorów brandenburskich.
W 1724 r. do okręgu nowogardzkiego przyłączono powiat Dewitzów, właścicieli Dobrej. Powstał w ten sposób powiat Dobra-Nowogard, który przetrwał do początku XIX wieku.
W czasie wojen toczonych przez Prusy w XVIII wieku miasto poważnie ucierpiało. W 1770 r. liczyło zaledwie 726 mieszkańców, utrzymujących się wyłącznie z rolnictwa i hodowli zwierząt. W 1807 roku miasto zostało zajęte przez wojska napoleońskie, które wcześniej toczyły zacięte boje o Nowogard z żołnierzami i ochotnikami dowodzonymi przez majora Ferdynanda von Schilla.
W 1808 r. Nowogard ustanowiono siedzibą powiatu. W 1819 r. nastąpiła kolejna reforma administracyjna, w wyniku której w skład powiatu weszły miasta: Goleniów i Nowogard. Utworzony powiat przetrwał z niewielkimi zmianami do 1954 r., kiedy to powiat nowogardzki, obejmujący ponad 1200 km² powierzchni, podzielono na dwa powiaty: nowogardzki i goleniowski. Taki podział funkcjonował do reformy administracyjnej w 1975 r.
Przyspieszony rozwój miasta przyniosła 2. połowa XIX wieku. W maju 1883 r. ze stacji w Nowogardzie odjechał pierwszy pociąg pasażerski. W następnych latach wybudowano wiele obiektów użyteczności publicznej, powstały nowe zakłady przemysłowe. Tuż przed wybuchem II wojny światowej Nowogard liczył 8148 mieszkańców.
W 1945 miasto zostało zajęte przez wojska radzieckie, doznając ciężkich zniszczeń. Nowogard został zdobyty nocą 4 marca 1945 r. przez 12 Gwardyjski Korpus Pancerny – dowódca: Bohater Związku Radzieckiego, generał porucznik Nikołaj Tielakow, 79 Korpus Strzelecki, dowódca: Bohater Związku Radzieckiego, generał major Siemion Pieriewiortkin, oraz oddziały LWP, I Dywizja im. T. Kościuszki, 3 Berliński Pułk Piechoty – dowódca: pułk. Aleksander Archipowicz. W walkach o Nowogard zginęło 30 polskich żołnierzy, a w okolicach Nowogardu 32 żołnierzy polskich. Do wyzwolenia istniało w Nowogardzie co najmniej 7 obozów jenieckich, głównie dla Francuzów i kilkuset Afrykanów. Tuż przed opuszczeniem miasta hitlerowcy zamordowali 40 jeńców na terenie późniejszej składnicy złomu.
W wyniku II wojny światowej Nowogard włączony został w granice Polski. Dotychczasową niemiecką ludność, która pozostała w mieście, wysiedlono do Niemiec.
Przez pierwsze miesiące po wojnie miasto nosiło nazwę "Nowogród". Obecną nazwę miasta wprowadzono rozporządzeniem ministrów Administracji Publicznej i Ziem Odzyskanych z dnia 7 maja 1946 roku.
Miasto zostało w okresie powojennym częściowo odbudowane i rozbudowane. Zabudowano m.in. zniszczone całkowicie zabytkowe centrum miasta, wybudowano nowe osiedla mieszkaniowe. Powstały też obiekty użyteczności publicznej: hotel, dom kultury, biblioteka, szkoły. Najważniejsze inwestycje ostatnich lat związane są z unowocześnianiem infrastruktury. Należą do nich: modernizacja oczyszczalni ścieków, rozbudowa sieci kanalizacyjnej i wodociągowej oraz ujęcia wody pitnej. W ostatnim okresie rozbudowano także bazę hotelowo-gastronomiczną, wybudowano trzy duże sale sportowe, plaża miejska zyskała zjeżdżalnię wodną, przystąpiono do modernizacji domu kultury.
Architektura i urbanistyka.
Zabytki.
Cały obszar Starego Miasta w Nowogardzie został wpisany do rejestru zabytków.
Ważniejsze zabytki w mieście:
Gospodarka.
W 2007 r. Nowogard miał 2050 prywatnych podmiotów gospodarczych, z czego 1661 stanowiły osoby fizyczne prowadzące działalność gospodarczą, 11 spółdzielnie oraz 20 spółki handlowe z udziałem kapitału zagranicznego.
W mieście jest 1 targowisko całoroczne o powierzchni 4000 m².
Według danych z października 2010 w powiatowym urzędzie pracy było zarejestrowanych 1102 bezrobotnych mieszkańców Nowogardu.
W mieście znajduje się zakład produkujący stolarkę drzwiową i okienną, zakład produkcji mas bitumicznych, zakład produkcji betonów. Przy północnej granicy Nowogardu mieści się zakład produkujący dywany do wyściełania podłóg samochodowych.
Turystyka.
Największą atrakcją turystyczną Nowogardu jest sięgające centrum miasta Jezioro Nowogardzkie. Nad jeziorem usytuowany jest ośrodek sportu i rekreacji ze strzeżoną plażą miejską wyposażoną m.in. w zjeżdżalnię wodną o długości 70 m. Na terenie ośrodka znajdują się domki kempingowe oraz pole namiotowe. Jezioro Nowogardzkie stwarza dogodne warunki do uprawiania sportów wodnych.
Jedną z atrakcji turystycznych jest utworzony w 1994 r. Zespół przyrodniczo-krajobrazowy „Sarni Las”, w którym ochronie podlega drzewostan oraz zwierzyna. Zespół położony jest w zachodniej części miasta i przylega południową częścią do Jeziora Nowogardzkiego. Do lasu prowadzi ulica Wojska Polskiego oraz pieszy szlak turystyczny wiodący ulicą Promenada, a następnie trasą wokół jeziora.
Na terenie miasta znajduje się także wiatrak i tor, na którym organizowane są zawody motocrossowe oraz dwa największe na Pomorzu cisy, liczące około 700 lat.
Oświata.
Nowogard to lokalny ośrodek edukacyjny. W mieście znajdują się 3 przedszkola, 4 szkoły podstawowe, 3 gimnazja, 1 liceum profilowane, 3 licea ogólnokształcące, 3 szkoły policealne, 5 techników ponadgimnazjalnych. Według danych z 2007 w tutejszej szkole podstawowej uczyło się 1191 dzieci oraz w gimnazjum 952 uczniów. W szkołach średnich w 2006 r. nauki pobierało 958 osób.
Kultura.
Nowogardzki Dom Kultury to miejsce spotkań, w którym wszyscy chętni mogą rozwijać się twórczo w pracowniach i zespołach, oraz uczestniczyć w różnorodnych imprezach o charakterze kulturalnym oraz rozrywkowym. Centrum kultury znajduje się przy Placu Wolności, w okolicy Jeziora Nowogardzkiego, tuż obok ratusza oraz zabytkowych murów obronnych. Nowogardzki Dom Kultury jest organizatorem Festiwalu Filmów Ekologicznych Ekofilm im. Macieja Łukowskiego oraz Festiwalu Filmu Muzyki Malarstwa „Lato z Muzami”.
Festiwal Filmu Muzyki Malarstwa „Lato z Muzami” to święto artystów związanych z różnymi dziedzinami sztuki, którzy dzielą się swoją pasją z lokalną społecznością. Integralną częścią festiwalu jest Plener Malarski, wydarzeniu towarzyszą również Międzynarodowe Warsztaty Artystyczne „ARTeria”. Filmowa Młoda Polska to – zapoczątkowany w 2014 r. – konkurs na polski krótkometrażowy film fabularny. W ramach Lata z Muzami przyznawane jest honorowe wyróżnienie „Laur Cisowy”, laureatami tej nagrody są m.in.: Wojciech Wójcik, Janusz Morgenstern, Wojciech Marczewski, Andrzej Barański, Filip Bajon, Janusz Majewski, Dorota Kędzierzawska, Sylwester Chęciński, Jerzy Domaradzki, Stanisław Różewicz, Wojciech Smarzowski, Marek Piwowski, Janusz Zaorski, Agnieszka Holland, Krzysztof Zanussi oraz Marek Koterski. W 2016 r. Festiwal Filmu Muzyki Malarstwa „Lato z Muzami” obchodził swoje 20-lecie.
Festiwal Filmów Ekologicznych im. Macieja Łukowskiego „Ekofilm” to biennale o zasięgu międzynarodowym, w ramach festiwalu, który został zapoczątkowany w 1989 r., odbywają się: Międzynarodowy Konkurs Filmowy, Międzynarodowy Konkurs Fotograficzny „Na granicy natury i cywilizacji” oraz Ogólnopolski Konkurs na Plakat Festiwalu Filmów Ekologicznych im. Macieja Łukowskiego „Ekofilm”.
W ramach Nowogardzkiego Domu Kultury działa kino „Orzeł”, które w 2013 r. wyposażone zostało w projektor cyfrowy.
Miejska Biblioteka Publiczna im. Stefana Żeromskiego mieści się w obiekcie położonym w centrum miasta, w pobliżu starych murów obronnych. W jej skład wchodzą: czytelnie, wypożyczalnie dla dzieci i dorosłych, dział zbiorów specjalnych, sala wystawiennicza i pracownie biblioteczne.
Sport.
Baza sportowo-rekreacyjna:
Do znanych osobowości urodzonych w Nowogardzie, bądź wychowujących się od najmłodszych lat należą sportowcy Marek Leśniak (piłkarz) i Mateusz Zaremba (piłkarz ręczny) Wojciech Ziółkowski (kolarz) rekordzista Polski w jeździe godzinnej na torze kolarskim.
Wspólnoty wyznaniowe.
Na terenie Nowogardu działalność religijną prowadzą następujące Kościoły i związki wyznaniowe:
Administracja.
Miasto jest siedzibą gminy miejsko-wiejskiej. W Radzie Miejskiej w Nowogardzie zasiada 21 radnych. Organem wykonawczym jest burmistrz. Siedzibą władz jest urząd miejski przy placu Wolności.
Burmistrzowie Nowogardu:
Nowogard należy do Związku Miast Polskich.
Mieszkańcy Nowogardu wybierają radnych do sejmiku województwa w okręgu II. Parlamentarzystów wybierają z okręgów wyborczych z siedzibą w Szczecinie, a posłów do Parlamentu Europejskiego z okręgu wyborczego nr 13.
Współpraca zagraniczna.
Władze Nowogardu podjęły także współpracę partnerską w ramach porozumienia ze stowarzyszeniem Naugarder Kreis e.V. z siedzibą w Berlinie w Niemczech.

</doc>
<doc id="80459" url="https://pl.wikipedia.org/wiki?curid=80459" title="Grand Prix Belgii Formuły 1">
Grand Prix Belgii Formuły 1

Grand Prix Belgii – zorganizowana po raz pierwszy w 1925 roku w Spa. Na potrzeby Grand Prix w 1921 roku zbudowano tor Spa-Francorchamps. Początkowo, do roku 1924, były tam organizowane tylko wyścigi motocyklowe.
Tor Spa-Francorchamps uważany jest przez kierowców za jeden z najbardziej wymagających. Niejednokrotnie podczas wyścigu na jednym odcinku padał deszcz, gdy na innych świeciło słońce.
Historia.
Pierwsze Grand Prix Belgii wygrał Antonio Ascari, który zmarł w wypadku podczas następnego w kalendarzu Grand Prix Francji. W 1939 śmierć na torze poniósł Richard Seaman, a w 1960 r. Chris Bristow i Alan Stacy. W 1982 na ostatnim okrążeniu kwalifikacji na torze Zolder zginął kanadyjski kierowca Gilles Villeneuve.
W 1998 r. podczas bardzo deszczowej niedzieli na torze wydarzył się jeden z największych karamboli w historii F1. Zaraz po starcie po przejechaniu 1 zakrętu zajmujący jedną z czołowych pozycji David Coulthard wpadł w poślizg na śliskiej i mokrej nawierzchni, odbił się od bandy i wpadł w środek stawki zderzając się z innymi uczestnikami wyścigu tworząc zaporę nie do ominięcia. Z powodu złej widoczności kierowcy ze środka i z tyłu stawki nie widzieli co się stało i wpadali na stojące bolidy. Jedynie sześć pierwszych samochodów nie zostało uszkodzonych, pozostałych 16 maszyn nie nadawało się do jazdy. Wyścig przerwano i powtórzono start przy użyciu zapasowych bolidów. Mimo groźnie wyglądającego wypadku nikomu z kierowców nic się nie stało.
Grand Prix nie odbyło się w 2003 r., co było spowodowane wprowadzeniem w Belgii zakazu reklamowania wyrobów tytoniowych. W ostatnich dziesięciu latach najwięcej razy zwyciężał tu Michael Schumacher. Dwa ostatnie Grand Prix Belgii (w sezonie 2004 i 2005) wygrał Fin Kimi Räikkönen dla McLarena.
Wyścig nie odbył się w 2006 r., ale po przeprowadzeniu koniecznych modyfikacji – budowy nowego kompleksu boksów i przeprofilowania szykany "Bus stop" – został ponownie włączony do kalendarza od sezonu 2007. Po raz trzeci z rzędu zwycięstwo odniósł Kimi Räikkönen, który tym razem startował w barwach Ferrari. Fin powtórzył tym samym wyczyn Schumachera, który także wygrał dwa kolejne wyścigi dla różnych zespołów na torze w Spa.
W sezonie 2008 Räikkönenowi nie udało się utrzymać zwycięskiej passy. Co prawda mimo startu z czwartego pola zdołał wyprzedzić swoich rywali w trakcie wyścigu, jednak na dwa okrążenia przed końcem popełnił błąd i rozbił się na bandzie przed "Bus Stop". Jako pierwszy linię mety minął Lewis Hamilton, który po wyścigu został ukarany doliczeniem 25 sekund kary do osiągniętego rezultatu, co spowodowało jego spadek na trzecie miejsce, za Felipe Massę i Nicka Heidfelda.
Fin wygrał jednak rok później. Było to jego jedyne zwycięstwo w sezonie, a zarazem ostatnie zwycięstwo dla Ferrari.
Tory.
Od początku swojego istnienia Grand Prix Belgii organizowane były na torze Spa-Francorchamps. Na początku lat 70. tor został uznany za zbyt niebezpieczny i wyścig przeniesiono na tory Nivelles (dwukrotnie) i Zolder (dziesięciokrotnie). W 1983 r. wyścig powrócił na zmodernizowany tor w Spa i od roku 1985 jest jedynym gospodarzem tej imprezy.
Zwycięzcy Grand Prix Belgii.
Liczba zwycięstw (kierowcy):
Liczba zwycięstw (producenci podwozi):
Liczba zwycięstw (producenci silników):

</doc>
<doc id="80461" url="https://pl.wikipedia.org/wiki?curid=80461" title="Borys Jelcyn">
Borys Jelcyn

Borys Nikołajewicz Jelcyn (; ur. 1 lutego 1931 w Butce, zm. 23 kwietnia 2007 w Moskwie) – radziecki i rosyjski polityk. W latach 1990–1991 przewodniczący Rady Najwyższej Rosyjskiej Federacyjnej Socjalistycznej Republiki Radzieckiej. W latach 1991–1992 premier RFSRR oraz Federacji Rosyjskiej. W latach 1991–1999 prezydent Federacji Rosyjskiej.
Życiorys.
Działalność w KPZR.
W latach 1961–1990 Borys Jelcyn był członkiem KPZR, a od 1977 I sekretarzem Komitetu Obwodowego KPZR w Swierdłowsku (obecnie Jekaterynburg) – w pierwszym roku pełnienia przez niego tej funkcji zburzono były dom inżyniera Nikołaja Ipatiewa, miejsce kaźni cara Mikołaja II, jego rodziny i pracowników dworu.
Od 1985 Jelcyn był I sekretarzem Komitetu Miejskiego w Moskwie. W 1987 po krytyce połowiczności reform przeprowadzanych przez szefa partii Michaiła Gorbaczowa został usunięty z tego stanowiska, ale jednocześnie zdobył popularność w reformatorskim skrzydle partii, wśród liberalnej inteligencji i rozczarowanych Gorbaczowem robotników. 29 maja 1990 został wybrany na przewodniczącego Rady Najwyższej RSFSR, pokonując ówczesnego premiera Rosji Aleksandra Własowa, którego kandydaturę poparł Michaił Gorbaczow.
Prezydent Rosji.
Stanął do wyborów 12 czerwca 1991 na urząd prezydenta RSFRR (Rosyjskiej Socjalistycznej Federacyjnej Republiki Radzieckiej) i wygrał je. Wkrótce po objęciu przezeń tego urzędu miał miejsce nieudany pucz (19–21 sierpnia 1991), skierowany przeciwko Gorbaczowowi, ówczesnemu sekretarzowi generalnemu KC KPZR. Jelcyn był głównym organizatorem i symbolem zwycięskiego oporu przeciwko puczystom, co pozwoliło mu szybko skupić pełnię władzy w swoich rękach i zmarginalizować Gorbaczowa. 8 grudnia 1991 w Wiskulach w Puszczy Białowieskiej zawarł z prezydentami Ukrainy i Białorusi porozumienie o rozwiązaniu ZSRR (tzw. porozumienie białowieskie). Jelcyn został prezydentem niepodległej Federacji Rosyjskiej.
W dniach 21 września 1993 – 4 października 1993 nastąpiła próba pozbawienia Borysa Jelcyna władzy prezydenckiej przez Radę Najwyższą, która w odpowiedzi na decyzję Jelcyna o jej rozwiązaniu pozbawiła go urzędu prezydenta i powierzyła tymczasowo ten urząd wiceprezydentowi Aleksandrowi Ruckojowi, co spowodowało kryzys konstytucyjny. Ruckoj nie uzyskał realnej władzy ani uznania międzynarodowego jako prezydent Rosji, a protest parlamentu został stłumiony przy użyciu wojska.
W 1993 roku Jelcyn odwiedził Polskę i jako pierwszy przywódca Rosji w historii przeprosił Polaków za zbrodnię katyńską dokonaną przez Stalina w 1940 r. W 1996 r. wybrany na prezydenta po raz drugi (rywalizował o to stanowisko z Giennadijem Ziuganowem, wygrał w drugiej turze przewagą 53,8% do 40,3% głosów).
W piątek 31 grudnia 1999 Jelcyn zrzekł się funkcji prezydenta. Pełniącym obowiązki prezydenta do czasu rozpisania wyborów został wtedy Władimir Władimirowicz Putin.
Śmierć i pogrzeb.
Zmarł w poniedziałek 23 kwietnia 2007 w Moskwie około godz. 15.45 czasu moskiewskiego (13.45 czasu warszawskiego) z powodu postępującej niewydolności sercowo-naczyniowej. Pogrzeb Borysa Jelcyna odbył się w środę 25 kwietnia 2007 (dzień ten został ogłoszony w Rosji dniem żałoby narodowej) na cmentarzu Nowodziewiczym w Moskwie obok grobów iluzjonisty Igora Kio i aktora Jewgienija Urbańskiego, naprzeciwko słynnej baleriny Galiny Ułanowej. Jelcyn został pochowany z honorami należnymi głowie państwa i zwierzchnikowi sił zbrojnych. Hołd oddał mu ówczesny prezydent Rosji Władimir Putin. Trumnę z ciałem Jelcyna przewieziono z Soboru Chrystusa Zbawiciela, gdzie odbyła się ceremonia żałobna, na cmentarz na lawecie armatniej podczepionej do transportera opancerzonego. Do grobu złożono ją przy dźwiękach hymnu Rosji. Oddano honorową salwę armatnią. Wśród kilkuset uczestników pogrzebu były osobistości z zagranicy, między innymi były prezydent Polski Lech Wałęsa, prezydent Białorusi Alaksandr Łukaszenka, premier Ukrainy Wiktor Janukowycz, a także eksprezydenci Stanów Zjednoczonych: Bill Clinton i George Bush senior, jak również osobistości ze świata kultury, na przykład światowej sławy rosyjska piosenkarka Ałła Pugaczowa, wieloletnia przyjaciółka prezydenta.

</doc>
<doc id="80463" url="https://pl.wikipedia.org/wiki?curid=80463" title="Szereg czasowy">
Szereg czasowy

Szereg czasowy – realizacja procesu stochastycznego, którego dziedziną jest czas; to ciąg informacji uporządkowanych w czasie, których pomiary wykonywane są z dokładnym krokiem czasowym. Jeżeli krok nie będzie regularny wtedy mamy do czynienia z szeregiem czasowym rozmytym.
Notacja.
Do oznaczania ciągów czasowych stosowane są różne notacje. Często ciąg czasowy formula_1 indeksowany liczbami naturalnymi zapisuje się jako
Inna notacja to zapis:
gdzie formula_4 to zbiór indeksujący.
Własności.
Wśród składników szeregu czasowego możemy wyróżnić:
Badaniem własności szeregów czasowych i prognozowaniem na ich podstawie zajmuje się analiza szeregów czasowych.
Modele szeregów czasowych mają wiele postaci. Ich trzy popularne klasy to:
Złożenia tych trzech klas to m.in.

</doc>
<doc id="80465" url="https://pl.wikipedia.org/wiki?curid=80465" title="Hubara saharyjska">
Hubara saharyjska

Hubara saharyjska, hubara ("Chlamydotis undulata") – gatunek dużego ptaka z rodziny dropi (Otididae), zamieszkujący północną Afrykę i Wyspy Kanaryjskie. Narażony na wyginięcie.
Systematyka i zasięg występowania.
Zasięg występowania jest inny dla każdego z dwóch podgatunków:
Dawniej do gatunku tego zaliczano jeszcze jeden podgatunek – "Chlamydotis undulata macqueenii", jednakże w 2002, po przeprowadzeniu badań genetycznych stwierdzono, iż należy go uznać za oddzielny gatunek. Nazwano go hubarą arabską ("Chlamydotis macqueenii"). Między nim a "Chlamydotis undulata" występują różnice w głosie oraz w zachowaniach godowych. Hubara arabska jest ponadto nieco większa i ma jaśniejsze ubarwienie.
Morfologia.
Dorosły samiec waży 1,8–3,2 kg, samica 1,2–1,7 kg. Długość ciała samca: 65–75 cm, samicy: 55–65 cm. Samce osiągają rozpiętość skrzydeł wahającą się w zakresie 248–263 cm, samice zaś 242–253 cm.
Najbardziej zewnętrzne pióra są białe z czarnymi końcówkami. Upierzenie górnej części tułowia ma barwę od piaskowej do płowożółtej z szerokimi, czarnymi pasami. Na piersi pióra są szare, na dolnej części tułowia – białe.
Hubara jest jednym z gatunków dropi, u których dymorfizm płciowy jest praktycznie niezauważalny i przejawia się jedynie w kilku cechach. Jedną z nich jest różnica w wielkości oraz masie osobników poszczególnych płci. Samca wyróżniają także, dłuższe niż u samicy, białe i czarne smugi na piórach po bokach szyi.
Ekologia.
Habitatem obu podgatunków są półpustynie, otwarte tereny trawiaste, pola uprawne, a także jałowe równiny oraz stepy.
Hubara prowadzi osiadły tryb życia. Poza sezonem lęgowym żyje w stadach liczących od 4 do 10 osobników (choć czasami zdarzają się także większe). Skupianie się w grupkach ułatwia jej żerowanie oraz zapewnia możliwość bezpiecznego odpoczynku. Żywi się zarówno owocami, nasionami, pędami, liśćmi oraz kwiatami, jak również dużymi owadami, pająkami, wijami, a nawet małymi jaszczurkami czy wężami.
Podczas toków samiec hubary stroszy swoje długie, nitkowate pióra, znajdujące się na czubku głowy oraz bokach szyi. Młode po wykluciu potrzebują około 5 tygodni, aby ich ciało pokryło już kompletne upierzenie. Pod opieką samicy pozostają od 35 do 55 dni, opuszczają ją jesienią.
Status, zagrożenie i ochrona.
Międzynarodowa Unia Ochrony Przyrody (IUCN) klasyfikuje hubarę saharyjską jako gatunek narażony na wyginięcie (VU). Główną przyczyną spadku liczebności populacji jest wzrost intensywności polowań (szczególnie na jej zimowiskach), związany z coraz większą popularyzacją broni palnej oraz pojazdów terenowych na obszarach jego występowania. Znaczną rolę odgrywa także niszczenie naturalnych środowisk (podobnie jak w przypadku innych dropi).

</doc>
<doc id="80466" url="https://pl.wikipedia.org/wiki?curid=80466" title="Pokój toruński (1466)">
Pokój toruński (1466)

II pokój toruński – traktat zawarty w Toruniu 19 października 1466 roku pomiędzy Polską a zakonem krzyżackim, kończący wojnę trzynastoletnią, trwającą w latach 1454–1466.
Papiestwo, stojące po stronie Krzyżaków, nie zatwierdziło uchwał zawartego pokoju.
Postanowienia II pokoju toruńskiego.
Inne.
Ziemie lenne Królestwa Polskiego zorganizowano w Prusach Zakonnych, ze stolicą w Królewcu.
Traktat, przez przywrócenie dostępu do morza i tym samym umożliwienie eksportu zboża i innych towarów na zachód Europy, na około dwieście lat określił kierunek politycznego, ekonomicznego i społecznego rozwoju Rzeczypospolitej.

</doc>
<doc id="80468" url="https://pl.wikipedia.org/wiki?curid=80468" title="Dropie">
Dropie

Dropie, dropiowate (Otidiformes) – rząd Otidiformes i rodzina Otididae średnich lub dużych ptaków neognatycznych. Zaliczają się do niej największe obecnie żyjące ptaki latające.
Systematyka.
Tradycyjnie rodzinę dropiowatych klasyfikowano w obrębie rzędu żurawiowych. Dokonany w 2008 przez Hacketta i współpracowników przegląd ewolucji ptaków na podstawie badań filogenomicznych pozwolił umieścić ją w osobnym rzędzie – Otidiformes. Do rodziny tej należą następujące rodzaje:
Kladogram rodziny Otididae:
Charakterystyka.
Dropie mają krępy tułów oraz długie szyje. Ich mocno zbudowane, długie, nagie (przypominające strusie) nogi zakończone są trójpalczastymi stopami (bez kciuka) ze spłaszczonymi pazurami. Dziób jest zwykle krótki, szeroki i spłaszczony. Skrzydła również szerokie, o rozpiętości 1–2,5 m. Ogon krótki. Nie mają gruczołu kuprowego, co rekompensują wytwarzaniem dużej ilości pudru puchowego. U większości gatunków występuje mniej lub bardziej wyraźny dymorfizm płciowy, przejawiający się w wielkości (samce zwykle większe) oraz w upierzeniu (samce często bardziej jaskrawe). Obie płcie ubarwione są maskująco, w różnych odcieniach brązu (np. płowy, kasztanowaty), bieli, czerni oraz szarości. Na spodzie ciała upierzenie najczęściej białe.
Ptaki te prowadzą naziemny tryb życia, nigdy nie siadają na gałęziach. Potrafią biegać z dużą prędkością, rzadko natomiast używają skrzydeł. Gdy jednak to robią, wykonują jednostajne, mocne uderzenia i lecą po prostym torze. W locie mają szyję mocno wyciągniętą do przodu, nogi zaś „ciągną” za sobą. Zarówno pod względem sposobu chodzenia, jak i latania dropie przypominają żurawie.
Występowanie.
Rodzina obejmuje gatunki ptaków żyjące na terenach otwartych, zamieszkujące głównie Afrykę, ale także południową i wschodnią Europę oraz Azję. Jeden gatunek zamieszkuje Australię i Nową Gwineę. Występują na otwartych, trawiastych i zakrzaczonych równinach (sawannach), a także na półpustyniach. Niektóre z gatunków są wędrowne.
Ekologia.
Ptaki te zazwyczaj są towarzyskie i dają się łatwo podejść. Wyjątek stanowią osobniki zamieszkujące tereny, na których są obiektem polowań – wówczas są bardzo płochliwe. Gniazdo to odkryte zagłębienie w ziemi pochodzenia naturalnego lub wykopane przez samicę, która składa do niego 1–6 jaj, o barwie od oliwkowej do rdzawej i masie 41–146 g (w zależności od gatunku). Jaja wysiaduje wyłącznie samica, przez 20–25 dni (choć czasem nawet 28). Młode są zagniazdownikami i opuszczają gniazdo bezpośrednio po wylęgu, ale pozostają pod opieką matki przez 35–55 dni. Samiec w tym czasie poszukuje kolejnej samicy (samotnie lub w towarzystwie innych samców). Młode uczą się latać i nabywają kompletne upierzenie w ciągu 5–6 tygodni od wyklucia. Dojrzałość płciową osiągają jednak najczęściej dopiero po kilku latach.
Są wszystkożerne.

</doc>
<doc id="80469" url="https://pl.wikipedia.org/wiki?curid=80469" title="Sosnowce">
Sosnowce

Sosnowce ("Pinales" Dumort.) – rząd roślin nagonasiennych. Sposób jego definiowania jest bardzo różny w zależności od autora systemu klasyfikacyjnego, przy czym największe problemy sprawiło odkrycie prawdopodobnego bliskiego pokrewieństwa rodziny sosnowatych ("Pinaceae") z gniotowymi ("Gnetopsida"). W najnowszych ujęciach takson bywa w efekcie traktowany jako monofiletyczny, z jedną tylko rodziną – sosnowatych. W innych, zwłaszcza dawniejszych ujęciach, obejmował albo wszystkie współcześnie żyjące rośliny szpilkowe (iglaste), albo z wyłączeniem cisowców ("Taxales"). 
Systematyka.
W tradycyjnym ujęciu utożsamiającym rząd ze wszystkimi iglastymi wyróżnia się w nim współcześnie zwykle 7 rodzin, liczących łącznie 65–70 rodzajów i 600-630 gatunków. Spośród roślin iglastych klad bazalny tworzy rodzina sosnowatych ("Pinaceae"), podczas gdy wyodrębniana w niektórych ujęciach rodzina cisowatych ("Taxaceae") zagnieżdżona jest w obrębie rzędu, tworząc grupę siostrzaną wobec cyprysowatych ("Cupressaceae"). Wyodrębniana czasem rodzina głowocisowatych ("Cephalotaxaceae") włączana jest do cisowatych ("Taxaceae"). Wyróżniana w przeszłości rodzina "Taxodiaceae" jest włączona do rodziny "Cupressaceae", chociaż można ją jeszcze spotkać w niektórych opracowaniach. 
Od początku XXI wieku przedmiotem żywej dyskusji nad systematyką sosnowców stała się grupa gniotowych, w przypadku której w wyniku analiz filogenetycznych opartych głównie na badaniach molekularnych okazało się, że prawdopodobnie wyewoluowała z iglastych, mając przy tym najbliższych wspólnych przodków z rodziną sosnowatych ("Pinaceae"). Uwzględnienie gniotowych w klasyfikacji iglastych skutkuje rozbiciem tradycyjnego ujęcia sosnowców i podniesieniem linii rozwojowej prowadzącej do sosnowatych do rangi klasy "Pinopsida", a pozostałych iglastych do klasy "Cupressopsida". Gniotowe w takim ujęciu stanowią klasę "Gnetopsida" siostrzaną dla "Pinopsida". 
"Abietales" Koehne, "Actinostrobales" Doweld, "Araucariales" Gorozh., "Athrotaxidales" Dowled, "Cephalotaxales" Reveal, "Cunninghamiales" Doweld, "Cupressales" Bromhead, "Falcatifoliales" Melikian &amp; Bobrov, "Metaxyales" Doweld, "Microstrobales" Doweld &amp; Reveal, "Parasitaxales" Melikian &amp; Bobrov, "Podocarpales" Reveal, "Saxegotheales" Doweld &amp; Reveal, "Sciadopityales" Reveal, "Taxales" Knobloch, "Taxodiales" Heintze - "Araucariidae" Doweld, "Cupressidae" Doweld, "Pinidae" Cronquist, Takhtajan, &amp; Zimmermann, "Podocarpidae" Doweld &amp; Reveal, "Taxidae" Reveal - "Araucariopsida" A. V. C. F. Bobrov &amp; Melikian, "Pinopsida" Burnett, "Podocarpopsida" Doweld &amp; Reveal, "Taxopsida" Lotsy - "Pinophytina" Reveal.
Kladogram przedstawiający powiązania filogenetyczne, bez uwzględnienia gniotowych:

</doc>
<doc id="80471" url="https://pl.wikipedia.org/wiki?curid=80471" title="Czytnik news">
Czytnik news



</doc>
<doc id="80475" url="https://pl.wikipedia.org/wiki?curid=80475" title="Anna Lindh">
Anna Lindh

Ylva Anna Maria Lindh (ur. 19 czerwca 1957 w Sztokholmie, zm. 11 września 2003 w Solnie) – szwedzka polityk, działaczka Szwedzkiej Socjaldemokratycznej Partii Robotniczej, w latach 1994–1998 minister środowiska, od 1998 do śmierci minister spraw zagranicznych. Zmarła na skutek ugodzenia nożem przez Mihajla Mihajlovicia, Szweda serbskiego pochodzenia.
Życiorys.
W 1982 ukończyła studia prawnicze na Uniwersytecie w Uppsali. Jako nastolatka dołączyła do Ligi Młodych Szwedzkiej Socjaldemokracji (SSU), w ramach której wzięła udział w protestach przeciwko wojnie wietnamskiej. W 1984 wybrana została na przewodniczącą socjaldemokratycznej młodzieżówki, będąc pierwszą kobietą na tym stanowisku. Funkcję tę pełniła do 1990, okres jej rządów w organizacji wiązał się z zaangażowaniem politycznym SSU w sprawy międzynarodowe – dotyczące sytuacji w Nikaragui, Wietnamie, RPA i Palestynie oraz z kampanią przeciwko wyścigowi zbrojeń.
Jednocześnie działała w Szwedzkiej Socjaldemokratycznej Partii Robotniczej. W 1976 została radną gminy Enköping, w której zasiadała do 1982. W tym samym roku weszła w skład Riksdagu jako zastępczyni poselska w miejsce jednego z członków rządu. Mandat wykonywał do 1985.
W 1994 objęła urząd ministra środowiska w rządzie Ingvara Carlssona. Pozostała na tej funkcji w 1996, gdy na czele gabinetu stanął Göran Persson. W wyborach w 1998 i 2002 była wybierana na posłankę do szwedzkiego parlamentu. W 1998, po dokonanej rekonstrukcji gabinetu, przeszła na stanowisko ministra spraw zagranicznych, które zajmowała do czasu swojej śmierci. Opowiadała się za współpracą Szwecji z Unią Europejską, w trakcie kryzysu w Kosowie współpracowała z Javierem Solaną przy negocjowaniu ugody, która doprowadziła do zakończenia konfliktu zbrojnego w Macedonii. Krytykowała inwazję na Irak z 2003, uważając, że bez wsparcia ze strony ONZ interwencja nie będzie udana. W konflikcie izraelsko-palestyńskim krytykowała obydwie strony konfliktu, oskarżając je o nieprzestrzeganie prawa międzynarodowego i praw człowieka.
Wzmacniała swoją pozycję w partii, pod koniec życia była wymieniana jako potencjalna następczyni następca Görana Perssona.
Zabójstwo i proces sprawcy.
10 września 2003 podczas zakupów w centrum handlowym NK w Sztokholmie została napadnięta przez nieznanego początkowo sprawcę, który ugodził ją kilkukrotnie nożem w klatkę piersiową, brzuch i ramiona. Na skutek tego ataku doznała krwotoków wewnętrznych, a także uszkodzeń m.in. wątroby. Ranna została przewieziona do szpitala uniwersyteckiego "Karolinska universitetssjukhuset", gdzie przeszła ośmiogodzinną operację. 11 września Anna Lindh na skutek odniesionych obrażeń zmarła. Zabójcą okazał się Mihajlo Mihajlović, Serb posiadający obywatelstwo szwedzkie. Przyznał on się do dokonania morderstwa, a winę za dokonanie zbrodni zrzucił na głosy w głowie. W marcu 2004 został skazany na karę dożywotniego pozbawienia wolności. W wyniku apelacji wyrok ten w lipcu tegoż roku został zmieniony, co motywowano poważnymi problemami psychiatrycznymi sprawcy, który, jak twierdził jego prawnik, dokonując zbrodni, miał znajdować się pod wpływem silnego koktajlu środków antydepresyjnych i nie zamierzał dokonać zabójstwa. W rezultacie orzeczono umieszczenie Mihajla Mihajlovicia w zamkniętym zakładzie psychiatrycznym. Po odwołaniu oskarżyciela w grudniu 2004 Sąd Najwyższy ostatecznie ponownie orzekł wobec sprawcy karę dożywotniego pozbawienia wolności, co zakończyło postępowanie.
Życie prywatne.
Jej mężem był polityk Bo Holmberg, miała dwóch synów.

</doc>
<doc id="80477" url="https://pl.wikipedia.org/wiki?curid=80477" title="Naczyniowe">
Naczyniowe



</doc>
<doc id="80480" url="https://pl.wikipedia.org/wiki?curid=80480" title="Formuła 1 Sezon 2005">
Formuła 1 Sezon 2005

Sezon 2005 Formuły 1 – 56. sezon o Mistrzostwo Świata Formuły 1. Tytuł mistrza kierowców zdobył Fernando Alonso pobijając rekord najmłodszego mistrza świata Michaela Schumachera z 1994 roku, natomiast tytuł mistrza konstruktorów zdobyła ekipa Renault.

</doc>
<doc id="80481" url="https://pl.wikipedia.org/wiki?curid=80481" title="Roskosmos">
Roskosmos

Korporacja Państwowa ds. Działalności Kosmicznej Roskosmos (ros. Государственная корпорация по космической деятельности „"Роскосмос”"), pierwotnie jako "Federalna Agencja Kosmiczna" ("Федеральное космическое агентство"), FKA ("ФКА") lub RKA ("РКА") – rosyjska agencja kosmiczna założona 25 lutego 1992, od 2015 jako korporacja państwowa (przedsiębiorstwo państwowe) sektora kosmicznego.
Historia.
W okresie Związku Radzieckiego ówczesny program kosmiczny nie miał centralnej instytucji zarządzającej. Struktura organizacyjna programu obejmowała kilka takich centrów, które stanowiły poszczególne biura konstrukcyjne oraz rada konstruktorów, która nie miała jednak żadnego znaczenia politycznego. Agencja kosmiczna powstała dopiero po rozpadzie Związku Radzieckiego i wyodrębnieniu Rosji jako odrębnego kraju. Rosyjska Agencja Kosmiczna została założona 25 lutego 1992 r. dekretem prezydenta Borysa Jelcyna. Pierwszym dyrektorem Agencji został Jurij Koptiew, który przedtem pracował w NPO Ławoczkin, przedsiębiorstwie wcześniej pracującym nad sondami księżycowymi i wenusjańskimi.
W pierwszych latach swej działalności Agencja nie posiadała odpowiedniego autorytetu ani możliwości wpływu na wiodące biura konstrukcyjne, takie jak przede wszystkim RKK Energia, by narzucić im odgórną, długoplanową wizję rosyjskich przedsięwzięć kosmicznych.
Na trudności te nałożył się kryzys gospodarczy w Rosji. W tej sytuacji Roskosmos szukał własnego miejsca w badaniach kosmicznych, skupiając się na dwóch zagadnieniach: komercyjne starty satelitów oraz turystyka kosmiczna. Roskosmos objął zadania związane z rosyjskim udziałem w Międzynarodowej Stacji Kosmicznej.
22 maja 1999 agencja zmieniła nazwę na "Российское авиационно-космическое агентство" (Rosyjską Agencję Lotniczo-Kosmiczną), w skrócie "Росавиакосмос" (Rosawiakosmos). 9 marca 2004 przywrócono wcześniejszą nazwę. W marcu 2004 r. nowym dyrektorem Roskosmosu został Anatolij Perminow, w kwietniu 2011 r. Władimir Popowkin, zaś w październiku 2013 r. Oleg Ostapienko.
Od 2005 r. sytuacja gospodarcza Rosji zaczęła się poprawiać. Zaowocowało to zwiększeniem budżetu Roskosmosu. Rosyjski parlament (Duma) przyznała Agencji 305 mld rubli (ok. 11 mld USD) na lata 2006–2015, podczas gdy całe planowane wydatki Rosji na cele kosmiczne w tym okresie wyniosły 425 mld rubli.
Jednak od ok. 2010 roku rozpoczęła się znowu zapaść przemysłu kosmicznego w Rosji związana m.in. z kryzysem gospodarczym na świecie, pogłębiona później przez działania wojenne przeciw Ukrainie i wynikającymi z nich restrykcjami gospodarczymi przeciwko Rosji ze strony Stanów Zjednoczonych i Unii Europejskiej. Widomym objawem kryzysu były coraz częściej zdarzające się katastrofy i awarie rosyjskich rakiet nośnych i statków kosmicznych.
W związku z tym rosyjskie władze państwowe, nadzorujące zdecydowaną większość rosyjskiego przemysłu kosmicznego, zdecydowały się na jego centralizację. W 2014 r. rząd powołał Объединенной ракетно-космической корпорации (ORKK) (ang. United Rocket and Space Corp., URSC) – olbrzymie konsorcjum, w które włączono największe przedsiębiorstwa tej branży w Rosji. W 2015 r. zdecydowano się na połączenie ORKK z Roskosmosem we wspólną strukturę: Roscosmos State Corporation.
Infrastruktura.
Główne biuro agencji Roskosmos mieści się w Moskwie na ulicy Szczepkina 42 (ros. Щепкина). Centrum kontroli lotów zlokalizowane jest w mieście Korolow w obwodzie moskiewskim. Jednostką zależną Roskosmosu jest spółka Gławkosmos (ros. Главкосмос) z siedzibą w Moskwie.
Roskosmos wykorzystuje rosyjskie kosmodromy Wostocznyj i Plesieck, Bajkonur zlokalizowany na terenie Kazachstanu oraz Gujańskie Centrum Kosmiczne w Gujanie Francuskiej. Operatorem lotów w ostatnim kosmodromie jest spółka zależna Gławkosmos. 
W 2009 roku Roskosmosowi podlega również Centrum Wyszkolenia Kosmonautów im. J. Gagarina w Gwiezdnym Miasteczku.
Roskosmos sprawuje nadzór pośredni lub bezpośredni nad ponad siedemdziesięcioma spółkami, organizacjami, jednostkami zależnymi lub ośrodkami badań kosmicznych. Ponadto Roskosmos zarządza kosmodromem Bajkonur. Na jego terenie znajduje się lokalne biuro agencji. 
Finanse.
Przychód Roskosmosu w 2019 roku wynosił 22,23 mld rubli, zysk netto 12,5 mld rubli. 
W 2018 roku przychód wynosił 32,27 mld rubli, zysk netto 9,7 mld rubli. 
W 2017 roku przychód wynosił 26,99 mld rubli, zysk netto 4,19 mld rubli. 
Średnie miesięczne wynagrodzenie pracowników w 2019 roku wynosiło 62,3 tys. rubli. 
Do 2020 roku Roskosmos był finansowany z budżetu państwowego Federacji Rosyjskiej w ramach projektu „Kosmiczna działalność Rosji w latach 2013 – 2020”. Projekt jest kontynuowany. Na rozwój działalności związanej z kosmosem przewidziano 600 mld rubli wydatków w latach 2020 – 2022. Roskosmos otrzymuje dotacje bezpośrednio od Ministerstwa Finansów Federacji Rosyjskiej, przed którym raportuje przychody i wszystkie wydatki. 
Programy i projekty.
Obecnie Roskosmos pracuje nad następującymi programami:
Od 2018 roku Roskosmos jest wydawcą magazynu "Russkij Kosmos".
31 października 2019, podczas konferencji Rosyjskiej Agencji Kosmonautyki, Dmitrij Rogozin, prezes Roskosmosu, przedstawił plany rozwojowe agencji na lata 2021-2030. Przewidziano w nich rozbudowę rosyjskich kosmodromów, prace związane z rozwojem satelitarnego programu nawigacji GLONASS oraz budowę i udoskonalanie rakiet. 

</doc>
<doc id="80482" url="https://pl.wikipedia.org/wiki?curid=80482" title="Carl Orff">
Carl Orff

Carl Orff (ur. 10 lipca 1895 w Monachium, zm. 29 marca 1982 tamże) – niemiecki kompozytor, pedagog i dyrygent.
Dokonania.
Przedstawiciel prymitywizmu muzycznego XX wieku, w twórczości widoczne również wpływy muzyki średniowiecza i renesansu. Głównie stosowane współbrzmienia kwartowo-kwintowe, inne cechy charakterystyczne to monumentalizm brzmienia i wielki aparat wykonawczy. Większość jego dojrzałych utworów to dzieła sceniczne.
Carl Orff opracował własną metodę wychowania muzycznego dzieci, której głównym elementem jest śpiew i gra na prostych instrumentach perkusyjnych (tzw. instrumentarium Orffa, w skład którego wchodzą: bębenki, tamburyna, kołatki, grzechotki, trójkąty, dzwonki melodyczne). Duży nacisk kładzie się na improwizację i rozwijanie ekspresji, najważniejszym elementem w muzykowaniu jest rytm. Metoda Orffa szeroko jest też wykorzystywana w muzykoterapii dorosłych. 
Metoda Orffa jest rozpowszechniana przez Instytut Orffa, działający przy "Mozarteum" w Salzburgu.
Autor aforyzmu: „Bądź uroczy dla swych wrogów – nic ich bardziej nie rozzłości”.
Jego nazwisko figurowało na Gottbegnadeten-Liste ("Lista obdarzonych łaską Bożą" w III Rzeszy).

</doc>
<doc id="80485" url="https://pl.wikipedia.org/wiki?curid=80485" title="Władimir Komarow (kosmonauta)">
Władimir Komarow (kosmonauta)

Władimir Michajłowicz Komarow (ros. Владимир Михайлович Комаров, ur. 16 marca 1927 w Moskwie, zm. 24 kwietnia 1967 w obwodzie orenburskim) – radziecki kosmonauta, inżynier, pułkownik lotnictwa. Dwukrotny bohater Związku Radzieckiego.
Życiorys.
Urodził się w Moskwie, z pochodzenia Rosjanin. Od 1945 służył w armii radzieckiej. Po ukończeniu wstępnej szkoły lotniczej, w 1949 ukończył Batajską Wojskową Szkołę Pilotów im. A.K. Sierowa. Służył następnie jako pilot myśliwski. W 1959 z wyróżnieniem ukończył studia na Lotniczej Akademii Technicznej im. Nikołaja Żukowskiego.
Od 7 marca 1960 przygotowywał się do lotów kosmicznych w składzie 1. oddziału kosmonautów (WWS 1), którego był naczelnikiem. Brał udział w dwóch lotach kosmicznych. Według dawnego nauczyciela akademickiego Gagarina, Siergieja Biełocerkowskiego, Komarow był poważnie brany pod uwagę jako kandydat do pierwszego lotu w kosmos, ale „członek jego dalszej rodziny był wówczas represjonowany”. Pierwszy raz 12/13 października 1964 dowodził pierwszym wieloosobowym statkiem kosmicznym Woschod 1. Lot trwał 24 godziny, 17 minut i 3 sekundy. Za drugim razem leciał pierwszym z serii nowych statków kosmicznych Sojuz 1, start nastąpił 23 kwietnia 1967 i lot trwał ponad dobę. W trakcie lotu borykał się z problemami technicznymi, a podczas lądowania zawiodły spadochrony modułu lądującego Sojuza, który nie posiadał już żadnych innych możliwości zmniejszenia prędkości opadania, co zakończyło się śmiercią kosmonauty po uderzeniu kapsuły w ziemię 24 kwietnia 1967 (o godzinie 3:22 czasu UTC), koło wsi Karasuk w rejonie adamowskim, obwodzie orenburskim.
Komarow został pochowany na Cmentarzu przy Murze Kremlowskim w Moskwie. Jego imieniem nazwano planetoidę (1836) Komarov, krater na Księżycu, a także wiele obiektów w ZSRR. W okresie od 28 kwietnia 1967 do 18 grudnia 1992 jego imię nosiła jedna z warszawskich ulic (obecnie ul. Wołoska). Do 1990 był też patronem ulicy w Częstochowie (obecnie ul. Prądzyńskiego), a do 2017 roku ulicy w Białymstoku (obecnie ul. Jana Heweliusza).
Podobnie jak inni radzieccy kosmonauci, Komarow za pierwszy lot kosmiczny został uhonorowany 19 października 1964 tytułem Bohatera Związku Radzieckiego, a drugim pośmiertnie 24 kwietnia 1967. Odznaczony był kilkukrotnie Orderem Lenina, Orderem Czerwonej Gwiazdy i innymi odznaczeniami, a także tytułem bohatera pracy Demokratycznej Republiki Wietnamu.
Wykaz lotów.
Łączny czas spędzony w kosmosie – 2 dni 3 godziny 4 minuty i 55 sekund

</doc>
<doc id="80486" url="https://pl.wikipedia.org/wiki?curid=80486" title="Wąż Eskulapa">
Wąż Eskulapa

Wąż Eskulapa ("Zamenis longissimus") – gatunek niejadowitego węża z rodziny połozowatych (Colubridae).
Wygląd.
Największy wąż żyjący w Polsce i Europie Środkowej. Długość ciała może przekraczać 2 m, najdłuższy odnotowany osobnik mierzył 225 cm. Najdłuższy osobnik złowiony w polskich Bieszczadach miał 161 cm. Samce są zwykle dłuższe od samic (rzadkość u węży). Dorosłe osobniki są oliwkowo-brązowe, z wyjątkiem brzucha, z wieloma małymi, jasnymi plamkami. Przednia część ciała zwykle jest jaśniejsza, a strona brzuszna słomkowa, czasem z ciemnymi plamkami.
Rozmnażanie.
Jest to wąż jajorodny. Pora godowa w maju i czerwcu. Samice różnych populacji składają różną liczbę jaj – od 2 do 21 – przeciętnie 5–12. Jaja mają długość ok. 4–6 cm, 2–3,5 cm szerokości i wagę ok. 10–15 g. Przez pierwsze dni po złożeniu nieco zwiększają się przez wchłanianie wilgoci, stając się mniej wydłużone, po czym ich rozmiar i waga stabilizują się. Początkowo białe, w trakcie inkubacji również brązowieją i pokrywają się plamami. Umieszczane są latem w bardzo ciepłych i wilgotnych miejscach (np. w próchniejącym drewnie, stertach trocin lub gnijących liści), czasem sąsiadując z miejscami złożenia jaj zaskrońców. Często są to mikrosiedliska antropogeniczne. Po kilkudziesięciu dniach, jesienią, wylęgają się z nich młode węże o wadze kilku gramów i długości 20–30 cm. Jaja dość często obumierają na skutek inwazji pleśni. Reprodukcję ograniczają czynniki klimatyczne, w środkowoeuropejskich warunkach nie zawsze dochodzi do rozwoju zarodków w ciągu jednego lata.
Pożywienie.
Odżywia się myszami i innymi małymi ssakami, jaszczurkami, jajami, pisklętami, małymi ptakami oraz małymi wężami. Czasem zjada też młode bezkręgowce. Nie jest jadowity. Polując, chwyta zdobycz pyskiem i, owijając ciałem, dusi przez kilka minut, a następnie połyka w całości.
Występowanie.
W Polsce występuje w Bieszczadach. Niegdyś notowany również nad Dunajcem między Gorcami a Beskidem Sądeckim oraz nad Popradem, jednak w początku XXI w. metapopulacja bieszczadzka (Otryt i okolice, m.in. rezerwat przyrody Krywe) jest jedynym pewnym stanowiskiem w Polsce, mocno izolowanym od najbliższych populacji z Ukrainy i Słowacji. Jest bardzo rzadki – jego polską populację szacuje się na ponad 100 osobników. Spotykany jest od Hiszpanii poprzez południową Europę do Morza Kaspijskiego. Jego północna granica występowania przebiega przez Francję, południowe Niemcy, Czechy i południową Polskę (Bieszczady). Żyje w lasach liściastych na terenach pagórkowatych wśród skał i na silnie nasłonecznionych stokach, ponieważ jest ciepłolubny.
Siedlisko.
Wąż Eskulapa żyje w obszarach leśnych lub polanach, często w miejscach położonych w dolinach rzek. We wnętrzu lasów rzadki. Preferuje siedliska otwarte – okolice zabudowań, polany, łąki, obrzeża dróg i lasów, kamieniołomy, urwiska zboczowe. Z drugiej jednak strony unika zbyt odsłoniętej przestrzeni, zwłaszcza przy dużym nasłonecznieniu, wybierając w takich miejscach zarośla i inne kryjówki. Wykazuje przywiązanie do kryjówki, nieraz przebywając w jej otoczeniu kilka lat.
Pełzają głównie po ziemi. Zdarza się, że wpełzają na strome skały, dachy kilkumetrowych budynków oraz na drzewa i krzewy (nie wyżej niż do 2,5 m nad ziemią). Umożliwiają im to gibkie ciało i zespół tarczek na stronie brzusznej. W czasie upałów spotykane nad samą wodą, rzadko pływają.
W bieszczadzkich warunkach występują stosunkowo nisko (do 650–700 m n.p.m.), wybierając zwykle miejsca o ekspozycji od południowo-wschodniej do południowo-zachodniej.
Tryb życia.
W bieszczadzkim klimacie po hibernacji stają się aktywne w kwietniu. Młode nieco później – na przełomie kwietnia i maja. Aktywne do przełomu września i października, przy czym najpóźniej w sen zimowy zapadają młode osobniki.
Prowadzą skryty tryb życia, przebywając często w różnego rodzaju kryjówkach naturalnych i antropogenicznych (sterty desek, kopy trocin, siana, gnijących odpadków itp.). Są gatunkiem ciepłolubnym, jednak, choć wybierają miejsca stosunkowo nasłonecznione (nieleśne, o południowej ekspozycji), w ich obrębie preferują miejsca ukryte, nierzadko o przeciwnych cechach. Aktywne również o zmierzchu i w trakcie mżawek. Przy wzroście temperatury, najwcześniej spośród innych polskich węży szukają schronienia w cieniu (od temperatury ). W gorących okresach aktywne głównie o zmierzchu i nocą, a za dnia blisko wody. Sugeruje to tigmotermię, czyli strategię pobierania ciepła z podłoża.
Ochrona.
Gatunek w Polsce pod ścisłą ochroną, z zaleceniami ochrony czynnej. Rozporządzenie ministra środowiska w sprawie ochrony gatunkowej wymienia go jako gatunek wymagający ustalenia stref ochrony ostoi, miejsc rozrodu i regularnego przebywania. Wpisany do Polskiej Czerwonej Księgi Zwierząt jako krytycznie zagrożony), a w Czerwonej księdze gatunków zagrożonych jest klasyfikowany jako gatunek najmniejszej troski.
Ochrona węża Eskulapa jest jednym z zadań rezerwatu Krywe. Do zadań ochrony czynnej należą wykaszanie łąk i tworzenie pryzm kamieni i trocin.
Obecność w kulturze.
Wąż Eskulapa jest wiązany z laską Asklepiosa – symbolem medycyny i farmacji, jak również z samym Asklepiosem (Eskulapem).

</doc>
<doc id="80488" url="https://pl.wikipedia.org/wiki?curid=80488" title="Wąż Esculapa">
Wąż Esculapa



</doc>
<doc id="80491" url="https://pl.wikipedia.org/wiki?curid=80491" title="Apostolski Kościół Ormiański">
Apostolski Kościół Ormiański

Apostolski Kościół Ormiański (Święty Apostolski Kościół Ormiański, orm. Հայ Արաքելական Եկեղեցի) – przedchalcedoński Kościół wschodni działający wśród Ormian – pierwotnie w Armenii i na Bliskim Wschodzie, obecnie również wśród diaspory ormiańskiej na całym świecie. Liczy około 6 milionów wiernych.
Historia.
Chrześcijaństwo dotarło do starożytnej Armenii już w drugiej połowie I wieku. Pierwszymi nauczycielami Armenii byli święty Bartłomiej apostoł i Juda Tadeusz Apostoł. Chrystianizacja kraju, mimo początkowych prześladowań, postępowała szybko i w 301 (data tradycyjna: ostatnie badania wskazują, że mogło to być w 314) Grzegorz Oświeciciel ochrzcił króla Tiridatesa III (orm. "Trdat") z dynastii Arsacydów (orm. "Arszakuni"), który jako pierwszy na świecie wprowadził chrześcijaństwo jako religię państwową. Święty Grzegorz Oświeciciel zorganizował Kościół Armenii i założył siedzibę biskupią (później patriarszą) w Eczmiadzynie. Przyjęcie chrześcijaństwa wywarło ogromny wpływ na starożytną kulturę Ormian, która wkroczyła w fazę intensywnego rozwoju. W 406 święty Mesrop Masztoc stworzył alfabet ormiański, na potrzeby ormiańskich misjonarzy i wiernych przetłumaczono z języka greckiego i aramejskiego Biblię i dzieła Ojców Kościoła. Okres rozkwitu skończył się w 451, gdy po przegranej wojnie przeważająca część Armenii znalazła się pod władzą imperium perskiego, a po jego rozbiciu przez Arabów – pod władzą kalifatu bagdadzkiego.
Z powodu wojny z Persami ormiańscy hierarchowie nie mogli uczestniczyć w 451 w soborze chalcedońskim, zwołanym, by zająć się herezją monofizytyzmu. W Apostolskim Kościele Ormiańskim poparcie dla monofizytyzmu było tak powszechne, że uchwały soboru chalcedońskiego potępiające go jako herezję zostały jednogłośnie odrzucone na czterech kolejnych synodach – m.in. w Waharszapat (491) i w Dwinie (w 552, a ostatecznie w 645).
Tuż przed najazdem arabskim w I połowie VII wieku Apostolski Kościół Ormiański podzieliła herezja paulicjan. 200 lat później, w latach czterdziestych IX wieku, pojawiła się herezja tondrakian. Oba te ruchy religijne podważały przede wszystkim nadużycia hierarchii Apostolskiego Kościoła Ormiańskiego, piętnując przywiązanie kapłanów do bogactw. Oba zostały rozbite na skutek energicznej interwencji władz świeckich, przywołanych przez przestraszoną hierarchię kościelną. W Apostolskim Kościele Ormiańskim zaznaczyła się również fala obrazoburstwa, lecz nie pozostawiła po sobie trwałych następstw.
W latach 885–1079 Apostolski Kościół Ormiański znów stał się Kościołem państwowym niepodległego królestwa Ani pod rządami dynastii Bagratydów (orm. "Bagratuni"). Po upadku tego królestwa Ormianie masowo wyemigrowali do Cylicji, gdzie w dobie wypraw krzyżowych w 1080 stworzyli kolejne państwo, zwane Królestwem Małej Armenii, rządzone przez latynizującą dynastię Rubenidów. W tym okresie Apostolski Kościół Ormiański wydał kilku znakomitych teologów – Grzegorza z Nareku, Chosroesa Wielkiego, katolikosa Nersesa z Klaj, arcybiskupa Tarsu Nersesa z Lampon, świętego Jana Wanahana i Wartana Wielkiego.
Pod wpływem władz świeckich i bliskich związków Małej Armenii z Zachodem, patriarchat (przeniesiony w ślad za wiernymi do Cylicji) zawarł w 1198 unię z Rzymem i zerwał z monofizytyzmem. Patriarchowie Grzegorz VI (1194–1208), Jan VI (1208–1221), Konstantyn I (1221–1267) i ich następcy, a także podlegli im biskupi na synodach w Sis (1307, 1346) i w Adanie (1317) przyjęli katolicką naukę o Chrystusie i prymat papieża. Jednakże unia nie rozszerzyła się poza Małą Armenię i zakończyła się wraz z jej upadkiem w 1375. Pozostałe ośrodki Apostolskiego Kościoła Ormiańskiego unię odrzuciły, a na fali sprzeciwu wobec niej biskupi pozostający we właściwej Armenii odnowili patriarchat w Eczmiadzynie.
Od upadku Małej Armenii Apostolski Kościół Ormiański wraz z innymi Kościołami Wschodu podlegał świeckiej władzy muzułmanów – osmańskich Turków. W ich imperium Ormianie stanowili odrębny "millet". W tych wiekach Apostolski Kościół Ormiański, jako narodowy Kościół Ormian, stał się jednym z filarów ich przetrwania w skrajnie niesprzyjających warunkach – rozproszenia, prześladowania, ateizacji, a nawet planowego ludobójstwa.
W 1439 na Soborze Florenckim unia została odnowiona, jednak obejmowała jedynie stosunkowo niewielką liczbę Ormian. W 1742 papież Benedykt XIV mianował arcybiskupa Abrahama Ardziwiana patriarchą, tworząc Kościół katolicki obrządku ormiańskiego z siedzibą w Bejrucie (Liban) i z jurysdykcją nad południową częścią imperium Osmańskiego. Jego siedziba była później przeniesiona do Konstantynopola, ale w 1928 powróciła do Bejrutu.
Struktura.
Apostolski Kościół Ormiański ma strukturę hierarchiczną z czterema patriarchami, z czego dwóm przysługuje tytuł katolikosa. Na jego czele stoi patriarcha eczmiadzyński, noszący tytuł Katolikosa Wszystkich Ormian (dla podkreślenia duchowej zwierzchności nad pozostałymi patriarchami). Wskutek zaszłości historycznych istnieją obecnie cztery stolice patriarsze:
Patriarchaty nie tworzą odrębnych Kościołów, lecz dzielą się jurysdykcją terytorialną w ramach tego samego Apostolskiego Kościoła Ormiańskiego. Postulowane zjednoczenie Kościoła pod władzą jednego patriarchy odwleka się ze względu na spory polityczne i osobiste. W latach 50. XX wieku doszło nawet do rozłamu w Apostolskim Kościele Ormiańskim w USA i Kanadzie na tle obediencji cylicyjskiej i eczmiadzyńskiej.
Współczesność.
Apostolski Kościół Ormiański liczy obecnie około 6 mln wiernych, żyjących głównie w Republice Armenii (3,4 mln). Działa również wśród diaspory ormiańskiej na całym świecie, najliczniejszej w państwach byłego ZSRR (1,1 mln) i w USA (0,5 mln) "[dane z 1987]". Również w Polsce są zarejestrowane dwie wspólnoty wiernych tego Kościoła: „Ormiański Kościół Apostolski w Rzeczypospolitej Polskiej” i „Ormiański Kościół Apostolski Katolikosatu Eczmiadzyńskiego w Rzeczypospolitej Polskiej”. Obecnie patriarchą eczmiadzyńskim jest Karekin II Nersisjan.
Apostolski Kościół Ormiański uznaje wyznanie wiary w wersji przyjętej przez trzy pierwsze sobory powszechne: sobór nicejski I, sobór konstantynopolitański I i sobór efeski, odrzucając dodatki następnych soborów. Obrządek ormiański pochodzi głównie od świętego Bazylego z Cezarei i różni się od greckiego tylko szczegółami, spośród których najbardziej charakterystyczny wydaje się „pocałunek pokoju” w trakcie mszy. Występuje w dwóch odmianach terytorialnych: libańskiej i lwowskiej.
W 1997 goszczący w Rzymie patriarcha eczmiadzyński Karekin I Sarkisjan podpisał wspólną deklarację chrystologiczną z papieżem Janem Pawłem II, w której przyjął chalcedońską naukę o osobie Chrystusa, odrzucając w ten sposób monofizytyzm. Krok ten spotkał się jednak z ostrym sprzeciwem ortodoksyjnego duchowieństwa.
Mimo tego Apostolski Kościół Ormiański, jak i reszta Orientalnych Kościołów Ortodoksyjnych, jasno definiuje swoją pozycję jako potępiającą monofizytyzm w wersji nauczanej przez Eutychesa, nie zgadza się jednak z definicją zaproponowaną przez sobór Chalcedoński.
Do dziś w tym Kościele pozostał zwyczaj składania ofiar ze zwierząt.
Inne Kościoły ormiańskie.
Oprócz Apostolskiego Kościoła Ormiańskiego istnieje również mniej liczny unicki Kościół katolicki obrządku ormiańskiego. Wśród Ormian istnieją też liczne drobne denominacje protestanckie, określane zbiorczą nazwą Ormiańskiego Kościoła Ewangelickiego.

</doc>
<doc id="80495" url="https://pl.wikipedia.org/wiki?curid=80495" title="Sin-Itiro Tomonaga">
Sin-Itiro Tomonaga



</doc>
<doc id="80497" url="https://pl.wikipedia.org/wiki?curid=80497" title="Piotr VII">
Piotr VII

Piotr VII, właśc. Petros Papapetrou (ur. 3 września 1949 w Sichari, zm. 11 września 2004 na Morzu Egejskim) – prawosławny patriarcha Aleksandrii od 21 lutego 1997 do śmierci.
Życiorys.
Urodzony we wsi Sichari na Cyprze jako Petros Papapetrou. W wieku 12 lat wstąpił do klasztoru Przenajświętszej Bogurodzicy. Przyjął święcenia biskupie w 1983. Był bliskim współpracownikiem patriarchy Aleksandrii i całej Afryki Parteniusza III. Po śmierci Parteniusza w 1996, 21 lutego 1997 został wybrany jego następcą, a 9 marca objął urząd.
Zginął w wypadku wojskowego śmigłowca typu Chinook, który rozbił się u wybrzeży Grecji. Patriarcha leciał z Aten na oddaloną o 638 km górę Athos, znane w świecie centrum prawosławia. W katastrofie śmierć poniosło ponadto 16 osób, w tym brat patriarchy Piotra oraz trzej inni biskupi Kościoła Aleksandrii: metropolita Kartaginy Chryzostom, metropolita Port Saidu Ireneusz i biskup Madagaskaru Nektariusz.
Wizyta w Polsce.
W dniach 17–22 sierpnia 2001 Piotr VII gościł w Polsce. W trakcie swojej wizyty odwiedził znaczące dla Cerkwi prawosławnej w Polsce miejsca: metropolitalną katedrę św. Marii Magdaleny w Warszawie, parafię św. Jana Klimaka na Woli, parafię św. Aleksandry w Stanisławowie, Drohiczyn, Siemiatycze, Grabarkę, Hajnówkę, Bielsk Podlaski, monaster w Supraślu i Białystok. Patriarcha gościł również w Polskiej Radzie Ekumenicznej. Spotkał się także z prezydentem Aleksandrem Kwaśniewskim, premierem Jerzym Buzkiem oraz prymasem Polski kardynałem Józefem Glempem.

</doc>
<doc id="80506" url="https://pl.wikipedia.org/wiki?curid=80506" title="Kosmos">
Kosmos



</doc>
<doc id="80538" url="https://pl.wikipedia.org/wiki?curid=80538" title="Statut Kazimierza IV Jagiellończyka">
Statut Kazimierza IV Jagiellończyka

Statut Kazimierza IV Jagiellończyka, inaczej Sudiebnik 1468 – pierwszy litewski kodeks nadany przez Kazimierza IV Jagiellończyka 29 lutego 1468 r. Zapoczątkował kodyfikację prawa litewskiego kontynuowaną w Statutach Litewskich. 
Składał się z 24 artykułów. Regulował cztery kwestie prawne. 
W Sudiebniku Kazimierza Jagiellończyka znalazła się po raz pierwszy w prawie litewskim definicja przestępstwa jako złamania prawa. Zniesiona została możliwość wykupu od kary śmierci.
Pomimo szczątkowego charakteru regulacji, Sudiebnik 1468 ma ogromne znaczenie dla budowania porządku prawnego w Wielkim Księstwie Litewskim. Dał początek kodyfikacjom (Statuty Litewskie), które doprowadziły system prawa litewskiego do pełnego i nowoczesnego uregulowania, stanowiącego wzór dla państw sąsiednich, również dla Polski.

</doc>
<doc id="80543" url="https://pl.wikipedia.org/wiki?curid=80543" title="Rozkład Cauchy’ego">
Rozkład Cauchy’ego

Rozkład Cauchy’ego (zwany również w optyce rozkładem Lorentza, a w fizyce jądrowej rozkładem Breita-Wignera) to rozkład prawdopodobieństwa typu ciągłego.

</doc>
<doc id="80547" url="https://pl.wikipedia.org/wiki?curid=80547" title="Grzegorz Turnau">
Grzegorz Turnau

Grzegorz Jerzy Turnau (ur. 31 lipca 1967 w Krakowie) – polski wokalista, pianista, aranżer, kompozytor i poeta, wykonawca poezji śpiewanej; od 2016 kierownik muzyczny Teatru Lalka w Warszawie.
W swojej twórczości często nawiązuje do muzyki jazzowej, smoothjazzowej, a także do dokonań Marka Grechuty i Jana Kantego Pawluśkiewicza. Podczas większości koncertów główne miejsce wśród instrumentów zajmuje fortepian, na którym gra Turnau.
Jest laureatem licznych nagród, m.in.: dziewięciu Fryderyków, dwóch Wiktorów, Grand Prix Festiwalu w Opolu. Otrzymał medal Gloria Artis i Złoty Krzyż Zasługi. W 2016 został laureatem Nagrody Miasta Krakowa w dziedzinie kultury i sztuki.
Życiorys.
W latach 1973–1980 uczył się grać na fortepianie w Państwowej Ogólnokształcącej Szkole Muzycznej I stopnia im. Ignacego Paderewskiego w Krakowie. W 1980 wyjechał na rok uczyć się w Bedford, skąd powrócił i ukończył V Liceum Ogólnokształcące im. Augusta Witkowskiego w Krakowie. Następnie studiował filologię angielską na Uniwersytecie Jagiellońskim.
Debiutował na Studenckim Festiwalu Piosenki w Krakowie piosenką „Znów wędrujemy” (do wiersza Krzysztofa Kamila Baczyńskiego), będąc jeszcze uczniem III klasy liceum. Zdobył pierwszą nagrodę, a dzięki niej trafił do Piwnicy pod Baranami, zaproszony przez Piotra Skrzyneckiego.
W latach młodości często jeździł do swoich dziadków do Inowrocławia, później zaczął organizować tam cykliczne koncerty pt. "Inowrocławska Noc Solannowa" z udziałem swoim i zaproszonych przez siebie artystów.
W 1995 za wykonanie utworu „Natężenie świadomości” zdobył drugą nagrodę na 32. Krajowym Festiwalu Piosenki Polskiej w Opolu. Rok później za wykonanie utworu „Bracka” otrzymał Grand Prix im. Karola Musioła na 33. edycji festiwalu. W 1997 wystąpił z utworem „Deus ex machina” w koncercie „Zielono mi” dedykowanym pamięci Agnieszki Osieckiej podczas 34. KFPP w Opolu.
W 2005 wydał album pt. "". W 2007 za wydany rok wcześniej album pt. "Historia pewnej podróży" otrzymał nagrodę w kategorii „płyta literacka” na 44. KFPP w Opolu.
Życie prywatne.
Jest prawnukiem Jerzego Turnaua, synem profesora dydaktyki matematyki Stefana Turnaua, mężem flecistki Maryny Barfuss. Jego córka Antonina (ur. 20 maja 1988) jest od września 2015 żoną Marka Kondrata, para w 2018 doczekała się córki, Heleny.
Jest współwłaścicielem winnicy w Baniewicach (powiat gryfiński, województwo zachodniopomorskie).
Twórczość.
Do bardziej znanych utworów artysty należą m.in.: „Znów wędrujemy”, „Naprawdę nie dzieje się nic”, „Cichosza”, „Między ciszą a ciszą”, „Pamięć”, „Bracka”, „To tu, to tam”, „Tutaj jestem” (sł. Michał Zabłocki), „Wiem” (sł. Andrzej Poniedzielski), „Liryka, liryka” (sł. Konstanty Ildefons Gałczyński), „Kawałek cienia” (sł. Grzegorz Turnau), „Leniwa głowa” (sł. Wiesław Dymny), „O, Kutno!” (sł. Jeremi Przybora), „Bombonierka” (duet z Barbarą Stępniak-Wilk, sł. Basia Stępniak-Wilk, muz. Aleksander Brzeziński).
Grzegorz Turnau współpracował między innymi z takimi artystami, jak: Ewa Małas-Godlewska, Anna Maria Jopek, Dorota Miśkiewicz, Jan Kanty Pawluśkiewicz, Zbigniew Preisner, Jacek Wójcicki, Beata Rybotycka, Andrzej Sikorowski, Stanisław Soyka, Aleksander Glondys, Justyna Steczkowska, Magda Umer, Ola Maurer czy Wojciech Waglewski. Artysta jest również kompozytorem muzyki teatralnej i filmowej (m.in. do filmu Zakochany Anioł).
Ponadto Grzegorz Turnau współpracuje z aktorami: Wojciechem Malajkatem oraz Zbigniewem Zamachowskim.
W swoich piosenkach Turnau wykorzystuje teksty czołowych polskich poetów XX wieku (najczęściej: Krzysztofa Kamila Baczyńskiego, Jana Brzechwy, Bolesława Leśmiana, Zbigniewa Herberta, Konstantego Ildefonsa Gałczyńskiego), twórców współcześnie żyjących (głównie Michała Zabłockiego oraz Leszka Aleksandra Moczulskiego, ale również Ewy Lipskiej, Jarosława Kiliana czy też Michała Rusinka). Znaczną część piosenek stanowią utwory pisane do własnych tekstów (m.in.: „Kawałek cienia”, „Pamięć”, „Kino Bałtyk”, „Nawet”, „Ultima Thule”, „11:11”, „Na młodość”, „Zanim...”, „Było kiedyś między nami”, „Pianista i ja”, „Fabryka klamek”).
Spośród autorów zagranicznych Turnau kilkakrotnie sięgał do wierszy E.E. Cummingsa („Wiwat słodka Miłość”, „Jeśli szukasz prawd”, „Gdy kwitnie żonkil” – wszystkie w tłumaczeniu Stanisława Barańczaka). Ponadto, na jego płycie "Fabryka Klamek" z 2010 roku znalazł się utwór „Sonet LX” do tekstu Williama Shakespeare’a.
W dyskografii Grzegorza Turnaua znajdują się dwie płyty poświęcone twórczości innych artystów: Jeremiego Przybory i Jerzego Wasowskiego z Kabaretu Starszych Panów („Cafe Sułtan”) oraz Marka Grechuty („Historia Pewnej Podróży”).
W pierwszą rocznicę śmierci Grzegorza Ciechowskiego wykonał wraz ze swoim zespołem utwór Ciechowskiego – „Śmierć na pięć”.

</doc>
<doc id="80548" url="https://pl.wikipedia.org/wiki?curid=80548" title="Rozkład Lorentza">
Rozkład Lorentza



</doc>
<doc id="80552" url="https://pl.wikipedia.org/wiki?curid=80552" title="Rozkład chi">
Rozkład chi

}&lt;/math&gt;
 |kurtoza = formula_1
formula_2
 |entropia = 
 |momenty = 
 |char = 
 |odkrywca = 
Rozkład chi (zapisywany jako rozkład χ) to rozkład prawdopodobieństwa typu ciągłego.
Funkcja gęstości prawdopodobieństwa tego rozkładu dana jest wzorem:
gdzie formula_4 to parametry rozkładu, zaś Γ oznacza funkcję gamma.
Parametr formula_5 nazywany jest "liczbą stopni swobody" rozkładu, musi być liczbą większą od 0.
Dystrybuanta tego rozkładu ma postać:
Własności:
skośność:
kurtoza:
Specjalne przypadki:

</doc>
<doc id="80556" url="https://pl.wikipedia.org/wiki?curid=80556" title="Raz, Dwa, Trzy">
Raz, Dwa, Trzy

Raz, Dwa, Trzy – polski zespół muzyczny łączący muzykę rock oraz współczesną poezję.
Historia.
Zespół Raz, Dwa, Trzy został założony w lutym 1990 roku przez studentów Wyższej Szkoły Pedagogicznej w Zielonej Górze: Adama Nowaka, Grzegorza Szwałka, Jacka Olejarza i Jacka Ograbka. W trzy miesiące po powstaniu zespół wygrał 26. Studencki Festiwal Piosenki w Krakowie piosenkami „Talerzyk”, „Wchodzi”, „Rzeka”, „W każdej knajpie” oraz „Rozkaz”. W lutym 1991 roku w studiu Winicjusza Chrósta zostały zarejestrowane kompozycje na debiutanckie wydawnictwo. Płyta pt. "Jestem Polakiem" ukazała się tego samego roku. W 1992 roku grupa wystąpiła na Festiwalu Muzyków Rockowych w Jarocinie. Tego samego roku dzięki dofinansowaniu władz Zielonej Góry w tamtejszym studiu Arlekin został nagrany drugi album. Płyta zatytułowana "To ja" została zrealizowana przez ówczesnego członka zespołu Marka Nowaka (keyboard) i wydana w 1992 roku. W 1994 roku został wydany trzeci album studyjny formacji pt. "Cztery". W 1996 roku ukazał się czwarty album grupy zatytułowany "Sufit".
W 1998 roku został wydany piąty album zespołu pt. "Niecud". 28 lutego 2000 roku ukazała się kompilacja nagrań Raz, Dwa, Trzy zatytułowana "Muzyka z talerzyka". 7 grudnia tego samego roku w warszawskim klubie „Wektor X” odbył się koncert z okazji dziesięciolecia działalności zespołu. 29 lipca 2002 roku ukazał się album koncertowy grupy pt. "Czy te oczy mogą kłamać". Na wydawnictwie zarejestrowanym podczas koncertu w Studiu Koncertowym im. Agnieszki Osieckiej w Radiowej Trójce znalazły się interpretacje piosenek Agnieszki Osieckiej. Szósty album zespołu pt. "Trudno nie wierzyć w nic" został wydany 31 marca 2003 roku. 24 września 2007 roku ukazał się album koncertowy zatytułowany "Młynarski". Na wydawnictwie zarejestrowanym 10 czerwca tego samego roku podczas koncertu w Studiu Koncertowym im. Agnieszki Osieckiej w Radiowej Trójce znalazły się interpretacje piosenek Wojciecha Młynarskiego. 1 marca 2010 roku został wydany siódmy album Raz, Dwa, Trzy pt. "Skądokąd". 16 czerwca płyta uzyskała w Polsce status platynowej sprzedając się w nakładzie 30 000 egzemplarzy. Z kolei 29 listopada ukazał się album koncertowy formacji zatytułowany "Raz, Dwa, Trzy – Dwadzieścia".

</doc>
<doc id="80562" url="https://pl.wikipedia.org/wiki?curid=80562" title="Lenna (fotografia)">
Lenna (fotografia)

Lenna (lub Lena) – nazwa popularnego zdjęcia, używanego powszechnie jako obraz testowy w kompresji obrazów.
Zdjęcie przedstawia kobietę stojącą przed lustrem w kapeluszu z piórkiem i odsłoniętym ramieniem. Oryginalna wersja zdjęcia była kolorowa (czerwone, niebieskie i zielone pola), parametry: szerokość 512 pikseli, wysokość 512 pikseli, 8 bitów na piksel. Pierwotnie wersja czarno-biała została uzyskana z oryginału na dwa sposoby:
Zdjęcie zawdzięcza popularność przede wszystkim walorom technicznym: duża liczba szczegółów, obraz na pierwszym planie ostry, w tle rozmyty, bogactwo kolorów i odcieni. To sprawia, że doskonale nadaje się do testowania filtrów i algorytmów kompresji obrazów.
Historia zdjęcia.
Do pewnego momentu niewiele osób zdawało sobie sprawę z pochodzenia zdjęcia. Po raz pierwszy zostało ono użyte w cyfrowym przetwarzaniu obrazów przez Alexandra Sawchuka. Około czerwca–lipca 1973 roku, kiedy pracował jako profesor w USC Signal and Image Processing Institute, usilnie poszukiwał dla swojego kolegi zdjęcia, które miało zostać użyte podczas jednej z konferencji naukowych, poświęconej cyfrowej obróbce obrazów. Razem z innymi pracownikami instytutu przekopywali sterty zdjęć, kiedy do pokoju wszedł ktoś z numerem magazynu Playboy. Zdjęcie z rozkładówki idealnie nadawało się do prezentacji. Skaner Muirhead, który posłużył do zeskanowania zdjęcia, potrafił pracować jedynie w stałej rozdzielczości 100 linii na cal, a Sawchuk potrzebował zdjęcia o rozmiarach 512 × 512 pikseli, dlatego wraz z kolegami oderwał górne 5,12 cala, obcinając zdjęcie nagiej kobiety do wysokości ramion.
Zdjęcie z rozkładówki numeru z listopada 1972 przedstawiało szwedzką modelkę Lenę Sjööblom (obecnie Söderberg). Nie zdawała sobie sprawy z popularności, jaką zdobyło jej zdjęcie, do 1988 roku, kiedy odnaleźli ją dziennikarze ze szwedzkiego czasopisma komputerowego.
Ze światem komputerów Lena po raz drugi zetknęła się w 1997 roku, kiedy zgodziła się wziąć udział w obchodach pięćdziesięciolecia "The Society for Imaging Science and Technology". Do tamtej chwili nie korzystała z internetu.
Lena Söderberg mieszka niedaleko Sztokholmu, ma męża i trójkę dzieci. Pracuje dla agencji rządowej zajmującej się nadzorowaniem zatrudniania osób niepełnosprawnych. Magazyn WiredNews ogłosił ją „pierwszą damą internetu”.
Magazyn Playboy, kiedy zorientował się, że nastąpiło naruszenie praw autorskich do zdjęcia, próbował zakazać używania go bezprawnie, jednak kiedy okazało się to niemożliwe, postanowiono wykorzystać popularność zdjęcia i jednocześnie zignorować jego rozpowszechnianie. Numer z listopada 1972 był najlepiej sprzedającym się numerem w historii magazynu – sprzedano egzemplarzy.

</doc>
<doc id="80568" url="https://pl.wikipedia.org/wiki?curid=80568" title="Magnoliopsida">
Magnoliopsida

" Magnoliopsida " Brongn. – takson roślin okrytonasiennych w randze klasy o różnym ujęciu w zależności od systemu klasyfikacyjnego. 
W popularnych systemach XX wieku – Cronquista (1988) i Takhtajana (1997) takson ten obejmował wszystkie rośliny dwuliścienne i w takim ujęciu był polifiletyczny. W systemie Reveala (1999) skupiał najstarsze linie rozwojowe okrytonasiennych wyodrębnione przed jednoliściennymi, odpowiadające mniej więcej wczesnym dwuliściennym. W systemie Ruggiero i in. (2015) klasa ta obejmuje wszystkie rośliny okrytonasienne czyniąc z nadklasy okrytonasiennych "Angiospermae" takson monotypowy.
Systematyka według Reveala (1999).
Klasa w ujęciu Jamesa Reveala obejmowała nadrzędy "Lauranae" i "Magnolianae". Opublikowany w roku 2003 system APG II (współtworzony także przez samego Reveala) wykazał parafiletyczny charakter tej grupy. W obrębie klasy zabrakło spośród najstarszych kladów okrytonasiennych: rzędów grzybieniowców "Nymphaeales", rogatkowców "Ceratophyllales", jednoliściennych oraz znajdujących się w obrębie kladu magnoliowych (magnoliiids) rzędów kanellowców "Canellales" i pieprzowców "Piperales". Grupy te w systemie Reveala zaliczone zostały do odrębnych klas: "Piperopsida" i "Liliopsida". W porównaniu do innych systemów klasyfikacyjnych klasa w ujęciu Reveala odpowiada części podklasy magnoliowych "Magnoliidae" w systemie Takhtajana (1997) i Cronquista (1981-1988), części nadrzędu magnoliopodobnych "Magnolianae" w systemie Dahlgrena (1989), rzędom magnoliowców "Magnoliales" i "Illiciales" w systemie Kubitzkiego (1990-). 

</doc>
<doc id="80569" url="https://pl.wikipedia.org/wiki?curid=80569" title="Liliopsida">
Liliopsida



</doc>
<doc id="80574" url="https://pl.wikipedia.org/wiki?curid=80574" title="TASK">
TASK



</doc>
<doc id="80575" url="https://pl.wikipedia.org/wiki?curid=80575" title="Centrum Informatyczne Trójmiejskiej Akademickiej Sieci Komputerowej">
Centrum Informatyczne Trójmiejskiej Akademickiej Sieci Komputerowej

Centrum Informatyczne Trójmiejskiej Akademickiej Sieci Komputerowej, CI TASK – ośrodek zapewniający środowisku akademickiemu Trójmiasta dostęp do krajowej i światowej sieci informatycznej
oraz utrzymujący i udostępniający komputery dużej mocy obliczeniowej i oprogramowanie naukowe. Samodzielna jednostka organizacyjna afiliowana przy Politechnice Gdańskiej.
Centrum Informatyczne.
Zadaniem Centrum Informatycznego TASK jest zapewnienie środowisku akademickiemu Trójmiasta dostępu do krajowej i światowej sieci informatycznej
oraz utrzymanie i udostępnianie komputerów dużej mocy obliczeniowej i oprogramowania naukowego.
Centrum realizuje swoje zadania m.in. poprzez budowę i stały rozwój sieci TASK, utrzymywanie serwisów sieciowych
FTP, UseNet, DNS oraz współpracę z innymi ośrodkami sieciowymi. Na wyposażeniu Centrum znajdują się komputery dużej mocy, które są udostępniane zdalnie środowisku naukowemu. Bardziej znaczące serwery obliczeniowe dotychczas eksploatowane przez Centrum to serwer obliczeniowy Holk - klaster
oparty na 288 dwurdzeniowych procesorach Itanium 2, o maksymalnej teoretycznej mocy obliczeniowej 3,2 TFLOPS oraz uruchomiony 3 kwietnia 2008 superkomputer Galera o teoretycznej mocy obliczeniowej 50 TFLOPS. Obecnie (2016) głównym superkomputerem jest Tryton – klaster o mocy 1,48 PFLOPS.
Trójmiejska Akademicka Sieć Komputerowa.
Trójmiejska Akademicka Sieć Komputerowa, TASK – rozległa sieć
łącząca ośrodki naukowe, oświatowe i administracji publicznej Trójmiasta i Pomorza. TASK spina
kilkadziesiąt sieci LAN oraz posiada łącza do głównych operatorów
Internetu w Polsce. Z sieci TASK korzysta bezpośrednio lub pośrednio
kilkadziesiąt tysięcy osób.
Sieć TASK obejmuje swoim zasięgiem obszar całego Trójmiasta od Wejherowa po Górki Wschodnie oraz na bazie infrastruktury sieci PIONIER obejmuje ponad połowę powiatów Regionu Pomorza. Infrastruktura kablowa miejskiej sieci komputerowej TASK liczy 283 km kabli światłowodowych w tym 65 km włókien w kablach światłowodowych należących do innych instytucji na zasadzie współpracy bądź użyczenia i jest stale rozbudowywana oraz modernizowana. Węzły szkieletowe sieci TASK są zlokalizowane w siedzibach największych uczelni i instytucji naukowych. Infrastruktura wyposażona jest w 113 węzłów sieciowych oraz 56 węzłów dostępowych pracujących w szkielecie sieci w technologii 10 Gigabit Ethernet oraz oferujących łącza dostępowe o przepustowościach od 10 Mb/s do 10 Gb/s. W sieci obsługującej kilkadziesiąt tysięcy użytkowników pracuje kilkadziesiąt tysięcy komputerów. TASK posiada punkty styku z głównymi operatorami telekomunikacyjnymi w Polsce, jest też uczestnikiem krajowej sieci optycznej dla nauki i społeczeństwa informacyjnego PIONIER.
Historia.
Deklarację utworzenia sieci komputerowej podpisały w 1991 roku 4 uczelnie:
Politechnika Gdańska, Akademia Medyczna,
Akademia Wychowania
Fizycznego i Uniwersytet Gdański.
Dzięki otrzymanym w następnym roku środkom finansowym,
w oparciu o wydzierżawioną od Telekomunikacji Polskiej infrastrukturę, wdrożono sieć o przepustowości 9,6 Kb/s. Powstał też zespół roboczy którego zadaniem było opracowanie koncepcji budowy sieci miejskiej dla celów nauki. Ustalono, że sieć będzie miała niekomercyjny charakter i będzie służyć szkołom
wyższym oraz jednostkom Polskiej Akademii Nauk.
Podstawowym założeniem technicznym była budowa szkieletu sieci na światłowodzie
jednomodowym z zastosowaniem technologii FDDI (transmisja danych linią
światłowodową) o prędkości 100 Mb/s, umożliwiającej wykorzystanie sieci
również do transmisji sygnałów multimedialnych. W 1993 roku na bazie udostępnionych nieodpłatnie przez firmy TPSA oraz PTK SA łączy powstały pierwsze odcinki światłowodowej sieci szkieletowej łączącej Gdańsk, Sopot i Gdynię.
Kolejnym krokiem było połączenie z siecią krajową NASK (2 Mb/s). Na tym etapie niezbędne stało się powołanie jednostki organizacyjnej do zarządzania siecią TASK. W kwietniu 1994 roku decyzją Rektora Politechniki Gdańskiej powołano Centrum Informatyczne Trójmiejskiej Akademickiej Sieci Komputerowej z siedzibą w gmachu głównym Politechniki Gdańskiej. Pierwszym dyrektorem Centrum został Mścisław Nakonieczny.
Od 2008 roku CI TASK mieści się w nowym gmachu Wydziału ETI PG.

</doc>
<doc id="80581" url="https://pl.wikipedia.org/wiki?curid=80581" title="Monsun">
Monsun

Monsun (z gr. μουσώνες – „zmienny”) – układ wiatrów, które zmieniają swój kierunek na przeciwny w zależności od pory roku. Są to wiatry sezonowe między oceanem a lądem.
Rozróżnia się: 
W monsunie letnim wiatr wieje z morza w stronę lądu, w monsunie zimowym – odwrotnie. Przyczyną powstawania monsunów są różnice w nagrzewaniu się powierzchni lądowych i wodnych. Latem ląd nagrzewa się szybciej niż woda, co powoduje unoszenie się nagrzanego powietrza, a tym samym spadek ciśnienia. W związku z różnicą ciśnień między wodą a lądem pojawiają się gwałtowne wiatry wiejące znad morza w głąb lądu. Zimą niże tworzą się nad cieplejszymi wodami, co powoduje wianie monsunów od lądu w stronę morza (wiatry wieją z obszarów o wyższym ciśnieniu do obszarów o niższym ciśnieniu). 
Monsuny tworzą się u południowych i wschodnich wybrzeży Azji oraz w Zatoce Gwinejskiej i Ameryce Środkowej. Monsun letni ma duże znaczenie w rolnictwie w Azji – pomaga nawadniać suche obszary w głębi kontynentu. Monsun letni jest wiatrem ciepłym i wilgotnym, a monsun zimowy jest wiatrem suchym, a zarazem zimnym.

</doc>
<doc id="80582" url="https://pl.wikipedia.org/wiki?curid=80582" title="Lewin Kłodzki">
Lewin Kłodzki

Lewin Kłodzki (niem. "Lewin", cz. Levín) – wieś w Polsce położona w województwie dolnośląskim, w powiecie kłodzkim, w gminie Lewin Kłodzki.
Siedziba gminy Lewin Kłodzki. Lewin uzyskał lokację miejską przed 1345 rokiem, zdegradowany w 1945 roku. W latach 1954–1972 wieś należała i była siedzibą władz gromady Lewin Kłodzki. W latach 1975–1998 miejscowość położona była w województwie wałbrzyskim.
Położenie.
Lewin Kłodzki jest wsią o miejskim układzie urbanistycznym. Znajduje się pomiędzy Wzgórzami Lewińskimi a Górami Orlickimi, na wysokości 440–470 m n.p.m.
Demografia.
Według Narodowego Spisu Powszechnego, w marcu 2011 r., liczyła 880 mieszkańców. Jest to największa miejscowość gminy Lewin Kłodzki.
Toponimia.
Nazwa pochodzi od nazwy drapieżnego kota lwa. Ksiądz Konstanty Damrot wymienia wczesne nazwy zanotowane w średniowiecznych łacińskich dokumentach: 1211 "Levinici", "villa Lewin" oraz "Lewinice" podając słowo źródłowe pochodzenia nazwy miejscowości – "„Lew – Leo”".
W 1750 roku nazwa "Lewin" wymieniona została w języku polskim przez Fryderyka II pośród innych miast śląskich w zarządzeniu urzędowym wydanym dla mieszkańców Śląska. Z powodu słowiańskiego pochodzenia historycznej nazwy niemieckiej, administracja nazistowska przemianowała Lewin w grudniu 1938 r. lub w 1939 r. na "Hummelstadt".
Historia.
Lewin Kłodzki został założony przez Czechów jako osada handlowa. Pierwsza dobrze udokumentowana wzmianka o Lewinie pochodzi z 1213, jednakże według Josepha Köglera to Lewina Kłodzkiego dotyczy wzmianka o wsi "Levinice" z 1197. Według tegoż historyka, miejscowość posiadała prawa miejskie w 1345 roku, gdy czeski kronikarz Hájek opisał historię czarownicy Bródki „w mieście Lewinice”. Bezsporne jest, że Lewin Kłodzki prawa miejskie uzyskał przed 1401. Podczas wojen husyckich, w 1428 miasto zostało zniszczone, odbudowane zostało w II poł. XV wieku. Do 1595 razem z Dusznikami-Zdrojem wchodziło w skład państwa Homole. W XVIII w. Lewin był znany, podobnie jak cały region ziemi kłodzkiej, z tkactwa lnianego, na rynku miasteczka organizowano targi płóciennicze, epokę tą zakończył wielki pożar w 1772. W II poł. XIX w. nastąpiło ożywienie gospodarcze. W Lewinie Kłodzkim produkowano wtedy czekoladę, pończochy i szlifowano kryształy. Na początku XX w. przez miasteczko przeprowadzono linię kolejową z Kłodzka do Kudowy-Zdroju ze stacją Lewin Kłodzki.
W 1945 r. miasto zostało włączone do Polski. Jego dotychczasową ludność wysiedlono do Niemiec i zastąpiono polskimi osadnikami. Ze względu na niewielkie rozmiary miejscowości w 1946 r. administracja polska odebrała Lewinowi Kłodzkiemu prawa miejskie, w maju tego samego roku oficjalnie zatwierdzono nazwę "Lewin".
Zabytki.
Do wojewódzkiego rejestru zabytków wpisane są obiekty:
Szlaki turystyczne.
Przez Lewin Kłodzki prowadzą dwa szlaki turystyczne:

</doc>
<doc id="80583" url="https://pl.wikipedia.org/wiki?curid=80583" title="Frakcja (chemia)">
Frakcja (chemia)

Frakcja – część mieszaniny wyodrębniana w procesie rozdzielania (np. rektyfikacji, destylacji, chromatografii, odwirowywania, rekrystalizacji, wymrażania). Rozdział mieszaniny na frakcje jest możliwy dzięki zróżnicowaniu właściwości fizycznych jej składników. 
W przypadku destylacji frakcją jest część destylatu zebrana w danym przedziale temperatury wrzenia.

</doc>
<doc id="80584" url="https://pl.wikipedia.org/wiki?curid=80584" title="Karabach">
Karabach

Karabach (orm. Ղարաբաղ, "Gharabagh"; azer. "Qarabağ") – kraina historyczna we wschodnim Zakaukaziu, na obszarze dzisiejszego Azerbejdżanu. Obejmuje Góry Karabaskie oraz ich wschodnie podnóże i leżące dalej na wschód równiny Niziny Kurańskiej (Step Karabaski). 
Karabach dzieli się na dwie części o odmiennym charakterze geograficznym i narodowościowym: zachodnią – zamieszkany niemal wyłącznie przez Ormian Górski Karabach obejmujący Góry Karabaskie oraz wschodnią – zamieszkany wyłącznie przez Azerów Nizinny Karabach obejmujący podnóże tych gór i równiny. Formalnie obie te krainy należą dziś do Azerbejdżanu. W rzeczywistości od czasu rozpadu ZSRR Górski Karabach stanowi nieuznawane państwo miejscowych Ormian - Republikę Górskiego Karabachu, a przyległa część Nizinnego Karabachu stanowi okupowany przez RGK "pas bezpieczeństwa". 
Karabach dzielił losy wschodniego Zakaukazia. W czasach nowożytnych stanowił peryferyjną prowincję Persji. W połowie XVIII wieku jego obszar objął półniezależny chanat karabaski. W początku XIX wieku został zdobyty na Persji przez Rosję i znalazł się w guberni jelizawietpolskiej. Po upadku cesarstwa rosyjskiego stanowił obszar sporny między Armenią a Azerbejdżanem. Na początku lat 20. XX wieku, po opanowaniu Zakaukazia przez bolszewików, spór został rozstrzygnięty przez władze Rosji Sowieckiej na korzyść Azerbejdżanu. Na obszarze Górskiego Karabachu utworzono Nagorno-Karabachski Obwód Autonomiczny, zaś Nizinny Karabach włączono bezpośrednio do Azerbejdżanu.

</doc>
<doc id="80585" url="https://pl.wikipedia.org/wiki?curid=80585" title="Górny Karabach">
Górny Karabach



</doc>
<doc id="80590" url="https://pl.wikipedia.org/wiki?curid=80590" title="Drzewo genealogiczne Antoniuszów">
Drzewo genealogiczne Antoniuszów

Drzewo Genealogiczne Antoniuszów
Antoniusze, plebejski ród rzymski, który zdobył znaczącą pozycję w I w p.n.e.

</doc>
<doc id="80598" url="https://pl.wikipedia.org/wiki?curid=80598" title="E-learning">
E-learning

E-learning lub e-nauka – nauczanie lub szkolenia przy użyciu technologii informatycznej. Oznacza wspomaganie procesu dydaktycznego za pomocą komputerów osobistych, smartfonów, tabletów (m-learning) i Internetu. Pozwala na ukończenie kursu, szkolenia, a nawet studiów bez konieczności fizycznej obecności w sali wykładowej. Uzupełnia również tradycyjny proces nauczania, budując blended learning.
Termin e-learning, tak jak i techniki uczenia się oraz technologie kształcenia, odnosi się do stosowania w nauczaniu technologii elektronicznej w o wiele szerszym zakresie niż w ramach tradycyjnych szkoleń komputerowych, czy też nauczania wspomaganego komputerowo z połowy lat 80. Jest również o wiele szerszy od pojęć nauczania i edukacji online, które oznaczają nauczanie tylko przez sieć internetową. W przypadku zastosowania technologii mobilnych, częściej używane jest pojęcie m-learningu.
W odróżnieniu od tradycyjnych metod nauki w e-lerningu główny ciężar nauki spoczywa na uczącym się, a nie na nauczycielu.
E-learning służy nauczaniu na odległość oraz nauczaniu elastycznemu. Często jest łączony z tradycyjnym nauczaniem w formie kursów mieszanych.
Dostęp do zautomatyzowanych narzędzi oraz materiałów dydaktycznych umożliwia typowe środowisko e-learningowe Virtual Learning Environment (VLE) z menu nawigacyjnym i ikonami.
Szczególnie w szkolnictwie wyższym wzrasta tendencja do tworzenia środowisk VLE, które w połączeniu z systemami kontroli informacji ("Managed Informaton System", MIS), tworzą system kontroli środowiska e-learningowego (Managed Learning Environment). W środowiskach tych wszelkie informacje związane z kursem przekazywane są poprzez interfejs użytkownika zgodny ze standardami obowiązującymi na uczelni.
Coraz więcej tradycyjnych szkół wyższych, jak również młodszych szkół wyższych online, oferuje przez internet wybrane programy dyplomowe na wielu poziomach i w wielu dziedzinach. Zazwyczaj studenci zobowiązani są do uczęszczania na zajęcia, jednak wiele kursów jest udostępnianych wyłącznie online. Ponadto, coraz częściej uczelnie oferują studentom wsparcie online np. w formie informacji i rejestracji w sieci, e-doradztwa, sprzedaży podręczników przez Internet, stron samorządów czy gazet studenckich online.
Rozwija się oferta masowych otwartych kursów online (ang. "massive open online courses" – MOOC), które pozwalają zdalnie i bezpłatnie brać udział w wybranym akademickim kursie, czasem zakończonym egzaminem. Nie jest przy tym wymagany status studenta uczelni wyższej. W Polsce pierwsza platforma MOOC, Copernicus College, powstała w 2014 w Krakowie.
E-learning może również odnosić się do edukacyjnych stron internetowych, udostępniających np. scenariusze lekcji, arkusze ćwiczeniowe, czy interaktywne ćwiczenia dla dzieci. Pojęcie to jest również używane w biznesie w odniesieniu do opłacalnych szkoleń online.
Tworzenie skutecznego środowiska nauczania online.
Przeprowadzono wiele badań, w celu określenia skuteczności nauczania online. Wyniki tych badań nie są jednoznaczne. Mimo wszystko, istnieje przekonanie iż kursy online mają istotny wpływ na sukcesy uczniów.
Podstawowe elementy skutecznego kursu online to:
Wady i zalety.
Do zalet e-learningu często zalicza się:
Wady e-learningu opisywane są następująco:
Rozwój e-learningu.
Spośród organizacji które wykorzystywały e-learning w latach 80. wymienić można: Zachodni Instytut Psychologii Behawioralnej (ang. "Western Behavioral Sciences Institute"), Instytut Technologii w Nowym Jorku (z ang. New York Institute of Technology), Elektroniczny System Wymiany Informacji (ang. "Electronic Information Exchange System" – EIES), Instytut Technologii w New Jersey (z ang. New Jersey Institute of Technology) oraz Zintegrowana Edukacja (z ang. "Connected Education"). W późniejszych latach również organizacja Niezależne Media Studenckie (z ang. Independent Student Media) opracowała roboczy program nauczania dla studentów realizowany za pomocą interaktywnego podręcznika online (z ang Interactive Online Textbook).
Według raportu opracowanego przez Konsorcjum Sloan (z ang. "Sloan Consortium"), wiarygodne źródło informacji na temat szkolnictwa wyższego, do 2003 roku liczba studentów korzystających z platform e-learningowych w Stanach Zjednoczonych wyniosła ponad 1,9 mln.
Zaskakujący wzrost liczby użytkowników wynoszący obecnie około 25 procent w skali roku poważnie zmienił wcześniejsze statystyki.
Konsorcjum Sloan podaje, iż obecnie, praktycznie wszystkie państwowe instytucje szkolnictwa wyższego, jak i przeważająca większość odpłatnych szkół wyższych oferuje zajęcia online. Dla porównania tego typu zajęcia są prowadzone zaledwie w połowie nieodpłatnych uczelni prywatnych. Raport Sloana opracowany na podstawie sondażu przeprowadzonego na najlepszych wyższych uczelniach dowodzi, że studenci są przynajmniej tak zadowoleni z zajęć online jak z kursów tradycyjnych. W miarę obniżania się kosztu wprowadzenia takiego systemu, uczelnie prywatne mogą bardziej zaangażować się w prezentacje online. Do pracy online ze studentami należy zatrudnić odpowiednio wyszkoloną kadrę, której członkowie muszą posiadać nie tylko odpowiednią wiedzę merytoryczną, ale też wysokie kwalifikacje w obsłudze komputera i internetu.
Popularna stała się również koncepcja tzw. Digital Native (osoba mająca styczność z technologią od najmłodszych lat). Z pewnością na przyszłość e-learningu wpływ będą miały różnice pokoleniowe, jednak w miarę wzrostu liczby dorosłych studentów będą one zanikać.
Ponadto, e-learning wykorzystuje uniwersalny charakter możliwości edukacji online.
Podejścia pedagogiczne.
Naturalnie, możliwe jest zastosowanie jakiegokolwiek pedagogicznego podejścia do e-learningu, jednak niektóre z nich są stosowane częściej niż inne. Dwa najbardziej powszechne to projektowanie instrukcji i pedagogika społeczno-konstruktywistyczna. Tę ostatnią w szczególności można zastosować wykorzystując fora dyskusyjne, blogi, artykuły Wikipedii i inne zbiorowe projekty internetowe. Zdolność adaptacji do różnych stylów nauczania jest wciąż popularna w pewnych środowiskach.
Model Konwersacyjny Laurillarda jest również odpowiedni dla e-learningu, natomiast Model Pięciostopniowy autorstwa Gilly Salmon jest podejściem pedagogicznym do stosowania forów dyskusyjnych. Istnieją cztery fundamentalne podejścia pedagogiczne, które wpłynęły na strategię wobec pedagogiki wspieranej komputerowo, nauczania na odległość, i które nadal wyznaczają główne zasady pedagogiki e-learningu
Kognitywizm skupia się zarówno na procesie kognitywnym w uczeniu się, jak i na działaniu mózgu
Emocjonalizm skupia się na emocjonalnych aspektach uczenia się, takich jak motywacja, zaangażowanie, zabawa itd.
Behawioryzm skupia się na umiejętnościach i behawioralnych rezultatach procesu uczenia się np. odgrywanie ról, zastosowanie (wiedzy?) w warunkach środowiska pracy
Kontekstualizm skupia się na środowiskowych i społecznych aspektach, które mogą stymulować proces uczenia się, takich jak kontakty międzyludzkie, wspólne szukanie rozwiązań oraz znaczenie wsparcia kolegów i pracy pod presją
Narzędzia współczesnej edukacji – modele.
1 Model korespondencyjny:
2 Model multimedialny:
3 Model teleedukacyjny synchroniczny:
4 Model teleedukacyjny asynchroniczny (wirtualny):
Możliwość ponownego wykorzystania, standardy, obiekty wiedzy.
Włożono wiele wysiłku w ponowne wykorzystanie elektronicznych materiałów dydaktycznych, a w szczególności w opracowanie lub ponowne wykorzystanie obiektów wiedzy. Obiekty te są odrębnymi segmentami odpowiednio oznakowanymi słowami kluczowymi, lub innymi metadanymi, często przechowywanymi w plikach formatu XML. Żeby utworzyć kurs należy połączyć ze sobą sekwencję obiektów wiedzy. Rozróżnia się repozytoria obiektów dydaktycznych z dostępem wolnym lub ograniczonym, może być ograniczony zarówno zastrzeżone lub ogólnodostępne, niekomercyjne i komercyjne, weryfikowane przez użytkowników (np. repozytorium Merlot).
Standardowym typowym dla e-learningu formatem jest SCORM. Inne specyfikacje umożliwiają przenoszenie „obiektów wiedzy” ("Schools Interoperability Framework") lub klasyfikację metadanych (LOM).
Standardy te są nowe, najstarszy z nich ma 8 lat, i stosunkowo wyspecjalizowane: SIF wykorzystuje się głównie do tworzenia kursów w szkołach podstawowych i średnich, LOM – w szkolnictwie wyższym, w biznesie i w armii, a SCORM – głównie w biznesie i wojsku oraz częściowo w szkolnictwie wyższym.
Rada ds. Standardów w Szkolnictwie Wyższym (the Post-Secondary Education Standards Council, PESC) również robi postępy w opracowywaniu standardów i obiektów dydaktycznych na potrzeby szkolnictwa wyższego, podczas gdy SIF zaczyna się zwracać ku obiektom szkoleniowym i programowym.
Szkolnictwo podstawowe i średnie w Stanach Zjednoczonych wykorzystuje również wiele innych istotnych standardów, najważniejsze z nich to standardy NCES. Standardy dotyczące zawartości i planów wynikowych opracowanych przez władze każdego ze stanów. Stanowią istotne metadane decydujące o kształcie kursów e-learningowych w szkołach podstawowych i średnich.
Techniki komunikacji.
Wyróżnia się asynchroniczne i synchroniczne techniki komunikacji. Do zadań asynchronicznych należą blogi, wikipedie, czy fora dyskusyjne. Zadania synchroniczne polegają na jednoczesnym spotkaniu wszystkich uczestników kursu na czacie lub zajęciach wirtualnych.
Według Stephena Downesa, autora biuletynu oraz bardzo popularnego uaktualnianego codziennie bloga, termin eLearning 2.0 odnosi się do tworzenia blogów i Wikipedii.
Społeczność pisząca w internecie oraz kanały komunikacyjne są często związane ze społecznościami E-learningowymi oraz M-learningowymi. W obu przypadkach metody nauczania oparte są na podstawowych modelach nauczania oraz zadaniach związanych z uczestnictwem w sesjach e-learningowych w postaci wirtualnych spotkań, czy też tradycyjnych kursów wspomaganych komputerowo. Wiele zadań wymaga częstego spotykania się na sesjach czatowych w formie wirtualnych zajęć lub tworzenia czy komentowania blogów.
Coraz bardziej popularne stają się blogi, które omawiają różne style i techniki pisania.
Wspomagany komputerowo system oceny i projekt nauczania.
Wspomagany komputerowo system oceny (z ang. "Computer-aided Assessment"), rzadziej zwany również e-oceną, obejmujący zarówno komputerowe testy wielokrotnego wyboru, jak i bardziej zaawansowane formy testowania, staje się coraz bardziej powszechny. W niektórych systemach reakcja może dotyczyć specyficznych błędów popełnionych przez studenta lub komputer może zadać studentowi serię pytań dostosowanych do stanu jego wiedzy. Stosowane do tych celów oprogramowanie jest nadal najczęściej bardzo proste.
Projekt nauczania (z ang. Learning Design) odnosi się czasami do rodzajów zadań dostępnych dzięki oprogramowaniu otwartemu takiemu jak oprogramowanie LAMS, które udostępnia zadania adaptacyjne wykonywane w grupie.
System projektowania nauczania IMS Learning Design stanowi standard dla innych systemów tego typu, a IMS Level A jest wspomagany przez LAMS V2.
Pierwszym uniwersalnym systemem wspomaganym komputerowo wykorzystywanym w nauczaniu, z którego powstał e-learning, był System PLATO opracowany na Uniwersytecie Illinois w Urbana-Champaign. System Plato powstał przy współpracy firmy Control Data, która opracowała pierwsze autoryzowane oprogramowanie używane do opracowywania materiałów dydaktycznych / materiału dydaktycznego.
Oprogramowanie to nazwano Plato. Następnie Rada ds. Badań Naukowych opracowała pierwszy wspomagany komputerowo kurs matematyki dla klas 0-6. Później firma Wicat Systems stworzyła WISE – swoje pierwsze narzędzie do edycji hipertekstu napisane w Pascalu oraz opracowała program nauczania matematyki i angielskiego dla klas 0-6.
Pierwszy kompletny kurs wspomagany komputerowo (CAI) dla klas od 0-6 powstał w szkole podstawowej Waterford w Utah przy użyciu systemu Wicat. Pierwsze ogólnodostępne zajęcia wspomagane komputerowo według własnego projektu zrealizowała w Singapurze przy użyciu systemu Wicat firma Baal (później znana jako Virtual Systems) w ramach wspólnego projektu Wicat i Baal. Projekt ten zapoczątkował rozwój centrów nauczania wspomaganego komputerowo (prekursorów e-learningu) na całym świecie.

</doc>
<doc id="80599" url="https://pl.wikipedia.org/wiki?curid=80599" title="Klistron">
Klistron

Klistron – lampa mikrofalowa z modulacją prędkości elektronów. Służy do wzmacniania i generacji przebiegów mikrofalowych (o częstotliwościach od setek megaherców w górę). Składa się z katody wysyłającej elektrony, zespołu elektrod ogniskujących wyemitowane elektrony w wąską wiązkę, anody przyśpieszającej oraz przynajmniej dwóch rezonatorów i kolektora.
Katoda klistronu emituje elektrony, które po uformowaniu w wąską wiązkę są przyśpieszane przez anodę pracującą pod wysokim napięciem, rzędu kilowoltów. Po minięciu anody elektrony wlatują w obszar pierwszego rezonatora, który jest rezonatorem wejściowym – do niego doprowadzony jest sygnał wejściowy. Elektrony wchodzące do rezonatora mają stałą prędkość, zależną od przyśpieszającego napięcia anody. Doprowadzony do rezonatora wejściowego sygnał wzbudza w nim pole elektromagnetyczne o częstotliwości sygnału, którego składowa elektryczna równoległa do kierunku oddziałuje na elektrony, zmieniając ich prędkość. W efekcie elektrony opuszczające rezonator wejściowy mają już różną prędkość – w chwili gdy pole elektryczne miało kierunek zgodny z ruchem elektronów są one dodatkowo przyśpieszone, w przeciwnym wypadku spowolnione. Elektrony poruszając się dalej w kierunku drugiego rezonatora grupują się – elektrony szybsze doganiają wolniejsze – następuje ogniskowanie fazowe i do rezonatora wyjściowego dolatują "paczkami", a nie jako jeden ciągły strumień.
Strumień elektronów o zmiennym natężeniu wzbudza w obwodzie wyjściowym kosztem swojej energii pole elektromagnetyczne, które może zostać wyprowadzone na zewnątrz jako wzmocniony sygnał użyteczny. Po opuszczeniu rezonatora wyjściowego elektrony dolatują do kolektora. Ze względu na fakt, że obwody wejściowe i wyjściowe mają charakter rezonatorów, klistron jest lampą wąskopasmową – potrafi pracować tylko na częstotliwości zbliżonej do tej, dla której został zaprojektowany.
Aby zwiększyć wzmocnienie klistronu można pomiędzy rezonator wejściowy i wyjściowy wprowadzić jeden lub kilka rezonatorów pośrednich. Układ taki jest równoważny dwom (lub więcej) klistronom dwuobwodowym połączonym szeregowo, przy czym rezonator pośredni jest jednocześnie obwodem wyjściowym pierwszego klistronu i wejściowym następnego. Taka konstrukcja nosi nazwę klistronu wieloobwodowego (wielownękowego).
Podstawowe właściwości klistronów:
Odmianą klistronu posiadającą tylko jeden rezonator jest klistron refleksowy.

</doc>
<doc id="80604" url="https://pl.wikipedia.org/wiki?curid=80604" title="Saga o wiedźminie">
Saga o wiedźminie



</doc>
<doc id="80606" url="https://pl.wikipedia.org/wiki?curid=80606" title="Quebec (prowincja)">
Quebec (prowincja)



</doc>
<doc id="80609" url="https://pl.wikipedia.org/wiki?curid=80609" title="Kobe">
Kobe

 – miasto portowe w Japonii, położone na wschodnim wybrzeżu wyspy Honsiu ("Honshū") pomiędzy zatoką Osaka ("Ōsaka-wan") a łańcuchem niskich gór Rokkō ("Rokkō-sankei") o długości 56 km. Ich częścią jest pasmo również niewysokich gór o nazwie Tanjō-sankei lub Tanjō-Taishaku. Najwyższym szczytem jest Rokkō (931 m). 
Kobe jest stolicą prefektury Hyōgo i jednym z dziesięciu największych miast Japonii. Leży w regionie Kinki (Kansai), 30 km na zachód od Osaki. Należy do obszaru metropolitalnego Keihanshin liczącego ok. 18 mln mieszkańców.
Miasto dzieli się na dziewięć dzielnic: Nishi, Kita, Tarumi, Suma, Nagata, Hyōgo, Chūō, Nada, Higashi-Nada.
Historia.
Znaleziska archeologiczne wskazują na istnienie osad ludzkich na terenie zachodniej części dzisiejszego Kobe już w okresie Jōmon (lata 12 000 p.n.e. do 300 p.n.e). Region Kobe jest wzmiankowany w starej kronice Nihon-shoki, opisującej założenie chramu Ikuta przez cesarzową Jingū w roku 201 n.e. ku czci bogini Wakahirume-no-Mikoto. Nazwa Kobe wywodzi się rzekomo od słowa "kanbe" ("kamube"), oznaczającego rodziny, które opiekowały się sanktuariami. Dla mieszkańców chram jest symbolem odradzania i nadziei, ponieważ przetrwał nienaruszony wiele tragedii: wojen, powodzi, trzęsień ziemi 
Miasto rozwijało się w dużej mierze dzięki korzystnemu położeniu, stymulującemu rozwój portu. Prowadzono stąd handel międzynarodowy m.in. z Chinami.
Przez pięć miesięcy w 1180 r. na terenie dzisiejszej dzielnicy Hyōgo mieściła się siedziba cesarza Antoku (1178–1185) o nazwie Fukuhara-kyō. W 1184 r. na terenie tym i w pobliżu chramu Ikuta miała miejsce bitwa pod Ichi-no-Tani, jedna z bitew wojny Gempei pomiędzy klanami Taira i Minamoto.
Od XIII w. port w Kobe nazywano portem Hyōgo. W 1868 r. Kobe, w wyniku restauracji Meiji, zostało razem z Osaką otwarte dla przybyszów z Zachodu, jako jedno z pierwszych japońskich miast. Do dnia dzisiejszego w Kobe zachowała się pewna liczba zachodnich rezydencji, głównie w rejonie Kitano. W dzisiejszym kształcie miasto zostało założone w 1889 roku. Mieszka tu ponad 45,5 tysiąca obcokrajowców z ponad 100 państw. 
Podczas II wojny światowej Kobe zostało zbombardowane podczas rajdu Doolittle’a w dniu 18 kwietnia 1942 r. (wraz z Tokio i kilkoma innymi miastami), a 17 marca 1945 r. bombami zapalającymi przez bombowce B-29.
W 1995 r. miało tu miejsce trzęsienie ziemi, na skutek którego zginęło ponad 6,5 tys. osób.
Transport.
Ważny węzeł komunikacji drogowej i kolejowej, w tym stacja Shin-Kōbe linii superekspresów San'yō Shinkansen.
W 2006 r. oddano do użytku nowy Port Lotniczy Kobe ("Kōbe Kūkō", Kobe Airport), usytuowany na sztucznej wyspie 8 km od brzegu.
Wielki Most Akashi Kaikyō ("Akashi Kaikyō Ō-hashi") łączy Kobe poprzez wyspę Awaji z wyspą Sikoku ("Shikoku"). Do 2022 roku był najdłuższym i najdroższym mostem na świecie, kiedy został oddany do użytku Most Çanakkale 1915 w północno-zachodniej Turcji nad cieśniną Dardanele.

</doc>
<doc id="80618" url="https://pl.wikipedia.org/wiki?curid=80618" title="Niels Stary">
Niels Stary

Niels Stary, (ur. ok. 1064 – zm. 25 czerwca 1134) – król Danii w latach 1104–1134.
Dokładna data urodzenia króla nie jest znana.
Niels na tron wstąpił po śmierci swojego brata Eryka Dobrego, który zginął na Cyprze podczas pielgrzymki. Co prawda w swoim testamencie Eryk na następcę i na regenta na czas swej nieobecności wyznaczył swego syna Haralda Włócznię, jednak możni siłą wymogli wybór Nielsa, syna Swena Estrydsena.
W 1104 Niels poślubił Małgorzatę, córkę szwedzkiego króla Inge Starszego, wdowę po królu Norwegii Magnusie III. Małgorzatę nazwano "Fredkulla" ("dziewica pokoju"), być może z powodu jej intensywnych starań o zgodne stosunki między licznymi dziećmi Swena Estrydsena. Drugą żoną Nielsa została Ulfhilda, wdowa po królu szwedzkim Inge II Młodszym. 
Pierwsze 25 lat rządów Nielsa przebiegło spokojnie i pokojowo. Współpraca króla z kościołem (reprezentowanym wówczas przez arcybiskupa Assera) układała się bardzo dobrze, Niels m.in. zarządził na rzecz kościoła dziesięcinę.
W tym czasie syn Eryka Dobrego, Kanut Lavard, zdobył wysoką pozycję polityczną w Szlezwiku. Syn Nielsa, Magnus Silny ("Magnus den Stærke"), poczuł się tym faktem zagrożony i uznał Kanuta za swojego konkurenta do tronu. W styczniu 1131 zaprosił Kanuta na przyjacielskie spotkanie w Ringsted, gdzie podstępnie go zamordował. Morderstwo to spowodowało wieloletnią wojnę domową między Nielsem i Magnusem z jednej strony a Erykiem Pamiętnym, bratem Kanuta z drugiej. W 1133 papież Innocenty II odebrał niezależność kościołowi duńskiemu, i przekazał go pod władzę arcybiskupa Hamburga i Bremy. Konsekwencją tego było odwrócenie się arcybiskupa Assera od króla i poparcie Eryka Pamiętnego.
4 czerwca 1134 doszło między przeciwnikami do bitwy pod Fodevig w Skanii. Bitwa skończyła się całkowitą klęską Nielsa i Magnusa. Król zbiegł do Szlezwiku, gdzie został zamordowany 25 czerwca 1134. Na tron Danii wstąpił Eryk II Pamiętny.

</doc>
<doc id="80621" url="https://pl.wikipedia.org/wiki?curid=80621" title="Niels">
Niels



</doc>
<doc id="80629" url="https://pl.wikipedia.org/wiki?curid=80629" title="Wiązanie kowalencyjne spolaryzowane">
Wiązanie kowalencyjne spolaryzowane



</doc>
<doc id="80631" url="https://pl.wikipedia.org/wiki?curid=80631" title="Flagelanci">
Flagelanci

Flagelanci, flagellanci, biczownicy, kapnicy ( bat, bicz) – członkowie bractw religijnych, istniejących od XIII do XV wieku, głównie we Włoszech, Niemczech, później także w Hiszpanii i Polsce, które praktykowały publiczne biczowanie się jako formę pokuty. Początkowo byli pozytywnie oceniani przez Kościół katolicki i objęli znaczną część ludności różnych stanów. Zwłaszcza podczas wielkich epidemii charakterystyczne były procesje i wędrówki półnagich biczujących się do krwi kobiet i mężczyzn, często prowadzonych przez księży z krzyżami i flagami. 
Biczownictwo znane było od starożytności, ale dopiero w XI w., zwłaszcza zaś w XIII w., wyszło poza mury klasztorów. Dyktowały je względy religijne lub praktyki magiczne. Około połowy XIII w. Italia, ogarnięta sporem między gwelfami a gibelinami, przeżywała istną epidemię biczowników. Hierarchia kościelna z czasem zaczęła krytycznie postrzegać biczowników z powodu przesadnego pojmowania pokuty, obawiając się ekscesów oraz utraty kontroli nad ruchem (niektórzy biczownicy odrzucali sakramenty). Biczownicy obnażali się do pasa, zadając sobie nawzajem razy aż do krwi. Niekiedy dochodziło na tym tle do histerii przeradzającej się w orgie, co pociągało za sobą konieczność interweniowania najwyższych władz kościelnych. W następnym wieku przez całą Europę przetoczyła się dżuma, powodując ponowny rozkwit sekt biczowników, zwłaszcza w Niemczech i Francji, choć nie ominęło to również Polski. Przeciwko biczownikom wypowiadali się papieże, a także wielu władców, gdyż biczownicy podważali istniejący ustrój feudalny. Wreszcie procesje biczowników zostały zakazane w 1349 r. przez papieża Klemensa VI w bulli "Inter sollicitudines" pod groźbą klątwy. W efekcie część biczowników podporządkowała się władzom, a część "zeszła do podziemia" przekształcając się w heretycką sektę, tropioną przez inkwizycję.
Wg "Słownika Geograficznego" kapnicy odbywali swoje praktyki ascetyczne w kościele św. Wojciecha w Baranowie.
W średniowiecznych Niemczech biczownicy śpiewali religijne pieśni ludowe określane jako "geisslerlieder".
Praktyka pobożnościowa.
W późniejszych czasach biczownictwo nie zniknęło całkowicie. Umiarkowane biczowanie utrzymano jako dozwoloną praktykę pobożnościową w zakonach, a także w Wielki Piątek. Tak rozumiane biczownictwo było popularne do XVIII wieku. Biczownikami byli między innymi królowie polscy Zygmunt III Waza, Władysław IV Waza, Jan Kazimierz oraz wielu świętych. 
Biczowanie stosowano w wielu zakonach. Było czymś zupełnie normalnym dla zakonników i zakonnic. Wspomina o tym św. Faustyna Kowalska w swoim Dzienniczku: "Dziś poznałam jak niedaleko naszej furty popełniały się grzechy ciężkie. Było to wieczorem, modliłam się w kaplicy gorąco, potem poszłam odprawić biczowanie, kiedy zaś uklękłam do modlitwy, dał mi Pan poznać, jak cierpi dusza odrzucona przez Boga...". "Nieraz się zdarza, że czuję zupełny rozkład własnego trupa, co to jest za wielkie cierpienie, to trudno wyrazić. Choć wolą jestem najmocniej z tym zgodzona, ale jednak dla natury jest to wielkie cierpienie, większe aniżeli noszenie włosiennicy i do krwi biczowanie"
Dzisiaj dochodzi do niego sporadycznie w katolickich wspólnotach Ameryki Łacińskiej.
W islamie biczowanie stosowane jest do dziś jako praktyka pokutna i żałobna. Przykładowo wśród szyitów popularne są procesje biczowników ku czci Imama Husejna, męczennika z 680 r. 29 września 2017 r. taki pochód przeszedł przez centrum Bonn w Niemczech.

</doc>
<doc id="80632" url="https://pl.wikipedia.org/wiki?curid=80632" title="Sen zimowy">
Sen zimowy

Sen zimowy – fizjologiczny stan odrętwienia organizmu objawiający się okresowym spowolnieniem procesów życiowych u niektórych zwierząt stałocieplnych, pozwalający przetrwać im trudne warunki zimy. Sen zimowy może być stanem ciągłym lub przerywanym. Trwa od kilku tygodni do siedmiu miesięcy. Jest poprzedzony gromadzeniem brunatnej tkanki tłuszczowej w organizmie lub zapasów pokarmu w gnieździe oraz zmianami w funkcjonowaniu gruczołów dokrewnych. 
Pojęcie "snu zimowego" jest różnie interpretowane przez badaczy. W powszechnym użyciu jest utożsamiane z hibernacją, nazywaną też hibernacją naturalną dla odróżnienia od sztucznej hibernacji stosowanej na przykład w medycynie. 
Zdolność do hibernacji rozwinęła się niezależnie w wielu grupach zwierząt i osiąga różny stopień. Fizjologicznie sen zimowy niedźwiedzia brunatnego, borsuka lub jenota różni się od właściwej hibernacji brakiem głębokiej hipotermii i mniejszym stopniem spowolnienia procesów metabolicznych. U tych gatunków nie następuje wyłączenie termoregulacji. Taki stan odrętwienia określany jest też mianem "spoczynku" lub "letargu zimowego". Dlatego przez wielu fizjologów sen zimowy nie jest uznawany za stan właściwej hibernacji, a sam termin jest przez nich stosowany wyłącznie w odniesieniu do tych zwierząt, które nie są uznawane za prawdziwych hibernatorów.
Obserwacje pod tym kątem prowadzono między innymi na niedźwiedziach czarnych. Stwierdzono, że:

</doc>
<doc id="80633" url="https://pl.wikipedia.org/wiki?curid=80633" title="Alfred Newman">
Alfred Newman

Alfred Newman (ur. 17 marca 1901 w New Haven, Connecticut, zm. 17 lutego 1970 w Hollywood, Kalifornia) – amerykański kompozytor, jeden z najważniejszych kompozytorów filmowych w historii Hollywood.
Autor muzyki do około 300 obrazów. 43-krotnie nominowany do Oscara; statuetkę odbierał 9 razy. Jest autorem muzyki towarzyszącej logo 20th Century Fox. Jego brat Lionel także był kompozytorem. Kompozytorami muzyki filmowej są również jego dwaj synowie – Thomas i David.
W roku 1947 poślubił Marthę Louise Montgomery. 
Zmarł na rozedmę płuc.

</doc>
<doc id="80640" url="https://pl.wikipedia.org/wiki?curid=80640" title="Sosna gęstokwiatowa">
Sosna gęstokwiatowa

Sosna gęstokwiatowa ("Pinus densiflora" S. et Z.) – gatunek drzewa z rodziny sosnowatych ("Pinaceae"). Sosna gęstokwiatowa występuje na terenie północno-wschodnich Chin (Heilongjiang, Jilin, Liaoning, Szantung), Korei, Japonii, południowo-wschodniej Rosji.
Biologia i ekologia.
Gatunek jednopienny. Igły pozostają na drzewie przez kilka lat. Dwie wiązki przewodzące w liściu, od 3 do 9 kanałów żywicznych. Pylenie od kwietnia do czerwca. Szyszki nasienne dojrzewają od września do października drugiego roku.
Porasta obszary od wybrzeża do niskich partii gór. Dobrze znosi suszę, lubi stanowiska nasłonecznione na lekkich, drenowanych, nieznacznie kwaśnych glebach.
Zastosowanie.
Drzewo ozdobne, w Polsce rzadko spotykane. W Japonii powszechnie uprawiane jako drzewo ozdobne i źródło drewna. Sosna gęstokwiatowa stanowi istotny element w klasycznych ogrodach japońskich.
Systematyka i zmienność.
Pozycja gatunku w obrębie rodzaju "Pinus":
Wyróżnia się trzy odmiany:
Wyhodowano wiele kultywarów tej sosny, między innymi półkarłowatą 'Oculus Draconis', 'Pendula' i 'Umbraculifera' (po japońsku "Tagyoushou").
Zagrożenia.
Międzynarodowa organizacja IUCN umieściła ten gatunek w Czerwonej księdze gatunków zagrożonych, ale przyznała mu kategorię zagrożenia LC ("least concern"), uznając go za gatunek najmniejszej troski, o niskim ryzyku wymarcia. Klasyfikację tę utrzymano w kolejnym wydaniu księgi w 2013 roku.
Nazewnictwo.
W Japonii sosna gęstokwiatowa znana jest jako Akamatsu i Mematsu. Inne nazwy: sosna japońska.

</doc>
<doc id="80644" url="https://pl.wikipedia.org/wiki?curid=80644" title="Seniorat">
Seniorat

Seniorat – stosowana w wiekach średnich zasada określająca porządek obejmowania tronu. Ustanawiana była często po podziale kraju między synów władcy i określała, że po jego śmierci władzę zwierzchnią ma każdorazowo sprawować najstarszy męski przedstawiciel rodu (senior).
Księstwo Polskie.
Została ona sformułowana w ustawie sukcesyjnej Bolesława Krzywoustego, określającej zasady sprawowania władzy w państwie po jego śmierci i miała ona zawsze należeć do najstarszego z Piastów – seniora. Jego dzielnicę nazywano wielkoksiążęcą albo senioralną. Miała ona przechodzić we władanie najstarszego potomka dynastii, jako podstawa jego władzy nad całością państwa, więc również nad dzielnicami innych książąt. Senior miał prawo wypowiadania i prowadzenia wojen, reprezentowania państwa na zewnątrz i zawierania traktatów, mianowania dostojników kościelnych i świeckich (arcybiskupów, biskupów, kasztelanów) oraz posiadał zwierzchność sądową. Oprócz tego utrzymywał w innych dzielnicach własne załogi. Dzielnica senioralna miała zostawać zawsze nienaruszona, natomiast dziedziczne mogły podlegać dalszym podziałom. Pierwszym seniorem został Władysław II Wygnaniec.
Zasada ta została złamana w 1180 roku na zjeździe w Łęczycy, gdy w zamian za nadanie przywileju dla duchowieństwa princepsem został obwołany najmłodszy syn Bolesława III – Kazimierz II Sprawiedliwy.
Ruś Kijowska.
Zasada ta, nazywana tam "lestwicznym prawem" została też wprowadzona w Rusi Kijowskiej po śmierci Jarosława I Mądrego w 1054. Według niej w podzielonym na dzielnice państwie władzę zwierzchnią miał objąć najstarszy Rurykowicz, który otrzymywałby przy tym dzielnicę kijowską. Po jego śmierci seniorem miał stać się następny w kolejności starszeństwa przedstawiciel dynastii, który objąłby też dzielnicę swojego poprzednika, a swoją przekazywałby jeszcze młodszemu dziedzicowi, ten z kolei następnemu i tak dalej.
Zasada ta została obalona w 1097 na zjeździe w Lubeczu.

</doc>
<doc id="80650" url="https://pl.wikipedia.org/wiki?curid=80650" title="Wodnik zwyczajny">
Wodnik zwyczajny

Wodnik zwyczajny, wodnik ("Rallus aquaticus") – gatunek średniego ptaka wodnego z rodziny chruścieli (Rallidae), zamieszkujący Europę, Azję i północną Afrykę.
Podgatunki i zasięg występowania.
Rozmieszczenie w zależności od podgatunku:
Podgatunek "R. aquaticus indicus" został niedawno wyodrębniony do rangi odrębnego gatunku.
Status, ochrona i zagrożenia.
Międzynarodowa Unia Ochrony Przyrody (IUCN) uznaje wodnika za gatunek najmniejszej troski (LC – "Least Concern"). Liczebność światowej populacji, obliczona w oparciu o szacunki organizacji BirdLife International dla Europy z 2015 roku, mieści się w przedziale 600 000 – 1 499 999 dorosłych osobników. Ogólny trend liczebności populacji uznawany jest za spadkowy.
Na terenie Polski gatunek ten jest objęty ścisłą ochroną gatunkową. Liczebność populacji lęgowej na terenie kraju w latach 2013–2018 szacowano na 10–20 tysięcy par. Na "Czerwonej liście ptaków Polski" wodnik sklasyfikowany został jako gatunek najmniejszej troski (LC).
Ze względu na nocne wędrówki zagrażają im linie energetyczne. Ubytki w populacji wynikłe ze srogich mrozów danej zimy, spadku poziomu wód i obniżonym sukcesie rozrodczym w okresie lęgowym są wyrównywane w ciągu paru lat.

</doc>
<doc id="80657" url="https://pl.wikipedia.org/wiki?curid=80657" title="BeFunge">
BeFunge

BeFunge – ezoteryczny język programowania. Programy w nim, w odróżnieniu od większości języków programowania, są zorganizowane w dwuwymiarowej tablicy. Instrukcje "strzałkowe" (&lt; &gt; ^ v) powodują przeniesienia sterowania, a pętle są tworzone poprzez zorganizowanie sterowania "w kółko". Każda instrukcja w BeFunge jest oznaczana pojedynczym znakiem.
W języku BeFunge program wykonuje się czytając instrukcje, poruszając się po dwuwymiarowym obszarze. Zatem "licznik programu" składa się z dwóch liczb, oznaczających współrzędne na tablicy programu. Natomiast do przenoszenia i przechowywania wszelkich danych służy stos (obsługiwany zresztą na podobnych zasadach co w językach Forth i False).
Kompilatory BeFunge.
Autorem BeFunge jest Chris Pressey, który stworzył ten język w 1993, w zamierzeniu jako język o niezwykle trudnym do napisania kompilatorze. 
Poza kompilatorami dla BeFunge-93 istnieją też kompilatory z odpowiednimi rozszerzeniami. Wartym uwagi jest Funge-98, w którym programy można organizować w przestrzeniach dowolnego wymiaru (dla 1 Unifunge, dla 2 BeFunge, dla 3 TreFunge itd.), a nawet posiada programowanie wielowątkowe, czyli w całej przestrzeni może być więcej niż jeden "licznik programu". Tego typu rozszerzenia są zwane "Fungeoidami".
Instrukcje.
Instrukcje, podobnie jak w języku Forth operują wyłącznie na stosie, tzn. argumenty operacji są zbierane ze stosu, wynik operacji jest odrzucany na stos.
Przykłady.
Program, który liczy liczby pseudolosowe:
Program wyświetlający "Hello world!":

</doc>
<doc id="80658" url="https://pl.wikipedia.org/wiki?curid=80658" title="Hunwejbini">
Hunwejbini

Hunwejbini albo Czerwona Gwardia – komunistyczna organizacja młodzieżowa działająca w Chinach podczas rewolucji kulturalnej, w latach 1966-1968. Podobnych organizacji powstawało wówczas wiele, ale Czerwona Gwardia była najbardziej wpływowa. Dziś określenie "hunwejbin" jest używane na określenie członków wszystkich z nich.
Według oficjalnej propagandy hunwejbini mieli zajmować się prowadzeniem rewolucji, a w rzeczywistości wykorzystywani byli do wewnątrzpartyjnych rozgrywek między liderami chińskiej partii komunistycznej. Czerwona Gwardia pozostawała pod rozkazami przewodniczącego partii Mao Zedonga. Popełniała liczne okrucieństwa, torturując, przetrzymując, poniżając, a niekiedy zabijając ludzi uznanych za „wrogów ludu”, do których zaliczano przede wszystkim nieliczną chińską inteligencję.
Jedną z ofiar ich działań był syn Deng Xiaopinga Deng Pufang, który we wrześniu 1968 roku został wyrzucony z okna na czwartym piętrze Uniwersytetu Pekińskiego i do końca życia został sparaliżowany od pasa w dół.
W drugim okresie rewolucji, kiedy hunwejbini zaczęli wymykać się spod kontroli, Mao wprowadził do uczelni, urzędów i zakładów pracy wojsko. Najbardziej krewkich liderów hunwejbinów stracono, a dziesiątki tysięcy członków zesłano na wieś, żeby „uczyli się pracy od chłopów”.
Etymologia.
Polskie słowo "hunwejbin" odbiega od chińskiego, bo zostało zapożyczone przez rosyjską transkrypcję Palladiusza, w której nazwę Czerwonej Gwardii zapisuje się jako "Хунвэйбин" (m.in. n tylnojęzykowe jest zapisywane jako "н", a nie jako "ng"). W okresie rewolucji kulturalnej polska prasa korzystała bowiem głównie ze źródeł rosyjskich. Z języka rosyjskiego do polskiego przeniknął też podział na liczbę mnogą (oznaczającą" Czerwoną Gwardię" – Hunwejbini) i pojedynczą (oznaczającą "czerwonogwardzistę" – hunwejbina).

</doc>
<doc id="80659" url="https://pl.wikipedia.org/wiki?curid=80659" title="Szansa na sukces">
Szansa na sukces

 (2013-2018)Artur Orzech (2019–2021)Marek Sierocki (od 2021)Aleksander Sikora (2022)
 |wydawca = 
 |jury = znani wykonawcy, inni w każdym odcinku
 |data premiery = 14 listopada 19937 kwietnia 2019
 |lata emisji = 1993–2012od 2019
 |pora emisji = 
 |liczba odcinków = 7 546 odcinek
 |liczba sezonów = 
 |czas trwania odcinka = ok. 55 minut
 |format nadawania = SDTV (1993–2008) SDTV (2008–2012) HDTV (od 2019)
 |produkcja = Telewizja Polska
 |reżyseria = 
 |stacja telewizyjna = TVP2
 |nagrody = 
 |commons = Category:Szansa na sukces
 |wikicytaty = Szansa na sukces
 |www = https://vod.tvp.pl/website/szansa-na-sukces,41822764
Szansa na sukces – polski program telewizyjny typu talent show emitowany na antenie TVP2 w latach 1993–2012 oraz ponownie od 2019. Jego prowadzący to kolejno: Wojciech Mann (1993–2012), Artur Orzech (2019–2021), Marek Sierocki (od 2021) i Aleksander Sikora (2022). Głównym pomysłodawcą programu jest Elżbieta Skrętkowska.
Odcinki wyemitowane między jesienią 2009 a wiosną 2012 roku udostępniono w serwisie TVP VOD. Tam również nadawca udostępnia odcinki nowej odsłony.
Zasady programu.
W programie amatorzy śpiewają w formie karaoke piosenki znanych wykonawców, którzy są jurorami danego odcinka. Uczestnik musi wybrać podkład muzyczny do swojego wykonania – z dodatkowo nagraną linią melodyczną lub bez niej. Nagrodą dla zwycięzcy jest możliwość zaśpiewania piosenki z artystą, a do 2011 coroczny występ wszystkich finalistów w Sali Kongresowej w Warszawie. Zwycięzcy finału otrzymują prawo do występu na Koncercie Debiutów Festiwalu Polskiej Piosenki w Opolu lub Konkursie Piosenki Eurowizji dla Dzieci (w zależności od edycji).
Prowadzący.
Premiera programu odbyła się w listopadzie 1993 roku. Przez prawie dwie dekady jego prowadzącym był Wojciech Mann. W roku 2012 Telewizja Polska podjęła decyzję o zakończeniu programu z powodu rezygnacji prowadzącego ze swojej roli. Ostatnie odcinki z Mannem jako prowadzącym wyemitowano w kwietniu 2012 roku. W 2013 roku Elżbieta Skrętkowska.ujawniła że, miejsce miał Zająć Wojciech Jermakow
W lutym 2019 rozpoczęto castingi do kolejnej odsłony programu, której premiera odbyła się 7 kwietnia tego samego roku. Program powrócił pod tą samą nazwą, ale kolejne edycje mają odpowiednie do nagrody podtytuły (np. "Szansa na sukces. Opole 2019"). Prowadzącym nowej odsłony programu został Artur Orzech, ale wiosną 2021 roku jego miejsce zajął Marek Sierocki.od jesieni 2022 miejsce prowadzącego zajął Aleksander Sikora .
Na początku każdego odcinka pierwszych wydań nowej odsłony przypominano fragment utworu „Śpiewać każdy może” w wykonaniu Jerzego Stuhra na festiwalu w Opolu w 1977.
Spis edycji.
Odcinki specjalne odsłony rozpoczętej w 2019 roku wyemitowano:

</doc>
<doc id="80664" url="https://pl.wikipedia.org/wiki?curid=80664" title="MC68881">
MC68881

MC68881 - koprocesor arytmetyczny firmy Motorola należący do rodziny M68000 (zwanej też rodziną "68k"). Nie jest już produkowany. Zasilany napięciem 5V. Zaprojektowany został do współpracy z mikroprocesorami MC68020 i MC68030, ale może działać też z MC68000 oraz MC68010. 
Koprocesor ten może pracować z taką samą szybkością jak procesor (tryb synchroniczny) lub inną, przy użyciu oddzielnego kwarcu (tryb asynchroniczny). Najszybszy model MC68881 osiąga 20 MHz. Istnieją wersje PGA i PLCC.
Używany był między innymi w komputerach Amiga, Atari, oraz Apple Macintosh.
Został zastąpiony przez MC68882.

</doc>
<doc id="80666" url="https://pl.wikipedia.org/wiki?curid=80666" title="Rustam Kasimdżanow">
Rustam Kasimdżanow

Rustam Kasimdżanow, uzb. Rustam Qosimjonov (ur. 5 grudnia 1979 w Taszkencie) – uzbecki szachista, mistrz świata Międzynarodowej Federacji Szachowej (FIDE) w latach 2004–2005.
Kariera szachowa.
Kasimdżanow gra w szachy od piątego roku życia. Jako junior odnosił sukcesy w swoim kraju. W 1997 r. podzielił I m. w otwartym turnieju w Cappelle-la-Grande i w tym samym roku otrzymał tytuł arcymistrza. W 1998 r. zdobył tytuł mistrza Azji, natomiast rok później został wicemistrzem świata juniorów. Na olimpiadzie szachowej w 2000 r. wynikiem 9½ z 12 punktów zdobył indywidualnie brązowy medal na I szachownicy. Zwyciężył w dwóch silnych turniejach, w Essen (2001) i w Pampelunie (2002) oraz zajął II miejsce w Pucharze Świata FIDE w 2002 roku, przegrywając w finale z Viswanathanem Anandem. Dwukrotnie brał udział w prestiżowych turniejach światowej czołówki w Wijk aan Zee, nie odnosząc jednak sukcesu (XI w 1999 roku i XIII w 2002).
W mistrzostwach świata FIDE systemem pucharowym, rozgrywanych w Libii w 2004 roku, Kasimdżanow sprawił wielką niespodziankę, eliminując wyżej notowanych arcymistrzów: Wasilija Iwanczuka, Aleksandra Griszczuka i Weselina Topałowa, by w finale spotkać się z Michaelem Adamsem. W sześciopartiowym meczu finałowym obaj szachiści wygrali po dwie partie, losy tytułu rozstrzygnęły się więc w dogrywkach, granych przyspieszonym tempem gry. Kasimdżanow wygrał pierwszą partię i zremisował drugą, zdobywając tym samym tytuł mistrza świata FIDE i prawo gry w cyklu unifikacyjnym z najwyżej notowanym szachistą świata, Garrim Kasparowem (do którego jednak nie doszło).
W 2006 r. odniósł duży sukces, zwyciężając na Korsyce w rozegranym z udziałem wielu zawodników światowej czołówki turnieju szachów szybkich (w finale pokonał Viswanathana Ananda). W 2007 r. wystąpił w rozegranych w Eliście meczach pretendentów, ale w I rundzie przegrał z Borysem Gelfandem i nie wywalczył awansu do turnieju o mistrzostwo świata w Meksyku.
Wielokrotnie reprezentował Uzbekistan w turniejach drużynowych, m.in.:
Najwyższy ranking w dotychczasowej karierze osiągnął 1 maja 2015 r., z wynikiem 2715 punktów zajmował wówczas 35. miejsce na światowej liście FIDE, jednocześnie zajmując 1. miejsce wśród uzbeckich szachistów.

</doc>
<doc id="80668" url="https://pl.wikipedia.org/wiki?curid=80668" title="Gallipoli (półwysep)">
Gallipoli (półwysep)

Gallipoli (tur. "Gelibolu", w starożytności "Chersonez Tracki") – półwysep w europejskiej części Turcji, nad Morzem Egejskim, pomiędzy cieśniną Dardanele (prowadzącą na Morze Marmara) a zatoką Saros na północy. Długość półwyspu wynosi ok. 90 km, szerokość do 21 km. Głównym miastem jest Gallipoli.
Historia.
W 1356 półwysep został opanowany przez Turcję jako pierwsza turecka posiadłość w Europie.
Gallipoli jest znane przede wszystkim jako miejsce desantu i późniejszych walk wojsk angielskich (także australijskich i nowozelandzkich) oraz francuskich w czasie I wojny światowej, w okresie od kwietnia 1915 do stycznia 1916 roku. Operację wojsk sprzymierzonych przygotował ówczesny I lord Admiralicji, a późniejszy premier Wielkiej Brytanii Winston Churchill. Celem operacji było opanowanie cieśnin czarnomorskich i otwarcie drogi wodnej łączącej państwa ententy i Rosję. Wskutek niedogodnych warunków i silnego oporu wojsk tureckich walki zakończyły się ostatecznie klęską wojsk sprzymierzonych i ogromnymi stratami osobowymi obu walczących stron - odpowiednio 180 i 220 tys. żołnierzy. W czasie walk na półwyspie zasłużył się dowódca armii tureckiej Mustafa Kemal, znany później jako Kemal Atatürk, założyciel nowoczesnego państwa tureckiego po upadku Imperium Osmańskiego.

</doc>
<doc id="80669" url="https://pl.wikipedia.org/wiki?curid=80669" title="Tężec">
Tężec

Tężec () – ostra i ciężka choroba przyranna zwierząt. Jest on chorobą zakaźną (wywoływana przez bakteryjny czynnik zakaźny), ale nie zaraźliwą, ponieważ jej przyczyną są egzotoksyny (o charakterze neurotoksyn) wytwarzane przez bakterię laseczkę tężca ("Clostridium tetani").
Tężec występuje na całym świecie. Zwierzęciem najczęściej zapadającym na tężec jest koń, który jest też naturalnym nosicielem tejże choroby. Inne zwierzęta, jak choćby psy, koty, bydło i świnie są mniej wrażliwe. Natomiast ptaki są odporne. Bardzo podatny jest człowiek.
Tężec w krajach rozwiniętych jest rzadko występującą chorobą. W Polsce w 1999 roku zarejestrowano 21, a w 2000 – 14 zachorowań.
Etiologia.
Chorobę u ludzi i zwierząt powoduje "Clostridium tetani", czyli Gram-dodatnia, beztlenowa orzęsiona laseczka występująca w ziemi i wytwarzająca organ przetrwalnikowy w postaci okrągłej endospory, umieszczonej na końcach laseczki.
Źródła zakażenia i patogeneza.
Przetrwalniki po wniknięciu w tkanki, najczęściej w miejscu przypadkowego urazu (jak np. oparzenia lub ukłucia), przechodzą w postać wegetatywną poprzez proces kiełkowania przetrwalników. Rozwojowi sprzyjają warunki beztlenowe. Takie warunki spotykamy w ranach głębokich. W ranach płytkich i drobnych skaleczeniach może również dochodzić do namnażania się laseczek tężca pod warunkiem dodatkowego zakażenia drobnoustrojami tlenowymi, które zużywając tlen wytworzą warunki korzystne do rozwoju laseczek tężca. Namnażając się w miejscu zakażenia produkuje toksyny: tetanospazminę, tetanolizynę i fibrynolizynę.
Tetanospazmina jest neurotoksyną atakującą komórki nerwowe. Wiążąc się z obwodowym neuronem ruchowym, wnika do aksonu i stąd przenosi się do komórek nerwowych pnia mózgu i rdzenia kręgowego. Tetanospazmina wędruje następnie przez synapsę do zakończenia presynaptycznego, gdzie blokuje uwalnianie inhibitorów neuroprzekaźnikowych (glicyna i kwas gamma-aminomasłowy), co powoduje blokowanie fizjologicznych procesów hamowania i prowadzi do stałego nadmiernego pobudzenia neuronów ruchowych, które z kolei wywołuje wzmożone napięcie i napady prężeń (skurczów) mięśni szkieletowych.
Tetanolizyna działa litycznie na erytrocyty.
Objawy.
Okres inkubacji choroby wynosi od 2 do 21 dni. Przed rozwojem pełnoobjawowej choroby występują objawy prodromalne, takie jak ból głowy, złe samopoczucie, bezsenność i niepokój, wzmożona potliwość i napięcie mięśni oraz parestezje lub ból w pobliżu rany. Choroba przebiega w trzech postaciach:
Zmiany anatomopatologiczne.
W obrazie sekcyjnym brak jest charakterystycznych zmian.
Rozpoznawanie.
Rozpoznanie rozwiniętej choroby jest stosunkowo łatwe ze względu na występowanie charakterystycznych objawów klinicznych i wywiad chorobowy wskazujący na wcześniejsze zranienie z możliwością dostania się do rany przetrwalników tężca.
Rozpoznanie różnicowe.
W początkowych etapach choroby należy wykluczyć: zatrucie strychniną, tężyczkę, zapalenie mózgu, wściekliznę, ostry przebieg reumatoidalnego zapalenia stawów.
Leczenie zarażonych.
Zwierzęta.
Leczenie przeżuwaczy i świń nie daje efektów, w związku z tym zwierzęta te poddaje się ubojowi.
U koni śmiertelność wynosi ponad 50%.
Człowiek.
Leczenie poprzez oczyszczenie zakażonego miejsca, podanie antytoksyny przeciwtężcowej. Leczenie ludzi odbywa się w warunkach szpitalnych, na oddziałach intensywnej opieki medycznej.
Postępowanie przeciwtężcowe.
Postępowanie zapobiegające zachorowaniu na tężec (postępowanie profilaktyczne) można podzielić na dwa zagadnienia:
Szczepienia przeciwtężcowe są łatwą, tanią i skuteczną formą zapobiegania zachorowaniom na tężec. Szczepienia stosuje się u ludzi, można także szczepić konie.
U ludzi szczepienia przeciw tężcowi należą do szczepień obowiązkowych, bezpłatnych.
Podstawowy program szczepień przeciwtężcowych, który powoduje wytworzenie odporności przed zachorowaniem składa się z 4 dawek podawanych w następujący sposób:
Następnie należy przeprowadzać podawanie kolejnych dawek szczepionki, tzn. "przypominających" w następującym schemacie:
Aby uchronić osobę dorosłą przed zachorowaniem, konieczne jest powtarzanie podawania dawek tej szczepionki (szczepionka Td) w odpowiednich odstępach czasu w ciągu całego życia, nie rzadziej niż co 10 lat.
Postępowanie z osobami zranionymi i narażonymi na zachorowanie na tężec zależy od: stanu przeprowadzenia programu szczepienia podstawowego, czasu, który upłynął od programu szczepienia podstawowego i ryzyka wystąpienia tężca.
Jeżeli ryzyko zachorowania jest duże, to u osób nieszczepionych, a także u których program podstawowy szczepienia nie został ukończony lub upłynęło więcej niż 10 lat od ukończenia programu podstawowego należy zastosować zarówno antytoksynę tężcową (ewent. ludzką immunoglobulinę przeciwtężcową) oraz szczepienia anatoksyną tężcową (szczepionka T lub Td) w schemacie 0-1-6 miesięcy.

</doc>
<doc id="80671" url="https://pl.wikipedia.org/wiki?curid=80671" title="Kanopa">
Kanopa



</doc>
<doc id="80680" url="https://pl.wikipedia.org/wiki?curid=80680" title="Połozowate">
Połozowate

Połozowate (Colubridae) – rodzina węży z grupy Alethinophidia. Inne nazwy używane dla tej rodziny to wężowate lub węże właściwe.
Do rodziny połozowatych należy większość obecnie żyjących węży. Należy do niej około 1500 gatunków, czyli ponad 60%.
Tradycyjnie wśród połozowatych wyróżnia się podrodziny:
Niektóre badania sugerują jednak, że połozowate obejmujące wszystkie te podrodziny byłyby rodziną parafiletyczną, gdyż należeliby do niej przodkowie zdradnicowatych i żmijowatych, zaś same rodziny Elapidae i Viperidae nie są zaliczane do Colubridae. Według tych badań niektóre podrodziny połozowatych, jak Pseudoxyrhophiinae czy Psammophiinae, są bliżej spokrewnione ze zdradnicowatymi niż z resztą połozowatych. Lawson i in. (2005) zaliczyli podrodziny Psammophiinae, Pseudoxyrhophiinae, Xenodermatinae i większość rodzajów z podrodziny Boodontinae do zdradnicowatych; wyłączyli też z Colubridae podrodziny Pareatinae i Homalopsinae, podnosząc je do rangi odrębnych rodzin. Jeszcze dalej poszli Vidal i in. (2007) ograniczając Colubridae wyłącznie do podrodzin Colubrinae, Calamariinae i nowej podrodziny Grayiinae, obejmującej rodzaj "Grayia" (wcześniej zaliczany do Boodontinae). Zaher i in. (2009) ograniczają Colubridae wyłącznie do dawnej podrodziny Colubrinae. Wreszcie Pyron i współpracownicy (2011) zaliczyli do Colubridae podrodziny Colubrinae, Calamariinae, Grayiinae, Natricinae, Pseudoxenodontinae, Dipsadinae (obejmującą też rodzaje przez innych autorów zaliczane do Xenodontinae) oraz wyróżnioną przez autorów nową podrodzinę Scaphiodontophiinae obejmującą rodzaj "Scaphiodontophis". Podobną klasyfikację przyjęli też w późniejszej publikacji Pyron, Burbrink i Wiens (2013), z tym tylko, że zamiast Scaphiodontophiinae wyróżnili podrodzinę Sibynophiinae obejmującą rodzaje "Sibynophis" i "Scaphiodontophis".
Podział systematyczny.
Systematyka połozowatych według Pyron et al. 2010, Pyron et al. 2013 (za reptile-database.org):

</doc>
<doc id="80681" url="https://pl.wikipedia.org/wiki?curid=80681" title="Koriacy">
Koriacy

Koriacy (нымылан) – lud zaliczany do paleoazjatyckch, zamieszkujący głównie Koriację, część Kraju Kamczackiego. Blisko spokrewniony z Czukczami. 
Liczebność osób deklarujących przynależność do narodowości koriackiej wykazuje tendencję spadkową:
Jedynie połowa z nich używa własnego języka, pozostali posługują się rosyjskim. 
Koriacy zamieszkują we wschodniej Syberii (Rosja), głównie półwysep Kamczatka w jego północnej części, gdzie w 1930 roku utworzono Koriacki Okręg Autonomiczny. Poza tym żyją w obwodzie magadańskim i Czukockim Okręgu Autonomicznym.
Od XVIII wieku wyznają prawosławie, zachowali jednak liczne przeżytki poprzedniej religii – szamanizmu. 
Koriacy tradycyjnie dzielą się na dwie grupy. Jedną z nich stanowią zamieszkujący w głębi lądu półkoczownicy, zajmujący się głównie hodowlą reniferów; w czasach ZSRR część z nich przeszła na życie osiadłe, prowadząc działalność gospodarczą w obrębie kołchozów, zaś po rozpadzie tego kraju i kryzysie gospodarczym powróciła do tradycyjnego trybu życia. Druga grupa Koriaków tradycyjnie prowadzi osiadły tryb życia, zamieszkuje stałe osiedla na wybrzeżu i zajmuje się głównie polowaniami na morskie ssaki i rybołówstwem.

</doc>
<doc id="80682" url="https://pl.wikipedia.org/wiki?curid=80682" title="Challenge 1930">
Challenge 1930

Challenge 1930 – drugie Międzynarodowe Zawody Samolotów Turystycznych (fr. "Challenge International de Tourisme"), znane w Polsce w skrócie jako Challenge, odbyły się w dniach 18 lipca – 8 sierpnia 1930 w Berlinie w Niemczech. Obejmowały one lot okrężny wokół Europy o długości 7560 km, przez Niemcy, Francję, Wielką Brytanię, Hiszpanię, Szwajcarię, Austrię, Czechosłowację i Polskę oraz próby techniczne samolotów. Zawody zakończyły się zwycięstwem zawodników i samolotów niemieckich. Były pierwszą dużą imprezą międzynarodową, w której zadebiutowało polskie lotnictwo sportowe.
Zgłoszenia i otwarcie zawodów.
Były to drugie zawody z serii czterech prestiżowych zawodów samolotów turystycznych "Challenge", będących największymi wydarzeniami lotniczymi przedwojennej Europy, nie powtarzanymi już w takiej formie po wojnie. Organizatorem zawodów był Aeroklub Niemiec z uwagi na zwycięstwo niemieckiego zawodnika (Fritza Morzika) w poprzednich zawodach "Challenge" w 1929. Regulamin zawodów bazował na wzorcu Międzynarodowej Federacji Lotniczej (FAI), lecz szczegóły opracował Aeroklub Niemiec. W składzie Międzynarodowej Komisji Sportowej czuwającej nad zawodami, której przewodniczył Niemiec Gerd von Hoeppner, znaleźli się przedstawiciele siedmiu aeroklubów narodowych, w tym także sekretarz generalny Aeroklubu Rzeczypospolitej Polskiej Bogdan Kwieciński.
Początkowo zgłoszono aż 98 załóg i samolotów, ostatecznie w zawodach wzięło udział 60 spośród nich, co i tak stanowiło największą liczbę z czterech zawodów "Challenge". Wchodziły one w skład ekip z 6 państw: Niemiec (30 załóg), Polski (12 załóg), Wielkiej Brytanii (7 załóg), Francji (6 załóg), Hiszpanii (3 załogi) i Szwajcarii (2 załogi). W składzie brytyjskiej ekipy był także jeden Kanadyjczyk, a w składzie francuskiej – załoga belgijska. Po raz pierwszy w zawodach wzięła udział Polska, wystawiając w dodatku drugą co do liczebności ekipę i to używającą tylko samolotów polskiej konstrukcji (według początkowych zgłoszeń miało ich być 14). Była to jednocześnie pierwsza prezentacja lotnictwa polskiego w poważnych zawodach międzynarodowych. Tym razem w zawodach nie wzięły udziału Włochy ani Czechosłowacja.
Otwarcie zawodów nastąpiło 18 lipca 1930 na lotnisku Staaken i tego dnia o godz. 12 był wyznaczony ostateczny termin przybycia samolotów. Po uroczystym bankiecie, następnego dnia miały miejsce formalności oraz ważenie, badanie i plombowanie samolotów, po czym samoloty przeleciały na lotnisko Tempelhof. Zawody składały się z dwóch części: lotu okrężnego wokół Europy oraz prób technicznych samolotów. Próby techniczne obejmowały zarówno ocenę poziomu technicznego konstrukcji samolotów, jak i konkurencje wymagające kunsztu w pilotażu (przede wszystkim doszły od poprzednich zawodów trudne próby startów i lądowań). Zawody w 1930 roku były jedynymi, w których lot okrężny stanowił pierwszy etap, przez co w próbach technicznych uczestniczyły już tylko te samoloty, które zdołały ukończyć lot.
Samoloty.
W zawodach brały udział głównie popularne samoloty turystyczne i sportowe końca lat 20., znane także z poprzednich zawodów – jak de Havilland DH.60G Gipsy Moth (stanowiący podstawowy sprzęt ekipy angielskiej i hiszpańskiej) lub Klemm L.25/L.26. Samoloty te miały w większości otwarte kabiny i prezentowały różne układy konstrukcyjne. Głównie były to jednopłaty (29 dolnopłatów, 17 górnopłatów i 1 średniopłat), a tylko 13 było dwupłatami. W porównaniu z poprzednimi zawodami, pojawiły się jednak także konstrukcje specjalnie przystosowane do specyfiki zawodów, przede wszystkim niemieckie BFW M.23c i Klemm L.25E, będące nowymi wersjami maszyn z poprzedniego roku. Oba były drewnianymi dolnopłatami z zakrytymi kabinami, zachowującymi niską masę, pozwalającą na zaklasyfikowanie ich do lżejszej kategorii, a jednocześnie wyposażone były w mocne silniki Argus, zapewniające osiąganie wysokich prędkości oraz lepszych parametrów startu i lądowania. Wszystkie samoloty biorące udział w zawodach miały jeszcze stałe podwozie i brak mechanizacji płata, w większości były konstrukcji drewnianej lub mieszanej, a tylko 5 samolotów było konstrukcji metalowej. Moc silników wynosiła na ogół do ok. 100 KM (73 kW), a najsłabsze były o mocy 46 KM (33,8 kW). Dwadzieścia lżejszych samolotów zaliczono do II kategorii (o masie własnej do 322 kg), a pozostałe 40 do I kategorii (o masie własnej do 460 kg), co miało znaczenie przy punktacji za prędkość podczas lotu okrężnego oraz zużycie paliwa. Do kategorii II należało 11 niemieckich BFW M.23b/c i 5 Klemm L.25/L.25E (z wyjątkiem dwóch L.25 IVa), 3 polskie RWD-2 i francuski Mauboussin XI.
Typy i liczby samolotów uczestniczących w Challenge – niemieckie: BFW M.23c (10), BFW M.23b (1), Klemm L 25 (4), Klemm L 25E (3), Klemm L 26 (2), Klemm VL 25 (1), Junkers A 50 (3), Arado L II (4), Albatros L 100 (1), Albatros L 101 (1), Darmstadt D-18 (1); brytyjskie: de Havilland DH.60G Gipsy Moth (6), Avro Avian (1), Spartan Arrow (1); amerykański: Monocoupe 110 Special (1); polskie: RWD-2 (3), RWD-4 (3), PZL.5 (2), PWS-50 (1), PWS-51 (1), PWS-52 (1), PWS-8 (1); francuskie: Caudron C.193 (3), Caudron C.232 (1), Peyret-Mauboussin PM XI (1); belgijski: Saint Hubert G1 (1); włoski: Breda 15S (1); hiszpański: CASA C-1 (1).
Wśród polskich samolotów było siedem górnopłatów (po trzy RWD-2 i RWD-4 i jeden PWS-52), trzy dwupłaty (dwa PZL.5 i jeden PWS-8) oraz dolnopłat PWS-51 i średniopłat PWS-50. Wszystkie samoloty, oprócz RWD-2, były wprawdzie skonstruowane specjalnie na zawody "Challenge" (przy tym samoloty PWS istniały zaledwie w pojedynczych egzemplarzach), lecz ich konstrukcje prezentowały umiarkowany poziom techniczny, nie dostosowany dobrze do specyfiki zawodów. Wszystkie, poza PWS-52, miały odkryte kabiny załogi.
Zawodnicy.
W zawodach brało udział wielu znanych pilotów tego okresu. W ekipie niemieckiej startowali między innymi Fritz Morzik (zwycięzca poprzedniego "Challenge"), Reinhold Poss i Robert Lusser, w ekipie brytyjskiej Hubert Broad (zdobywca 2. miejsca w 1929 roku) i Kanadyjczyk John Carberry (3. miejsce w 1929). W ekipie brytyjskiej startowały także dwie znane pilotki: Miss Winifred Spooner i Lady Mary Bailey, będące jedynymi kobietami w zawodach. W ekipie hiszpańskiej leciał książę Antonio Habsburg-Bourbon. Samoloty brały udział w konkurencjach z załogami dwuosobowymi: pilot i mechanik lub pasażer.
W skład ekipy polskiej wchodzili:
Sześć samolotów RWD stanowiło ekipę narodową Aeroklubu Rzeczypospolitej Polskiej, a samoloty PZL i PWS były zgłoszone przez ich wytwórnie. W zawodach miał wziąć udział także Stanisław Działowski na samolocie własnej konstrukcji DKD-V (SP-ACY, numer O3, zgłoszony przez LOPP), lecz rozbił samolot podczas lotu na zbiórkę do Warszawy. Zgłoszony był także Kazimierz Piotrowski, przez Aeroklub Akademicki w Krakowie, ale jego samolot Sido S-1 nie został ukończony na czas (SP-ACZ, numer O4). Polscy piloci mieli dotąd mniejsze doświadczenie w zawodach tego typu, a jedynie Franciszek Żwirko i Bolesław Orliński byli znani z dłuższych przelotów.
Lot okrężny.
Zasady.
Lot okrężny odbywał się na trasie o długości 7560 km, w 29 etapach: Berlin – Brunszwik – Frankfurt nad Menem – Reims – Saint-Inglevert – Bristol – Londyn – Saint-Inglevert – Paryż – Poitiers – Pau – Saragossa – Madryt – Sewilla – Madryt – Saragossa – Barcelona – Nîmes – Lyon – Lozanna – Berno – Monachium – Wiedeń – Praga – Wrocław (Breslau) – Poznań – Warszawa – Królewiec (Königsberg) – W.M. Gdańsk – Berlin. Długości odcinków wahały się od 77,5 km (Lozanna – Berno) do 410 km (Gdańsk – Berlin), przeciętnie mierzyły w granicach 200–300 km. Ta część zawodów stanowiła przede wszystkim próbę niezawodności dla samolotów, a zwłaszcza ich silników. Pomimo zrozumiałego dążenia części pilotów, aby ukończyć lot najszybciej, nie był to wyścig lotniczy i nie miała znaczenia kolejność na mecie i maksymalna ilość pokonywanych dziennie etapów, natomiast punktowana była przede wszystkim regularność przelotów i dobra średnia prędkość na całej trasie. Niedopuszczalna była wymiana części, z wyjątkiem śmigła, ale tylko jeśli samolot miał zapasowe śmigło na pokładzie. Naprawy były dopuszczalne, lecz za zdjęcie plomb z silnika odejmowano 30 punktów.
Minimalna prędkość średnia na całej trasie, poniżej której groziła dyskwalifikacja, musiała wynosić 80 km/h dla samolotów kategorii I lub 60 km/h dla kategorii II. Prędkość była przeliczana na punkty za pomocą trzech mnożników, malejących dla kolejnych zakresów prędkości. Maksimum punktów za prędkość wynosiło 195, przyznawane za prędkość średnią 175 km/h w kategorii I lub 155 km/h w kategorii II, natomiast wyższa prędkość nie dawała już dalszych punktów. Prędkość mierzono na podstawie odległości i czasu lotu, więc zawodnik po wylądowaniu musiał jak najszybciej przedstawić komisji książkę pokładową do odnotowania czasu przybycia. Za regularność lotu przyznawano 75 punktów, z czego za pierwszą noc spędzoną poza lotniskiem etapowym odejmowano 15 punktów (liczono tu także przybycie po zamknięciu lotniska etapowego o godz. 20), za drugą dalsze 30 punktów, a za trzecią zawodnik był dyskwalifikowany. Również za nieprzelecenie żadnego etapu w ciągu dnia zawodnik tracił 10 punktów, a po raz drugi – dalsze 20 punktów. Załogi, które nie osiągnęły Berlina do 31 lipca o godz. 16 miały być zdyskwalifikowane, lecz termin ten uległ później przedłużeniu z uwagi na zatrzymanie części załóg w Pau. W porównaniu z zawodami z 1929 roku, lot okrężny był o 1/5 dłuższy, lecz można było za niego zdobyć tylko 54% możliwych do uzyskania w zawodach punktów (w 1929 – 72%), co oznaczało większy nacisk położony na próby techniczne.
Początkowe etapy 20-22 lipca.
Lot okrężny rozpoczął się startem wszystkich załóg między 9 a 9.59 rano w niedzielę 20 lipca z lotniska Berlin-Tempelhof, podczas złej pogody. Już pierwszego dnia najszybsi zawodnicy, w tym sześciu Brytyjczyków, czterech Francuzów, dwóch Niemców i trójka Polaków na RWD-4, osiągnęli lotnisko Saint-Inglevert koło Calais, przelatując 1058 km. Tego dnia jednak odpadły dwie polskie załogi: Tadeusz Karpiński (RWD-4) musiał poddać się w szpitalu operacji zapalenia wyrostka, a samolot PWS-52 Franciszka Rutkowskiego został wywrócony przez wiatr na lotnisku w Reims i uszkodzony (według innych źródeł, w Saint-Inglevert). Odpadła także jedna załoga hiszpańska, po uszkodzeniu podwozia we Frankfurcie (Rodrigues Novarro, CASA-1).
Drugiego dnia, 21 lipca załogi przeleciały nad kanałem La Manche do Bristolu w Anglii, startując dopiero około południa z uwagi na złą pogodę. Mimo mgły, 23 załogi, łącznie z Jerzym Bajanem (RWD-4), powróciły jeszcze pod koniec dnia z Londynu, lądując ponownie w Saint-Inglevert, a trzech najszybszych zawodników brytyjskich i trzech francuskich osiągnęło Paryż, przelatując tego dnia 843,5 km. Załoga Żwirko i Wigura musiała naprawiać w Londynie skrzydło ich samolotu, uszkodzone wskutek zderzenia z samochodem cysterną na lotnisku. Tego dnia odpadła jedna załoga francuska (Charles Fauvel na Peyret-Mauboussin XI, uszkodzonym przy przymusowym lądowaniu we Francji).
22 lipca czołówka zawodników osiągnęła Madryt (3019 km od startu); było to pięć załóg brytyjskich (Hubert Broad, Alan Butler, Sidney Thorn, John Carberry i H. Andrews, który wylądował po zamknięciu lotniska), trzy niemieckie (Fritz Morzik, Reinhold Poss, Willy Polte) i dwie francuskie (François Arrachart i Maurice Finat). Nad Pirenejami do Saragossy zdołali jeszcze tego dnia przelecieć książę de Habsburgo-Borbon, Georg Pasewaldt i dwóch francuskich pilotów Cornez (Caudron C.193) i MacMahon (Caudron C.232), lecz obaj Francuzi rozbili swoje samoloty przy próbie dalszego lotu. Jednocześnie, ostatni zawodnik na trasie Józef Muślewski, doleciał jedynie do Reims, a reszta była rozciągnięta pomiędzy tymi miastami. Tego dnia odpadli także Hiszpan książę Ansaldo de Estremera (DH-60G) i Niemiec Herman Stutz (Arado L.II), którzy uszkodzili samoloty podczas przymusowych lądowań na trasie do Pau. Z zawodów wycofał się ponadto pilot niemiecki Hermann von Oertzen (Albatros L.100), po śmiertelnym wypadku pasażera von Rederna, który wszedł pod śmigło swojego samolotu po wylądowaniu w Londynie. Licząc prędkości średnie, prowadzili w tym czasie Anglicy Broad (163 km/h) i Butler, następnie jako trzeci Żwirko (147,5 km/h) i kolejno Winifred Spooner i Jerzy Bajan.
Problemy z pogodą 23-26 lipca.
Ponad 30 samolotów, które przyleciały następnie na lotnisko w Pau, zostało zatrzymanych tam przez 23 i 24 lipca, z powodu złej pogody nad Pirenejami, nie pozwalającej na lot do Saragossy. Jako ostatnia usiłowała je przelecieć lady Bailey, lecz musiała zawrócić do Pau. Z tego powodu, nie było kar dla zawodników za brak przelotów, a czas powrotu do Berlina przesunięto o 48 godzin dla załóg, które były zatrzymane dwie doby w Pau i o 24 godziny dla pozostałych. Tymczasem 12 najszybszych zawodników, będących już na terytorium Hiszpanii, leciało dalej, zmagając się jednak z kiepską pogodą. Pięć załóg osiągnęło Barcelonę 23 lipca i Lozannę następnego dnia (Broad, Butler, Thorn, Morzik, Poss).
Na dalszy lot pozostałych załóg przez Pireneje zezwolono dopiero 25 lipca i jeszcze tego dnia 17 zawodników osiągnęło powtórnie Madryt, w drodze powrotnej z Sewilli, a najszybsi Jerzy Bajan i Niemiec Erwin Aichele (BFW M.23c) dolecieli powtórnie do Saragossy. Czołówka czterech zawodników doleciała natomiast tego dnia do Wrocławia (Anglicy Broad, Thorn, Butler i Niemiec Poss), a Fritz Morzik do Pragi. Wskutek awarii silnika i przymusowego lądowania w górach przed Saragossą, z rajdu odpadła najbardziej doświadczona polska załoga Żwirko i Wigura na RWD-4 (samolot wylądował w tak trudno dostępnym miejscu, że trzeba było go pozostawić, po wymontowaniu silnika). Tego dnia odpadła jedyna belgijska załoga wskutek uszkodzenia podwozia przy lądowaniu w Madrycie (Jacques Maus, samolot St. Hubert G-1, w ekipie francuskiej) oraz został zdyskwalifikowany Niemiec Wolf von Dungern (Arado L.IIa), za start bez pasażera, w celu odciążenia samolotu po przymusowym lądowaniu przed Pau. Wskutek złej pogody i mgły, zginęło tego dnia dwóch pilotów wojskowych wysłanych z Lozanny na poszukiwanie François Arracharta, a w wypadku podczas wypuszczania rakiet oświetlających poniósł śmierć kierownik lotniska w Lozannie kpt. Henry Strub.
26 lipca Poss, Thorn, Broad i książę Habsburgo-Borbon osiągnęli Warszawę. Najszybsze załogi z opóźnionych w Pau – Jerzy Bajan i Niemcy Aichele i Dinort, osiągnęli Berno, 700 km za ostatnimi załogami czołowej grupy, nocującymi w Wiedniu, Na skutek awarii silnika odpadł tego dnia Bolesław Orliński (PZL-5), a w wypadku przy lądowaniu w Lyonie poniosła śmierć załoga dwóch Niemców, zaczepiając o maszt anteny (Erich Offermann i E. Jerzembski, BFW M.23c). Druga załoga niemiecka Rudolfa Neiningera (Darmstadt D-18) wodowała przymusowo w Zatoce Liońskiej po awarii silnika, lecz została uratowana przez statek.
Zakończenie lotu 27 lipca – 1 sierpnia.
27 lipca pierwsi zawodnicy zakończyli lot okrężny, dolatując do Berlina, w którym zgodnie z planem rozpoczęto przyjmowanie samolotów tego dnia od godz. 16. Pierwszymi w Berlinie o 16.33 byli Anglicy Alan Butler i za nim Hubert Broad, obaj na DH-60G, jednakże Butler na skutek nieregulaminowej wymiany śmigła złamanego na lotnisku w Poznaniu, został zdyskwalifikowany i ukończył lot poza konkursem. Tego dnia ukończyli lot także Brytyjczycy Sidney Thorn i H. Andrews, Niemcy Reinhold Poss, Fritz Morzik, Georg Pasewaldt, Francuz Maurice Finat i Hiszpan Antonio de Habsburgo-Borbon. Najszybszym zawodnikiem na całej trasie był zdyskwalifikowany Alan Butler (179 km/h), natomiast ze sklasyfikowanych zawodników, najszybszy był H. Broad (176 km/h) i tylko on otrzymał maksymalną liczbę punktów za szybkość średnią. W tym dniu na trasie lotu pozostało jeszcze 35 zawodników.
28 lipca do Berlina dotarło 7 zawodników, w tym pierwszy z Polaków – Stanisław Płonczyński (RWD-2), a także Niemcy Willy Polte i Oskar Dinort, Brytyjki Winifred Spooner i Mary Bailey, Kanadyjczyk John Carberry i Francuz François Arrachart. Józef Lewoniewski (PWS-51) musiał się tego dnia wycofać, uszkadzając samolot przy przymusowym lądowaniu koło Wiednia na skutek awarii; z kolei Niemiec Wolfgang Stein (Albatros L.101) uszkodził śmigło w Wiedniu i dalej leciał poza konkursem. 29 lipca lot ukończył Jerzy Bajan i 8 załóg niemieckich: R. Lusser, T. Osterkamp, O. Notz, O. Peschke, D. von Massenbach, E. Krüger, W. Roeder, J. Risztics. Na ostatnim etapie przed Berlinem musiały się wycofać dwie załogi niemieckie – Erwin Aichele i Alfred King (obaj na BFW M.23c), którzy uszkodzili samoloty w przymusowych lądowaniach, przy tym King zaledwie na kilkadziesiąt kilometrów przed metą.
30 lipca do Berlina przyleciał E. Więckowski i 6 załóg niemieckich: E. von Freyberg, J. von Köppen, O. von Waldau, W. Spengler, H. Benz i F. Siebel. 31 lipca przybyli Ignacy Giedgowd i Niemiec A. Gothe, a 1 sierpnia – Niemiec H. Böhning i obydwaj Szwajcarzy – J. Pierroz i Ch. Kolp, jako ostatni ze sklasyfikowanych zawodników (zawodnicy przybyli 1 sierpnia zostali dopuszczeni do prób technicznych dopiero 5 sierpnia). W ciągu ostatnich trzech dni ukończyło lot także kilku zawodników zdyskwalifikowanych: Niemcy W. Stein i W. von Gravenreuth (obaj z powodu nieregulaminowych napraw śmigła) oraz Polacy: P. Dudziński (PWS-8), Z. Babiński (PWS-50) i, jako ostatni w całym locie, J. Muślewski (RWD-2), wszyscy trzej kończący lot poza konkursem z powodu przekroczenia limitu czasu.
Wyniki lotu.
Lot okrężny okazał się trudną próbą dla samolotów i pilotów. Ogółem ukończyło go jedynie 36 załóg oraz 6 dalszych poza konkursem, na 60 startujących. Znaczna część samolotów odpadła z powodu awarii zespołów napędowych, prowadzących do przymusowych lądowań i uszkodzeń samolotów (zwracano przy tym uwagę w komentarzach na zbytnią restrykcyjność warunków wymiany śmigieł, prowadzącą do dyskwalifikacji kilku załóg). Po locie okrężnym i podliczeniu punktów, w klasyfikacji generalnej prowadził Hubert Broad z wynikiem 270 pkt, za nim Kanadyjczyk John Carberry (268 pkt), trzeci był Reinhold Poss (264 pkt) czwarty Fritz Morzik (263 pkt). Dalsze miejsca zajmowali pozostali Niemcy i Anglicy. Najlepsi z Polaków byli na miejscach 14. Stanisław Płonczyński (236 pkt) i 15. Edward Więckowski (234 pkt) – obaj na RWD-2. Jerzy Bajan i Ignacy Giedgowd zajęli 32. i 33. miejsca. Pomimo ukończenia lotu jako jeden z pierwszych, najgorszy wynik uzyskał Anglik H. Andrews (51 pkt, Spartan Arrow), z powodu doliczenia do czasu lotu nocy spędzonej na lotnisku w Madrycie oraz kar za regularność.
Próby techniczne.
Drugim etapem konkursu były próby techniczne samolotów, które ukończyły lot okrężny, składające się z oceny samolotów i konkurencji technicznych, prowadzone na lotnisku Staaken.
Konkurencje techniczne i zużycie paliwa.
Pierwszą próbą, prowadzoną 1 i 2 sierpnia, była ocena czasu i sposobu składania i rozkładania skrzydeł w samolotach, mająca na celu premiowanie konstrukcji, które zajmowały mniej miejsca w hangarze i mogły być holowane za samochodem. Po złożeniu skrzydeł samolot musiał być przetoczony przez bramkę o wymiarach 3,5 × 3,5 m. Najszybciej z zadaniem tym radziły sobie załogi latające na brytyjskich DH.60, uzyskując po 18 punktów (9 za czas poniżej 150 sekund i 9 za składanie do tyłu); przy tym Hubert Broad z pasażerem zdołał złożyć skrzydła w zaledwie 18 sekund i rozłożyć w 30 sekund. Po 17–18 punktów otrzymały też niemieckie BFW M.23c, a 16–17 – Klemmy L.25E (z czołowych zawodników, Fritz Morzik otrzymał 18 pkt, Oskar Notz i Willy Polte po 17 punktów, a Reinhold Poss 16 punktów). Drugi w klasyfikacji John Carberry stracił znacznie w punktacji, nie mając składanych skrzydeł w swoim Monocoupe 110; podobnie punktów nie uzyskały polskie RWD i Avro Avian S. Thorna. Z polskich samolotów, jedynie Ignacy Giedgowd na PZL.5 uzyskał niezły wynik 15 punktów.
Następnie przeprowadzona była próba rozruchu silnika, która mogła przynieść 6 punktów za szybkość oraz do 6 za sposób rozruchu silnika (rozrusznik lub korba). Samoloty brytyjskie, których silniki uruchamiano w tradycyjny sposób, przez pokręcenie śmigłem, stały tu na gorszej pozycji. Najlepsze okazały się francuskie silniki gwiazdowe Salmson 9Ad – pierwsze miejsce i 11 punktów zdobył Theo Osterkamp (Klemm L.25 Ia), drugie E. Więckowski (RWD-2, 10 pkt), a czwarte wraz z innymi zawodnikami S. Płonczyński (RWD-2, 8 pkt). Dobre wyniki miały też samoloty z niemieckimi silnikami Argus As.8 – trzeci był E. Krüger (BFW M.23c, 9 pkt), a część BFW i Klemmów, w tym Oskar Notz, otrzymała po 8 punktów. Faworyci Morzik i Poss uzyskali jednak tylko 7 punktów, Winifred Spooner – 6 pkt, John Carberry – 5 pkt i Hubert Broad – 4 punkty.
Po pierwszych próbach prowadzenie zachował jeszcze Hubert Broad (292 pkt), lecz blisko za nim byli Fritz Morzik (288 pkt), Reinhold Poss (287 pkt) i Oskar Notz (286 pkt), dalej Winifred Spooner (284 pkt), a za nią Willy Polte, Dietrich von Massenbach i Ernst Krüger (po 281 pkt).
W niedzielę 3 sierpnia odbyła się próba zużycia paliwa, na dystansie 304 km (czterokrotny przebieg na trasie Staaken – Stendal). Wymagało to specjalnej regulacji gaźników i dużego kunsztu w „oszczędnościowym” pilotażu. Najlepszy rezultat osiągnęły oba polskie RWD-2 (5,20–5,31 kg/100 km), lecz maksymalną liczbę 30 punktów uzyskało także 15 innych załóg (m.in. Morzik, Poss, Spooner i Carberry). Różnice punktowe większości załóg w tej próbie były jednak niewielkie, np. Oskar Notz otrzymał 29, a Hubert Broad – 27 punktów. Niemiec Walter Spengler (Klemm L.25 IVa) został zdyskwalifikowany (jako jedyny podczas części technicznej), gdyż w czasie lotu okrężnego wymienił śmigło na zapasowe, lecz nie miał go na pokładzie podczas próby zużycia paliwa. Od prowadzącego H. Broada dzieliła F. Morzika po tej próbie różnica już tylko 1 punktu.
Ocena techniczna.
4 sierpnia miała miejsce ocena techniczna samolotów. Zgodnie z charakterem zawodów jako konkursu samolotów turystycznych, punktowane były takie cechy, jak komfort kabiny (aż 42 pkt – miejsca obok siebie lub wyposażenie w telefon pokładowy, zakryta kabina, miejsce na bagaż itp), stopień wyposażenia w przyrządy pokładowe, posiadanie podwójnych sterownic, miejsca na spadochrony lub kamizelki ratunkowe, urządzeń przeciwpożarowych, a także układ podwozia, w tym wyposażenie w hamulce. Poszczególne elementy oceny nie były ujawniane. W przeciwieństwie do poprzednich zawodów, ocena ta mogła przynieść teoretycznie aż 20% punktów możliwych do zdobycia (maksymalnie 104). Najlepiej oceniony został amerykański samolot Monocoupe 110 J. Carberry’ego (74 pkt), następnie niemieckie metalowe Junkersy A 50 (67–69 pkt), włoska Breda 15S J. Pierroza (65 pkt), niemieckie Arado L.II (64-65 pkt) i francuskie Caudrony C.193 (64 pkt). Na 11. miejscu został oceniony RWD-4 J. Bajana, zyskując 62 punkty; na równi z nim oceniono Klemm L.25E R. Possa, a pozostałe Klemmy L.25E jeden punkt niżej. Samoloty DH-60G i BFW M.23c otrzymały tylko 54–56 punktów, przy tym Hubert Broad uzyskał 56 pkt, a Fritz Morzik 54 pkt. Polskie RWD-2 i PZL-5 zostały ocenione niżej, zyskując po 49 punktów. Najsłabiej wypadł starszy model samolotu BFW M.23b (39 pkt).
Równocześnie, w dniach 4-5 sierpnia prowadzono dodatkową próbę rozkładania samolotów do transportu, której wyniki doliczono do próby składania skrzydeł. Wyniki jej były korzystne dla zawodników niemieckich – po 6 punktów otrzymały w niej niemieckie BFW M.23, po 3 – Klemmy L.25E, natomiast żadnych punktów nie dostały samoloty brytyjskie, polskie i francuskie.
Po tych próbach na prowadzenie w klasyfikacji ogólnej wysunęli się Niemcy Reinhold Poss (382 pkt) i Oskar Notz (380 pkt) na Klemmach L.25E, dalej Fritz Morzik (378 pkt), John Carberry (377 pkt), Hubert Broad (375 pkt) i Winifred Spooner (370 pkt). Najlepsi z Polaków, Płonczyński i Więckowski zajmowali 17. i 18. miejsce.
Start i lądowanie.
Po południu 5 sierpnia rozpoczęły się konkurencje krótkiego startu i lądowania, trwające do 7 sierpnia. Startując z wybranego jak najbliższego miejsca, należało przelecieć samolotem nad 8,5-metrowej wysokości bramką z zawieszoną linką, po czym, po krótkim locie wylądować jak najbliżej za bramką. Zawodnicy mieli dwa podejścia treningowe i następnie dwie próby, z których lepsza była punktowana. Zerwanie linki pozostawało bez punktów. Wyniki gorsze o 180 m od najlepszego pilota lub przekraczające 400 m od bramki nie były punktowane. Konkurencje te były trudne dla wielu pilotów, ponadto panował podczas nich silny wiatr. W celu zminimalizowania wpływu wiatru na wyniki, stosowano dość skomplikowany system przeliczenia, dodając do odległości czas startu lub lądowania w sekundach przemnożony przez prędkość wiatru w metrach na sekundę. Ponieważ punktacja była uzależniona od najlepszych wyników, do końca konkursu nie były znane ilości uzyskanych punktów.
Najkrótsze odległości startu, nagrodzone 30 punktami, osiągnęli Niemcy Ernst Krüger (125,5 m) i Fritz Morzik (126,4 m), a następnie von Massenbach (28 pkt), wszyscy na samolotach BFW M.23c. Szóstą odległość i 25 punktów osiągnęła Winifred Spooner na DH-60 (141,8 m); tyle samo punktów otrzymali minimalnie lepsi Polte i Notz. Z pozostałych faworytów, Reinhold Poss uzyskał 23 pkt, John Carberry 21 pkt (153,7 m), a Hubert Broad jedynie 12 pkt (198,4 m). Najlepszy z Polaków, Jerzy Bajan (RWD-4) uzyskał tylko 6 pkt (243 m). Kilku pilotów, wraz z pozostałymi Polakami, uzyskało wyniki rzędu 1–4 punktów, a dwóch Niemców – 0 punktów.
Równocześnie prowadzone były próby krótkiego lądowania znad bramki. Starając się to wykonać, kilku pilotów połamało podczas treningów podwozia, lecz regulamin dopuszczał ich naprawę w ciągu 5 godzin. Krótkie lądowanie utrudniało to, że część samolotów nie była wyposażona w hamulce. Najlepsze wyniki w tej konkurencji, ze sporą przewagą nad resztą, uzyskali zawodnicy spoza czołówki, w dodatku lecący na starszych samolotach: Theo Osterkamp (Klemm L.25 Ia) z wynikiem 127,3 m (30 pkt), następnie F. Siebel (Klemm L.26 IIa, 143,6 m, 25 pkt). Trzecia była Winifred Spooner z wynikiem 21 pkt (157,2 m), za nią H. Benz (20 pkt), F. Morzik (19 pkt) i R. Poss (18 pkt). Najlepszy z Polaków, Stanisław Płonczyński uzyskał 17. miejsce (213 m, 9 pkt), dzięki umiejętnemu przemieszczaniu balastu w samolocie podczas lotu. Za nim znaleźli się m.in. H. Broad (8 pkt) i J. Carberry (7 pkt). Polskie samoloty były słabo dostosowane technicznie do konkurencji tego rodzaju, co skutkowało obniżeniem ich pozycji w klasyfikacji, w stosunku do wyników po locie okrężnym. Więckowski otrzymał tylko 3 punkty, Giedgowd – 1, a Bajan – 0 (podobnie, jak czterech innych zawodników, w tym E. Krüger).
Podsumowując część prób technicznych: przewaga zwycięzcy lotu okrężnego Huberta Broada malała podczas kolejnych prób, po czym stracił od razu kilka pozycji po ocenie wyposażenia i demontażu samolotu, a następnie, po kiepskich wynikach startów i lądowań, spadł aż na 8. miejsce. John Carberry przez brak składanych skrzydeł i rozrusznika spadł z 2. aż na 11. miejsce. Pomimo odzyskania tej pozycji dzięki najlepszemu wyposażeniu samolotu, słabe wyniki startów i lądowań spowodowały, że zajął ostatecznie 6. miejsce. O zwycięstwo podczas prób technicznych walczyli Reinhold Poss (z 3. miejsca) i Fritz Morzik (z 4. miejsca). Poss uzyskał prowadzenie, a Morzik spadł na 5. miejsce po ocenie wyposażenia samolotów, lecz ostatecznie Morzik uzyskał bardzo dobry wynik w próbie krótkiego startu i tylko o 1 punkt gorszy od Possa wynik próby lądowania, zapewniając sobie zwycięstwo. Bardzo dobrze podczas prób technicznych radzili sobie Oskar Notz i Winifred Spooner (z 7. i 8. miejsca), poprawiając swoje pozycje po rajdzie o trzy miejsca (kosztem Broada, Carberry′ego i Poltego, który polepszył swoją pozycję z 6. miejsca tylko o jedno). Winifred Spooner trzymała dobry poziom przez całe próby, tracąc punkty jedynie przez wyposażenie i rozwiązania techniczne samolotu, a jako jedyna z brytyjskich zawodników uzyskała dobre wyniki zarówno startów i lądowań. Z dalszych zawodników, bardzo dobrze w próbach technicznych poradzili sobie, mimo słabszych samolotów, Theo Osterkamp, który awansował z 16. na 11. miejsce, Robert Lusser – z 18. na 14. miejsce i Friedrich Siebel – z 25. na 18. miejsce. Wśród zawodników, którzy najwięcej stracili w próbach technicznych, byli Edward Więckowski – z 15. na 21., Sidney Thorn – z 12. na 16. i Alfred Gothe – z 23. na 27. miejsce
Wyniki zawodów.
Następnego dnia po zakończeniu prób krótkiego startu i lądowania, 8 sierpnia nastąpiło uroczyste zamknięcie zawodów. Zwycięstwo w zawodach "Challenge" w 1930 odniósł zwycięzca poprzednich zawodów, niemiecki pilot Fritz Morzik na samolocie BFW M.23c z wynikiem 427 pkt. Na drugim miejscu znalazł się Niemiec Reinhold Poss (Klemm L.25E) z wynikiem 423 pkt, za nim Oskar Notz (L.25E, 419 pkt). Na czwartym miejscu uplasowała się Angielka Winifred Spooner z wynikiem 416 pkt (DH-60G).
Z polskich załóg, Stanisław Płonczyński (RWD-2) ukończył zawody na 19. miejscu z wynikiem 336 pkt, Edward Więckowski (RWD-2) na 21. miejscu (329 pkt), Jerzy Bajan (RWD-4) na 32. miejscu (223 pkt), a na 33. miejscu Ignacy Giedgowd (PZL-5, 170 pkt). Zawody ukończyło 35 załóg z 60 startujących, z tego 20 niemieckich, 6 angielskich, 4 polskie, 2 francuskie, 2 szwajcarskie i 1 hiszpańska. Tylko z ekipy szwajcarskiej ukończyli wszyscy zawodnicy, z brytyjskiej zawodów nie ukończyło 14,3% (jeden pilot), z niemieckiej – 1/3, a z francuskiej, polskiej i hiszpańskiej – aż 2/3 zawodników.
Oficjalne nagrody były przyznawane organizacjom lub osobom wystawiającym samolot: za pierwsze miejsce 100.000 franków francuskich (dla Deutsche Verkehrsfliegerschule z Brunszwiku), za 2. miejsce – 50.000 franków (dla Luftdienst z Berlina), za 3. miejsce – 25.000 franków (dla Fr. Siebela), za 4. miejsce – 15.000 franków (dla F. Guesta) i za miejsca od 5. do 20. – 10.000 franków. Najlepsi piloci lub najszybsi albo pierwsi na niektórych etapach (w tym Alan Butler) otrzymali ponadto różne nagrody, fundowane przez osoby lub instytucje (m.in. miasto Pau dla pierwszych lądujących tam). Fritz Morzik otrzymał m.in. puchar Prezydenta Niemiec, puchar króla Hiszpanii i złoty medal Aeroklubu Francji. Aeroklub Niemiec uzyskał puchar przechodni FAI i ponowne prawo do zorganizowania kolejnych zawodów.
Efektem zawodów "Challenge" 1930 było wymuszenie rozwoju lotniczej myśli technicznej. Kolejne zawody postanowiono zorganizować dopiero za dwa lata, opracowując nowy regulamin. Zwycięstwo samolotów przystosowanych specjalnie do wymagań zawodów, wskazało dalszy kierunek rozwoju samolotów zawodniczych. Spowodowało to, że większość państw, w tym Polska, opracowało już na kolejne zawody Challenge 1932 specjalne samoloty zawodnicze, znacznie odbiegające poziomem technicznym od konstrukcji z 1930 roku.

</doc>
<doc id="80685" url="https://pl.wikipedia.org/wiki?curid=80685" title="Aberdeen">
Aberdeen

Aberdeen (wym. ; scots "Aiberdeen"; gael. "Obar Dheathain", wym. ) – miasto w Wielkiej Brytanii, położone w północno-wschodniej Szkocji, trzecie najbardziej zaludnione miasto w Szkocji z populacją 228 800 (2017).
Położone jest nad ujściem rzek Don i Dee do Morza Północnego. Miasto stanowi jedną z 32 jednostek administracyjnych ("council area") Szkocji, w przeszłości było ośrodkiem administracyjnym regionu Grampian. Duży port rybacki (śledzie, łososie), ośrodek usługowy dla platform wiertniczych i gazociągów na Morzu Północnym; przemysł stoczniowy, maszynowy, chemiczny; kamieniołomy granitu. Rozwój miasta związany jest z eksploatacją ropy naftowej spod dna Morza Północnego. Aberdeen jest wśród 10 najlepszych miast do życia w Wielkiej Brytanii według The Good Growth for Cities Index sporządzonego przez PwC.
Historia.
W średniowieczu siedziba biskupstwa ("vide": diecezja Aberdeen) założonego w 1125 jako zależne bezpośrednio od Stolicy Apostolskiej; sprotestantyzowanego w 1577 (erygowane ponownie w 1878).
W XIX wieku nastąpił rozwój miasta jako ośrodka handlu zarówno wyrobami przemysłu, jak też produktami hodowli (bydło) i rybołówstwa (śledzie i łososie). W 1881 miasto liczyło 105,2 tys. mieszkańców. Od końca XIX w. rozwijał się przemysł, początkowo przede wszystkim tkacki (wyroby lniane, sukienne i bawełniane), później także stoczniowy, maszynowy i chemiczny (wyroby gumowe). Wyroby tych gałęzi przemysłu stanowiły w okresie międzywojennym przedmiot eksportu do wielu krajów.
W I połowie XX wieku rozwijał się przemysł metalowy i stoczniowy, istniał także nadal przemysł lekki, produkujący wyroby wełniane i lniane, a także galanterię. W 1925 miasto liczyło 159,1 tys. mieszkańców, a uniwersytet (zał. 1494) 1420 studentów.
Zabytki.
Większa część starszych budynków zbudowana jest z granitu, dlatego Aberdeen jest nazywane "Granitowym Miastem". Do najważniejszych zabytków należą stare budynki uniwersytetu (zał. 1494), granitowa wczesnogotycka katedra St. Machar (XIV w., początek budowy 1366). Z XVI w. pochodzą zabytkowa kaplica oraz budynki King’s College i Marishall College.
Komunikacja.
W mieście znajduje się stacja kolejowa Aberdeen, sieć autobusów FirstGroup oraz międzynarodowy port lotniczy Aberdeen.

</doc>
<doc id="80688" url="https://pl.wikipedia.org/wiki?curid=80688" title="Dzierżawa">
Dzierżawa

Dzierżawa (dawniej też: "arenda, harenda") – jeden z typów umów prawa cywilnego. Reguluje ją Kodeks cywilny w art. 693-709, przy odpowiednim zastosowaniu przepisów o najmie (art. 659-692). Dzierżawa należy do umów nazwanych, dwustronnie zobowiązujących, wzajemnych i konsensualnych (tzn. dochodzących do skutku przez zgodne oświadczenie woli stron). Polega na udostępnieniu innej osobie prawa lub rzeczy, natomiast (w odróżnieniu np. od pożyczki) nie przenosi własności. Przedmiotem dzierżawy może być tylko rzecz lub prawo przynoszące pożytki.
Istotą dzierżawy jest to, że wydzierżawiający na oznaczony czas oddaje dzierżawcy rzecz do używania i pobierania pożytków, w zamian za co dzierżawca zobowiązuje się płacić wydzierżawiającemu czynsz. Konieczną cechą dzierżawy jest zatem jej odpłatność.
Dzierżawca powinien wykonywać swoje prawo zgodnie z zasadami prawidłowej gospodarki i nie może zmieniać przeznaczenia przedmiotu dzierżawy bez zgody wydzierżawiającego. Nie może również bez zgody wydzierżawiającego oddawać rzeczy osobie trzeciej. W trakcie dzierżawy dzierżawca zobowiązany jest do dokonywania napraw niezbędnych do zachowania rzeczy w stanie nie pogorszonym. Dzierżawić można zarówno rzeczy, jak i prawa. Odpłatność z tytułu umowy dzierżawy może ulec ograniczeniu do samego uiszczania należnych podatków i ponoszenia innych ciężarów związanych z własnością lub posiadaniem gruntu. 
Stosunek dzierżawy jest podobny do innych stosunków prawnych polegających na korzystaniu z cudzej rzeczy. Od stosunku najmu dzierżawę różni, przewidziane wprost przez ustawę, uprawnienie dzierżawcy do pobierania pożytków z dzierżawionej rzeczy. Od użyczenia (art. 710-719 Kodeksu cywilnego) różni dzierżawę odpłatność. Z kolei użytkowanie (art. 252-265 Kodeksu cywilnego) nie jest stosunkiem obligacyjnym, lecz ograniczonym prawem rzeczowym.
Gdy wydzierżawiającym był właściciel, umowa dzierżawy, podobnie jak umowa najmu, może być ujawniona przez wpis w dziale III księgi wieczystej. W takiej sytuacji wpis dzierżawy uzyskuje skuteczność względem praw nabytych przez czynność prawną po jego ujawnieniu w księdze oraz pierwszeństwo przed ograniczonym prawem rzeczowym nie ujawnionym w księdze.
Wypowiedzenie i zakończenie dzierżawy.
W razie zwłoki dzierżawcy z zapłatą czynszu wydzierżawiający może dzierżawę wypowiedzieć bez zachowania terminu wypowiedzenia. Jednakże wydzierżawiający winien poinformować o tym dzierżawcę udzielając mu dodatkowego trzymiesięcznego terminu na uregulowanie zobowiązań.
Czas zwłoki skutkującej wyżej wymienioną sankcją:
Jeżeli w umowie dzierżawy nie przewidziano terminu wypowiedzenia, to można ją wypowiedzieć na sześć miesięcy na przód przed upływem roku dzierżawnego, w przypadku dzierżawy gruntów rolnych termin ten wynosi jeden rok.
Dzierżawa jest z założenia przewidziana jako stosunek prawny długotrwały, mogący trwać nawet kilkadziesiąt lat. Dzierżawa jest typową w stosunkach wiejskich formą udostępniania rolnikom gruntów rolnych – potocznie jest zwana „arendą” lub „orendą”. Historycznie dzierżawca nazywany był również "tenutariuszem", "arendarzem".
Dzierżawa działkowa.
Jest to umowa dzierżawy zawierana między stowarzyszeniem ogrodowym a działkowcem, uprawniająca go do użytkowania działki w rodzinnym ogrodzie działkowym. Pojęcie to wprowadziła ustawa z dnia 13 grudnia 2013 r. o rodzinnych ogrodach działkowych. Dzierżawcą jest działkowiec, a wydzierżawiającym stowarzyszenie ogrodowe. Dzierżawa działkowa może być ujawniona w księdze wieczystej na wniosek działkowca. Ochrona dzierżawy działkowej jest analogiczna do ochrony własności.
Wypowiedzenie umowy dzierżawy działkowej.
Umowa dzierżawy działkowej może być wypowiedziana przez działkowca w każdym czasie, nie później niż na miesiąc naprzód, na koniec miesiąca
kalendarzowego, jeżeli strony nie osiągnęły porozumienia co do warunków i terminu rozwiązania umowy. Stowarzyszenie ogrodowe może wypowiedzieć umowę, nie później niż na miesiąc naprzód, na koniec miesiąca kalendarzowego, jeżeli działkowiec:
Działkowiec może wytoczyć powództwo o uznanie wypowiedzenia umowy za bezskuteczne albo o przywrócenie prawa do działki na poprzednich warunkach w terminie 30 dni od dnia doręczenia pisma wypowiadającego umowę. W razie ustalenia, że wypowiedzenie umowy nastąpiło z naruszeniem przepisów ustawy, sąd orzeka o bezskuteczności
wypowiedzenia, a jeżeli umowa uległa już rozwiązaniu – o przywróceniu prawa do działki na poprzednich warunkach.

</doc>
<doc id="80691" url="https://pl.wikipedia.org/wiki?curid=80691" title="Flota kaperska">
Flota kaperska



</doc>
<doc id="80693" url="https://pl.wikipedia.org/wiki?curid=80693" title="Pożytki">
Pożytki

Pożytki – jeden z przedmiotów stosunków cywilnoprawnych. Obejmują one jakieś dochody z rzeczy lub prawa.
Uprawnienia pobierania.
Uprawnionemu do pobierania pożytków przypadają:
Jeśli uprawniony do pobierania pożytków poczynił nakłady w celu uzyskania pożytków, które przypadły innej osobie – należy mu się od tej osoby wynagrodzenie za te nakłady (ale tylko do wysokości wartości pożytków).

</doc>
<doc id="80695" url="https://pl.wikipedia.org/wiki?curid=80695" title="Futuryzm">
Futuryzm

Futuryzm ( „przyszły”) – awangardowy kierunek w sztuce (zwłaszcza w literaturze), który narodził się we Włoszech na początku XX wieku. Założeniem futuryzmu było „patrzenie w przyszłość i nowoczesność”, odrzucanie przeszłości i tradycji. Futuryzm w swoim żywiołowym manifeście proponował unicestwienie akademii, bibliotek i muzeów, winnych jego zdaniem utrzymywania i utrwalania kultury przestarzałej i niedołężnej, a przez to szkodliwej i niebezpiecznej. Futuryści zawładnęli w pełni sferą estetyki. Wierzyli w profetyczną rolę artysty, którego uznawali za prawdziwego przewodnika duchowego i demiurga nowego społeczeństwa.
Powstanie futuryzmu.
Koniec wieku XIX i początek XX to czasy rewolucji technicznej – gwałtownego rozwoju przemysłu i transportu. Rozbudowywała się sieć kolei, skonstruowany został samolot i samochód. Powstał szereg wynalazków, takich jak elektryczność, telefon i film. Świat dynamizował się i przekształcał w tempie dotychczas niespotykanym. Pojawił się kult nauki i techniki, pełne optymizmu przekonanie o ogromnych możliwościach człowieka oraz idealistyczna wiara w rozwój ludzkości i jej wspaniałą przyszłość.
Futuryzm narodził się we Włoszech jako awangardowy i antytradycyjny kierunek literacki, nacechowany bezkompromisowością w głoszeniu rewolucji artystycznej. Termin „futuryzm” miał wskazywać, że uczestnicy tego ruchu kierują myśli ku przyszłości, odrzucając wszelkie relikty przeszłości jako balast hamujący rozwój. Gwałtowny atak futurystów na tradycję, muzea i antyk był historycznie i psychologicznie zrozumiały. Włochy już od paru stuleci nie liczyły się w sztuce. Dominującą pozycję straciły w końcu XVII wieku na rzecz Francji.
Na początku XX wieku Włochy mogły świecić jedynie blaskiem dawnej chwały niczym gigantyczne, wymarłe Pompeje. W takiej sytuacji młodzi artyści postanowili przezwyciężyć marazm, stworzyć nowe wartości, wyjść z cienia historii. Mimo to jednak odwoływali się do ideałów Risorgimenta.
Manifest buntu.
W 1909 roku poeta Filippo Tommaso Marinetti i malarz Umberto Boccioni ogłosili pierwszy "Manifest futuryzmu" w paryskim dzienniku „Le Figaro”, w którym sformułowali w 11 punktach główne założenia kierunku mającego nieść rewolucję kulturalną:
Napisali również kilka innych manifestów, m.in. "Zabijmy światło księżyca!", "Manifest przeciw staroświeckiej Wenecji", "Manifest przeciw Montmartre’owi".
Po I wojnie światowej szał futurystyczny wyczerpał się, ich założenia poszły w stronę faszyzmu. Z Włoch futuryzm rozprzestrzenił się do innych krajów.
Futuryzm we Włoszech.
Założycielem futuryzmu, jak i człowiekiem mającym na niego największy wpływ był włoski pisarz Filippo Tommaso Marinetti. Ruch zapoczątkowany został Manifestem Futurystycznym, opublikowanym 5 lutego 1909 r. na łamach gazety „La gazetta dell’Emilia”, w artykule przedrukowanym później we francuskim dzienniku „Le Figaro” dnia 20 lutego 1909 r. Do nowego ruchu dołączyli wkrótce malarze Umberto Boccioni, Carlo Carrà, Giacomo Balla, Gino Severini oraz kompozytor Luigi Russolo.
Marinetti gorliwie wyraził swoją pogardę dla wszystkiego co stare, szczególnie dla politycznej i artystycznej tradycji. „Nie chcemy żadnej części przeszłości”, pisał, „my, młodzi i silni Futuryści!”. Futuryści podziwiali prędkość, technologię, młodość i brutalność, wynalazki: samochód i samolot oraz uprzemysłowione miasta, wszystko to, co reprezentowało technologiczny triumf ludzkości nad naturą. Byli ponadto zagorzałymi nacjonalistami. Odrzucali kult przeszłości i wszelką imitację, chwalili oryginalność, „nieważne jak śmiałą, nieważne jak brutalną”, z dumą ogłaszali się „pomazańcami szaleństwa”, określili krytykę sztuki jako niepotrzebną, wystąpili przeciwko harmonii i dobremu smakowi, usunęli wszelkie motywy i tematy używane w dotychczasowej sztuce i wysławiali naukę.
Cechą futuryzmu była częsta publikacja różnorakich manifestów i futuryści (przeważnie pod przewodnictwem Marinettiego) sporządzali je na rozmaite tematy, m.in. malarstwo, architektura, religia, ubiór, czy sporządzanie posiłków. Miało to na celu głównie wyjaśnić praktykę twórczą, jak i po to, aby zdobyć szerszy krąg zwolenników. Tym samym futuryści prowadzili wzmożoną działalność wydawniczą i propagandową.
Pierwszy manifest nie zawierał pozytywnie przedstawionej wizji sztuki, którą to futuryści starali się przedstawić w późniejszym "Technicznym Manifeście Malarstwa Futurystycznego". Ten ostatni wyrażał poświęcenie dla „uniwersalnego dynamizmu”, który miał być bezpośrednio reprezentowany w ich dziełach. Przedmioty rzeczywiste nie istniały od siebie oddzielnie. Nie oddzielały się również od swojego otoczenia. „Szesnaście osób otaczających cię w jadącym autobusie staje się w tym samym czasie jednym. Są bez ruchu i jednocześnie się przemieszczają. ...Autobus wjeżdża w mijane domy, a one rzucają się na autobus, spajając się z nim w jedno”.
Malarze futurystyczni powoli wykształcali własny styl i zakres tematów. W latach 1910 i 1911 stosowali technikę dywizjonizmu, rozbijając światło i kolor do postaci pola punktów i linii, co po raz pierwszy zastosował Giovanni Segantini.
Futuryzm w Rosji.
Futuryzm przyjął się zwłaszcza w przedrewolucyjnej Rosji. Futuryści rosyjscy nie stanowili jednolitej grupy: część związana była z symbolizmem i estetyzmem – egofuturyści, wśród nich wymieniany jest Wadim Szerszeniewicz, Igor Siewierianin, Anatolij Marienhof. Drugi nurt – kubofuturyzm – był zdecydowanie przeciwny symbolizmowi i estetyzmowi: Władimir Majakowski, Dawid Burluk, Wielimir Chlebnikow. Pierwszą zbiorową manifestacją kubofuturystów była książka pod tytułem "Sadzawka Sędziów" wydrukowana na papierze tapetowym w 1909 roku.
Pierwszym manifestem programu był artykuł pod tytułem "Policzek powszechnemu smakowi". Autorzy tego manifestu zaatakowali nie tylko symbolizm, ale i klasyków: Dostojewskiego, Tołstoja. Wystąpienia kubofuturystów oraz ich metody propagandowe bardzo przypominały włoskich futurystów: prowokacyjne wystąpienia, hałaśliwy tryb życia, atmosfera skandali.
Po zwycięstwie rewolucji część futurystów przyjęła postawy neutralne, a część wrogie. Grupa z Majakowskim na czele przyjęła rewolucję z entuzjazmem. Jego śmierć w 1930 roku oznaczała koniec futuryzmu w Rosji.
Impuls do rozkwitu rosyjskiego futuryzmu ustanowił futuryzm włoski, jednakże rosyjskie dokonania na tym polu różniły się znacząco od włoskich. Sukces kierunku okazał się być tak duży, że ok. 1910 roku lewicowi rosyjscy artyści i krytycy sztuki zaprzeczyli jakoby włoski futuryzm miał jakikolwiek znaczący wpływ na swój rosyjski odpowiednik. Trzech znaczących sowieckich specjalistów od rosyjskiej awangardy twierdziło, że futuryzm nie wniósł szczególnych zmian do rosyjskiej sztuki wizualnej. Chardżijew pisał, że malarstwo futurystyczne w Rosji nie istniało, oprócz może pojedynczych prób Kazimierza Malewicza, Natalii Gonczarowej oraz Olgii Rozanowej; kontrastując z tym faktem kubizm wpływał na młodych rosyjskich artystów praktycznie od samego momentu w którym począł egzystować. Jewgienij Kowtun stawiał naprzeciw siebie włoski machinizm i organicyzm, czyli jego rosyjski odpowiednik. Dmitrij Sarabianow również skłaniał się ku umniejszaniu wpływu futuryzmu na rosyjską sztukę. Nadmienić należy, że określenie „Rosyjski Futuryzm” zawiera w sobie wiele znaczeń. We wczesnych latach XX w. słowa „futuryzm” używano w obraźliwym kontekście do określenia jakiejkolwiek nowoczesności we wszelkich formach sztuki wizualnej, przeciwnej kanonom zrodzonym w dobie renesansu, nieważne czy był to symbolizm, naturalizm, czy realizm. Około 1913 r., kiedy nowoczesna awangarda była w największym rozkwicie, rosyjskim słowem „futuryzm” określano to, co dziś znamy jako Rosyjską Awangardę. W konsekwencji tego miano „Rosyjski Futuryzm” nie odnosi się do całości tak stylistycznie ustalonej, jak w przypadku futuryzmu włoskiego. Określenie „futuryzm” zrodziło się na styl dziecka z nieprawego łoża. Ruch ten był prądem „heterogennych ambicji bez jednej orientacji”, a jego główną cechą były „współwyznawane negatywne cele”.
Futuryzm w Polsce.
Polska, gdy dotarł do niej program futurystów, była krajem słabo rozwiniętym, rolniczym. Futuryści w Polsce opiewali rozwój cywilizacyjny i postęp. Trafili ze swoim programem na podatny grunt. Sytuacja odbudowującej się Polski sprawiała, że futuryzm przybrał tutaj swoistą formę: po początkowym zachłyśnięciu zagranicznymi wzorcami, nastąpiło dostosowanie do polskich warunków. Pionierem był Jerzy Jankowski, używający również formy imienia i nazwiska: Yeży Yankowski, autor zbioru poezji i prozy pt. "Tram wpopszek ulicy" (1920; pisownia tytułu oryginalna). Okres rozkwitu i ekspansji przypadał na lata 1918–1923. Prowokacyjność, dynamizm futurystów otworzył kulturę polską na nowe tendencje, przecierał drogę innym ruchom awangardowym. Głównymi ośrodkami były Warszawa i Kraków.
Kraków.
W Krakowie powstały kluby futurystyczne: "Pod Katarynką" (1919), "Gałka Muszkatołowa" (1921). W czerwcu 1921 roku Bruno Jasieński zredagował i wydał 4-stronicowe pismo „JEDNODŃUWKA FUTURYSTUW mańifesty futuryzmu polskiego wydańe nadzwyczajne na całą Żeczpospolitą Polską”, zawierające m.in. „”, „”, „” oraz „”. Powyższa jednodniówka zawierała teksty autorstwa Bruna Jasieńskiego, Anatola Sterna, Stanisława Młodożeńca i Tytusa Czyżewskiego. Wydrukowana była Czcionkami Drukarni Związkowej w Krakowie, ul. Mikołajska L.13, pod zarządem J. Dziubanowskiego.
W 1921 roku w Warszawie i Krakowie wydano redagowane przez Sterna i Wata pismo "Nuż w bżuhu. Jednodńuwka futurystuw" (futuryści krytykowali i łamali zasady ortografii oraz gramatyki), w którym zawarto trzy manifesty: "Manifest w sprawie natychmiastowej futuryzacji życia", "Manifest w sprawie poezji futurystycznej" i "Manifest w sprawie krytyki artystycznej". Prezentowali w niej także swoje utwory polscy futuryści: Bruno Jasieński, Stanisław Młodożeniec, Tytus Czyżewski.
Warszawa.
W Warszawie grupie futurystów przewodzili Anatol Stern i Aleksander Wat. Wydawali oni zbiorowe publikacje. W 1918 roku ogłosili manifest-ulotkę „Tak”, która za sprawą zawartych w niej symboli i deklaracji zainicjowała polski futuryzm. Wiersze Sterna i Wata ukazały się w manifeście futurystów "Nuż w bżuhu". Środowisko warszawskich futurystów i osób związanych z awangardą artystyczną było skupione wokół pisma "Nowa Sztuka" (1921-1922), a następnie wokół "Almanachu Nowej Sztuki" (1924-1925). Bardzo ekstrawaganckie wystąpienia futurystów niejednokrotnie kończyły się skandalami, bijatykami lub interwencją policji. W swych utworach atakowali dawnych autorów, wysyłali ich do muzeum staroci.
Założenia futuryzmu.
Futuryści agresywnie atakowali dziedzictwo kulturowe. Traktowali tradycję jako „nienawistny hamulec”, który krępuje swobodę twórczą. W swych agresywnych wystąpieniach futuryści włoscy porównywali przeszłość i tradycję do dwóch spluwaczek. Uważali, że trzeba niszczyć zabytki, bo są „bardziej zaraźliwe niż cholera”. Futuryści zachęcali do niszczenia bibliotek, muzeów, pamiątek. Polscy futuryści głosili: „cywilizacja i kultura jest chorobliwością na śmietnik, wybieramy prostotę, ordynarność, wesołość, zdrowie, trywialność, śmiech”; „Ogłaszamy (...) wielką wyprzedaż starych rupieci. Sprzedaje się za pół darmo stare tradycje, kategorie, przyzwyczajenia, malowanki i fetysze. Będziemy zwozić taczkami z placów, skwerów i ulic nieświeże mumie mickiewiczów i słowackich”.
Cechą futuryzmu była gwałtowność, agresywność, kult przemocy, wojny: „chcemy sławić wojnę, jedyną higienę świata”. Futuryzm cechował aktywizm, rozpęd działania. Celem było przezwyciężenie bierności dotychczasowej literatury. Chcieli chwalić przygodę, odwagę, bunt. Marinetti mówił: „Ryczący samochód (...) piękniejszy od Nike z Samotraki”. Czas aktualności dzieła oceniali na 24 godziny – jutro dzieło będzie antykiem, a więc trzeba szybko tworzyć. Odrzucali dziedzictwo romantyzmu, psychologizm, antropocentryzm: "precz z psychologicznym, metafizycznym niepokojem". Wprowadzali materię jako jedyny motyw godny poezji – Marinetti pisał: „gorąco kawałka drzewa lub żelaza roznamiętnia nas bardziej niż uśmiech i łzy kobiety”; "ból ludzi jest tak samo interesujący jak ból lamp". Tytus Czyżewski zalecał kochać maszyny elektryczne, nie kobiety. Kryterium futuryzmu było dążenie do oryginalności, odrzucenie tradycji. Wypowiedzieli wojnę fantazji i marzycielstwu.
Sztuce wysunięto postulat oryginalności. Chciano stworzyć nowy język poetycki, wyzwolony z ograniczeń regułami. Chciano stworzyć język pozarozumowy. Żądano uwolnienia słowa z niewoli rozumu „Należy uwolnić słowa udręczone i storturowane tyranią myśli, należy stworzyć uniwersalny język pozarozumowy, w którym nie myśl rządziłaby słowami, lecz słowo – dźwięk objąłby nieznaną i rewelacyjną treść”. W nowym języku odrzucano przyimki, spójniki, a głównie znaki interpunkcyjne. Stosowano m.in. nowy sposób obrazowania polegający na wzajemnym przenikaniu się słów i obrazów w celu oddania dynamiczności; ekstrawagancję w zakresie formy typograficznej, na przykład kombinacje małych i wielkich liter, różne kolory farby do druku, czcionkę łamaną w różne figury geometryczne.
Futuryzm w sztuce.
Artyści futuryści uznali, że źródłem inspiracji sztuki powinna być nowoczesna, mechaniczna cywilizacja początku XX wieku ze swymi fascynującymi osiągnięciami technicznymi. Artyści powinni czerpać natchnienie z cudów współczesnego świata – żelaznej sieci szybkiej kolei, która oplata Ziemię, z transatlantyków przemierzających oceany i samolotów, które prują niebo, z walki o podbój nieznanego. Dawnej sztuce futuryści przeciwstawili sztukę przyszłości, zdolną oddać dynamizm współczesnego życia, jego tempo i rytm. Głosili kult szybkości, pędu, maszyny. Heroizowali gorączkowy zgiełk wielkiego miasta. Entuzjastyczny i idealistyczny program futurystów upatrywał w urbanizacji i mechanizacji przyszłego szczęścia ludzkości. Sztuka zdaniem futurystów winna czerpać natchnienie z bezpośredniego kontaktu ze współczesnym światem. W ramach tej zafascynowanej techniką estetyki samochód, prawdziwe ucieleśnienie szybkości, stał się symbolem nowoczesności.
Malarstwo.
Jednym z najważniejszych motywów ikonograficznych, powtarzającym się w twórczości malarzy futurystów, było miasto, z jego ulicami pełnymi świateł i reklam, sceneria w której poruszają się tłumy zapracowanych ludzi. Zjawiskiem dobrze znanym pasażerom pociągów i samochodów jest zlewanie się obrazów spowodowane szybkością jazdy. Słup telegraficzny, afisz albo krowa zlewają się z drzewami i chmurami. Futuryści którzy darzyli maszynę i szybkość niemal religijną czcią, pragnęli traktować tę wzajemną relację, przenikanie się obrazów jako nowy sposób patrzenia na otaczający nas świat. Usiłowali odtworzyć sposób widzenia, w którym przedmioty zlewają się ze swym otoczeniem i stają się zaledwie smugami, formami rozproszonymi w przestrzeni pozbawionej głębi. Konstrukcja przedstawienia futurystycznego opiera się właśnie na tym rozmyciu form wywołanym przez prędkość. Aby osiągnąć ten efekt, malarze posługiwali się zaczerpniętym od pointylistów rozbiciem kolorów, podpatrzoną u kubistów dekompozycją płaszczyzn, a także fotograficznym studium Mareya i Muybridge’a. Ostatecznym rezultatem był rodzaj kompozycji kubistycznej wzbogaconej o żywość barw i dynamikę, nakładają się na nią osie kierunkowe tworzące gęstą siatkę linii sił podkreślających i potęgujących wrażenie ruchu. Prędkość miesza ze sobą kształty, a wspomnienie łączy w jeden łańcuch chwile z przeszłości i teraźniejszości. Wszystkie te obrazy, kształty, wizerunki są dla futurystów skrawkami tej samej rzeczywistości. Idea ta wyjaśnia, dlaczego niektóre ich dzieła przypominają obrazy z kalejdoskopu. Pragnienie pokazania ruchu zaowocuje abstrakcjami złożonymi z pionowych linii i barwnych plam, podporządkowanych skomplikowanej geometrii przenikających się i łączących płaszczyzn. W uogólnieniu tematem obrazów futurystycznych były wszelkie formy ruchu zarówno konkretnego, jak i abstrakcyjnego. Futuryści dążyli do wyemigrowania tradycyjnego sposobu jego ukazywania, przekazywania towarzyszącego mu dynamizmu i szybkości, a w końcu oddania czystej kinetyczności. Malarstwo futurystyczne, w przeciwieństwie do impresjonistycznego analizującego jedną ulotną chwilę, pragnęło dać syntezę wszystkich momentów i zmian, jakie następują w określonym czasie i przestrzeni. U futurystów po raz pierwszy pojawiła się próba oddania w malarstwie czwartego wymiaru – czasu. W rezultacie kolejne fazy ruchu stadionowego obiektu występowały w obrazach równocześnie, tak jak nałożone na siebie kolejne kadry filmu. Niektórzy malarze związanymi z futuryzmem to m.in.: Alfredo Ambrosi, Giacomo Balla, Carlo Carrà, Luigi Russolo, Gino Severini, Fortunato Depero, Joseph Stella, Primo Conti, Ambrogio Casati, Hugo Scheiber, Bela Kadar, Fernand Léger, Julius Evola.
Rzeźba i architektura.
Twórcą i teoretykiem rzeźby futurystycznej był Umberto Boccioni. W swoich kompozycjach przeciwstawił się akademickiej wierności naturze i tradycji historycznej. W 1933 powstało futurystyczne popiersie Benito Mussoliniego w stylu art déco, zwane "Profilo continuo" ("Profil ciągły") i będące jednocześnie czarnym, ceramicznym izolatorem elektrycznym autorstwa Renato Bertelii. Rzeźba została oficjalnie zatwierdzona przez Mussoliniego. W architekturze futuryzm wyraził się w wizjonerskich projektach miast przyszłości Antonia Sant’Elii, uważanego za jednego z najwybitniejszych teoretyków nowoczesnej, funkcjonalistycznej urbanistyki początku XX wieku. Jego projekty ukazywały proste, funkcjonalne, pozbawione wszelkich ozdób wieżowce z betonu, stali i szkła. Zalicza się do futurystycznych także "Plan Obus" ("Projekt pocisk działowy") autorstwa Le Corbusiera, w celu nowoczesnej przebudowy Algieru, który jednak został odrzucony (1932). Autor zaprojektował długi blok mieszkalny w kształcie fali wzdłuż wybrzeża, z dwupoziomowymi i dwustronnymi mieszkaniami na słupach (fr. "pilotis") i z autostradą na dachu płaskim ale w pewnym oddaleniu od plaży oraz centrum handlowo-administracyjne w prostopadłościennych budynkach na samym brzegu morza.
Monumentalna architektura futurystyczna doczekała się realizacji we Włoszech, w 1923 powstała fabryka Fiata w Lingotto w Turynie autorstwa Giacomo Matté Trucco z torem testowym dla samochodów na dachu (odwiedził ją i opisał Le Corbusier) oraz ciepłownia i nastawnia kolejowa we Florencji według projektu Angiolo Mazzoni w 1935.
Budowano także domy w stylu futurystycznym takie jak willa Figini unosząca się nad ziemią na żelazobetonowych palach (fr. "pilotis") w Mediolanie w 1935, ze szklanymi ścianami i ogrodem na dachu płaskim autorstwa Luigi Figini oraz stację benzynową przypominającą aeroplan w Asmarze w 1938, autorstwa Giuseppe Pettazzi.
Muzyka.
Futuryści nie zapisali się w historii muzyki jako wybitni kompozytorzy, ale okazali się inspirujący dla innych. Pierwszy manifest muzyczny sformułował w 1910 roku Francesco Balilla Pratella. Apelował do odejścia od obowiązujących skal i sięgania po ćwierćtony, do rezygnacji z miarowego rytmu. Pratella skomponował też "Futurystyczną muzykę" na orkiestrę (1912) i operę z lotnikiem w głównej roli (1914). Za najważniejszy manifest dotyczący muzyki uważa się "Sztukę hałasu" Luigiego Russola. Russolo skonstruował orkiestrę futurystyczną złożoną z 27 instrumentów, które nazwał „intonarumori”, czyli „intonatory hałasu”. 2 czerwca 1913 roku w Modenie Russolo i Ugo Piatti wykonali na intonatorach "Przebudzenie miasta", "Spotkanie samochodów i samolotów". Po wojnie Russolo, działając głównie w Paryżu, konstruował nowe instrumenty, zwane teraz bruitorami (fr. "bruit" = hałas, szum). Jego występy zazwyczaj budziły wesołość, ale dokonały przewrotu w podejściu do dźwięku i muzyki w ogóle. Na tradycję futurystów powoływał się m.in. John Cage, twórca muzyki konkretnej Pierre Schaeffer i zespół The Art of Noise.
Teatr.
Teatr pragnął być odbiciem takiego życia, jakim go rozumieli futuryści: wycinki spostrzeganej codziennej rzeczywistości współistniały z sobą przed oczami widza, nie zawsze powiązane logicznym ciągiem zdarzeń i jednością akcji. Odbiór sztuki polegał na grze skojarzeń i wymagał od widza zwiększonego wysiłku. Dążono do zniesienia przedziału między sceną a widownią. Spektakle które syntetyzowały życie współczesne, były bardzo krótkie, np. w sztuce Marinettiego "Oni nadchodzą" cała akcja ograniczała się do nakrywania stołu przez dwie osoby, w "Detonacji" Francesca Canqulli do głosu wystrzału rewolwerowego rozlegającego się w pustej dekoracji przedstawiającej pustą ciemną ulicę.
Film.
We Włoszech w latach 1912–1916 w różnych manifestach występowały nawoływania do wykorzystywania filmu w celu zilustrowania doktryny futuryzmu, dlatego że – jak uważano – pojawiający się na ekranie artyści mogli skuteczniej przekonać odbiorców do nowych idei. Ponadto za pośrednictwem filmu futuryści mogli ukazywać życie w nieustannym ruchu. W związku z tym krytykowano filmy oparte na konwencjach realistycznych.
Futuryści uznali, że ruch w filmie to wyraz ducha nowej epoki, stanowiący rezultat nauki i techniki oraz sprawności ludzkiego umysłu i działania. Montaż kinematograficzny potraktowano jako skuteczny środek w walce z alfabetami, gramatykami i językami, czyli tym, co skończone i zastane. Centralne miejsce w estetyce futurystów kinematograf zajął dopiero w 1916 roku. Ale dorobek teoretyczny i filmowy futuryzmu był niewielki, głównie dlatego że realizacja filmu wymagała czasu, kosztów oraz nietypowych umiejętności twórczych.
W 1916 roku F.T. Marinetti, B. Corra, E. Settimelli, A. Ginna, G. Balla i R. Chiti wystąpili z manifestem "Kinematografii futurystycznej", gdzie przedstawili własną, oryginalną wizję filmu. W tym samym roku artyści skupieni wokół Marinettiego przystąpili do realizacji "Życia futurystycznego", będącego pierwszym filmem-manifestem, w którym na pierwszy plan wysunięto akt mimiczno-gestyczny, paradoks i przypadkowość związków czasoprzestrzennych i przyczynowych. Kopia filmu się nie zachowała. Wiadomo, że film został tu wykorzystany do ukonkretnienia następstwa czasu i wyobrażeń o czasie. Ukazany model filmowej recepcji świata opierał się na nieciągłości zdjęć.
We wrześniu 1916 roku Anton Giulio Bragaglia rozpoczął realizację filmu pt. "Thais", który wyrażał odmienną koncepcję futurystycznej odnowy kina. Film przedstawiał historię tragicznej miłości, dla której tło stanowił zgeometryzowany pejzaż. Pejzaż przecinał i zamazywał ciała bohaterek. Motyw pogrążenia się Thais w depresji wzmagała m.in. ekspresja owych form geometrycznych, które w miarę rozwoju akcji stawały się coraz bardziej abstrakcyjne i agresywne.
Wpływ na kulturę.
Mimo że futuryzm był przede wszystkim ruchem włoskim, odegrał ogromną rolę w rozwoju sztuki XX wieku. W Polsce wpłynął na formistów. Idee futurystyczne w znaczący sposób wpłynęły na sztukę filmową. Okres najbardziej ożywionej działalności futuryzmu zakończył się w czasie I wojny światowej, kiedy grupa się rozpadła. Większość artystów odeszła od tego kierunku, zajmując się w latach dwudziestych i trzydziestych sztuką bardziej statyczną, abstrakcyjną, a nawet klasycyzującą.

</doc>
<doc id="80696" url="https://pl.wikipedia.org/wiki?curid=80696" title="Poziomy transfer genów">
Poziomy transfer genów

Poziomy transfer genów ("horyzontalny transfer genów – HGT, lateralny transfer genów – LGT") – zjawisko przechodzenia genów między organizmami różnych gatunków, najczęściej pozostającymi ze sobą w ścisłej relacji ekologicznej. Zjawisko jest odpowiedzialne za istnienie 10–20% genów w komórkach prokariotycznych i takie krytyczne dla ewolucji cechy jak oporność na antybiotyki, wirulencja, zdolność przeprowadzania fotosyntezy oraz asymilacji azotu atmosferycznego. W komórkach eukariotycznych proces zachodzi rzadziej, jednak prawdopodobnie był powszechny w początkowym etapie ewolucji eukariontów. Geny, będące wynikiem HGT, w tej domenie stanowią poniżej 1%. Poziomy transfer genów może prowadzić do powstania nowych gatunków. W roku 2014 udowodniono, że w wyniku szczepienia możliwe jest zajście allopoliploidyzacji, połączenia genomów dwóch gatunków bez procesu płciowego.
W 1984 roku koncepcje HGT nazwaną wtedy jako "międzygatunkowy przepływ genów" wprowadził Michael Syvanen i ją sukcesywnie rozwijał.
Typowe dziedziczenie genów od przodka do potomka nazywane jest w terminologii genetycznej "pionowym transferem genów" (VGT, z ang.: "vertical gene transfer"). 
HGT można podzielić na:
Naturalny poziomy transfer genów.
Poziomy transfer genów w znacznym stopniu wpłynął na współczesną zawartość genomów eukariontów. Szczególną rolę wydaje się odgrywać w adaptacji do pasożytnictwa, patogenezy i szczególnych warunków środowiska, takich jak niedobór związków azotu. Większość znanych przypadków dotyczy przeniesienia genów pochodzących od bakterii. Nie są to jednak wszystkie przypadki. U roślin HGT jest istotnym procesem decydującym o ewolucji genomów. Znane są przypadki transferu genów od prokarionów oraz eukariontów ze wszystkich królestw. Dowody wskazują na szczególne rozpowszechnienie HGT między organizmami, które okazjonalnie lub ściśle są ze sobą powiązane. Najczęściej są to relacje mutualistyczne lub pasożytnicze. Liczne badania potwierdzają wyjątkowo duża aktywność mtDNA roślin w poziomym transferze genów. Mitochondria roślin mają aktywny system pobierania DNA. Nie stwierdzono przypadków HGT dla plastydów i mitochondriów zwierzęcych. Udowodniono także zachodzenie HGT w przypadku genomu jądrowego roślin, łącznie z możliwością fuzji protoplastów. Rośliny pasożytnicze mogą być zarówno biorcą, jak i dawcą genów. Szczególnie dużo nabytych genów stwierdzono u "Amborella trichopoda".
Glony z rodzaju "Nannochloropsis" są obiecującym źródłem biopaliwa. W wyniku poziomego transferu genów genom tych organizmów poza genami pierwotnymi zawiera geny pochodzące od endosymbiontów, którymi były zielenice oraz krasnorosty. Efektem jest wyjątkowo duża zdolność do akumulacji kwasów tłuszczowych i triacylogliceroli (70% biomasy). Około 15% genów zaangażowanych w syntezę lipidów może pochodzić z HGT. Wyjątkowo duże bogactwo enzymów uczestniczących w syntezie lipidów wykazują bakterie. "Nannochloropsis" mogły nabyć te geny za pośrednictwem krasnorostów. Przykładowo "Galdieria sulphuraria" do 5% genów kodujących białka pochodzi od bakterii i archeanów.
Bakterie – bakterie.
Dobrze i wcześnie poznano HGT u prokariontów. W tej gałęzi życia naturalny HGT zachodzi dzięki koniugacji, transdukcji i transformacji. Niektóre bakterie wytwarzają pile, ułatwiające koniugacyjne przekazywanie DNA, i tu może zachodzić zarówno poziomy jak i pionowy transfer genów – gdy przez pile przechodzi DNA między bakteriami tego samego gatunku, określa się to jako transfer pionowy, gdy między różnymi gatunkami, to wtedy określany jest jako transfer poziomy. Podobne bywa w przypadku transdukcji i transformacji.
Z bakterii do drożdży.
DHODaza, występuje w mitochondriach u wielu drożdży a u "Saccharomyces cerevisiae" w cytoplazmie.
U "Saccharomyces kluyveri" DHODaza jest kodowana zarówno przez gen pochodzący z bakterii, jak i gen drożdżowy i występuje w dwóch formach. Jest przykładem na przejściową fazę HGT datowaną na 100 mln lat temu. Jest to przykład podwójnego HGT – pierwszy 'stary' mitochondrialny przekazywany VGT i stosunkowo nowy HGT poprawiający niefunkcjonalne beztlenowo geny mitochondrialne. 
Gen BDS1 GenPept Q08347 kodujący 646 aminokwasowy enzym alkyl/aryl sulfatazę został włączony do genomu drożdży z α-proteobakterii, jego 1941-nukleotydowa sekwencja jest zlokalizowana w przy telomerowym regionie piętnastego chromosomu. Dzikie "S. cerevisiae" posiadające ten gen są zdolne wykorzystać nawet SDS jako źródło siarki. Inny HGT "pojmany" gen to URA1 jest także pochodzenia bakteryjnego.
Z bakterii do owadów.
Zespół naukowców z University of Rochester oraz instytutu badawczego J. Craig Venter Institute w Rockville (kierownik prac – prof. Jack Warren) odkrył cały genom pasożytniczej bakterii "Wolbachia" w drugim chromosomie DNA muszki owocowej ("Drosophila melanogaster"). Geny pochodzące od bakterii podlegały takiemu samemu dziedziczeniu jak czysto owadzie geny – stwierdził dr Michael Clark. Prawdopodobnie do wchłonięcia genomu bakterii doszło podczas procesu naprawiania DNA przez komórki owadów. Unikalność tego przypadku polega na wchłonięciu całego obcego genomu.
Z grzybów do zwierząt.
Geny kodujące syntezę karotenoidów u mszyc najprawdopodobniej pochodzą od grzybów, być może infekujących mszyce.
Transfer genów zachodzi wśród prokariotów w o wiele większym stopniu niż u eukariotów, zachodzi też o wiele częściej pomiędzy gatunkami bardziej spokrewnionymi. Ważnym wyjątkiem od tego, jest transfer genów z endosymbiontów (mitochondria, chloroplasty) do jądra komórkowego.
Najłatwiej transferowane są geny odpowiedzialne za pojedyncze reakcje, o wiele rzadziej dochodzi do transferu dużych kompleksów genów. Jest to jeden z powodów tego, że geny "operacyjne", czyli odpowiedzialne za różne procesy biochemiczne zachodzące w komórce są transferowane o wiele częściej niż geny "informacyjne", czyli odpowiedzialne za zarządzanie informacją w komórce (transkrypcja, translacja itp). Te pierwsze to zwykle jeden do kilku enzymów, te drugie zaś działają jako duża grupa bardzo blisko powiązanych enzymów i nie można wymienić czy dodać jednego czy nawet tylko kilku z nich.
Mechanizmy.
Najprostszym mechanizmem jest wychwyt DNA martwego organizmu – transformacja DNA. Takie zjawisko zachodzi bardzo łatwo wśród prokariotów. Uważa się, że udokumentowane przypadki transferu między endosymbiontami a eukariotami mają podobny charakter.
Innym możliwym mechanizmem jest wymiana plazmidów między bakteriami, które może być połączane z wbudowaniem nowego DNA do chromosomu bakteryjnego przy udziale integronu. Jeszcze innym są wirusy, które razem ze swoim materiałem genetycznym transferują też czasem fragmenty genów poprzednio zarażonego organizmu. Możliwe są też zaburzenia fagocytozy kończące się przedostaniem zawartości "pokarmu" do cytoplazmy.

</doc>
<doc id="80698" url="https://pl.wikipedia.org/wiki?curid=80698" title="Horyzontalny transfer genów">
Horyzontalny transfer genów



</doc>
<doc id="80700" url="https://pl.wikipedia.org/wiki?curid=80700" title="Kajmany">
Kajmany



</doc>
<doc id="80701" url="https://pl.wikipedia.org/wiki?curid=80701" title="Jednoliścienne">
Jednoliścienne

Jednoliścienne – grupa roślin okrytonasiennych o różnej randze systematycznej w zależności od systemu klasyfikacyjnego. W dawniejszych systemach klasa "Liliopsida" (np. w systemie Cronquista z 1981, systemie Takhtajana 1967–2009 i Reveala z 1999), współcześnie klad (grupa monofiletyczna) (ang. "monocots" bez rangi systematycznej) (system APG IV z 2016 r. i aktualizowany system według APweb) lub nadrząd liliopodobne "Lilianae" (system Ruggiero i in. z 2015). Należą tu rośliny zielne, rzadziej drzewiaste. Często z łodygą przekształconą w kłącze, o sympodialnym typie wzrostu, z liśćmi zwykle niepodzielonymi, całobrzegimi, kwiatami trzykrotnymi. Wytwarzają tylko jeden liść zarodkowy liścień ("cotyledon") i od tej cechy pochodzi ich nazwa.
Jednoliścienne współczesne dzielone są na ok. 70 rodzin i ok. 56 tys.–66 tys. gatunków (stanowią ok. 22% gatunków okrytonasiennych). Należą tu m.in. pospolite rośliny cebulowe (ozdobne i użytkowe), trawy, ciborowate, storczyki i liliowate.
Anatomia.
Cechą charakterystyczną budowy anatomicznej łodyg jednoliściennych jest walec osiowy z wiązkami przewodzącymi rozproszonymi nieregularnie w miękiszu (typu ataktostela), bez zwartego pierścienia tkanki twórczej. Przyrost wtórny obecny u nielicznych przedstawicieli odbywa się odmiennie niż u innych grup okrytonasiennych – tkanka twórcza znajdująca się w peryferyjnej części łodygi odkłada do wnętrza całe wiązki przewodzące razem z miękiszem. W efekcie wiązki przewodzące rozproszone są po całej łodydze, kolateralnie zamknięte i przebiegają równolegle.
Biologia rozwoju.
W rozwoju zarodkowym jednoliścienne wyróżniają się tym, że jedyny ich liścień pełni funkcję chłonną pobierając substancje odżywcze z bielma. Poza tym spełnia te same funkcje jak u innych okrytonasiennych tj. osłania merystem pędu i zwykle też prowadzi fotosyntezę. W celu pełnienia funkcji chłonnej część liścienia przekształca się w różnokształtne haustorium. U czosnkowych funkcję chłonną pełni szczytowa część liścienia, u komelinowatych boczny wyrostek, który u wiechlinowatych ma kształt tarczki. U arekowatych tarczka chłonna wyrasta z zarodka dopiero podczas kiełkowania.
Pochodzenie.
Przez długi czas jeszcze w XX wieku jednoliścienne traktowano jako siostrzany takson dla dwuliściennych. Na przełomie XX i XXI wieku taki uproszczony podział okrytonasiennych bywał stosowany ze względów „pragmatycznych” lub ze względu na brak pewności co do wyników badań filogenetycznych. W XXI wieku monofiletyzm jednoliściennych, jak i pozycja w obrębie okrytonasiennych, nie budzi istotnych zastrzeżeń. Z pewnością, zanim wyodrębniły się jednoliścienne, w obrębie dawnych okrytonasiennych powstały linie rozwojowe, spośród których do czasów współczesnych zachowały się takie grupy jak amborellowce, grzybieniowce, "Austrobaileyales", magnoliowe i zieleńcowce, ewentualnie dwie ostatnie grupy wyewoluowały po oddzieleniu się jednoliściennych. W systemach APG (1998, 2003, 2009) przyjmowano, że jednoliścienne są najwyraźniej grupą siostrzaną wszystkich późniejszych linii ewolucyjnych dwuliściennych, zwanych dwuliściennymi właściwymi. Niejasna pozostawała tylko ich relacja filogenetyczna w stosunku do rogatkowatych (bywały włączane do wspólnego kladu z jednoliściennymi). W 2010 opublikowano wyniki analiz molekularnych, z których wynika, że jednoliścienne mogą tworzyć wspólny klad z magnoliowymi i zieleńcowcami, pozostając wobec tych grup w pozycji siostrzanej. Badania podsumowane w 2020 wskazują raczej na odrębne pochodzenie tych grup, przy czym jednoliścienne wskazywane są jako starsze, a magnoliowe i zieleńcowce jako oddzielone później z wspólnego pnia prowadzącego do dwuliściennych właściwych.
Najstarsze ślady kopalne jednoliściennych pochodzą sprzed 120 milionów lat (pyłek roślin obrazkowatych), podczas gdy wyodrębniły się od innych okrytonasiennych, według różnych szacunków w okresie między 200 a 130 milionów lat temu, według ostatnich obliczeń najprawdopodobniej około 156–164 miliony lat temu.
O monofiletyzmie jednoliściennych świadczy szereg ewolucyjnie nowych cech (apomorfii). Nie wszystkie jednak cechy wskazywane często jako charakterystyczne (np. trójkrotne kwiaty) są cechami apomorficznymi – mają one bowiem starsze pochodzenie. Do cech nowych i właściwych dla jednoliściennych należą: 
Systematyka.
W systemie klasyfikacji Cronquista i w systemie Takhtajana jest to jedna z dwóch klas należących do okrytonasiennych (obok dwuliściennych). W systemie Reveala z lat 1994–1999 jest to jedna z 5 klas (dwuliścienne zostały podzielone). W systemach APG (1998, 2003 i 2009) jednoliścienne stanowią klad bez odrębnie określonej kategorii systematycznej. Reveal w systemie z 2007 r. zalicza do jednoliściennych 3 z 12 podklas okrytonasiennych, którym jako całości nadał rangę klasy (jednoliścienne nie stanowią w takim ujęciu jednego taksonu). W systemie Ruggiero i in. z 2015 całe jednoliścienne stanowią nadrząd liliopodobne "Lilianae" jako jedna z 18 linii rozwojowych okrytonasiennych tej rangi.
Po odkryciu powiązań filogenetycznych w końcu XX wieku i na początku XXI w., w istotny sposób zmienił się układ i relacje między poszczególnymi taksonami jednoliściennych.

</doc>
<doc id="80703" url="https://pl.wikipedia.org/wiki?curid=80703" title="Konsorcjum Pionier">
Konsorcjum Pionier

Konsorcjum PIONIER to organizacja, której celem jest stworzenie i rozwój polskiej akademickiej sieci komputerowej PIONIER o wysokiej przepustowości, zdolnej do łączenia ośrodków obliczeniowych rozrzuconych po całej Polsce w celu przetwarzania dużych ilości danych oraz udostępnienia ośrodkom akademickim biorącym udział w projekcie szybkiej komunikacji z zagranicznymi sieciami naukowymi i komercyjnymi.
Linki zewnętrzne.
Strona Konsorcjum PIONIER

</doc>
<doc id="80705" url="https://pl.wikipedia.org/wiki?curid=80705" title="Kojot preriowy">
Kojot preriowy

Kojot preriowy, kojot, kujot, wilk preriowy Ameryki Północnej ("Canis latrans") – gatunek drapieżnego ssaka z rodziny psowatych (Canidae) o wyglądzie pośrednim między małym wilkiem a szakalem. Ma bardziej krępą budowę, krótszą szyję i ostrzejszy pysk niż wilk europejski. Zamieszkuje obszary od Alaski do Meksyku. Wyróżnia się ok. 19 podgatunków kojota.
Zasięg występowania.
Kojot preriowy występuje w zależności od podgatunku:
Charakterystyka.
Długość ciała samców i samic 74–94 cm, długość ogona samców 29–36,3 cm, samic 26–34,3 cm; masa ciała samców 7,8–15,8 kg, samic 7,7–14,5 kg. Prawie cały tułów kojotów pokryty jest szarym włosem szerstnym o długości dochodzącej do 10 cm, którego część szczytowa ma ochronny kolor czarny. Ogon jest również pokryty gęstym włosem o zabarwieniu czarnym. Skóra i futro wykorzystywane jest w futrzarstwie.
Kojot w mitologii i kulturze nowej epoki.
Indianie często nazywali kojota „małym wilkiem”. W niektórych wierzeniach indiańskich kojot przedstawiany był jako stworzyciel świata.

</doc>
<doc id="80706" url="https://pl.wikipedia.org/wiki?curid=80706" title="Muezzin">
Muezzin

Muezzin (arab. مؤذن, "muʾaḏḏin"; tur. "müezzin") – w islamie mężczyzna pięć razy dziennie wzywający z minaretu wiernych do modlitwy.
Muezzin jest wybierany spośród mężczyzn, którzy wyróżniają się dobrym charakterem, a także dobrym głosem (choć dzisiaj powszechnie stosuje się głośniki). Wzywając wiernych, zwraca się kolejno na wszystkie strony świata i wykrzykuje azan. W czasie samej modlitwy muezzini w niektórych meczetach stoją na specjalnej platformie (tur. "müezzin mahfili") naprzeciwko kazalnicy (minbar) i odpowiadają na modlitwy imama.

</doc>
<doc id="80707" url="https://pl.wikipedia.org/wiki?curid=80707" title="Żabieńcowce">
Żabieńcowce

Żabieńcowce ("Alismatales" Dumort.) – rząd roślin zielnych, wodnych lub błotnych należących do klasy jednoliściennych. Należą tu jedyne rośliny okrytonasienne występujące w morzach. W obrębie rzędu wyróżnia się 14 rodzin z 166 rodzajami i ok. 4,5 tysiąca gatunków. Do cech charakterystycznych przedstawicieli tej rodziny należą: brak mykoryzy (z wyjątkiem niektórych obrazkowatych), ziarna skrobi (amyloplasty) takiego samego typu jak u paprotników, pylniki umieszczone po zewnętrznej stronie nitki pręcikowej, komórki tapetum ameboidalne, szyjki słupka liczne, znamię zwykle suche, bielmo helobialne, zarodek i liścień duży, siewki z dobrze rozwiniętym hipokotylem i korzeniem. Znaczne różnice między rodzinami w budowie organów generatywnych związane są z przystosowaniem do różnych siedlisk, w szczególności kwiaty i kwiatostany uproszczone są u roślin podwodnych. U takich przedstawicieli występują też specyficzne przystosowania do zapylania pod wodą – wytwarzane są np. nitkowate ziarna pyłku, rośliny często rozmnażają się wegetatywnie.
Systematyka.
W różnych systemach klasyfikacyjnych zaliczano tu różne rodziny. W systemie Reveala rząd obejmuje najbliżej spokrewnione rodziny żabieńcowatych i limnocharysowatych. Cronquist (1988) zaliczał tu także łączniowate (pomijając siostrzane dla nich żabiściekowate). W systemie APG II (2003) i APG III (2009) rząd ten został rozszerzony o bazalne rodziny obrazkowatych i kosatkowatych. W systemie APG III zrezygnowano z wyróżniania rodziny limnocharysowatych ("Limnocharitaceae"), obecnej jeszcze w APG II (jej utrzymywanie zmieniało żabieńcowate w takson parafiletyczny). W systemie APG IV (2016) wyodrębniono "Maundiaceae" (dla jednego rodzaju z dotychczasowej rodziny świbkowatych "Juncaginaceae").
System Reveala (2007).
James L. Reveal jako współtwórca systemu APG II dzieli taksony analogicznie do przedstawionych wyżej powiązań filogenetycznych, jednak definiuje wąsko rząd i niektóre rodziny w jego obrębie. Rząd żabieńcowców (według ujęcia APG II i APW) podnosi do rangi podklasy "Alismatidae" Takht. i dzieli na 5 rzędów: tatarakowce ("Acorales"), obrazkowce ("Arales"), kosatkowce ("Tofieldiales"), rdestnicowce ("Potamogetonales") i żabiściekowce ("Alismatales").
Gromada: rośliny naczyniowe ("Tracheophyta"), podgromada "Magnoliophytina" , klasa okrytonasienne ("Magnoliopsida" ), podklasa "Alismatidae" , nadrząd "Aranae" , rząd żabieńcowce "Alismatales" 
System Takhtajana (2009).
W systemie Armena Tachtadżiana z 2009 rząd "Alismatales" obejmował tylko dwie rodziny – żabieńcowate "Alismataceae" i limnocharysowate "Limnocharitaceae". Rząd klasyfikowany był do nadrzędu "Alismatanae" wspólnie z rzędami "Hydrocharitales" i rdestnicowców "Potamogetonales", tak że nadrząd obejmował wszystkie rośliny klasyfikowane do rzędu "Alismatales" w ujęciu systemów APG.
System Cronquista (1981).
Gromada okrytonasienne ("Magnoliophyta" ), klasa: jednoliścienne "Liliopsida", podklasa: "Alismatidae", rząd: żabieńcowce "Alismatales".

</doc>
<doc id="80717" url="https://pl.wikipedia.org/wiki?curid=80717" title="Szafran spiski">
Szafran spiski

Szafran spiski, krokus spiski ("Crocus scepusiensis" (Rehm. et Woł.) Borbás) – gatunek rośliny należący do rodziny kosaćcowatych. 
Rozmieszczenie geograficzne.
Występuje w Karpatach Zachodnich. W Polsce szafran spiski najliczniej występuje w Tatrach i na Wzniesieniu Gubałowskim. Rośnie także na Pilsku, Wielkiej Raczy (Beskid Żywiecki), Gorcach, w Beskidzie Wyspowym i na Leskowcu (Beskid Mały). Poza górami można go spotkać w okolicach Bochni, Brzeska oraz w Kotlinie Sandomierskiej.
Systematyka.
Gatunek o niejasnej przynależności systematycznej. Przez część opracowań ujmowany jako takson w randze gatunku. Często włączany do szafranu wiosennego i wtedy nazwa naukowa "Crocus scepusiensis" traktowana jest jako synonim "Crocus vernus" (L.) Hill oraz synonim "Crocus neapolitanus" (Ker-Gawl.) Hegi., który z kolei bywa traktowany jako odmiana szafranu wiosennego ("Crocus vernus" var. "neapolitanus" Ker-Gawl.).
Zagrożenia i ochrona.
W Polsce gatunek objęty jest ochroną częściową (od 2014 r.). W latach 1946–2014 znajdował się pod ochroną ścisłą. Zagrożeniem dla gatunku jest zmiana jego naturalnych siedlisk: zaorywanie łąk i pastwisk oraz zaprzestanie koszenia i wypasania łąk. Duża liczba stanowisk jest chroniona w parkach narodowych: Babiogórskim, Gorczańskim i Tatrzańskim. Paradoksalnie jednak objęcie terenów występowania krokusa spiskiego ochroną przyczyniło się do zmniejszania jego populacji. Wskutek zniesienia pasterstwa i koszenia polan zmieniły się niekorzystnie dla krokusa warunki życia: zanikło naturalne, systematyczne nawożenie polan odchodami zwierząt, ponadto krokus jest zagłuszany przez wyższą roślinność trawiastą. Aby temu zapobiec, parki narodowe rozpoczęły systematyczne koszenie niektórych polan, przywrócono też na niektórych wypas kulturowy.

</doc>
<doc id="80718" url="https://pl.wikipedia.org/wiki?curid=80718" title="Kosaćcowate">
Kosaćcowate

Kosaćcowate ("Iridaceae" Juss.) – rodzina jednoliściennych roślin lądowych oraz bagiennych. Obejmuje ok. 2,1–2,2 tysięcy gatunków zebranych w 66 rodzajów. Rodzina jest niemal kosmopolityczna, brak jej przedstawicieli tylko na dalekiej północy, na rozległych obszarach pustyń Afryki Północnej, Półwyspu Arabskiego i Australii oraz na subkontynencie indyjskim. Największe zróżnicowanie gatunkowe występuje w południowej i środkowej Afryce oraz w Ameryce Południowej. Do rodziny należą liczne i bardzo popularne w całym świecie rośliny ozdobne (np. szafran, sparaksis, iksja, frezja, mieczyk, miecznica, kosaciec, tygrysówka). Znamiona szafranu uprawnego są wysoko cenioną przyprawą. Kłącze niektórych gatunków kosaćca (tzw. orris lub korzeń fiołkowy) jest ważnym surowcem w przemyśle perfumeryjnym, wykorzystywany był także w ziołolecznictwie. Bulwy niektórych przedstawicieli są lokalnie spożywane (np. szafranu, "Lapeirousia" i "Moraea fugax").
Systematyka.
W popularnym w końcu XX wieku systemie Cronquista rodzina kosaćcowatych umieszczana była w rzędzie liliowców ("Liliales"). Późniejsze systemy Reveala (1994-1999) i Takhtajana (1997) wyłączały kosaćcowate w odrębny rząd kosaćcowców ("Iridales"). W opublikowanym w 2003 roku systemie APG II kosaćcowate uznane zostały za jedną z linii rozwojowych kladu szparagowców (rząd "Asparagales") i tę pozycję utrzymują w kolejnych aktualizacjach systemu (APG III z 2009, APG IV z 2016) oraz na Angiosperm Phylogeny Website.
Rodzina wyewoluowała ok. 80 milionów lat temu tj. w czasie późnej kredy. Najstarszą żyjącą współcześnie linię rozwojową w obrębie rodziny reprezentuje rodzaj "Isophysis" z jednym gatunkiem występującym na Tasmanii. Linia ta oddzieliła się od reszty rodziny ok. 66 milionów lat temu. Kolejne, najstarsze rodzaje również mają zasięgi obejmujące Australazję i dlatego przypuszcza się, że rodzina pochodzi z kontynentu obejmującego współczesną Australię i Antarktydę. Późniejsze różnicowanie się przedstawicieli tej rodziny datowane już na eocen zaowocowało ośrodkami jej największego zróżnicowania w Afryce południowej i Ameryce Południowej.
Jeden z kladów w rzędzie szparagowców "Asparagales" w obrębie jednoliściennych.
Pozycja filogenetyczna rodziny w obrębie rzędu szparagowców:
W obrębie rodziny wyróżnia się na siedem podrodzin o następujących powiązaniach filogenetycznych: 
Podział na podrodziny, plemiona i rodzaje (kolejność taksonów alfabetyczna):

</doc>
<doc id="80720" url="https://pl.wikipedia.org/wiki?curid=80720" title="Papirus">
Papirus

Papirus ( → ) – materiał pisarski otrzymywany z tzw. trzciny papirusowej, czyli cibory papirusowej ("Cyperus papyrus"), rosnącej na bagnistych terenach strefy podzwrotnikowej. Długość jej łodyg dochodzi do 3 metrów. Roślina ta niegdyś powszechnie występowała w delcie Nilu, obecnie rzadko spotykana.
Historia.
Papirus znany był w starożytnym Egipcie już od III tysiąclecia p.n.e.. Jeden z hieroglifów przedstawia zwój papirusowy, co może świadczyć, że użycie papirusu jako materiału pisarskiego jest tak dawne, jak pismo hieroglificzne. Najstarsze zachowane zabytki piśmiennictwa na papirusie pochodzą z ok. 2600 p.n.e., przede wszystkim odnaleziony w 2013 w Wadi-el-Garf dziennik Merera. Prawdopodobnie już wtedy papirus był powszechnie używany jako nośnik tekstu.
Około VI w. p.n.e. papirus dotarł do Grecji, zaś około III w. p.n.e. pojawił się w Rzymie.
Upowszechnienie papirusu nastąpiło w epoce hellenistycznej. Głównym ośrodkiem produkcji papirusu była od III w. p.n.e. Aleksandria, skąd rozprowadzano go do innych krajów śródziemnomorskich. Był podstawowym materiałem w tworzeniu książek i dokumentów (w postaci zwojów). W późnej starożytności papirus stopniowo był wypierany przez pergamin, bardziej odpowiedni do nowej postaci książki, jaką był kodeks. Niemniej nie zaprzestano produkcji papirusu. W wieku VII, po podboju Egiptu przez Arabów, produkowano papirus i eksportowano go do krajów południowej Europy (Italia oraz Galia), gdzie wykorzystywany był w kancelariach longobardzkiej i merowińskiej.
Produkcja papirusu w Egipcie trwała do X wieku. W Europie najdłużej, bo do połowy XI wieku, stosowano papirus przy sporządzaniu dokumentów w kancelarii papieskiej. Obecnie papirus służy tylko do produkcji mniej lub bardziej dokładnych replik starożytnych dokumentów sprzedawanych jako pamiątki.
Produkcja.
Większość informacji na temat papirusu jako rośliny zawdzięczamy Teofrastowi (IV / III w. p.n.e.), natomiast produkcję i rodzaje papirusu jako materiału pisarskiego opisał szczegółowo Pliniusz Starszy (I w. n.e.).
Do produkcji materiału piśmienniczego używano łodygi cibory papirusowej, która ma trójkątny przekrój; miąższ krajano na paski w miarę możliwości cienkie i jak najszersze. Następnie układano je gęsto obok siebie na desce zwilżonej wodą tak, by brzegi pasków nachodziły na siebie. Na tę warstwę kładziono w poprzek drugą, po czym obcinano wystające końce. Całość sklepywano, w wyniku czego powstawał spójny arkusz, który później suszono na słońcu. Gotowe arkusze sklejano ze sobą brzegami za pomocą kleju wykonanego z mąki, wody i octu, następnie wygładzano do połysku muszlą lub kością słoniową. W ten sposób powstawał zwój, na który składało się ok. 20 arkuszy, które jeszcze powlekano klejem dla lepszej przejrzystości pisma. Wysokość zwoju sięgała najczęściej od 15 do 17 cm, jednak zachowały się egzemplarze nawet trzykrotnie wyższe.
Zwoje takie zwano "rotulus" lub "volumen". Na papirusie pisano specjalnym atramentem i piórem zwanym "calamus". Pisano tylko po jednej stronie, tej, gdzie poziome włókna papirusu tworzyły naturalne linie. Tekst układano kolumnami, jedna kolumna zajmowała jeden arkusz. Czytano, rozwijając wolumen w lewo, nawijając przeczytane partie na drugi wałek. Po zakończeniu lektury zwój należało przewinąć do początku. W okresie hellenistycznym wielkie zwoje zawierające całość dzieła zaczęto dzielić na mniejsze.
O gatunku papirusu decydowały szerokość karty (hieratyczny miał 26 cm szerokości, kupiecki – 12 cm) oraz jakość surowca (lepsze gatunki sporządzano z warstw wewnętrznych łodygi, gorsze – z zewnętrznych). Im cieńsze arkusze, tym zwój był cenniejszy, zwracano także uwagę na jaskrawość i gładkość powierzchni, która zapewnić miała dobrą czytelność pisma. Egzemplarze najstarszych zwojów, pochodzących z III tysiąclecia p.n.e., zachowały do dziś miękkość i giętkość umożliwiając ich zwijanie i rozwijanie.

</doc>
<doc id="80722" url="https://pl.wikipedia.org/wiki?curid=80722" title="National Reconnaissance Office">
National Reconnaissance Office

National Reconnaissance Office, NRO (pol. "Narodowe Biuro Rozpoznania") – jedna z agencji Departamentu Obrony Stanów Zjednoczonych, zajmująca się rozpoznaniem strategicznym. Jedna z najtajniejszych agencji wywiadu USA. Została utworzona w sierpniu 1960, a informacje o jej istnieniu podano oficjalnie do wiadomości publicznej dopiero 18 września 1992.
Historia.
Od wielu lat między USAF, a CIA trwał zacięty spór o całkowitą kontrolę i wykorzystywanie materiałów wywiadowczych, zebranych przez satelity i samoloty szpiegowskie. Po tym jak CIA przejęła kontrolę nad programem U-2, jej kierownictwo starało się o pełne podporządkowanie wywiadu satelitarnego. Utworzenie Narodowego Biura Rozpoznania zakończyło spór.
Koncepcja utworzenia agencji tego typu pojawiła się już w lutym 1958, podczas spotkania ówczesnego prezydenta Dwighta Eisenhowera z członkami utworzonej przez niego tzw. grupy roboczej. W spotkaniu wzięli udział m.in. zastępca dyrektora badań i techniki Departamentu Obrony – John Rubel, doradca naukowy prezydenta – dr George B. Kistiakowsky oraz podsekretarz sił powietrznych – Joseph Charyk. Głównym tematem rozmów było wystrzelenie przez Związek Radziecki pierwszego sztucznego satelity.
Ostatecznie NRO zostało utworzone 25 sierpnia 1960.
Budżet.
Budżet Narodowego Biura Rozpoznania nie podlega kontroli Kongresu Stanów Zjednoczonych. Szacowany jest na 7 miliardów dolarów (jest większy niż budżet Agencji Bezpieczeństwa Narodowego).
Współpraca i personel.
Narodowe Biuro Rozpoznania współpracuje blisko z Agencją Bezpieczeństwa Narodowego, Centralną Agencją Wywiadowczą oraz innymi agencjami wywiadowczymi Stanów Zjednoczonych. Liczbę pracowników ocenia się na około 4 tys. osób. Składa się ona z oficerów CIA i przedstawicieli wszystkich rodzajów wojska (największy procent stanowi personel Sił Powietrznych).
Podzielone funkcje.
Interpretacją obrazów satelitarnych zajmuje się "Narodowy Ośrodek Interpretacji Danych Fotograficznych" podlegający CIA. Rozpoznaniem (od 1994) zajmuje się Biuro Rozpoznania Napowietrznego Departamentu Obrony ("Defense Airborne Reconnaissance Office" – DARO), w którego kompetencjach jest również gromadzenie i zarządzanie danymi rozpoznania napowietrznego przez samoloty załogowe i bezzałogowe.
Program Corona.
Pierwszym programem użycia satelity wywiadowczego wyposażonego w kamery fotograficzne był "Program Corona". Prace nad satelitą, jako następcy samolotu szpiegowskiego U-2, rozpoczęto w 1956. Początkowo znany był jako System Broni Sił Powietrznych ("US Air Force Weapon System" – WS), później "117L". Jego lot testowy odbył się 28 lutego 1959. Używany był w latach 1960–1972 do obserwacji Związku Radzieckiego, Chin, Bliskiego Wschodu i innych rejonów świata. Przez ten czas wykonał 12 misji rozpoznawczych, jako część programu "Argon" (zob. tabelę), z których 6 zakończyło się sukcesem.
Nazwy i oznaczenia.
Nazwą "Keyhole" Amerykanie określali rozpoznanie środkami obrazującymi ("Imagery Intelligence" – IMINT). Symbol "KH" odnosił się do aparatów fotograficznych.
Aparaty fotograficzne satelitów:

</doc>
<doc id="80723" url="https://pl.wikipedia.org/wiki?curid=80723" title="Bednarka (materiały budowlane)">
Bednarka (materiały budowlane)

Bednarka – taśma wykonana ze stali, o przekroju spłaszczonego prostokąta. Grubość 1–5 mm, szerokość 20–85 mm, zwijana w kręgi. W budownictwie stosowana szeroko w instalacjach elektrycznych (np. jako uziemienie) dawniej również jako zbrojenie nadproża Kleina. W instalacjach elektrycznych bednarkę zabezpiecza się przed korozją, powlekając powierzchnię cynkiem.
Zastosowanie bednarki w instalacjach elektrycznych.
Bednarka w instalacjach elektrycznych wchodzi w skład ochrony przeciwporażeniowej, przeciwprzepięciowej i odgromowej. Wykorzystywana jest jako: przewody wyrównawcze główne, przewody uziemiające, uziemienie otokowe, przewody ochronne, szyny wyrównawcze główne.

</doc>
<doc id="80724" url="https://pl.wikipedia.org/wiki?curid=80724" title="Zbrojenie">
Zbrojenie

Zbrojenie – wkładki w postaci stalowych prętów, siatek lub innych kształtowników – umieszczane w betonie konstrukcyjnym w celu zwiększenia jego wytrzymałości na rozciąganie. Taki wzmocniony stalą beton nazywany jest żelbetem.
Zbrojenie w postaci prętów może być wykonane: 

</doc>
<doc id="80725" url="https://pl.wikipedia.org/wiki?curid=80725" title="Adam Naruszewicz">
Adam Naruszewicz

Adam Tadeusz Stanisław Naruszewicz (ur. 20 października 1733 na Polesiu – zm. 8 lipca 1796 w Janowie Podlaskim) – polski jezuita, nadworny historyk i poeta, dramatopisarz i tłumacz, biskup smoleński w latach 1788–1790, biskup łucki w latach 1790–1796, sekretarz Rady Nieustającej w latach 1781–1786, pisarz wielki litewski w latach 1781–1788, senator. Ojciec polskiego klasycyzmu. Już za życia nazywano go „polskim Horacym” i spadkobiercą Jana Kochanowskiego. Jeden z głównych prekursorów badań nad Słowiańszczyzną, obok Jana Potockiego, Zoriana Dołęgi-Chodakowskiego (Adama Czarnockiego), Józefa Maksymiliana Ossolińskiego i Wawrzyńca Surowieckiego.
Życiorys.
Ojcem jego był Jerzy Naruszewicz, łowczy piński, matką Paulina z Abrahamowiczów. Na chrzcie otrzymał imiona: Adam Tadeusz (dopiero wiele lat później przybrał jeszcze dodatkowe, trzecie imię: Stanisław). Jako kilkunastoletni chłopiec stracił oboje rodziców. W wieku zaledwie 15 lat ukończył szkołę jezuitów w Pińsku i tamże (14 sierpnia 1748) wstąpił do ich zakonu. W roku 1748 został wysłany (prawdopodobnie) na studia do szkoły jezuickiej w Lyonie. Po 10-letnim pobycie za granicą powrócił do kraju i został w latach 1754–1755 wykładowcą łaciny (odpowiednik obecnego lektora – wówczas najniższy stopień nauczycielski), gramatyki, a następnie poetyki i retoryki w Akademii Wileńskiej. Jezuici (przed rokiem 1758) przedstawili go Michałowi F. Czartoryskiemu, kanclerzowi wielkiemu litewskiemu, który wziął go pod swoją opiekę i stał się jego mecenasem. Opłacił mu kilkuletnią podróż po Europie (Włochy, Niemcy, Hiszpania i Francja – studia teologiczne w Lyonie od roku 1758), po powrocie z której Naruszewicz otrzymał na Akademii Wileńskiej katedrę "poetyki, nauki stylu i dziejów literatury". Z woli zakonu został przeniesiony do Warszawy i podjął wykłady w Collegium Nobilium. Od 1771 był redaktorem „Zabaw Przyjemnych i Pożytecznych”. Po kasacie zakonu i pożarze na Nowym Mieście w 1773 znalazł schronienie u Aleksandra Sapiehy, wówczas hetmana polnego litewskiego i jego żony Magdaleny.
Prowadził wykłady wymowy i nauczał geografii i historii w Collegium Nobilium jezuitów w Warszawie w latach 1764–1773, był prefektem biblioteki i spowiednikiem konwiktorów tej uczelni.
Był bliskim współpracownikiem króla Stanisława Augusta Poniatowskiego, zwolennikiem Konstytucji 3 maja. Z woli króla został proboszczem w Niemenczynie. Po przystąpieniu króla do Targowicy zgłosił także swój akces do niej, jednak z zastrzeżeniem, że nie będzie sprawował jakichkolwiek funkcji publicznych. Pobierał stałą pensję z ambasady rosyjskiej (jurgielt). W 1787 otrzymał z ambasady rosyjskiej 500 dukatów. Od 1775 był biskupem koadiutorem smoleńskim (ze stolicą tytularną Emaus), a od listopada 1788 formalnym ordynariuszem diecezji smoleńskiej. W listopadzie 1790 został przeniesiony na biskupstwo łuckie. W 1791 był jednym z założycieli Zgromadzenia Przyjaciół Konstytucji Rządowej. Jego portret, pędzla Ludwika Marteau, król polecił zawiesić w sali poprzedzającej pokój marmurowy na zamku.
W 1781 król mianował Naruszewicza „kościelnym” pisarzem wielkim litewskim, funkcję świeckiego pisarza sprawował Antoni Bazyli Dzieduszycki. Będąc w latach 1781–1786 sekretarzem Rady Nieustającej otrzymał przywilej "rozwiązywania zdaniem swoim równości głosów" ("in resolvento modo paritatis"). W 1787 roku towarzyszył królowi Stanisławowi Augustowi Poniatowskiemu w czasie spotkania z cesarzową Rosji Katarzyną II w Kaniowie, której ofiarował swoje utwory. Rosjanie w wyniku tego przyznali mu specjalny jurgielt dla literatów. W latach 1787 i 1788 otrzymywał z kasy rosyjskiej 500 dukatów rocznie. Cesarzowa przyznała mu pensję 1500 dukatów, której Naruszewicz zrzekł się pod koniec 1788 roku, gdy jako biskup smoleński wszedł do Senatu. Był członkiem konfederacji Sejmu Czteroletniego. sędzia sądu sejmowego sejmu grodzieńskiego 1793 roku z Senatu.
W 1776 został kawalerem Orderu Świętego Stanisława. W 1783 odznaczony Orderem Orła Białego, w 1771 otrzymał złoty Medal Merentibus.
Śmierć i upamiętnienie.
Zmarł w Janowie Podlaskim i został pochowany w „swojej kolegiacie”, a na skromnym grobie polecił umieścić napis: "Cor meum et caro mea requiescit in spe (Serce moje i ciało moje spoczywa w nadziei)".
Twórczość.
Pisał dzieła historyczne i wiersze. W jego twórczości dominuje klasycyzm, ale widać ślady barokowych skłonności do komplikowania form. W 1772 wydał drukiem w wydawnictwie Grölla dwa tomy przekładów dzieł Tacyta, a w 1773 dwa tomy pieśni Horacego. Były to pierwsze wydane drukiem prace Naruszewicza. Trzeci tom dzieł Tacyta wydał w 1776. W 1774 przetłumaczył z greckiego pieśni Anakreonta. Uznanie przyniosło mu napisanie takich dzieł jak "Historia narodu polskiego" czy "Dzieje prehistoryczne". Tomy od 2 do 7 (ostatniego) "Historii narodu polskiego" wyszły z drukarni Grölla w latach 1780 do 1788. Ostatni tom kończył się zaślubinami Jagiełły z Jadwigą. Tom pierwszy, który miał traktować o "czasach przedchrześciańskich, dziejach patryalchalnych jeszcze słowiańsko-lechickiej rodziny" nie został przez Naruszewicza ukończony, a nagromadzone przez niego materiały w tej tematyce uporządkowało i wydało po jego śmierci Towarzystwo Warszawskie Przyjaciół Nauk. W 1781 wydał dwa tomy "Żywotów Chodkiewicza".
Był twórcą wszechstronnym, uprawiającym różne gatunki literackie. Pierwsze wydanie dwóch tomów jego poezji ukazało się w 1778. Wyróżniały się jednak pisane przez niego ody, podporządkowane celom społecznej dydaktyki. Głosił w nich pochwałę rozumu, który swoją twórczą siłą pokona wszelkie bariery natury. Świadectwem jego racjonalistycznych i zarazem niezwykle optymistycznych przekonań stała się oda "Balon", napisana pod wrażeniem pierwszy raz w Warszawie oglądanego lotu balonem. Dokonał tego w 1789 francuski aeronauta Jean-Pierre Blanchard wraz z żoną. To wydarzenie ukazywało, zdaniem poety, nieograniczone możliwości człowieka oświeconego, który realizuje odwieczne marzenie ludzkości, wypowiedziane w micie ikaryjskim. Utwór Naruszewicza pełnił zatem, tak charakterystyczną dla całej epoki, funkcję dydaktyczną. Był zachętą do zdobywania wiedzy, rozwijania umiejętności, pokonywania barier, które wydają się niemożliwe do przełamania.
Wielką sławę przyniosły Adamowi Naruszewiczowi satyry. Programowa satyra Naruszewicza nosi tytuł "Wiek zepsuty". Poeta, idąc śladem myśli Jean-Jacques’a Rousseau, potępia cywilizację, która doprowadza współczesny mu świat do degeneracji i upadku. Potrzebny jest powrót do „złotego wieku” – czasów, kiedy ludzie kierowali się wartościami moralnymi i praktykowali podstawowe cnoty. Idea powrotu „do źródeł” ("ad fontes") ma charakter utopijny. Ta dobra przeszłość nie zostaje czasowo ani geograficznie określona. Ważna okazuje się tylko jedna myśl, że dziś jest złe.
Typowo oświeceniową satyrą jest również utwór Naruszewicza "Chudy literat". Atakuje on duchowy i intelektualny prymitywizm szlachty, która, dumna ze swojego sarmackiego rodowodu, nie zna narodowej kultury i literatury. Za lekturę wystarczają jej kalendarze, recepty na lekarstwa i dewocyjne przepowiednie.
Ważniejsze dzieła.
Wydawał ponadto listy pasterskie. Drobne utwory Naruszewicza ogłaszano też ówcześnie w czasopismach i zbiorach: „Gazeta Warszawska” (1784 nr 55: Na piorunochron umieszczony na Zamku Warszawskim); „Monitor” (1766 nr 95, 1780 nr 71, 1784 nr 53, 1785 nr: 22, 26); "Muza dobrej myśli" t. 1 (Sandomierz 1773?); "Sielanki polskie z różnych autorów zebrane", Warszawa 1778; „Zabawy Przyjemne i Pożyteczne” (1770–1777).
Pośmiertne utwory Naruszewicza ogłaszano ponadto: "Wybór powieści erotycznych wierszem i prozą. Nowa edycja. W Knidzie" (Warszawa) 1809 (poemat anonimowy) – „Pamiętnik Warszawski” t. 8 (1817), "O małżeństwie Zygmunta I z Boną" – „Pamiętnik Lwowski” 1818 nr 52, "Wanda" – S. Grzegorzewska, „Biblioteka Warszawska” 1856, "Do JMci Pana Badeniego" – K. Estreicher w: "K. Węgierskiego Pisma wierszem i prozą", Lwów 1882 „Biblioteka Klasyków Polskich” nr 6 (tu: Nowy przypadek w lasku) – S. Tomkiewicz: "Z wieku Stanisława Augusta" t. 2, Kraków 1882 (Ocalenie życia i zdrowia JKMci) – J. Nowak-Dłużewski, 1946 (Pod bytność Stanisława Augusta... w Końskich) – J. Kott, „Twórczość” 1950 nr 11 (Daniel Kalwiński na zniesienie zakonu jezuitów) – J. W. Gomulicki, „Nowe Książki” 1958 nr 22–24 (Przy odmianie stroju na księdza świeckiego; Suplika poetów do Apollina) – J. Platt: "Korespondencja A. Naruszewicza, 1762–1796"; Wrocław 1959 (Na Polesiu; Rozmowa ogrodnika z drzewem). Zobacz też Wydania zbiorowe poz. 3 i 10.
Wiele wierszy Naruszewicza przedrukowano w różnych antologiach, m.in.: Sz. Bielski: "Wybór różnych gatunków poezji", Warszawa 1806; W. Borowy: "Od Kochanowskiego do Staffa", Lwów 1930 i wyd. następne; J. Kott, A. Ważyk: "Wiersze które lubimy", Warszawa 1951; J. Kott, S. Lorentz: "Warszawa wieku Oświecenia", Warszawa 1954; J. Kott: "Poezje polskiego Oświecenia", Warszawa 1954.
Utwory przypisywane Naruszewiczowi zawierają ponadto rękopisy (m.in.): Biblioteka PAN Kraków, sygn. 615; Ossolineum, sygn. 5833-5834/III, 7070/II, Zbiory G. Pawlikowskiego, sygn. 246.
Przekłady.
Ogłoszono ponadto w „Zabawach Przyjemnych i Pożytecznych” kilka przekładów niezidentyfikowanych autorsko do połowy lat 60. XX wieku ("Do wina, Diament, Rada zwierząt, Nagrobek pijanicy" i inne).
Listy i materiały.
Rękopisy korespondencji Naruszewicza znajdują się w: Bibliotece Czartoryskich, Bibliotece Narodowej, Bibliotece Uniwersytetu Warszawskiego; Ossolineum, Archiwum Głównym Akt Dawnych (Archiwum Nieświeskie), Archiwum Państwowym w Krakowie oraz Bibliotece Uniwersytetu w Wilnie.
Bardziej szczegółową bibliografię twórczości Naruszewicza podaje P. Chmielowski w: "Wybór poezji", Warszawa 1882, s. XXVI–XXVIII, 497–498.

</doc>
<doc id="80726" url="https://pl.wikipedia.org/wiki?curid=80726" title="Oda">
Oda



</doc>
<doc id="80729" url="https://pl.wikipedia.org/wiki?curid=80729" title="Ranczo">
Ranczo

Ranczo a. rancho (hiszp. "rancho") – wielkie gospodarstwo rolne, zwykle hodowlane, w Ameryce Północnej i Środkowej. Na ranchach hoduje się głównie bydło na wołowinę.

</doc>
<doc id="80731" url="https://pl.wikipedia.org/wiki?curid=80731" title="Recife">
Recife

Recife (wym. []) – miasto we wschodniej Brazylii, liczące razem z przedmieściami 3,4 mln mieszkańców.
Historia.
Port nad Atlantykiem założony przez Portugalczyków w 1537 roku w pobliżu Olindy. Pozostawał w ich posiadaniu do uzyskania przez Brazylię niepodległości, z wyjątkiem okresu 1630–1654, kiedy był stolicą Nowej Holandii. Słynął z plantacji trzciny cukrowej. W 1817 stolica rządu republikańskiego podczas krótkotrwałego powstania, stłumionego przez siły monarchii portugalskiej.
Współczesność.
Recife jest dużym centrum gospodarczym i turystycznym. Posiada katedrę z XVII wieku, barokowe kościoły, fort i pałac gubernatorski z XVIII wieku. Połączenia lotnicze zapewnia Port lotniczy Recife. W mieście swoje siedziby ma kilka klubów piłkarskich, m.in. Sport Recife, Náutico Recife, Santa Cruz Recife, Manchete Recife.
Gospodarka.
W mieście rozwinął się przemysł spożywczy, włókienniczy, odzieżowy oraz cementowy.

</doc>
<doc id="80734" url="https://pl.wikipedia.org/wiki?curid=80734" title="Stanisław Gołąb (matematyk)">
Stanisław Gołąb (matematyk)

Stanisław Gołąb (ur. 26 lipca 1902 w Travniku, zm. 30 kwietnia 1980 w Krakowie) – polski matematyk, jeden z czołowych przedstawicieli krakowskiej szkoły matematycznej.
Życiorys.
Uzyskał doktoraty filozofii i nauk matematycznych oraz habilitację w zakresie matematyki. Był profesorem Akademii Górniczo-Hutniczej i Uniwersytetu Jagiellońskiego w Krakowie. Dziekan Wydziału Matematyki, Fizyki i Chemii UJ. Kierownik Katedry Matematyki (1957-1962) i dziekan Wydziału Górniczego AGH. W latach 1950-1955 był także zatrudniony w Wyższej Szkole Pedagogicznej w Krakowie jako profesor kontraktowy. Jego prace dotyczyły geometrii różniczkowej i równań funkcyjnych. Był współtwórcą teorii obiektów geometrycznych i założycielem polskiej szkoły geometrii różniczkowej.
Doktor honoris causa Akademii Górniczo-Hutniczej. Członek Komitetu Nauk Matematycznych PAN, członek Tensor Society Sapporo.
Po wybuchu drugiej wojny światowej, 6 listopada 1939 został aresztowany przez Gestapo podczas Sonderaktion Krakau i wraz z innymi profesorami krakowskimi przewieziony do więzienia na Montelupich, następnie do Wrocławia, a 28 listopada 1939 do obozu koncentracyjnego w Sachsenhausen. 4 marca 1940 został przewieziony do obozu koncentracyjnego w Dachau.
Został pochowany na Cmentarzu Rakowickim w Krakowie (pas 66, rząd wsch.)..

</doc>
<doc id="80736" url="https://pl.wikipedia.org/wiki?curid=80736" title="Armia Cesarstwa Rzymskiego">
Armia Cesarstwa Rzymskiego



</doc>
<doc id="80737" url="https://pl.wikipedia.org/wiki?curid=80737" title="Władysław Gosiewski">
Władysław Gosiewski

Władysław Gosiewski (ur. 8 czerwca 1844 w Honiatynie koło Tomaszowa Lubelskiego, zm. 16 kwietnia 1911 w Wołominie) – polski matematyk, fizyk i logik.
Życiorys.
Pochodził z rodziny ziemiańskiej, był synem Michała i Katarzyny z Borkowskich. W 1863 ukończył gimnazjum w Lublinie. Po studiach w Szkole Głównej Warszawskiej i na uniwersytecie w Paryżu uczył matematyki w III rosyjskim gimnazjum klasycznym w Warszawie, warszawskich szkołach realnych oraz Szkole Handlowej Kronenberga. Od 1872 był jednocześnie urzędnikiem w Towarzystwie Kredytowym w Warszawie. W 1891 został członkiem korespondentem Akademii Umiejętności w Krakowie, a w 1907 był w gronie członków założycieli Towarzystwa Naukowego Warszawskiego. Był współwydawcą "Prac Matematyczno-Fizycznych i Wiadomości Matematycznych""." W życiu prywatnym był samotny, został pochowany na cmentarzu parafialnym w Kobyłce.
Wybrane prace.
Wydał drukiem 67 książek, artykułów, rozpraw. Pierwsze jego prace, pisane dla paryskiego "Pamiętnika" nawiązywały do rozprawy magisterskiej z 1868 i dotyczyły teorii sprężystości, kolejne rachunku prawdopodobieństwa i fizyki teoretycznej.

</doc>
<doc id="80738" url="https://pl.wikipedia.org/wiki?curid=80738" title="SPQR">
SPQR



</doc>
<doc id="80739" url="https://pl.wikipedia.org/wiki?curid=80739" title="Paul Hazard">
Paul Hazard

Paul Hazard (ur. 30 kwietnia 1878 w Noordpeene, zm. 12 kwietnia 1944) – francuski historyk literatury, historyk kultury i komparatysta.
Życiorys.
Uczęszczał do Collège d’Armentières, później do Lycée de Lille oraz Lycée Lakanal. Po ukończeniu służby wojskowej w 1900 r. rozpoczął studia na École normale supérieure w Paryżu. Dzięki uzyskanemu stypendium po ukończeniu studiów wyjechał do Włoch, gdzie spędził 2 lata. Po powrocie do Francji pracował jako nauczyciel w szkole średniej, uczył łaciny, greki oraz francuskiego. 
W 1910 r. opublikował prace: "La Révolution française et les lettres italiennes 1789–1815" (na podstawie której się doktoryzował) oraz "Le Journal de Ginguené, 1807–1808". Następnie rozpoczął pracę na Uniwersytecie w Lyonie, gdzie wykładał komparatystykę. W 1912 r. otrzymał Prix d’éloquence Akademii Francuskiej za "Discours sur la langue française". W 1914 r., we współpracy z mediewistą Josephem Bédier oraz z Fernandem Baldenspergerem opublikował w trzech tomach "Bibliothèque de littérature comparée". 
Po I wojnie światowej wykładał na amerykańskich uniwersytetach, m.in. na Uniwersytecie Columbia, rozpoczął również pracę na Sorbonie, gdzie był profesorem. Był współzałożycielem pisma "Revue de Littérature Comparée" w 1921 r. W 1924 r. współpracował przy tworzeniu Association des études francaises, a od 1925 r. był profesorem na Collège de France. W 1929 r. opublikował "Études critiques sur Manon Lescaut", a w 1931 – "Don Quichotte de Cervantès, étude et analyse". W 1934, wraz z Henrim Bédaridą, badaczem literatury włoskiej, opublikował "L’Influence française en Italie au XVIIIe siècle", a w 1937 r. ukazała się praca "Les Livres, les enfants et les hommes". W tym samym okresie został doktorem honoris causa uniwersytetów w Turynie, Camerino, Santiago, Meksyku, Harvardzie oraz Sofii.
Jego najważniejsza praca – "Kryzys świadomości europejskiej 1680-1715" – została wydana w 1935 r. Praca wzbudziła duży rozgłos, była szeroko komentowana, 
Od 11 stycznia 1940 r. był członkiem Akademii Francuskiej (fotel 11).
Pośmiertnie (w 1946 r.) wydano pracę "Myśl europejska w XVIII w. od Monteskiusza do Lessinga".
Odznaczony m.in. Krzyżem Oficerskim Legii Honorowej.

</doc>
<doc id="80741" url="https://pl.wikipedia.org/wiki?curid=80741" title="Stanisław Grzepski">
Stanisław Grzepski

Stanisław Grzepski (Grzebski) (ur. 1524 w Grzebsku (dawniej Grzepsk) koło Mławy, zm. 1570) – polski uczony renesansowy, profesor Akademii Krakowskiej i szlachcic herbu Świnka; polihistor – matematyk, historyk, filolog klasyczny (grecysta) oraz numizmatyk .
Życiorys.
Urodził się w 1524 roku w niewielkim rodowym folwarku o nazwie Grzebsk koło Mławy, należącym wówczas do starego rodu, wywodzącego się z mazowieckiej szlachty, który podupadł materialnie. Już jako dziecko zdradzał zdolności językowe, rozpoczynając samodzielną naukę. W wieku czternastu lat, w 1537 roku, wstąpił do Akademii Krakowskiej, gdzie rozpoczął naukę na wydziale filozofii. Na uczelni kontynuował również studia języków starożytnych. Jego pasją była filologia klasyczna, a zainteresowania językowe spowodowały, że wkrótce stał się poliglotą, który w dobrym stopniu opanował kilka starożytnych języków – łacinę, grekę, a w okresie późniejszym także język hebrajski.
W 1549 roku, ze względu na bunt żaków w Krakowie, do którego doszło 4 czerwca tego roku, nie otrzymał pierwszego stopnia naukowego, jaki mu przysługiwał na uniwersytecie – bakalaureatu. Opuścił miasto i przez kolejne siedem lat prowadził życie wędrownego żaka, odwiedzając oprócz rodzinnego Grzebska także Wrocław, Królewiec i Koźminek pod Kaliszem. We Wrocławiu nawiązał kontakt m.in. z drukarzem Andrzejem Winklerem.
W wieku 32 lat, w roku 1556, powrócił do macierzystej uczelni, gdzie złożył egzamin na bakałarza. Wkrótce po raz kolejny opuścił Kraków i udał się do Grzebska, gdzie – w zetknięciu z realiami gospodarskimi – podjął decyzję o karierze nauczycielskiej. Powrócił na krakowską uczelnię w 1562 roku i po złożeniu egzaminu magisterskiego został przyjęty do Kolegium Mniejszego. W roku 1567 powołany został do Kolegium Większego jako „profesor królewski”. Opłata, którą musiał wnieść za ten akces zubożyła go do tego stopnia, że jak podaje Jan Brożek „(...) pościeli żadnej nie miał, tylko wezgłówko skórzane, a pod głowę kładł sobie Pentateuchum albo, którą inną księgę grecką”.
Protektorem Grzebskiego był historyk Marcin Kromer.
Działalność literacka.
Znane są trzy książki na temat matematyki, literatury starożytnej oraz numizmatyki, które opublikował Stanisław Grzepski. Pierwszym dziełem były wydane po grecku "Dwa poematy Grzegorza Nazyanzeńskiego" napisane przez starochrześcijańskiego autora, św. Grzegorza z Nazjanzu, żyjącego w latach 330–389. Grzebski opatrzył je własnym obszernym komentarzem odautorskim, napisanym w języku łacińskim. Sławę przyniosło mu jednak drugie dzieło, na temat geometrii.
Geometria Grzepskiego.
W roku 1566 wydał pierwszy w Polsce podręcznik geodezji oraz miernictwa, napisany w języku polskim: "Geometria, To jest Miernicka Nauka, po Polsku krótko napisana z Greckich i z Łacińskich ksiąg" (Kraków, 1566). Dzieło jest uważane za pierwszą polską książkę techniczną. Ponieważ wiele greckich oraz łacińskich pojęć matematycznych nie miało wówczas żadnego odpowiednika w języku polskim Stanisław Grzepski w swoim dziele zaczął tworzyć polską terminologię nauk ścisłych. Terminy, dla których autor nie potrafił znaleźć odpowiedników, pozostawił po łacinie. Wiele terminów, które w języku staropolskim wprowadził Grzebski, ma dzisiaj jedynie znaczenie historyczne i nie jest używane. Kilka z nich, które autor zastosował po raz pierwszy, jest używane w języku polskim do dnia dzisiejszego.
Książka była podręcznikiem praktycznej geometrii. Był adresowany do zwykłych ludzi, zarówno mierniczych, jak i samouków, więc autor zastosował zwięzły i prosty język, który mógł być łatwo zrozumiany przez czytelników. Z tego względu wprowadził również pewne uogólnienia oraz unikał szczegółowych wyjaśnień, mających znaczenie jedynie akademickie i nieprzydatnych w praktyce. Ilustruje to fragment "Geometrii", z charakterystyką punktu, linii, płaszczyzny i bryły (pisownia uwspółcześniona):

</doc>
<doc id="80742" url="https://pl.wikipedia.org/wiki?curid=80742" title="Kajmany (zwierzęta)">
Kajmany (zwierzęta)

Kajmany (Caimaninae) – podrodzina gadów z rodziny aligatorów, obejmująca gatunki z rodzajów "Caiman", "Melanosuchus" i "Paleosuchus".
Kajmany mają duże płytki kostne wzmacniające rogowe tarczki brzuszne. Długość dorosłych kajmanów od 1,5 – kajman Schneidera ("Paleosuchus trigonatus") – do 4,5 m – kajman czarny ("Melanosuchus niger") (choć prehistoryczne kajmany, takie jak "Purussaurus", osiągały nawet 11 m długości). Występują w Ameryce Środkowej i Południowej.

</doc>
<doc id="80743" url="https://pl.wikipedia.org/wiki?curid=80743" title="Władysławowo">
Władysławowo

Władysławowo (dodatkowa nazwa w j. kaszub. Wiôlgô Wies; do roku 1952 "Wielka Wieś", ) – miasto w północnej Polsce, w województwie pomorskim, w powiecie puckim, w gminie Władysławowo. Położone na Pobrzeżu Gdańskim, nad Morzem Bałtyckim i Zatoką Pucką. Mieści się tutaj port morski.
1 stycznia 2015 gminie miejskiej Władysławowo zostały odebrane prawa miejskie i nadane miejscowości Władysławowo. Był to zabieg administracyjny związany ze zmianą typu gminy z miejskiej na miejsko-wiejską.
Położenie.
Miasto znajduje się w północnej części województwa pomorskiego, w powiecie puckim w gminie Władysławowo. Od 1 stycznia 2015 r. powierzchnia miasta wynosi 12,59 km² (32% powierzchni gminy).
Władysławowo jest położone w północnej części Pobrzeża Kaszubskiego, od północnej strony nad Morzem Bałtyckim, a od południowo-wschodniej nad Zatoką Pucką. Zlokalizowane jest u nasady Mierzei Helskiej. Jest najbardziej wysuniętym na północ miastem w Polsce.
Administracyjnie miasto graniczy z gminą Puck, oraz z Chałupami i Chłapowem.
Historia.
W XII i XIV wieku odnotowano miejscowość rybacką o nazwie (łac.) "Vela Ves" (Wielka Wieś) oraz wsie pomocnicze Cetniewo i Poczernino.
 zadecydował o wzmocnieniu militarnym Pucka poprzez wybudowanie portu floty wojennej. Władysław IV wystawił nad morzem dwa forty: "Władysławów" i "Kazimierzów". Następnie w niewielkiej odległości od fortu powstał port notowany w latach 1635 i 1636 jako "Władysławowo".
11 lutego 1920 roku generał Józef Haller przybył do Wielkiej Wsi, gdzie odbył rejs kutrem po Bałtyku. Jeden z jego oficerów – ppłk Henryk Bagiński postanowił kupić tu 20 ha ziemi, nadając nowej osadzie nazwę Hallerowo. Według spisu powszechnego z 1921 r. Wielka Wieś miała 641 mieszkańców.
15 czerwca 1927 roku powstał przystanek kolei „Hallerowo”, który został zamknięty po niespełna dwóch latach i dnia 15 maja 1929 oddano do użytku stację „Wielka Wieś – Hallerowo”, obecnie Władysławowo.
Wiosną 1936 roku rozpoczęto budowę portu rybackiego, którego otwarcie nastąpiło 3 maja 1938 roku; na cześć króla Władysława IV port nazwano "Władysławowem".
1 lipca 1952 roku połączono Wielką Wieś, Hallerowo i osadę przyportową w jednostkę administracyjną – gminę Władysławowo. Dwa lata później otrzymała ona status osiedla.
"Władysławowo (cały obszar gminy) otrzymało prawa miejskie 30 czerwca 1963 roku", zaś w 1973 – herb. 1 stycznia tego roku do Władysławowa włączono obszar osiedla Jastrzębia Góra oraz części obszaru miejscowości Chłapowo i Tupadły o powierzchni 1045,62 ha i Swarzewo o powierzchni 66,60 ha.
W latach 1975–1998 miasto administracyjnie należało do województwa gdańskiego.
W 2000 roku miejską promenadę przemianowano na aleję Gwiazd Sportu.
Statut Miasta stanowił, że miasto Władysławowo obejmowało obszar miejscowości: Chałupy, Chłapowo, Jastrzębia Góra, Rozewie, Tupadły, Ostrowo, Karwia i Władysławowo. Zgodnie z oficjalnym wykazem miejscowości ustalanym przez ministra właściwego do spraw administracji jednostki te (z wyjątkiem Władysławowa wspomnianego tylko jako miasto) miały status części miasta Władysławowo. Ponadto istniały tu jeszcze trzy jednostki urzędowo posiadające taki sam status lecz nieuwzględniane w statucie miasta (Poczernino, Lisi Jar i Cetniewo).
1 stycznia 2015 gmina "Władysławowo" zmieniła rodzaj z miejskiego na miejsko-wiejski. W praktyce oznaczało to wyłączenie poza administrację miasta obszarów miejscowości Chałupy, Chłapowo, Jastrzębia Góra, Karwia, Rozewie, Tupadły i Ostrowo, nadając im status wsi. Z wyłączonych terenów powstał "obszar wiejski" gminy miejsko-wiejskiej Władysławowo. 1 stycznia 2015 odebrany został też status miasta "gminie miejskiej" Władysławowo z równoczesnym (tego samego dnia) nadaniem statusu miasta "miejscowości" Władysławowo. Był to dwuetapowy zabieg administracyjny związany ze zmianą rodzaju gminy z miejskiej na miejsko-wiejską.
Po odłączeniu siedmiu sołectw i osiedli miasto Władysławowo składa się z 5 dzielnic: Cetniewo, Hallerowo, Śródmieście, Szotland i Żwirowa. Odłączone północne i zachodnie wsie (Chłapowo, Jastrzębia Góra, Karwia, Ostrowo, Rozewie i Tupadły) stanowią terytorialnie spójny wiejski obszar gminy Władysławowo, natomiast Chałupy na Mierzei Helskiej stanowią jego eksklawę, pomiędzy miastem Władysławowem a Kuźnicą (gmina Jastarnia). Na uwagę zasługuje fakt, że w granicach miasta Władysławowa nadal pozostaje znaczny odcinek Mierzei Helskiej (6 km od nasady), wchodzący w skład dzielnicy Szotland.
We Władysławowie swoją pierwszą siedzibę miała pierwsza w historii kaszubskojęzyczna rozgłośnia radiowa – Radio Kaszëbë, działająca od grudnia 2004 roku. Następnie, w 2008 roku siedziba radia została przeniesiona do Rumi, a w 2013 roku do Gdyni.
Architektura.
Układ urbanistyczny.
Administracyjnie miasto dzieli się na pięć dzielnic: Cetniewo, Hallerowo, Śródmieście, Szotland, Żwirowa. Oficjalnie wyróżnia się jeszcze jako część miasta Poczernino, niestanowiące jednak osobnej dzielnicy i wchodzące w skład Cetniewa. Mieszkańcy wyróżniają także Osiedle 1000-lecia i Sosnowo.
Zabytki.
Lista zabytków chronionych prawnie we Władysławowie:
Lista obiektów o walorach historycznych:
Lista pomników znajdujących się we Władysławowie:
Gospodarka.
W porcie Władysławowo prowadzone jest przetwórstwo ryb, fabryka lodu i mączki rybnej, stocznia remontowa. Od maja do października cumują przy jego nabrzeżu jachty sportowe i żaglówki.
W związku z propozycją lokalizacji elektrowni jądrowej w pobliskich gminach: Choczewo i Żarnowiec, Rada Miasta Władysławowo podjęła w 2012 roku uchwałę sprzeciwiającą się budowie elektrowni na Pomorzu ze względu m.in. na zagrożenia dla turystyki, będącej ważnym źródłem dochodów mieszkańców.
Turystyka.
Władysławowo jest miejscowością z rozbudowaną infrastrukturą turystyczną. Położenie nad otwartym morzem i Zatoką Pucką, a także w pobliżu Nadmorskiego Parku Krajobrazowego stanowi jeden z walorów turystycznych. W mieście znajduje się port morski położony nad otwartym morzem, którego część stanowi zachodni falochron pełniący także funkcję turystycznego mola.
We Władysławowie zostało zorganizowanych 5 kąpielisk nadmorskich.
Przy ul. gen. Józefa Hallera znajduje się Lunapark Sowiński, w którym można skorzystać z młyna widokowego oraz gokartów. Istnieje także możliwość skorzystania z przejażdżki „ciuchcią” po szosie Władysławowo – Jastrzębia Góra. Wśród głównych atrakcji warto wymienić: Dom Do Góry Nogami (Cetniewo), Muzeum Figur Woskowych, profesjonalny Tor Kartingowy Półwysep, Muzeum Motyli, Muzeum Iluzji, a także wiele atrakcji typowo sezonowych. Atrakcją dla dzieci jest Ocean Park – w którym znajdują się modele większości ssaków morskich w skali 1:1 oraz Kraina Gier Retro Pixel-Mania. W okresie wakacyjnym organizowane są animacje dla dzieci. W latach 2015-2018 powstały nowoczesne ogólnodostępne place zabaw i skate-park. We Władysławowie działa też Park Linowy Alfa-Park. Ciekawą atrakcją jest multimedialna Wystawa Praca Rybaka. 
Jednym z deptaków jest aleja Gwiazd Sportu, na której znajdują się chodnikowe gwiazdy z wypisanymi imionami i nazwiskami słynnych sportowców polskich i trzech zagranicznych. Promenada rozciąga się od ul. Księdza Merkleina aż do zejścia nad morze. Na plaży w okresie wakacyjnym czynne są bary oraz wypożyczalnie sprzętu wodnego. W porcie skorzystać można z rejsów turystycznych kutrami, łodziami turystycznymi oraz szybkimi motorówkami typu RIB. 
W 2020 r. w porcie rybackim udostępniono do bezpłatnego zwiedzania mural składający się aż z 70 obrazów ilustrujących najważniejsze etapy historii miasta.
Kultura.
W mieście odbywa się corocznie kilka wydarzeń kulturalnych. Od 1973 r. przez cały okres wakacyjny w czwartki odbywają się we władysławowskim kościele Letnie Koncerty Organowe i Kameralne. Wykonawcami są instrumentaliści, wokaliści oraz zespoły z całego świata. Z Władysławowa pochodził zespół Nocne Szczury, który w 1980 r. jako pierwszy zespół punkowy zagrał na festiwalu w Jarocinie.
Lista obiektów kulturalnych:
Sport i rekreacja.
We Władysławowie znajduje się Ośrodek Przygotowań Olimpijskich „Cetniewo” Centralnego Ośrodka Sportu. Ośrodek dysponuje kortami tenisowymi o nawierzchni ziemnej oraz kortem na hali, boiskami sportowymi, pływalnią, posiada wypożyczalnię sprzętu sportowego. 30 maja 2012 roku we Władysławowie na ulicy Żwirowej został otwarty jedyny w Polsce „Ocean Park”. Największą atrakcją Ocean Parku jest odwzorowanie trzydziestoczterometrowego płetwala błękitnego. Można tam zobaczyć także dziesiątki innych ssaków morskich i oceanicznych oraz ryb, takich jak: kaszalot, rekin wielorybi, żarłacz biały, kałamarnica olbrzymia i inne. Wszystkie eksponaty są naturalnych rozmiarów.
We Władysławowie działają dwa kluby piłkarskie:
MKS Władysławowo.
Klub piłkarski we Władysławowie, założony w 1995 roku. W sezonie 2014/15 i 2015/16 klub występował w rozgrywkach pomorskiej IV Ligi. W sezonie 2016/17 występował w rozgrywkach klasy okręgowej, natomiast w sezonie 2019/2020 uzyskał ponowny awans do pomorskiej IV Ligi, w której występuje obecnie (tj. sezon 2022/2023).
KS Solar Władysławowo
Klub piłkarski we Władysławowie, który w sezonie 2018/2019 występował w rozgrywkach pomorskiej B-klasy, a od sezonu 2019/2020 w A-klasie.
Administracja.
Od 1 stycznia 2015 Władysławowo położone jest w gminie miejsko-wiejskiej (wcześniej wraz z innymi terenami innych miejscowości obecnej gminy stanowiło gminę miejską). Organem władz wykonawczych jest burmistrz. Po wyborach w 2014 r. burmistrzem Władysławowa jest Roman Kużel.
Mieszkańcy Władysławowa wybierają posłów na Sejm z okręgu wyborczego nr 26, a posłów do Parlamentu Europejskiego z okręgu wyborczego nr 1. Mieszkańcy Władysławowa (jeszcze jako gminy miejskiej) wraz z mieszkańcami Jastarni i Helu wybierali wspólnie 6 radnych do Rady Powiatu Puckiego (liczącej 19 radnych).
Demografia.
W 2017 roku we Władysławowie mieszkało 10 009 osób. W porównaniu do roku 2002, w którym liczba mieszkańców wynosiła ok. 14 700, jest to spadek o ok. 32%. Spadek ten spowodowany jest przekształceniem miasta Władysławowo w gminę miejsko-wiejską. Władysławowo mieści się w czołówce mniejszych powierzchniowo miast, w których zmniejszenie liczby ludności jest tak wysokie.
Transport.
W mieście znajduje się stacja kolejowa Władysławowo oraz przystanek kolejowy Władysławowo Port, dworzec PKS oraz postój TAXI.
W 2014 oddano do użytku prywatne lądowisko.

</doc>
<doc id="80745" url="https://pl.wikipedia.org/wiki?curid=80745" title="Klasyfikacja AERC">
Klasyfikacja AERC

Kategorie klasyfikacji gatunków ptaków obserwowanych na danym obszarze według AERC: 
Awifaunę danego obszaru stanowią ptaki z kategorii A, B i C.

</doc>
<doc id="80746" url="https://pl.wikipedia.org/wiki?curid=80746" title="Aberavon">
Aberavon

Aberavon (wal. "Aberafan") – miasto portowe w hrabstwie Neath Port Talbot (Walia).
Historia.
W 1921 liczyło 15 tys. mieszkańców i było ośrodkiem przemysłu hutniczego i metalowego (także miedziowego).

</doc>
<doc id="80747" url="https://pl.wikipedia.org/wiki?curid=80747" title="Jezioro Rudolfa">
Jezioro Rudolfa

Jezioro Rudolfa albo Turkana ("Bassa Narok", "Rudolf Hajk") – bezodpływowe, słone jezioro tektoniczne we wschodniej Afryce na pograniczu 
Etiopii i Kenii. Większość obszaru jeziora leży w granicach Kenii. Jest największym słonowodnym jeziorem Afryki.
Jezioro jest położone na wysokości 375 m n.p.m., ma powierzchnię o zmiennej wielkości od 7950 do 8600 km², długość ok. 250 km i szerokość do 60 km. Powierzchnia zlewiska wynosi 235 tys. km². Na jeziorze znajduje się kilka wysp pochodzenia wulkanicznego, w pobliżu jest czynny wulkan Teleki.
Jezioro jest znane ze stanowisk paleoantropologicznych, na których Richard Leakey odkrył m.in. tzw. Chłopca znad jeziora Turkana.
Unikatowy ekosystem jeziora jest zagrożony przez budowę tamy Gibe III na uchodzącej do jeziora rzece Omo. Krajobraz otoczenia jeziora jest zagrożony przez projekt lokalizacji tam największej farmy wiatrowej w Afryce.
Parki narodowe jeziora Turkana.
Przy jeziorze Turkana na terytorium Kenii zlokalizowano trzy parki narodowe: "South Island National Park", "Central Island National Park" i "Sibiloi National Park". W 1997 roku zostały one pod wspólną nazwą Parki Narodowe Jeziora Turkana ("Lake Turkana National Parks") wpisane na listę światowego dziedzictwa UNESCO. Dwa pierwsze parki obejmują wyspy na jeziorze, natomiast ostatni położony jest na terenie bezpośrednio przyległym do jeziora.
Sibiloi National Park.
Park Narodowy Sibiloi ("Sibiloi National Park") położony jest przy północno-wschodnim wybrzeżu jeziora. Obejmuje obszar 1570 km² i założono go w 1973 roku. Znany jest jako miejsce znalezisk szczątków prehistorycznych zwierząt, a także wczesnych przedstawicieli rodzaju ludzkiego.

</doc>
<doc id="80748" url="https://pl.wikipedia.org/wiki?curid=80748" title="AERC">
AERC

AERC (ang. "Association of European Records and Rarities Committees") – stowarzyszenie skupiające komisje naukowe krajów Europy, zajmujące się potwierdzaniem obserwacji rzadkich gatunków ptaków. Ma ono na celu:
Powstało w 1993 podczas konferencji przedstawicieli krajowych organów zajmujących się tą problematyką na wyspie Helgoland.
Siedziba centrali znajduje się w Luksemburgu, Polskę reprezentuje Komisja Faunistyczna Sekcji Ornitologicznej Polskiego Towarzystwa Zoologicznego z siedzibą przy Uniwersytecie Wrocławskim.

</doc>
<doc id="80749" url="https://pl.wikipedia.org/wiki?curid=80749" title="Aberdeen (Dakota Południowa)">
Aberdeen (Dakota Południowa)

Aberdeen – miasto w Stanach Zjednoczonych, w stanie Dakota Południowa.
W latach 20. XX wieku liczyło 15 tysięcy mieszkańców. Według spisu ludności w 2019 roku liczyło ponad 28 tys. mieszkańców. W mieście znajduje się Port lotniczy Aberdeen.

</doc>
<doc id="80750" url="https://pl.wikipedia.org/wiki?curid=80750" title="Aberdeen (Waszyngton)">
Aberdeen (Waszyngton)

Aberdeen – miasto w Stanach Zjednoczonych, w stanie Waszyngton, w hrabstwie Grays Harbor. Liczy ok. 16,9 tys. mieszkańców (2010). W latach 20. XX wieku liczyło 15 300 mieszkańców. Jest to miasto rodzinne Kurta Cobaina – lidera grunge'owej grupy Nirvana. Niegdyś miasto utrzymywało się z przemysłu drzewnego, lecz po pewnym czasie popadło w biedę. Odrodziło się razem ze śmiercią legendy rocka (Kurt Cobain) i do dziś promuje się jego nazwiskiem. Miasto leży na południowy zachód od Seattle.

</doc>
<doc id="80751" url="https://pl.wikipedia.org/wiki?curid=80751" title="Jacques Salomon Hadamard">
Jacques Salomon Hadamard

Jacques Salomon Hadamard (ur. 8 grudnia 1865 w Wersalu, zm. 17 października 1963 w Paryżu) – matematyk francuski.
Życiorys.
Jego nauczycielami byli m.in. Jules Tannery, Charles Émile Picard, Charles Hermite, Jean Darboux, Paul Émile Appell i Edouard Goursat.
W latach 1893-1897 profesor w Bordeaux, Sorbony (1897-1901), Collège de France (1901-1937), École Polytechnique (1912-1937), École Centrale des Arts et Manufactures w Paryżu. Od 1912 członek francuskiej Akademii Nauk, a od 1956 członek PAN.
Zajmował się teorią liczb, mechaniką teoretyczną, geometrią, teorią poznania, teorią całkowitych funkcji analitycznych (funkcje harmoniczne), równaniami różniczkowymi i równaniami fizyki matematycznej (mieszane problemy brzegowe). Znany jest zwłaszcza ze swych prac z teorii liczb pierwszych.
Idee profesora Hadamarda miały duży wpływ na powstanie analizy funkcjonalnej. Jego podręcznik do geometrii dla szkół średnich tłumaczony był na wiele języków, w tym również na polski (1923) i rosyjski ("Elementarnaja geometrija", Moskwa 1951). Inne znane publikacje to "Psychologia odkryć matematycznych" (wydanie polskie, Omega 1964).
Hadamard dał początek nowoczesnej teorii dualności, poszukując najogólniejszych
funkcjonałów liniowych ciągłych nad przestrzenią funkcji ciągłych określonych na pewnym zwartym przedziale.
Wykształcił wielu matematyków: Maurice’a Frécheta, Marca Krasnera, Paula Pierre’a Lévy’ego, Szolema Mandelbrojta, André Weila i Xinmou Wu.

</doc>
<doc id="80752" url="https://pl.wikipedia.org/wiki?curid=80752" title="Abenakowie">
Abenakowie

Abenakowie (ang. "Abenaki", "Abnaki", "Wabanaki") – federacja plemion indiańskich Penobscot, Passamaquoddy i Malecite, zamieszkujących głównie obszar dzisiejszych stanów Maine i New Hampshire) oraz kanadyjskiego Quebecu. Byli jednymi z pierwszych mieszkańców Ameryki Północnej, z jakimi zetknęli się pierwsi osadnicy angielscy.
Historia.
Pierwszym Europejczykiem, który zetknął się z Abenakami, był Giovanni da Verrazzano, który w roku 1524 odwiedził złożoną z krytych korą chat wioskę Agguncia u ujścia rzeki Penobscot „w krainie Abnaki”. W roku 1602 Samuel de Champlain posunął się w górę rzeki do wysokości dzisiejszego Bangor, gdzie spotkał „pana” Norumbegę, przypuszczalnie wodza Abenaków. Pierwsze doniesienia angielskie mówią o Abenakach jako o tych, którzy zamieszkiwali większą część stanu Maine i prowadzili wojny z nieznanymi plemionami nadmorskimi, które zapewne pokonali i wchłonęli, zanim pod naciskiem Anglików, wycofali się na północ, do Kanady.
Abenakowie przysporzyli wielu kłopotów kolonistom na początku XVIII wieku. Byli rzekomo podżegani przez francuskiego misjonarza-jezuitę, o. Rale’a, który prowadził misję katolicką w okolicach dzisiejszego miasteczka Norridgewock w górnym biegu rzeki Kennebec. Anglicy wysłali przeciw misji ekspedycję karną w roku 1622; o. Rale został zabity, a w jego papierach znaleziono słownik języka abenackiego, który opracowywał.
W roku 1749 wodzowie plemienia Penobscot zawarli traktat pokojowy z Anglikami uznając wytyczone przez kolonistów granice. Od tego czasu poszczególne szczepy zaczęły wymierać: Abenakowie walczyli po stronie Francuzów z Anglikami. Doprowadziło to do zniszczenia ich głównej osady w 1754 roku, stopniowego rozpadu więzi społecznych, upadku plemiennej kultury i języka.
Zwyczaje i wierzenia.
W czasie, gdy Anglicy przybyli do Ameryki, Abenakowie mieszkali w wioskach otoczonych drewnianymi palisadami, a swe domostwa o kształcie kopuł (drewniany szkielet kryty korą brzozową i plecionymi z traw matami) nazywali wigwamami, która to nazwa przyjęła się wśród kolonistów i egzystuje w języku angielskim do dziś. Każde plemię miało dwóch wodzów – jeden był odpowiedzialny za porządek, sądownictwo i sprawy socjalne, drugi natomiast był wyłącznie wodzem wojennym. Ubierali się w odzież zszywaną ze skór jelenich, a w zimie okrywali się futrami bobrów.
Abenakowie wierzyli w dobrego boga "Kechi Niwaskw", który stworzył pierwszego mężczyznę i kobietę z kamienia, ale – po jakimś czasie, nie będąc zadowolony ze swego dzieła – zniszczył ich i stworzył nową parę, tym razem z drewna. Abenakowie uważali się za potomków tamtych, „drewnianych” Indian.
Abenakowie dzisiaj.
Obecnie posługują się językiem angielskim lub francuskim. Jedynie kilka najstarszych osób zna ich rodzimy język "abnaki", zaliczany do grupy algonkiańskiej, występujący w dialektach wschodnim i zachodnim. Mimo rozproszenia po obu stronach granicy amerykańsko-kanadyjskiej, utraty niezależności politycznej i braku uznania przez władze federalne USA, Abenakowie (dzieleni często na Wschodnich i Zachodnich) zachowali swą tożsamość etniczną do dziś.
Liczebność.
Według danych US Census Bureau, podczas spisu powszechnego w 2000 roku 2385 obywateli USA zadeklarowało, że jest pochodzenia "wyłącznie Abenaki", zaś 5472 – "wyłącznie lub między innymi Abenaki".

</doc>
<doc id="80753" url="https://pl.wikipedia.org/wiki?curid=80753" title="Jacques Hadamard">
Jacques Hadamard



</doc>
<doc id="80754" url="https://pl.wikipedia.org/wiki?curid=80754" title="Drobnicowiec">
Drobnicowiec

Drobnicowiec – statek przeznaczony do przewozu drobnicy, czyli towarów przemysłowych liczonych w sztukach, zapakowanych w skrzynie, beczki, bele, worki i inne rodzaje opakowań, lub bez opakowania, na przykład samochody. 
Drobnicowce rozwijają zwykle dużą prędkość, przekraczającą nawet 20 węzłów. Z reguły są wyposażone w urządzenia i osprzęt przeładunkowy (dźwigi lub bomy ładunkowe), umożliwiający im załadowanie i wyładowanie ładunku bez użycia urządzeń portowych.
Przestrzeń przeznaczona na ładunek jest podzielona grodziami na ładownie. Większość drobnicowców ma międzypokłady, dzielące ładownie na przedziały (piętra), co pozwala na lepsze wykorzystanie pojemności i nośności a także rozdzielenie ładunków przeznaczonych do różnych portów lub wymagających separacji z racji swoich właściwości.
Drobnicowce mogą też zabierać do dwunastu pasażerów.

</doc>
<doc id="80755" url="https://pl.wikipedia.org/wiki?curid=80755" title="Izohipsa">
Izohipsa



</doc>
<doc id="80757" url="https://pl.wikipedia.org/wiki?curid=80757" title="Poziomica">
Poziomica

Poziomica, poziomnica, utożsamiana czasem niezbyt precyzyjnie z libellą, regionalnie waserwaga – przyrząd pomiarowy z wbudowanymi jedną lub wieloma (wtedy pod różnymi kątami) libellami rurkowymi, wykorzystujący siłę grawitacji ziemskiej do wyznaczania (z niewielką dokładnością) poziomości lub pionowości płaszczyzn w budownictwie.
Dokładność poziomicy zależy w pierwszej kolejności od przewagi libelli, a następnie od jakości jej osadzenia, jakości wykonania samej poziomicy i użytego materiału oraz jej długości.
Nazwa poziomica jest także stosowana do przyrządów laserowych realizujących tę samą funkcję przy pomocy widzialnej wiązki światła laserowego. W przypadku umieszczenia poziomicy laserowej na statywie zaciera się różnica między tym instrumentem a niwelatorem laserowym pod względem funkcji, ale nie dokładności pomiaru.
Poziomica wężowa.
Odmienną budowę ma poziomica wężowa. Składa się ona z dwóch pionowych rurek szklanych lub tworzywowych, z podziałką, połączonych giętkim przewodem. Działa na zasadzie naczyń połączonych. Ten typ poziomicy był dawniej stosowany powszechnie w budownictwie. Poziomica ta jest nadal stosowana, gdyż nadaje się do poziomowania oddalonych od siebie dwóch punktów.
Ze względu na konstrukcję i zastosowanie wyróżnia się główne typy poziomic libelowych:
Regionalną nazwą występującą na Śląsku i na Kaszubach, rzadziej w Wielkopolsce, jest "waserwaga" lub "waserwoga", od niemieckiego słowa "Wasserwaage". Natomiast poziomica wężowa w tych regionach nazywana jest "szlauchwaga", "szlauchwoga" lub "szlaufwaga", od niemieckiego słowa "Schlauchwaage".

</doc>
<doc id="80758" url="https://pl.wikipedia.org/wiki?curid=80758" title="Kościół św. Antoniego Padewskiego i klasztor franciszkanów konwentualnych w Poznaniu">
Kościół św. Antoniego Padewskiego i klasztor franciszkanów konwentualnych w Poznaniu

Kościół św. Antoniego Padewskiego i klasztor franciszkanów konwentualnych w Poznaniu Prowincji Gdańskiej mieści się u podnóża Góry Przemysła ("Góry Zamkowej"). Od 2017 wielkopostny kościół stacyjny.
Historia.
Franciszkanów do Poznania sprowadził w pierwszej połowie XVII w. biskup Andrzej Szołdrski, jednak wzbudzali oni niechęć innych zakonów (głównie bernardynów), którzy posiadali już swój kościół w mieście. Sprawiło to, że otrzymali miejsce przy dzisiejszej ul. Grobla, gdzie wznieśli w 1646 drewniany kościółek (na jego miejscu stoi dziś Kościół pw. Wszystkich Świętych w Poznaniu). Dziesięć lat później świątynia spłonęła, a mnisi otrzymali nieistniejący już kościół św. Rocha w osadzie Miasteczko, przy którym wznieśli klasztor, mimo to nadal starali się o miejsce na świątynię w obrębie murów miejskich. Udało im się to w 1668, gdy uzyskali plac pod budowę u podnóża Góry Zamkowej. W 1674 franciszkanie zawarli umowę na projekt i wykonanie z mistrzem murarskim Janem Końskim. Budowa przeciągała się i zakończono ją dopiero w 1728. 
W 1832 zakon skasowano, a kościół władze pruskie przekształciły w magazyn. Następnie zburzono skrzydła klasztoru od ul. Sierocej i Nowej (dziś Paderewskiego) a kościół przekazano niemieckim katolikom. Zakonnicy odzyskali budynki w 1921. 4 października 1937 zakończyły się 10-dniowe obchody 700-lecia zakonu franciszkanów w Polsce.
W czasie II wojny światowej kościół służył katolikom – Niemcom. Podczas walk w 1945 zawaliło się sklepienie nawy głównej niszcząc część wyposażenia. Świątynia została odbudowana jako pierwszy kościół w Poznaniu, wnętrze odrestaurowano w latach 1963-1965 pod kierunkiem T. Szukały i H. Kota. Odnowiono wówczas zamalowaną w poprzednim okresie pierwotną polichromię.
Architektura.
Kościół św. Antoniego Padewskiego jest trójnawową bazyliką z transeptem. Nawa główna przykryta jest sklepieniem kolebkowym z lunetami, podczas gdy nawy boczne przykrywają sklepienia krzyżowe. We wnętrzu zwraca uwagę bogate zdobienie stiukowe oraz polichromie wykonane w latach 1702–1735 przez czeskiego franciszkanina Adama Swacha. Jego brat, Antoni Swach, wykonał ołtarz główny, ołtarz w kaplicy Matki Boskiej w Cudy Wielmożnej Pani Poznania oraz bogate dębowe stalle.
Architektoniczny, bogato złocony ołtarz główny w centralnej części dolnej kondygnacji zawiera obraz "Widzenie św. Antoniego", po bokach którego znajdują się rzeźby przedstawiające św. Augustyna i św. Franciszka z Asyżu. 
W Kaplicy Najświętszej Marii Panny znajduje się obraz Matki Boskiej w Cudy Słynącej, będący kopią obrazu z kościoła na Zdzieżu koło Borku Wielkopolskiego, wykonaną w 1666 przez malarczyka Marcina ze Śródki, a zakupioną przez brata Tomasza Dybowskiego, zwanego "Bożą Duszą". W dwa lata później, w 1668, obraz zasłynął jako cudowny. Niewielki obraz znajduje się w pokrytej srebrnymi plakietami ramie. Ołtarz wieńczy Archanioł Michał w towarzystwie aniołów. Wystroju kaplicy dopełniają bogate stiukowe ornamenty, w tym plastyczne przedstawienie Jezusa i apostołów, oraz freski również wykonane przez braci Swachów.
Po przeciwnej stronie znajduje się kaplica św. Franciszka, w której najcenniejsze są obrazy przedstawiające św. Franciszka i św. Szczepana oraz figury św. Augustyna i św. Jana Ewangelisty. Również ta kaplica ma bogatą polichromię.
W kościele znajduje się bogata kolekcja XVII–XVIII w. portretów wykonanych głównie w lokalnych warsztatach (na lewo od wejścia zgodnie ze wskazówkami zegara):
Bezpośrednio przy zabudowaniach klasztornych stoi pomnik 15. Pułku Ułanów Poznańskich.
Gwardianie.
Od 1936 do 1939 gwardianem klasztoru był o. Korneli Czupryk.
Nagrody i upamiętnienie.
Zespół klasztorny przedstawiono na rewersie monety dwuzłotowej wybitej w 2011 roku przez Narodowy Bank Polski. W 2007 kościół zdobył nagrodę Generalnego Konserwatora Zabytków "Zabytek Zadbany" w kategorii "Zabytki sakralne".

</doc>
<doc id="80764" url="https://pl.wikipedia.org/wiki?curid=80764" title="Transpozycja">
Transpozycja

Transpozycja – termin oznaczający zamianę, zmianę położenia lub przebiegu jakiegoś procesu; w szczególności może oznaczać jedno z następujących pojęć:

</doc>
<doc id="80766" url="https://pl.wikipedia.org/wiki?curid=80766" title="Lex duodecim tabularum">
Lex duodecim tabularum

Ustawa dwunastu tablic, prawo dwunastu tablic (łac. "lex duodecim tabularum") – pierwsza konsolidacja prawa zwyczajowego rzymskiego dokonana w latach 451–449 p.n.e. Nie była to jednak kodyfikacja. Formalnie obowiązywało aż do kodyfikacji justyniańskiej w VI w. n.e.
Przyjęcie ustawy.
Do przyjęcia tej ustawy doszło na fali walk plebejuszy z patrycjuszami o wpływ na rządy państwem. Jednym z postulatów plebejuszy było spisanie prawa zwyczajowego. Jego znajomość i interpretacja zarezerwowane były dla pontyfików wywodzących się z patrycjuszy, co umacniało ich władzę.
Według tradycji rzymskiej w 451 r. p.n.e. zawieszono obowiązywanie prawa i wyznaczono dziesięciu patrycjuszy ("Decemviri legibus scribundis" – stąd zwanych decemwirami), mających spisać obowiązujące prawa. Komisja działała opieszale, co spowodowało tzw. II secesję plebejuszy. Z obawy o wybuch wojny domowej patrycjusze zgodzili się powołać drugą komisję, do której dopuszczono dwóch plebejuszy. Komisje wybrały się do Grecji, celem zaczerpnięcia z obowiązujących w miastach greckich praw elementów do tworzonej właśnie ustawy i w 449 r. p.n.e. spisana ustawa została uroczyście proklamowana przez konsulów. Tekst został wyryty na XII tablicach z brązu lub drewna i umieszczony na Forum Romanum, aby mógł być znany wszystkim obywatelom.
Treść ustawy.
Według znanych rekonstrukcji ustawa XII tablic miała następujący porządek:
Oryginalne tablice dość szybko zaginęły, a do dzisiejszych czasów nie przetrwała również pierwotna treść prawa. Znane są jedynie z rekonstrukcji na podstawie rzymskiej literatury prawniczej i gramatycznej (gramatycy przytaczali fragmenty ustawy dla zobrazowania dawnych form wyrazów).
Znaczenie ustawy dla prawa rzymskiego.
Znaczenie ustawy dwunastu tablic nie ograniczało się do politycznego zwycięstwa plebejuszy. Wprowadziło procedurę sądową (proces legisakcyjny). Zapoczątkowało dynamiczny rozwój prawa rzymskiego. Początkowo, do czasów Gnejusza Flawiusza, jego interpretacją zajmowało się kolegium pontyfików. Ustawa dwunastu tablic stała się jednym z podstawowych źródeł prawa rzymskiego. Tytus Liwiusz (3,34) określał ją jako "fons omnis publici privatimque iuris" (źródło wszelkiego prawa publicznego i prywatnego).
Pomimo faktu, że niektóre przepisy z czasem wychodziły z użycia, sama ustawa nigdy nie została uchylona. Justynian traktował ją jako wciąż obowiązującą, podział Kodeksu na 12 ksiąg nawiązywał do 12 tablic.

</doc>
<doc id="80767" url="https://pl.wikipedia.org/wiki?curid=80767" title="Transpozycja (szachy)">
Transpozycja (szachy)

Transpozycja – w teorii otwarć szachowych – sytuacja, w której do tej samej pozycji na szachownicy dochodzi się poprzez zastosowanie różnej kolejności posunięć. Rodzaj (nazwa) otwarcia nie zależy wówczas od kolejności początkowych posunięć, ale od pozycji, do której one doprowadziły. Przykładowo, sekwencja posunięć:
jest charakterystyczna dla otwarcia Rétiego. Jeśli jednak gra potoczy się dalej tak: 
powstanie pozycja typowa dla nieprzyjętego gambitu hetmańskiego (1.d4 d5 2.c4 e6 3.Sc3 Sf6 4.Sf3 - pozycja na diagramie). Transpozycje sprawiają wiele problemów początkującym szachistom przy poznawaniu tajników otwarć szachowych.

</doc>
<doc id="80768" url="https://pl.wikipedia.org/wiki?curid=80768" title="Fianchetto">
Fianchetto

Fianchetto (wymowa włoska , spolszczona wymowa ) – manewr w otwarciu szachowym polegający na ustawieniu gońca na jednym z pól b2, g2, b7 lub g7, po wcześniejszym przesunięciu odpowiedniego piona o jedno lub dwa pola.
Z punktu widzenia ogólnych zasad rozwoju figur w debiucie fianchetto ma dość istotne wady: osłabia strukturę pionów na skrzydle i skutkuje stratą tempa na ruch pionem. Z tego powodu gońce częściej wyprowadza się z pierwszej (ostatniej) linii przez pola d2 i e2 (odpowiednio d7 i e7). Zaletą fianchetta jest ustawienie gońca na głównej przekątnej, co bywa bardzo użyteczne w niektórych otwarciach. Z tej pozycji goniec kontroluje centralne pola, wspiera własne piony w centrum lub atakuje ewentualną roszadę przeciwnika. Co więcej, po roszadzie na skrzydło fianchettowanego gońca król jest istotnie lepiej osłaniany przed różnorakimi atakami. Typową metodą natarcia na tak skonstruowaną pozycję roszady jest wejście gońcem na h3 lub h6 (w przypadku długiej roszady na a3 lub a6), aby wymusić wymianę ważnego gońca; inną metodą ataku jest podejście skrajnym pionem w celu otwarcia linii h (w przypadku długiej roszady a).
Tylko wyjątkowo zdarza się próba umieszczenia w takiej strukturze pionowej innej figury zamiast gońca.
Fianchetto było bardzo popularne we wcześniejszych odmianach szachów w starożytnych Indiach. Tym można tłumaczyć pochodzenie nazw pewnej grupy otwarć, zwanych "obronami indyjskimi", dla których ten manewr jest charakterystyczny. Występuje on również w innych nowoczesnych otwarciach, które realizują idee hipermodernistów (Arona Nimzowitscha, Richarda Rétiego), polegające na odłożeniu w czasie walki o centrum i atakowaniu figurami wyeksponowanych centralnych pionów przeciwnika.

</doc>
<doc id="80769" url="https://pl.wikipedia.org/wiki?curid=80769" title="Kemal Atatürk">
Kemal Atatürk



</doc>
<doc id="80772" url="https://pl.wikipedia.org/wiki?curid=80772" title="Papier toaletowy">
Papier toaletowy

Papier toaletowy - rodzaj papieru przeznaczony do utrzymywania higieny odbytu po defekacji oraz higieny genitaliów po oddaniu moczu.
Historia.
Zanim pojawił się ten wynalazek używano tkanin wełnianych, koronkowych lub konopnych. Ubożsi używali też szmat z innych materiałów, a także trawy, siana, piasku, mchu, wody, śniegu, kamyków, a nawet rąk - w zależności od kraju i warunków atmosferycznych. W starożytnym Rzymie używano też gąbek.
W bardziej współczesnych czasach w wielu państwach przez długi czas jako papieru toaletowego używano gazet i stron z książek telefonicznych. Jedna z amerykańskich gazet była nawet sprzedawana z otworem w narożniku, dzięki któremu można ją było wieszać na haku przytwierdzonym do ściany w ubikacji.
Pierwszy fabryczny papier toaletowy został wprowadzony na rynek przez Josepha C. Gayetty'ego w Stanach Zjednoczonych w 1857. Nazwisko Gayetty było drukowane na każdym arkuszu.
Współcześnie.
Papier toaletowy w obecnie stosowanej formie występuje najczęściej w jedno-, dwu- i czterowarstwowych wstęgach standardowej szerokości ok. 9 cm nawiniętych na rolki (bobiny), przy czym wstęga jest zazwyczaj co kilka centymetrów poprzecznie perforowana tak, że łatwiejsze jest oderwanie pojedynczych arkusików. Badania rynkowe w USA wykazały, że przeciętny Amerykanin zużywa dziennie 57 takich arkusików.
W sprzedaży znajduje się papier toaletowy zarówno niebarwiony (szary), wybielany, bądź barwiony na pastelowe kolory. Spotykany jest też czasem papier z nadrukami (np. różnych banknotów - zazwyczaj amerykańskich dolarów - lub wizerunkami osób, które nie cieszą się popularnością - np. w USA sprzedawano m.in. papier z Osamą bin Ladenem i Saddamem Husajnem), a także zapachowy. W Polsce w 2005 roku ukazał się, wydany w formie rolki papieru toaletowego, komiks o znanych politykach („Toaletnicy czyli Politycy na wakacjach”). Lekarze nie zalecają posługiwania się zadrukowanym lub perfumowanym papierem toaletowym kobietom, szczególnie cierpiącym na schorzenia okolic rodnych.
Zazwyczaj papier toaletowy spłukuje się kanalizacją, jednak w niektórych regionach świata (m.in. w niektórych częściach Stanów Zjednoczonych, w Japonii, Bułgarii, czy Grecji) stosowane są normy, dopuszczające mniejsze niż np. w Polsce średnice rur kanalizacyjnych i tam kanalizacja nie jest w stanie poradzić sobie z papierem (może się łatwo zatkać), więc po użyciu wrzuca się go do specjalnych puszek położonych obok toalety.

</doc>
<doc id="80774" url="https://pl.wikipedia.org/wiki?curid=80774" title="William Rowan Hamilton">
William Rowan Hamilton

Sir William Rowan Hamilton (ur. 4 sierpnia 1805 w Dublinie, zm. 2 września 1865) – irlandzki naukowiec: matematyk, astronom i fizyk matematyczny. Dyrektor obserwatorium astronomicznego w Dunsink, profesor uniwersytetu Trinity College w Dublinie i Królewski Astronom Irlandii. Laureat brytyjskiego Medalu Królewskiego (ang. "Royal Medal") za 1835 rok, razem z Michaelem Faradayem.
Prace Hamiltona dotyczyły algebry, rachunku wariacyjnego, mechaniki teoretycznej i optyki. Wprowadził kwaterniony, liczby zespolone jako pary liczb rzeczywistych i określił w pewien sposób mnożenia i dodawania tych par. W mechanice klasycznej wprowadził nowy formalizm, alternatywny i do tego Newtona, i do wariacyjnej wersji Lagrange’a, zwany mechaniką hamiltonowską. Obecny w niej hamiltonian stał się podstawą późniejszej mechaniki kwantowej, a fundamentalne dla kwantów równanie Schrödingera jest odpowiednikiem klasycznego równania Hamiltona-Jacobiego.
W młodości Hamilton rozwinął ambicje opanowania liczby języków odpowiadającej liczbie jego lat. Założenia tego miał dotrzymać do 17 roku życia.

</doc>
<doc id="80775" url="https://pl.wikipedia.org/wiki?curid=80775" title="William Hamilton">
William Hamilton



</doc>
<doc id="80777" url="https://pl.wikipedia.org/wiki?curid=80777" title="Mustafa Kemal">
Mustafa Kemal



</doc>
<doc id="80779" url="https://pl.wikipedia.org/wiki?curid=80779" title="Ośrodek Studiów Wschodnich">
Ośrodek Studiów Wschodnich

Ośrodek Studiów Wschodnich im. Marka Karpia, OSW (ang. "Centre for Eastern Studies") – państwowy podmiot prawny zajmujący się monitorowaniem oraz analizą sytuacji politycznej, gospodarczej i społecznej w szeroko rozumianym sąsiedztwie Polski: państwach Europy Środkowej, Północnej i Wschodniej, na Bałkanach oraz na Kaukazie, w Turcji i Azji Centralnej. W ostatnich latach Ośrodek rozszerzył badania również o problematykę chińską oraz izraelską. Podstawowym zadaniem OSW jest przygotowywanie analiz, ekspertyz i studiów prognostycznych na potrzeby organów władzy publicznej w Polsce.
Historia i funkcjonowanie.
Ośrodek Studiów Wschodnich został założony w 1990 z inicjatywy Marka Karpia. Powołanie nastąpiło na podstawie Uchwały Rady Ministrów z 22 grudnia 1990. OSW początkowo formalnie podlegał Ministerstwu Współpracy Gospodarczej z Zagranicą, następnie Ministerstwu Gospodarki, a obecnie Kancelarii Prezesa Rady Ministrów. 12 czerwca 2006 Ośrodkowi nadano imię zmarłego dwa lata wcześniej założyciela. Siedziba OSW mieści się w Warszawie przy ul. Koszykowej 6a.
Ośrodek współfinansowany jest z budżetu państwa w ramach części 16 – Kancelaria Prezesa Rady Ministrów. W 2020 dotacja podmiotowa dla OSW wyniosła 9,75 mln zł.
Tematy badań OSW.
Początkowo w OSW analizowano wyłącznie sytuację na obszarze postradzieckim. W połowie lat 90. rozszerzono badania o Bałkany i państwa Europy Środkowej. W 2005 obszar zainteresowania analityków Ośrodka został poszerzony o problematykę niemiecką, w 2012 o obszar Turcji i Europy Północnej, a po 2016 o Chiny i Izrael.
Do głównych tematów badań OSW należą:
Struktura.
Dyrekcja.
Dyrektora OSW powołuje Prezes Rady Ministrów spośród kandydatów zarekomendowanych przez Radę OSW. Od listopada 2022 dyrektorem OSW jest , zaś jego zastępcami , i Elżbieta Zaleska.
Lista dyrektorów OSW:
Eksperci.
Dla OSW pracuje ponad 40 ekspertów, co czyni Ośrodek jedyną z największych instytucji analitycznych w Polsce. Praca w OSW odbywa się w działach:
Wybrane osoby związane zawodowo z OSW obecnie lub w przeszłości: dr Piotr Bajda, Jacek Borkowicz, Wojciech Górecki, dr hab. Marcin Kaczmarski, dr Szymon Kardaś, dr Tadeusz A. Olszański, dr amb. Katarzyna Pełczyńska-Nałęcz, dr , Bartłomiej Sienkiewicz, Wojciech Stanisławski, Leszek Szerepka, dr amb. Wojciech Zajączkowski, .
Publikacje.
Do publikacji wydawanych przez OSW należą: tygodniowy "Biuletyn OSW", zawierający krótkie analizy dotyczące tematów bieżących oraz ukazujące się nieregularnie dłuższe opracowania analityczne: "Punkt Widzenia OSW", "Prace OSW", "Raport OSW" oraz "Komentarze OSW". Większość publikacji jest dostępna w formie elektronicznej na oficjalnej stronie Ośrodka. 
W latach 1994–1997 OSW wydawał czasopismo Eurazja. Ponadto, do 2013 Ośrodek prowadził także codzienny serwis informacyjny zawierający zestawienia wiadomości z obszaru zainteresowań Ośrodka, wydawany w formie elektronicznej ("Wiadomości z regionu").
OSW przygotowuje również liczne podcasty oraz filmy wideo.
Nagrody.
W 2004 Marka Karpia oraz Ośrodek Studiów Wschodnich uhonorowano Nagrodą „Rzeczpospolitej” im. Jerzego Giedroycia – za "wieloletnie twórcze realizowanie myśli politycznej Jerzego Giedroycia. Zwłaszcza za budowanie mostów między Polską i jej wschodnimi sąsiadami i tworzenie klimatu dla lepszego poznania i wzajemnego porozumienia".

</doc>
<doc id="80780" url="https://pl.wikipedia.org/wiki?curid=80780" title="Obrona Pirca">
Obrona Pirca

Obrona Pirca – otwarcie szachowe charakteryzujące się posunięciami:
Nazwa pochodzi od nazwiska jugosłowiańskiego arcymistrza Vasji Pirca. Otwarcie jest nazywane również obroną jugosłowiańską lub obroną Ufimcewa (także Pirca-Ufimcewa). Charakterystyczne dla podstawowych wariantów jest królewskie fianchetto czarnych, podobnie jak w obronie Robatscha (1.e4 g6). Te dwa otwarcia są bardzo do siebie podobne i często dochodzi do transpozycji pomiędzy nimi. Obrona Pirca, rzadko grana od początku XX wieku, zyskała znaczną popularność w latach 50. XX wieku. Chętnie stosowali ją, między innymi, Borislav Ivkov i Eugenio Torre, a współcześnie – Jan Timman, Zurab Azmaiparaszwili i Ołeksandr Bielawski.
Ideą otwarcia jest odłożenie w czasie walki o centrum i przygotowanie przez czarne kontrataku. Czarne pozwalają białym pionom zająć centrum i stosują fianchetto czarnopolowego gońca w celu zwiększenia nacisku na pole d4. Białe mają do wyboru kilka planów. Mogą uformować duże centrum pionami d4, e4 i f4, z możliwością dokonania przełomu w centrum lub ataku na skrzydle królewskim (atak austriacki). Ruch f3, charakterystyczny dla wariantu o nazwie "atak 150", odbiera pole g4 czarnemu skoczkowi i przygotowuje marsz piona g. Dość agresywne są również warianty: chiński i Mariottiego. Nieco spokojniejszy wariant Swiesznikowa w wykonaniu białych opiera się na wykonaniu przez nie fianchetta na skrzydle królewskim. W wariantach klasycznych białe wspierają figurami swoje centralne piony, usiłując jak najdłużej zachować skrępowaną pozycję czarnych.
Obrona Pirca jest debiutem półotwartym. W klasyfikacji encyklopedii otwarć szachowych jest oznaczona kodami od B07 do B09.

</doc>
<doc id="80782" url="https://pl.wikipedia.org/wiki?curid=80782" title="Saint Lucia">
Saint Lucia

 – państwo w Ameryce Środkowej na Morzu Karaibskim, na wyspie o tej samej nazwie należącej do archipelagu Wysp Nawietrznych, części Małych Antyli.
Ustrój polityczny.
Monarchia konstytucyjna, członek brytyjskiej Wspólnoty Narodów. Konstytucja została uchwalona w 1979. Głową państwa jest monarcha brytyjski, reprezentowany przez mianowanego przez siebie gubernatora generalnego. Władza ustawodawcza należy do 2-izbowego parlamentu, złożonego z 11-osobowego senatu, mianowanego przez gubernatora i 17-osobowej Izby Zgromadzenia, wybieranej na 5 lat w wyborach powszechnych. Władza wykonawcza należy do rządu powoływanego przez gubernatora na wniosek premiera i odpowiedzialnego przed Izbą Zgromadzenia. Na premiera gubernator powołuje przywódcę większości w Izbie Zgromadzenia.
Geografia.
Wyspa górzysta (wys. do 950 m), pochodzenia wulkanicznego – w zachodniej części wyspy kaldera wulkanu Qualibou (wys. 777 m), Ostatnia erupcja 1766 rok. Wzdłuż wybrzeża występują rafy koralowe. Klimat równikowy wilgotny. Latem i jesienią silne cyklony. Gorące źródła mineralne.
Historia.
Wyspa zamieszkana przez Karaibów. Odkryta prawdopodobnie w 1502 przez Krzysztofa Kolumba. Po raz pierwszy została skolonizowana przez Francuzów w 1635, 25 lat później, w roku 1660, został podpisany traktat z tubylcami. Niedługo później Saint Lucia zainteresowali się Brytyjczycy, była przez długi czas przedmiotem sporu pomiędzy potęgami, przechodziła przez lata z rąk do rąk. W 1814 r. podpisano Traktat Paryski, na mocy którego Francuzi zrzekli się wyspy. W tamtym okresie na Saint Lucia sprowadzano masowo afrykańskich niewolników. Ten proceder został w roku 1834 zakazany prawnie. W latach 1958–1962 wyspa była częścią Federacji Indii Zachodnich. Od 1967 terytorium stowarzyszone z Wielką Brytanią. Od 22 lutego 1979 niepodległe, urząd premiera objął wtedy John Compton, którego w tym samym roku zastąpił Allan Louisy. W 1981 Louisy zrezygnował z funkcji premiera, zastąpił go Winston Cenac. Compton w 1982 odzyskał władzę jako szef rządu utworzonego przez Partię Pracy. Ponownie został premierem w 1987 i 1992. W 1997 premierem został Kenny Anthony.
Od 1990 działa na rzecz unii ekonomicznej i politycznej z Dominiką, Grenadą oraz Saint Vincent i Grenadynami.
Gospodarka.
Podstawą gospodarki państwa jest turystyka, generująca 80% PKB. Udział produkcji przemysłowej w PKB to 16%, rolnictwa – 3%. W latach 2008−2012 Saint Lucia rozwijała się w tempie nie przekraczającym 1%, do czego przyczynił się ogólnoświatowy kryzys gospodarczy i huragan z 2010, który zniszczył uprawy bananowców. W 2013 roku relacja długu publicznego do PKB osiągnęła wartość 73,6%, średnia inflacja wyniosiła 1,5%, natomiast bezrobocie sięgnęło 21,4%. Liczba odwiedzających wyspę w roku 2013 była o 3,2% większa porównaniu z 2012. Wydatki turystów na Saint Lucia w tym czasie wzrosły o 10,1%, w związku z poprawą sytuacji na rynku Stanów Zjednoczonych. W 2009 na Saint Lucia przybyło 98 685 turystów ze Stanów Zjednoczonych, 28 563 z Kanady, 8619 z Europy oraz 64 424 z innych krajów czy obszarów.
W 2012 roku głównymi partnerami w eksporcie były: Stany Zjednoczone (34%), Trynidad i Tobago (23,2%), UE (17%), Barbados (8,5%) oraz Saint Vincent i Grenadyny (3%), natomiast w imporcie: Stany Zjednoczone (42,6%), Trynidad i Tobago (23,8%), UE (8,4%), Japonia (4,3) oraz Barbados (3,5%).
Saint Lucia jest członkiem organizacji regionalnych: OPA (Organizacja Państw Amerykańskich), Organizacja Państw Wschodniokaraibskich (OECS), CARICOM, CARIFORUM, ALBA, Petrocaribe. Należy do wyspecjalizowanych agend ONZ, m.in. UNCTAD, UNESCO i FAO.
Głównymi zasobami naturalnymi Saint Lucia są lasy i zasoby geotermalne. W uprawie dominują banany, mango, palmy kokosowe, ananasy, kakaowce, drzewka cytrusowe, pochrzyn, papryka i imbir. Eksportowymi towarami są banany, odzież, orzechy i olej kokosowy, cytrusy i awokado.
Demografia.
85,3% populacji stanowią czarnoskórzy, osoby o mieszanej etniczności 10,9% a 2,2% osoby pochodzenia Hinduskiego, pozostali 1,6%, osoby o nieokreślonej przynależności 0,1% (stan w 2010).
W 2005 alfabetyzacja mieszkańców wyniosła 90%. Przewidywana długość życia kobiet wyniosła 77 lat, mężczyzn – 70.
Religia.
Struktura religijna kraju w 2010 roku według "The World Factbook":

</doc>
<doc id="80783" url="https://pl.wikipedia.org/wiki?curid=80783" title="Obrona holenderska">
Obrona holenderska

Obrona holenderska - otwarcie szachowe, charakteryzujące się posunięciami:
Pierwszą analizę tego otwarcia podał w 1789 roku holenderski szachista Elias Stein (1748-1812). Teoria obrony holenderskiej wiele zawdzięcza mistrzom świata Aleksandrowi Alechinowi i Michaiłowi Botwinnikowi. Z powodzeniem stosowali ją również między innymi Tigran Petrosjan, Bent Larsen i Samuel Reshevsky. Uważana za agresywną ze strony czarnych, nie jest powszechnie stosowana przez silnych arcymistrzów. Czarne wybierają to otwarcie, gdy sytuacja turniejowa zmusza je do omijania remisowych wariantów i zdecydowanej walki o wygraną. Unikają wówczas gambitu hetmańskiego lub obrony słowiańskiej, w których to otwarciach białe mają znacznie więcej okazji do szybkich wymian i forsowania gry na remis lub szybkiego przejścia do końcówki. Obrona holenderska jest również skuteczną bronią przeciw mistrzom gry końcowej, którzy gorzej czują się w skomplikowanych pozycjach.
W pierwszym posunięciu (1...f5) czarne atakują ważne pole e4 i przygotowują atak na królewskim skrzydle. Ruch ten jednak opóźnia rozwój figur i osłabia pozycję króla. Otwarcie jest zatem ryzykowne dla graczy, którzy go dobrze nie znają i nie jest polecane początkującym szachistom. W głównych wariantach białe stosują kontruderzenie w centrum c2-c4 oraz fianchetto na skrzydle królewskim (po ruchu g2-g3 ustawiają białopolowego gońca na polu g2). Przez lata za najsilniejszą dla czarnych kontynuację uważano wariant leningradzki, którego ideą jest rozwinięcie czarnopolowego gońca na przekątną a1-h8 (czyli królewskie fianchetto). Obecnie arcymistrzowie częściej stosują wariant stonewall. 
Białe w drugim posunięciu mają do dyspozycji kilka innych możliwości, w tym agresywne gambity Stauntona (2.e4) i Spielmanna (3.g4). Często, zwłaszcza w partiach historycznych, drugim ruchem białych jest 2.g3, ale otwarcie w tym przypadku zazwyczaj transponuje do jednego z podanych poniżej wariantów.
Obrona holenderska jest debiutem zamkniętym. W klasyfikacji encyklopedii otwarć szachowych jest oznaczona kodami ECO od A80 do A99.

</doc>
<doc id="80786" url="https://pl.wikipedia.org/wiki?curid=80786" title="Towarzystwo Miast Partnerskich Torunia">
Towarzystwo Miast Partnerskich Torunia

Towarzystwo Miast Partnerskich Torunia - towarzystwo współpracy z miastami bliźniaczymi Torunia.
Siedziba.
Siedziba Towarzystwa Współpracy z Miastami Bliźniaczymi Torunia mieści się w Dworze Mieszczańskim w Toruniu, przy ulicy Podmurnej 4/6. Rada Miasta Torunia oddała Towarzystwu budynek na użytkowanie na 25 lat. 
Charakterystyka.
Instytucja powstała 9 kwietnia 1993 roku w Toruniu. Do podstawowych zadań Towarzystwa należy przede wszystkim promocja Torunia w miastach partnerskich, bliższe zaprezentowania miast bliźniaczych w Toruniu oraz utrzymywanie z nimi stałych kontaktów. 

</doc>
<doc id="80787" url="https://pl.wikipedia.org/wiki?curid=80787" title="Michał Studniarek">
Michał Studniarek

Michał Studniarek (ur. 10 sierpnia 1976 w Warszawie) – polski pisarz, tłumacz i historyk, autor fantasy i horroru.
Życiorys.
Był członkiem Klubu Tfurców, należał do efemerycznej Asocjacji Polskich Pisarzy Fantastycznych założonej w 1999 przez Eugeniusza Dębskiego. W 2000 ukończył studia historyczne na Uniwersytecie Warszawskim. Pracę magisterską "Zjawiska cudowne związane z działalnością militarną w polskiej historiografii średniowiecznej" napisał pod kierunkiem Jacka Banaszkiewicza.
Debiutował opowiadaniem "Ciche miejsce dla Alex", które ukazało się w "Legendzie" (nr 1/1998), publikował opowiadania grozy i fantasy, m.in. na łamach "Click! Fantazja/Fantasy" i "Fahrenheita" oraz w antologiach, m.in. "Robimy rewolucję" (2000), "Strefa mroku" (w roku 2011 opowiadanie „Czas nie czeka na nikogo” zostało opublikowane w japońskiej antologii fantastyki krajów wschodnioeuropejskich, „Jikan wa daremo matte kurenai”, wydanej przez wydawnictwo Tokyo Sogensha), współpracował z pismami "Fenix" i "Magia i Miecz". Był jednym z autorów gry fabularnej "" (2001 – pozostali autorzy Michał Marszalik, Maciej Nowak-Kreyer, Tomasz Kreczmar).
Jego jedyna powieść "Herbarta z kwiatem paproci", która ukazała się w 2004 nakładem wydawnictwa Runa, jest jedną z pierwszych polskich powieści z podgatunku urban fantasy (obok wydanej w 2003 "Baszty czarownic" Krzysztofa Kochańskiego), stanowiła próbę przełamania powszechnie istniejącego w literaturze fantasy paradygmatu. Akcja umiejscowiona jest w cyberpunkowej Warszawie przyszłości, w której równocześnie istnieje świat rodem z przedchrześcijańskiej mitologii słowiańskiej. Bohaterami są m.in. postacie ze słowiańskich legend (np. utopiec, leszy, domowik), protagoniści noszą też imiona i przyjmują role wzięte z "Balladyny" Juliusza Słowackiego, utworów Williama Shakespeare’a, a np. demony zwane skierkami zamieszkują sieć komputerową. Powieść doczekała się także krytycznego omówienia Jacka Dukaja, który doceniając pomysł wyjściowy, krytycznie ocenił tak jego niedostateczne wykorzystanie w fabule, jak i samą konstrukcję powieści, zarzucając, że jest to bardziej łańcuch "łączonych wyraźnie na siłę" epizodów.
Mieszka w Warszawie, pracuje jako tłumacz. Tłumaczył m.in. książki Evana Currie, Jeffa Grubba, Richarda A. Knaaka, R.A. Salvatore’a, Davida Webera i Rogera Zelazny’ego.

</doc>
<doc id="80788" url="https://pl.wikipedia.org/wiki?curid=80788" title="Lateryt">
Lateryt

Lateryt – osadowa skała alitowa (produkt laterytyzacji, intensywnego wietrzenia chemicznego skał w klimacie wilgotnym i gorącym).
Lateryt składa się głównie z tlenków żelaza i glinu pozostałych po odprowadzeniu krzemionki i innych składników, wskutek czego ma barwę czerwoną przechodzącą w ciemnobrązową. Lateryty mogą mieć nawet dziesiątki metrów grubości i dużą twardość, zwłaszcza w górnych warstwach, dzięki temu są wykorzystywane w budownictwie. Ze względu na zawartość żelaza, stosowany też jako odżywcze podłoże w akwariach roślinnych.
Lateryty, w zależności od składu chemicznego, mogą być rudą glinu, żelaza, niklu, kobaltu i manganu.

</doc>
<doc id="80789" url="https://pl.wikipedia.org/wiki?curid=80789" title="Ocet">
Ocet

Ocet (od ) – wodny roztwór kwasu octowego o charakterystycznym ostrym zapachu i kwaśnym smaku, zwykle 6-procentowy lub 10-procentowy. Powstaje w wyniku fermentacji octowej alkoholu. Stosowany jako przyprawa zakwaszająca. Spożywany w nadmiarze jest szkodliwy, w niewielkich ilościach pobudza apetyt i sprzyja lepszemu trawieniu ciężkostrawnych potraw.
Rodzaje octów spożywczych:
Ocet winny gronowy – w zależności od tego, z jakiego powstał wina – może być biały lub czerwony. Przykładem octu winnego owocowego jest ocet jabłkowy z cydru.
Znany jest też ocet balsamiczny produkowany w okolicach Modeny we Włoszech, o wyjątkowo intensywnym winnym zapachu i łagodnym smaku. Octy winne zachowują do pewnego stopnia smak, a zwłaszcza zapach owoców, cenne zwłaszcza jako przyprawa do sałatek i surówek.
Dość popularne są octy aromatyzowane lub smakowe, otrzymywane (także w warunkach domowych) przez macerowanie w surowym occie ziół, przypraw, warzyw lub owoców takich jak bazylia, tymianek, rozmaryn, różne rodzaje pieprzu, czosnek, cytryna, orzechy itp.
W kuchni japońskiej i chińskiej popularny i bardzo często używany jest ocet ryżowy, produkowany z gorszych gatunków sake, o przyjemnym zapachu i nieco słodkawym smaku.
Ocet może być istotnym składnikiem sosów (zwłaszcza zimnych, np. większości majonezów, tradycyjnego vinaigrette itp.). Jest też najważniejszym składnikiem marynat stosowanych do konserwowania ogórków, grzybów i tzw. pikli (młodych warzyw, orzechów itp., stosowanych jako zakąska lub dodatek do sałatek). Używany też bywa jako składnik zapraw do macerowania mięsa lub ryb przed smażeniem, a zwłaszcza pieczeniem.
Ze względu na niską cenę i łatwą dostępność, ocet spirytusowy bywa do dziś powszechnie używany w gospodarstwie domowym jako podręczny środek czyszczący, dezynfekujący i odkamieniający oraz jako składnik w wielu tradycyjnych przepisach na domowe odplamiacze, kosmetyki, a nawet lekarstwa.
Ocet był znany już od czasów starożytnych, wykorzystywano go do polewania kamieni bądź skał, które później ulegały rozpadowi, ocet znalazł również szerokie zastosowanie w wielu iberyjskich kopalniach w czasie panowania Kartaginy w Hiszpanii.
Badanie przeprowadzane na Uniwersytecie w Lund w Szwecji wykazało, że uzupełnienie posiłku na bazie białego pieczywa pszennego, specyficzną dawką octu zmniejszyło poposiłkową odpowiedź glukozy i insuliny, a także zwiększyło subiektywną ocenę sytości uczestników badania. Z kolei w badaniu przeprowadzonym na otyłych Japończykach stwierdzono, że grupy wypijające 15 lub 30 ml octu, wykazały reakcję w postaci niewielkiego obniżenia ogólnej masy ciała, poziomu BMI oraz zmniejszenia poziomu trójglicerydów w surowicy w porównaniu do grupy placebo.

</doc>
<doc id="80790" url="https://pl.wikipedia.org/wiki?curid=80790" title="Szczebrzeszyn">
Szczebrzeszyn

Szczebrzeszyn – miasto w Polsce w województwie lubelskim, w powiecie zamojskim, siedziba gminy Szczebrzeszyn, nad rzeką Wieprz. Według danych GUS z 31 grudnia 2019 r. Szczebrzeszyn liczył 4964 mieszkańców.
Przez Miasto przebiega droga krajowa nr 74
Położony jest w historycznej ziemi chełmskiej. Niegdyś gród obronny na trakcie kijowskim. Prywatne miasto szlacheckie lokowane w 1352 roku położone było w XVI wieku w województwie ruskim.
W latach 1975–1998 miasto administracyjnie należało do województwa zamojskiego.
Szczebrzeszyn posiada prawa miejskie od 1352 roku (nadane przez Kazimierza Wielkiego); w czasie reformacji miasto było ośrodkiem kalwińskim. Ścierały się tutaj różne kultury i religie: katolicy, żydzi, kalwini, bracia polscy. O przeszłości świadczą pozostałe budowle: barokowy przyklasztorny kościół św. Katarzyny, cerkiew o charakterze obronnym z XV wieku, synagoga. Obrazu dopełnia jeden z najstarszych żydowskich cmentarzy – kirkut ze swoimi macewami.
Ze Szczebrzeszyna pochodzi polski historyk sztuki, profesor nauk humanistycznych – Piotr Krasny.
Z Michalowa k. Szczebrzeszyna wywodzi się ród Kaczorowskich – matki Karola Wojtyły, papieża Jana Pawła II.
Miasto to znane jest m.in. z wiersza Jana Brzechwy ze słowami "„W Szczebrzeszynie chrząszcz brzmi w trzcinie i Szczebrzeszyn z tego słynie”", dlatego umieszczono tu drewniany pomnik świerszcza grającego na skrzypcach przy malowniczym źródełku. W całym mieście jest kilka pomników świerszczy, m.in. przed Ratuszem.
Historia.
Badania naukowe stwierdzają, że pierwsi mieszkańcy dzisiejszego Szczebrzeszyna osiedlili się na wzgórzu zamkowym około 5 tysięcy lat temu. Był to neolityczny lud rolniczy kultury pucharów lejkowatych. Położenie grodu na skrzyżowaniu szlaku bursztynowego oraz trasy między Kijowem a Krakowem stwarzało szansę dynamicznego rozwoju. Takie usytuowanie miasteczka miało również swoje złe strony: właśnie tędy szły na Polskę najazdy Turków, Tatarów, Kozaków i innych nieprzyjaciół, którzy niszczyli miasto. Szczebrzeszyn pełnił ważną rolę gospodarczą, kulturalną i oświatową. Był też ośrodkiem ruchu niepodległościowego i walk z zaborcą.
X wiek.
Z X wieku pochodzą odkryte na terenie wzgórza zamkowego chaty z kamiennym piecem, cmentarzysko szkieletowe, jama do przechowywania zboża.
XI wiek.
Nazwy sąsiednich wsi spotyka się już w XI-wiecznej ruskiej kronice Nestora. Sugeruje to, że Szczebrzeszyn już również istniał, tym bardziej, że leżał on na skrzyżowaniu dwóch ważnych szlaków handlowych: szlaku bursztynowego znad Bałtyku na południe oraz szlaku z Kijowa na zachód Europy.
XIV wiek.
Szczebrzeszyn po raz pierwszy pojawił się w źródłach historycznych, już jako miasto, w roku 1352 w akcie króla Kazimierza Wielkiego wystawionym „prope Szczebreszyno opido ruthenicali” (koło miasta ruskiego Szczebrzeszyn), Szczebrzeszyn był zatem miastem już przed wyprawą Kazimierza Wielkiego na Ruś. W 1340 roku Kazimierz Wielki zajął Szczebrzeszyn, oddając go w lenno Jerzemu Narymuntowiczowi. Po śmierci króla miasto znalazło się we władaniu Władysława Opolczyka, zaś po jego ustąpieniu z Rusi w 1378 roku zostało nadane przez Ludwika Węgierskiego Dymitrowi z Goraja. Nadanie potwierdził następnie król Władysław Jagiełło w 1398 roku”. Najprawdopodobniej w miejscowości znajdowała się cerkiew prawosławna.
„Za panowania Ludwika Węgierskiego olbrzymia część ziemi chełmskiej z rozległymi dobrami szczebrzeszyńskimi i turobińskimi były własnością Dymitra z Goraja, którego król Władysław Jagiełło obdarzył jako swego podskarbiego koronnego wręcz wyjątkowymi przywilejami. Mianował go zwierzchnikiem całej szlachty zamieszkałej dookoła Szczebrzeszyna stwarzając coś w rodzaju księstwa udzielnego. „Pan Szczebrzeszyński” miał ogromną władzę – w czasie wojny prowadził na wyprawę pod swoją chorągwią całą okoliczną szlachtę, w czasie pokoju sprawował nad nią sądy w swoim grodzie stołecznym Szczebrzeszynie, przyjmował tu na zamku hołdy poddańcze od tejże szlachty, przy czym hojną ręką obdarowywał ją ziemią, której sam miał pod dostatkiem. Jest to jedyny w Polsce wypadek istnienia udzielnego księstwa o ustroju feudalnym”.
„Nie ustalono dotąd pewnej daty nadania Szczebrzeszynowi prawa magdeburskiego. Większość historyków przyjmuje rok 1388 nie podając jednak źródeł. Wydaje się, że Szczebrzeszyn mógł otrzymać prawo magdeburskie od Władysława Opolczyka przed rokiem 1378”.
W 1394 lub 1397 roku Dymitr z Goraja ufundował kościół drewniany. Parafia w Szczebrzeszynie była bardzo rozległa i obejmowała znaczną część ówczesnego powiatu szczebrzeszyńskiego, wywierając znaczny wpływ na życie religijne całego regionu.
„Drugim kościołem w Szczebrzeszynie jest kościół Franciszkanów pod wezwaniem Świętej Trójcy, wraz z klasztorem, fundowany prawdopodobnie przez Dymitr z Goraja w 1398 roku, gdy przebywał tu arcybiskup halicki Jakub Strepa, franciszkanin, wraz z generalnym wikariuszem Braci Mniejszych Leonardem”.
Po starannym przygotowaniu północno-zachodniej części wzgórza zbudowano zamek w postaci wieży mieszkalno-obronnej, która strzegła przeprawy na Wieprzu. Zamek broniony był przez usypany od strony zachodniej wał ziemny licowany kamieniem. Nasyp ziemny wału dodatkowo wzmocniony został wysokim częstokołem, który bronił dojścia od strony suchej fosy. Wjazd do zamku zlokalizowano w północno-wschodniej części wzgórza, gdzie zbudowana została solidna brama.
XVI wiek.
Najstarsza wzmianka o Żydach w Szczebrzeszynie pochodzi z 1507 roku i mówi o tym, że gmina opłaciła roczny podatek w wysokości 25 złotych.
Od 1530 roku kupcy żydowscy ze Szczebrzeszyna rejestrowani byli w komorach celnych w Lublinie oraz na szlaku wodnym do Gdańska.
W 1563 roku podatek pogłówny opłaciło 199 Żydów, a w 1564–90. W roku 1560 zakończyła się przebudowa cerkwi pod wezwaniem Zaśnięcia Matki Bożej. W 1570 roku Andrzej Górka przejął drewniany kościół św. Mikołaja na zbór kalwiński. Przy zborze funkcjonowała szkoła.
W roku 1583 wielki pożar miasta. Spłonął zamek, cerkiew oraz kościół drewniany. W roku 1584 dokumenty potwierdziły wybudowanie drewnianej synagogi. W tym samym roku ówczesny właściciel miasta, Jan Czarnowski, oficjalnie wyznacza miejsce na cmentarz żydowski.
„W 1593 roku Szczebrzeszyn przeszedł do Czarnowskich z długami na rzecz Marcina Leśniowolskiego. Z okazji zadłużenia dóbr skorzystał Jan Zamoyski i pozaprawnymi działaniami wszedł w tym samym roku w posiadanie włości szczebrzeszyńskiej. Po dwuletnim procesowaniu się, w 1595 roku stał się ostatecznie właścicielem Szczebrzeszyna i od razu włączył go do ordynacji”.
Po unii brzeskiej w 1596 roku parafia szczebrzeszyńska przyjęła unię, a miejscowa cerkiew stała się siedzibą parafii unickiej.
XVII wiek.
W latach 1610–1620, pierwszy dziekan i zarazem proboszcz szczebrzeszyński, ksiądz Mikołaj Kiślicki – prałat lwowski i oficjał chełmski w miejscu zniszczonego kościoła drewnianego własnym nakładem wystawił kościół murowany, ale jeszcze bez wieży, którą do pół wysokości wymurował w 1622 roku ks. Starnigiel. Świątynia w 1620 roku została konsekrowana pod wezwaniem św. Mikołaja przez Jerzego Zamoyskiego, biskupa chełmskiego.
„Najdawniejsza zabudowa Szczebrzeszyna była drewniana. Jedynymi budowlami murowanymi w XVII wieku były: zamek, a właściwie dom wzniesiony na jego miejscu, dwa kościoły, kaplica, cerkiew i synagoga”.
Z przełomu XVI i XVII w. oraz z II poł. XVII w. pochodzi polichromia w cerkwi unickiej. Odsłonięta w części na ścianie północnej przedstawia scenę Apokalipsy według św. Jana. Polichromia występująca na ścianach wschodniej i południowej przedstawia kuszenie Chrystusa.
W latach 1620–1638 z fundacji Tomasza i Katarzyny Zamoyskich na miejscu dawnego kościoła Świętej Trójcy wzniesiono kościół murowany, a przy nim klasztor.
Miasto pustoszone przez Kozaków (1648), Szwedów (1656) oraz Turków i Tatarów (1672).
W roku 1644 Tatarzy spalili kościół św. Mikołaja (pozostały same mury). W latach 1648–1649 Powstanie Chmielnickiego: spalenie synagogi. Wydarzenia te opisał i wydał drukiem w 1650 roku Meir ben Szmuel. W roku 1659 Jan Zamoyski zezwolił na wybudowanie synagogi w miejscu zniszczonej świątyni. Została zbudowana w stylu renesansowym z fryzem arkadowym, nakryta łamanym dachem polskim. W roku 1668 nastąpiła konsekracja odbudowanego kościoła św. Mikołaja. W 1672 roku Jan Sobieski zawiązał tutaj konfederację wojsk koronnych, tzw. konfederację szczebrzeszyńską.
XVIII wiek.
W roku 1701 odbyła się sesja Sejmu Czterech Ziem (Waad). W 1765 roku w Szczebrzeszynie zamieszkiwało 444 Żydów. W 1783 roku klasztor św. Katarzyny przekształcono w szpital, gdzie pracowały siostry miłosierdzia.
XIX wiek.
Po 1808 roku nastąpiła rozbudowa cerkwi .
W 1811 roku Stanisław Zamoyski założył w Szczebrzeszynie Szkołę Wojewódzką, dla której wzniósł okazałe gmachy. W 1812 roku konwent franciszkański uległ kasacie, klasztor przy kościele Św. Trójcy przekazano Szarytkom i urządzono w nim szpital. W roku 1815 populacja żydowska liczyła 31% ludności miasta (1083 osoby), w 1827 roku 38% (1605 osób), a w 1897 roku 42% (2644 osoby).
1 lutego 1833 roku urodziła się babka Isaaka Bashevisa Singera, pisarza, laureata Nagrody Nobla – Tema Blima Szejner. W roku 1840 nastąpiła rozpoczęto budowę ratusza z wykorzystaniem materiału budowlanego uzyskanego z rozbiórki Bramy Zamojskiej. Ratusz postawiono w miejscu starego, zniszczonego, który był siedzibą władz miejskich, oraz spełniał rolę poczty i powozowni.
W roku 1875 na skutek likwidacji unickiej diecezji chełmskiej cerkiew unicka została zmieniona na świątynię prawosławną.
W 1883 roku kościół Świętej Trójcy zamieniony został na cerkiew prawosławną, usunięto siostry szarytki, a na ich miejsce sprowadzono prawosławne mniszki.
Drewniana zabudowa miasta przy ulicach poza rynkiem nie różniła się w zasadzie od bogatszych chałup wiejskich, Szczebrzeszyn bowiem od początku poza funkcją ośrodka administracyjnego miał charakter rolniczo-handlowy. W 1860 roku było tu 230 rolników, a do miasta należało 3604 morgów gruntu. W XIX wieku miasto było ważnym ośrodkiem ruchu niepodległościowego. Pod koniec XX w. Szczebrzeszyn stał się ważnym ośrodkiem chasydyzmu. W latach 80. XIX w. osiadł tu cadyk z Jaworowa – Elimelech Hurwicz.
XX wiek.
W 1905 roku w Szczebrzeszynie powstała jednostka OSP – obecnie jedna z najstarszych jednostek w powiecie zamojskim, zrzeszona w Związku Ochotniczych Straży Pożarnych RP.
W roku 1915 nastąpiło zajęcie na dłuższy czas Szczebrzeszyna przez Austrię i otwarcie Wyższej Szkoły Ludowej im. Hetmana Zamoyskiego. W maju 1916 roku austriackie władze okupacyjne obsadziły w Szczebrzeszynie komisarza, który administrował miastem do 16 kwietnia 1917 roku, kiedy powstała Rada Miejska. W 1917 roku kościół Św. Trójcy rekoncyliowano pod wezwaniem św. Katarzyny, w klasztorze pozostał nadal szpital, kierowany w latach międzywojennych przez znanego lekarza i historyka doktora Zygmunta Klukowskiego.
Pod koniec lat 20. XX w. niektóre ulice zostały wybrukowane kamieniami, bądź cegłami. Oświetlono je lampami naftowo-karbidowymi. W 1928 roku zniszczono z inicjatywy władz miejskich zabytkowe drewniane podcienia wokół rynku. W tym czasie pojawił się też w mieście pierwszy samochód prywatny. Na początku lat 30. przeprowadzono wśród miejscowej społeczności akcję antyżydowska domagając się zwolnienia z pracy 3 żydowskich nauczycielek. W rezultacie żądań komitetu rodziców inspektorat szkolny przeniósł dwie z nich do innych szkół. W latach 30. XX w. miasto zelektryfikowano, w początkowym etapie czerpiąc prąd z prymitywnego źródła jakim był młyn wodny Perety (dopiero w 1936 roku prąd zaczął być dostarczany stabilnie linią z Zamościa). Początek lat 30. dla miasteczka nie był obiecujący. Dr Klukowski tak opisywał jego stan: „Szczebrzeszyn jak zwykle wegetował. Zarżnięty finansowo, na razie nie miał widoku rozwoju. Nic tu ludzi nie przyciągało, przeciwnie – kto mógł z inteligencji, starał się rychło wyrwać stąd do większego miasta. Rada Miejska nic z siebie nie dawała, była bezużyteczna, do pracy niezdolna”. W latach 1934–1935 Aleksander Waligóra otworzył w Brodach Małych Fabrykę Kalafonii i Terpentyny ALWA. W roku 1938 władze polskie przeznaczyły cerkiew do likwidacji w ramach akcji polonizacji, jednak na skutek protestów mieszkańców rozbiórkę wstrzymano i cerkiew pozostawiono w stanie zdewastowanym.
Sport.
ASPN Roztocze Szczebrzeszyn.
W Szczebrzeszynie funkcjonuje Autonomiczna Sekcja Piłki Nożnej Roztocze Szczebrzeszyn – amatorski klub piłkarski, założony w 1925 roku. Obecnie drużyna seniorów gra w lidze okręgowej. Roztocze rozgrywa mecze na Stadionie Piłkarskiego Klubu „ASPN Roztocze Szczebrzeszyn” w Szczebrzeszynie, o pojemności 660 widzów, znajdującym się przy ul. Szkolnej 4.

</doc>
<doc id="80794" url="https://pl.wikipedia.org/wiki?curid=80794" title="Imperium Ottomańskie">
Imperium Ottomańskie



</doc>
<doc id="80795" url="https://pl.wikipedia.org/wiki?curid=80795" title="Nowa matura">
Nowa matura



</doc>
<doc id="80798" url="https://pl.wikipedia.org/wiki?curid=80798" title="Egzamin dojrzałości">
Egzamin dojrzałości

Egzamin dojrzałości – egzamin państwowy, zdawany w formie pisemnej i ustnej na zakończenie nauki w szkole średniej (od 1999 roku w szkole ponadgimnazjalnej). W wyniku reformy edukacji został zastąpiony w 2005 roku egzaminem maturalnym. W 2005 roku egzamin dojrzałości zdawali jedynie absolwenci pięcioletnich szkół średnich zawodowych i pięcioletnich liceów dwujęzycznych. 
Pierwotnie w 2002 roku egzamin dojrzałości miał zostać zastąpiony przez egzamin maturalny, jednakże ówczesna minister edukacji narodowej i sportu, Krystyna Łybacka, zdecydowała, że zostanie on zastąpiony w roku 2005. Ostatecznie, w drodze wyjątku, w 2002 roku uczniowie mogli wybierać pomiędzy egzaminem dojrzałości a egzaminem maturalnym.
W Polsce egzamin dojrzałości wprowadzono w 1812 roku w Księstwie Warszawskim w szkołach departamentowych.

</doc>
<doc id="80801" url="https://pl.wikipedia.org/wiki?curid=80801" title="RWD-8">
RWD-8

RWD-8 – polski samolot szkolny, skonstruowany przez zespół konstrukcyjny RWD, używany w polskim lotnictwie wojskowym od 1934 do 1939 jako podstawowy samolot szkolny.
Historia.
Samolot RWD-8 powstał na konkurs na samolot szkolny, ogłoszony przez Ligę Obrony Powietrznej i Przeciwgazowej (LOPP) pod koniec 1931. Projekt wstępny opracował pod koniec 1931 roku inż. Stanisław Wigura. Na podstawie tego projektu, w pierwszej połowie 1932, Stanisław Rogalski, Stanisław Wigura i Jerzy Drzewiecki w warsztatach Sekcji Lotniczej KMSPW na Okęciu w Warszawie opracowali projekt szczegółowy. Samolot otrzymał układ górnopłatu typu parasol z lekkim skosem płata w celu ułatwienia wsiadania do przedniej kabiny, a do jego napędu dobrano silnik rzędowy chłodzony powietrzem. Projekt ten pobił zdecydowanie wszystkich konkurentów i jesienią 1932 roku LOPP zamówiła dwa prototypy w Doświadczalnych Warsztatach Lotniczych.
Pierwszy prototyp RWD-8 zbudowany został na początku 1933 roku i otrzymał numer 63 oraz znaki rejestracyjne SP-AKN, a do jego napędu użyto silnika rzędowego Cirrus Hermes II o mocy 110 KM (81 kW) i o cylindrach stojących. Oblatał go pilot doświadczalny DWL Kazimierz Chorzewski. Drugi prototyp z silnikiem rzędowym de Havilland Gipsy III o cylindrach wiszących i mocy 120 KM (88 kW) otrzymał numer 61 i znaki rejestracyjne SP-AKL. Oba prototypy miały lotki z zawiasami na górnej powierzchni płatów, dochodzące do jego końców oraz ster kierunku o dość dużej wysokości. Podczas prób w locie okazało się jednak, że skuteczność lotek jest za mała, a siły, jakie trzeba przyłożyć na drążek sterowy, zbyt duże. Było to spowodowane użyciem samostatecznego profilu płata. Aby złagodzić to zjawisko, w prototypie ze znakami SP-AKL obcięto zewnętrzne części skrzydeł wraz z lotkami i dorobiono nowe, o mniejszym skosie krawędzi spływu i o profilu jak w samolocie RWD-5. Zabieg ten poprawił właściwości samolotu, stery stały się skuteczne i czułe, uzyskano też dobrą stateczność w pełnym zakresie prędkości lotu. Samolot RWD-8 po homologacji w Instytucie Badań Technicznych Lotnictwa w Warszawie został dopuszczony do szkolenia pilotażu podstawowego, treningu, holowania szybowców, skoków spadochronowych, lotów nocnych i lądowania w przygodnym terenie.
W 1934 roku samolot RWD-8 po wyposażeniu w silnik rzędowy Walter Junior o cylindrach wiszących i nowe lotki typu Friese, stanął do konkursu na wojskowy samolot szkolny, pokonując dwupłaty PZL-5bis i Bartel BM-4h. Uznano go za samolot bardzo stateczny, sterowny oraz prawidłowy w pilotażu i wybrano jako podstawowy wojskowy samolot szkolny oraz do lotniczego przysposobienia wojskowego.
Produkcję seryjna samolotu RWD-8 rozpoczęto w 1933 roku w warsztatach DWL na zamówienie LOPP i jeszcze w tym roku wyprodukowano 5 egzemplarzy. W związku z tym, że pod koniec 1933 roku ukazały się informacje o lotkach typu Friese, wykonano nowy płat dla samolotu o stałej cięciwie i zastosowano w nim nowy rodzaj lotek typu Friese. Taki samolot oblatano w lutym 1934 roku. Samolot ten wykazywał bardzo dobre właściwości lotne i stał się wzorcem dla dalszej produkcji seryjnej. Także wcześniej zbudowane egzemplarze wyposażono w nowe płaty.
Po wygraniu konkursu na wojskowy samolot szkolny, zaistniała konieczność wyprodukowania większej liczby samolotów, szczególnie że oprócz wojska samoloty tego typu miały znaleźć się na wyposażeniu aeroklubów. Ponieważ warsztaty DWL miały ograniczoną zdolność produkcyjną, wojsko zdecydowało podjąć produkcję samolotu w upaństwowionej Podlaskiej Wytwórni Samolotów, a jako wzorzec przekazano im prototyp ze znakami SP-AKL. Zakłady DWL przekazały wojsku licencję samolotu za darmo, jedynie za zwrotem kosztów opracowania samolotu. Odtąd PWS produkowała samoloty dla wojska i w niewielkiej liczbie dla aeroklubów, a DWL produkowały samoloty dla aeroklubów.
We wrześniu 1934 oblatano pierwszy seryjny samolot wyprodukowany w PWS. Samoloty produkowane w PWS dla wojska, różniły się nieco od modelu produkowanego przez DWL, głównie wyjmowaną przegrodą między kabinami, o innym kształcie i nieoprofilowanymi amortyzatorami podwozia, były one ponadto nieco cięższe.
Samoloty produkcji PWS oznaczane były RWD-8 PWS lub RWD-8 pws, w odróżnieniu od RWD-8 DWL (RWD-8 dwl).
Samoloty RWD-8 PWS miały początkowo zbyt ciasne pasowanie elementów układu sterowniczego, co powodowało nietypowe właściwości lotne objawiające się brakiem sił na sterach. Zjawisko to wyjaśnił pilot doświadczalny DWL-RWD Kazimierz Chorzewski. Po usunięciu defektu samoloty miały dobre właściwości lotne, choć piloci bardziej cenili maszyny produkcji DWL-RWD.
Od 1934 w obu wytwórniach zastosowano skrzydło z ulepszonymi lotkami typu Friese, co poprawiło sterowność poprzeczną samolotu i zmniejszyło siły na lotkach.
Od 1936 wyprodukowano 50 sztuk w wersji RWD-8a PWS, z dodatkowym zbiornikiem na 95 l paliwa w baldachimie płata, o zwiększonym zasięgu. 50 sztuk zbudowano w wersji dostosowanej do lotów nocnych, z reflektorem do lądowania i oświetleniem. W 1938 powstała odmiana do treningu skoków spadochronowych, wyposażona w poziomą deskę na prawej burcie, ułatwiającą skok. W niewielkiej serii produkowano też w PWS wersję z tylną kabiną zakrywaną żaluzją, do nauki pilotażu bez widoczności. Na samolotach można było montować rurowy stelaż z zaczepem do holowania szybowców. Jeden samolot produkcji DWL o znakach SP-AMD, wyposażono w polski silnik gwiazdowy Skoda G-594 Czarny Piotruś, konstrukcji inż. Stanisława Nowkuńskiego. Na bazie koncepcji samolotu RWD-8 zaprojektowano samolot szkolno-akrobacyjny RWD-17.
Łącznie wyprodukowano 600 samolotów RWD-8 (100 w DWL i 500 w PWS). Produkcja ich została zakończona na początku 1939. RWD-8 był najliczniejszym samolotem budowanym dla polskiego lotnictwa przed wojną i jednocześnie najliczniej produkowanym samolotem polskiej konstrukcji aż do lat 70., kiedy to wynik ten został pobity przez PZL-104 Wilga. O jego sukcesie zadecydowały: bardzo dobra stateczność podłużna i kierunkowa, wystarczająca stateczność boczna, niezawodny silnik o dobrze dobranej mocy, mocne podwozie o dość dużym skoku – wszystko to – przy dobrej sterowności i wyważonych siłach na sterach – sprawiało, że maszyna była łatwa w pilotażu, lubiana przez pilotów i świetnie się sprawdzała jako samolot szkolny.
Licencję na produkcję RWD-8 zakupiła Estonia, gdzie wyprodukowano jeden samolot (o znakach ES-RWD). Również jugosłowiańska firma Rogożarski wyprodukowała na licencji małą serię samolotów napędzanych silnikiem gwiazdowym Walter NZ-120. Czechosłowacja także zakupiła licencję, lecz nie podjęła produkcji RWD-8.
Po kampanii wrześniowej 101 samolotów tego typu wywieziono za granice: 57 do Rumunii, 40 na Łotwy, po dwa na Węgry i do Finlandii.
Użycie.
Samoloty RWD-8 były używane w polskim lotnictwie wojskowym od jesieni 1934, stając się podstawowym typem samolotu szkolenia wstępnego. Używane były w szkołach lotniczych w Dęblinie, Bydgoszczy i Krośnie oraz na obozach przysposobienia wojskowego. W listopadzie 1938 w lotnictwie wojskowym było 349 RWD-8, z czego 200 do szkolenia, 45 przewidziane na wyposażenie mobilizowanych plutonów łącznikowych i 104 w rezerwie.
RWD-8 używane były ponadto w lotnictwie cywilnym – aeroklubach. Kilkadziesiąt samolotów zostało zakupione dla lotnictwa cywilnego ze zbiórek społecznych przez Fundusz im. Żwirki i Wigury, wiele było fundowanych przez instytucje. Samoloty te były używane także w polskim sporcie lotniczym, począwszy już od pierwszych prototypów w 1933. W 1934 samolot RWD-8 zajął pierwsze miejsce w VI Locie Południowo-Zachodniej Polski. Samoloty te prezentowane były także za granicą, w tym holując szybowce.
Niewielka liczba samolotów RWD-8 została wyeksportowana. Trzy samoloty RWD-8 DWL zostały zakupione przez przedstawicieli Hagany poprzez żydowską spółkę z Palestyny o nazwie (dwa nosiły znaki VQ-PAG i VQ-PAK). Na Bliskim Wschodzie służyły jako samoloty szkoleniowe Hagany, także wykorzystywano je do zwiadów i wykonywania zdjęć wiosek arabskich. Wycofano je ze służby jeszcze przed powstaniem Sił Powietrznych Izraela. Eksportowano je również do Hiszpanii (jedna sztuka), Maroka i Brazylii (po jednej sztuce RWD-8 PWS).
W sierpniu 1939 utworzono trzynaście plutonów łącznikowych wyposażonych w trzy samoloty RWD-8 każdy, w skład których weszło czterdzieści samolotów RWD-8. Plutony te działały w składzie poszczególnych jednostek lotniczych: 1, 2, 4 i 12 w składzie Brygady Bombowej, 13 w składzie Brygady Pościgowej, pozostałe w lotnictwie armijnym: 3 – Armia „Kraków”, 5 – Armia „Karpaty”, 6 – Armia „Poznań”, 7 i 8 – Armia „Pomorze”, 9 – Samodzielna Grupa Operacyjna „Narew”, 10 – Armia „Łódź”, 11 – Armia „Modlin”.
Zostały one użyte w kampanii wrześniowej. Co najmniej kilkanaście dalszych samolotów zostało zmobilizowanych w trakcie kampanii, używano ich także w improwizowanych jednostkach. Zaletą RWD-8 jako samolotu łącznikowego była możliwość startu i lądowania w przygodnym terenie, polscy piloci latali w celu uniknięcia ataków na małej wysokości, niemniej jednak ich służba należała do bardzo niebezpiecznych. Lotnicy z improwizowanego plutonu, sformowanego w Eskadrze Ćwiczebnej Obserwatorów w Dęblinie, wzięli udział w boju o Kamionkę Strumiłową, latając na rozpoznanie, a nawet obrzucając żołnierzy niemieckich granatami. Podobnie działały samoloty RWD-8 z plutonu lotniczego SGO Polesie, uczestniczące w bitwie pod Kockiem, będące ostatnimi polskimi samolotami na niebie podczas kampanii wrześniowej.
Duża liczba samolotów RWD-8 została zniszczona przez Niemców podczas bombardowań lotnisk lub spalona przez wycofujących się Polaków. 57 samolotów ewakuowano do Rumunii, ok. 40 na Łotwę i 2 na Węgry. Zaledwie kilkanaście sprawnych samolotów zostało zdobytych przez Niemców. Kilkanaście wpadło też w ręce radzieckie, w Polsce i później na Łotwie. Samoloty RWD-8 były używane następnie w Rumunii i na Węgrzech.
Żaden z samolotów nie przetrwał wojny w Polsce, jak również żaden nie był używany w Polsce po wojnie. Żaden nie zachował się też do czasów obecnych.
Opis konstrukcji.
RWD-8 był dwumiejscowym samolotem szkolnym, o konstrukcji mieszanej ze skrzydłem typu parasol. Kadłub miał konstrukcję kratownicową, spawaną z rur stalowych, kryty płótnem; płat kryty płótnem i sklejką. Płat samolotu był skośny, podparty zastrzałami w kształcie V, składany do tyłu. Samolot miał usterzenie klasyczne.
Pilot i uczeń siedzieli w osobnych, odkrytych kabinach, wyposażonych w przeszklone wiatrochrony z przodu. Kabiny w układzie tandem, zaopatrzone były w podwójne przyrządy do sterowania, pierwsza kabina należała do ucznia, a tylna do instruktora. Górna część poszycia między kabinami mogła być w samolotach RWD-8 PWS wyjmowana, tworząc jedną kabinę. Zbiornik paliwa znajdował się w przodzie kadłuba, jego pojemność wynosiła 75 l (RWD-8 PWS) lub 85 l (RWD-8 DWL). Podwozie samolotu było klasyczne, stałe, koła były wyposażone w amortyzatory, z tyłu znajdowała się płoza ogonowa.
Napęd samolotu stanowił silnik rzędowy, 4-cylindrowy PZInż. Junior (licencyjny Walter Junior), chłodzony powietrzem, o mocy nominalnej 110 KM i startowej 120 KM. Na nielicznych samolotach stosowano podobne silniki Walter Major lub DH Gipsy Major o mocy nominalnej 120 KM. Silnik znajdował się w nosie kadłuba, był osłonięty blachą aluminiową. Silnik napędzał drewniane, dwułopatowe śmigło o stałym skoku.

</doc>
<doc id="80805" url="https://pl.wikipedia.org/wiki?curid=80805" title="Dok portowy">
Dok portowy

Dok portowy – rodzaj budowli hydrotechnicznej w porcie wodnym. Jest to wąski basen portowy z wodoszczelnymi wrotami, w którym statek wodny jest utrzymywany na powierzchni wody na stałej wysokości względem nabrzeża niezależnie od aktualnej wysokości pływu morskiego.
Doki uniezależniające jednostki podczas cumowania od wahań pływów stosuje się tam, gdzie wahania te są na tyle duże, że utrudniają obsługę statków (np. ich załadunek lub serwisowanie). Zadaniem tych doków jest zapewnienie stałej, a przede wszystkim optymalnej wysokości statku względem nabrzeża oraz urządzeń jego infrastruktury. W dokach takich obsługuje się raczej większe jednostki pływające.
Doki stosuje się w portach morskich oraz w portach w ujściach rzek, tak daleko w głąb lądu, jak daleko sięgają znaczące różnice przypływów i odpływów. Do doków mogą statki wpływać i wypływać z nich tylko o ustalonych porach, gdy wody wewnątrz i poza dokiem wyrównują się.

</doc>
<doc id="80806" url="https://pl.wikipedia.org/wiki?curid=80806" title="LHCb">
LHCb

LHCb () – jeden z siedmiu eksperymentów używających detektorów cząstek elementarnych do gromadzenia danych w Wielkim Zderzaczu Hadronów (LHC) w CERN.
LHCb jest wyspecjalizowanym eksperymentem fizyki mezonów B, zaprojektowanym głównie do pomiaru parametrów łamania kombinowanej symetrii parzystości (P) oraz symetrii ładunku (C) w oddziaływaniach hadronów b (ciężkich cząstek zawierających kwark denny). Takie badania mogą pomóc wyjaśnić asymetrię materii i antymaterii we wszechświecie. Detektor może również wykonywać pomiary przekrojów czynnych, spektroskopii hadronów egzotycznych i fizyki kwarków.
Wspólnota LHCb, która zbudowała, obsługuje i analizuje dane z eksperymentu, składa się z około 1260 osób z 74 instytutów naukowych reprezentujących 16 krajów, w tym Polskę. Od 2017 r. Rzecznikiem zespołu jest Giovanni Passaleva. Eksperyment znajduje się w punkcie 8 tunelu LHC w pobliżu Ferney-Voltaire we Francji, tuż za granicą Genewy.

</doc>
<doc id="80807" url="https://pl.wikipedia.org/wiki?curid=80807" title="Osielsko (gmina)">
Osielsko (gmina)

Osielsko – gmina wiejska w Polsce położona w województwie kujawsko-pomorskim, w powiecie bydgoskim. Siedzibą władz gminy jest Osielsko. Według danych na 31 grudnia 2019 r. gminę zamieszkiwały 14 968 osoby.
Położenie.
Gmina jest położona w czterech mezoregionach: Wysoczyzna Świecka – część północna i centralna, Dolina Brdy – część zachodnia, Kotlina Toruńska – część skrajnie południowa oraz Dolina Fordońska – część wschodnia.
Gmina Osielsko graniczy z Bydgoszczą, Dobrczem i Koronowem. W latach 1975–1998 gmina położona była w województwie bydgoskim.
Przez gminę Osielsko przebiega droga krajowa nr 5 i droga wojewódzka nr 244.
Struktura powierzchni.
Według danych z roku 2002 gmina Osielsko ma obszar 102,89 km², w tym:
Gmina stanowi 7,38% powierzchni powiatu.
Pomniki przyrody.
W gminie Osielsko znajduje się 28 pomników przyrody, w tym 17 pojedynczych drzew, 10 grup drzew i 1 źródło (przyrody nieożywionej).
Demografia.
Dane z 30 czerwca 2015:
Gmina Osielsko to dynamicznie rozwijająca się gmina podmiejska. W pierwszych latach XXI wieku ludność w gminie przybywała w tempie ponad 5% rocznie. W rekordowych latach 2004 i 2006, populacja gminy powiększyła się odpowiednio o 8,9% (638 osób) i 8,1% (673 osoby). Obecnie ludności przybywa znacznie wolniej zarówno w ujęciu bezwzględnym jak i procentowym. W latach 2004-2020 liczba ludności wzrosła o 87,57%, co dało jej 11 miejsce w kategorii gmin wiejskich.
Źródło: na podstawie danych ewidencji mieszkańców UG Osielsko.
Zabytki.
Na obszarze gminy zlokalizowane są następujące zarejestrowane zabytki:
Gospodarka.
Osielsko jest najbogatszą gminą w województwie kujawsko-pomorskim. Przyczyną bogactwa gminy są wysokie dochody podatkowe mieszkańców gminy. Na 2015 rok, przychody z tytułu PIT, zaplanowano na poziomie 24 mln zł, stanowi to 41,2% całości planowanych przychodów gminy w 2015 roku. Gmina Osielsko to jedna z dwóch najszybciej rozwijających się gmin w powiecie bydgoskim. W 2014 roku wydano tu 314 pozwoleń na budowę (to ponad 220% więcej niż w trzeciej pod tym względem gminie Sicienko – 138 pozwoleń).
Religia.
Wspólnota rzymskokatolicka.
Na terenie gminy Osielsko funkcjonują cztery parafie:
Osielsko jest także siedzibą dekanatu Osielsko (jednostki administracyjnej kościoła rzymskokatolickiego).
Wspólnota ewangelicka.
Na terenie Osielska istniała znaczna wspólnota ewangelicka. Około 1890 roku było to 234 wiernych, co stanowiło ~37% mieszkańców.
Na obszarze gminy funkcjonowało wiele cmentarzy ewangelickich m.in. w: Bożenkowie (2), Czarnówczynie, Jarużynie, Maksymilianowie, Niemczu, Niwach (2), Osielsku, Żołędowie.
Oprócz cmentarzy na terenie gminy do 1944 roku działał też kościół ewangelicki w Osielsku. Dziś w dawnym budynku kościoła mieści się Gminny Ośrodek Kultury w Osielsku.
Podział administracyjny.
Sołectwa.
Gmina Osielsko utworzyła 7 jednostek pomocniczych gminy (sołectw): Bożenkowo, Jarużyn, Maksymilianowo, Niemcz, Niwy-Wilcze, Osielsko, Żołędowo.
Miejscowości niesołeckie.
W skład gminy wchodzi 5 miejscowości niesołeckich: Czarnówczyn, Jagodowo, Jarużyn-Kolonia, Myślęcinek, Strzelce Leśne
Polityka i administracja.
Gmina Osielsko za organ uchwałodawczy ma radę gminy, w skład której wchodzi 15 radnych. Organem wykonawczym jest wójt, którym od kwietnia 1996 jest Wojciech Sypniewski.

</doc>
<doc id="80808" url="https://pl.wikipedia.org/wiki?curid=80808" title="Królestwa i Kraje w Radzie Państwa Reprezentowane">
Królestwa i Kraje w Radzie Państwa Reprezentowane

Królestwa i Kraje w Radzie Państwa Reprezentowane (, od 1915 roku "Österreichische Länder" – Kraje austriackie), pot. Przedlitawia, Cislitawia (niem. "Cisleithanien", ) – nazwy (oficjalna i potoczne) używane na określenie „austriackiej”, cesarskiej części Austro-Węgier. Stolicą Przedlitawii był Wiedeń.
Określenie pochodzi od rzeki Litawy, wzdłuż której biegła częściowo granica pomiędzy Cesarstwem Austrii a Królestwem Węgier.
Przedlitawia posiadała dwuizbowy parlament, Radę Państwa (niem. "Reichsrat"). Na czele rządu stał premier, powoływany przez cesarza i rządzący w oparciu o większość tworzoną w zróżnicowanym nie tylko politycznie, ale też narodowo parlamencie.
Stosowany najpowszechniej w administracji język niemiecki nigdy nie uzyskał statusu oficjalnego języka państwowego – odpowiedni projekt z 14 grudnia 1880 został odrzucony przez Radę Państwa w styczniu 1884.
Kraje koronne.
Przedlitawia dzieliła się na 15 krajów koronnych.
Ludność.
W roku 1910 Przedlitawia liczyła 28 571 900 mieszkańców. Największą grupą narodową (według deklarowanego języka ojczystego) byli Niemcy stanowiący 35,6% ogółu ludności. Do grupy tej spis zaliczał również Żydów deklarujących język niemiecki jako ojczysty. W dalszej kolejności plasowali się Czesi, Polacy i Ukraińcy ("Rusini"). 
Pomiędzy wieloma narodami występowały konflikty, z których wiele wybuchło z całą mocą po rozpadzie monarchii.

</doc>
<doc id="80809" url="https://pl.wikipedia.org/wiki?curid=80809" title="Flagi Austro-Węgier">
Flagi Austro-Węgier

Flagi Austro-Węgier – Austro-Węgry ze względu na specyficzną formę państwowości (połączenie unią realną dwóch formalnie suwerennych państw: Cesarstwa Austriackiego oraz Królestwa Węgier), nie posiadały jednej oficjalnej flagi państwowej, co było sytuacją nietypową wśród państw europejskich przełomu XIX – XX w. W praktyce, w zależności od sytuacji do reprezentowania wspólnego państwa stosowano różne flagi.
Flagi regionalne.
Oprócz flag o charakterze „ogólnopaństwowym” poszczególne Kraje Koronne oraz Kraje Korony Świętego Stefana wchodzące w skład cesarstwa posiadały własne flagi stosowane w zakresie lokalnym.

</doc>
<doc id="80810" url="https://pl.wikipedia.org/wiki?curid=80810" title="Królestwo Polskie (kongresowe)">
Królestwo Polskie (kongresowe)

Królestwo Polskie (, "Carstwo Polskoje"), tzw. Królestwo Kongresowe, potocznie "Kongresówka" – państwo utworzone decyzją kongresu wiedeńskiego, połączone unią personalną z Imperium Rosyjskim w latach 1815–1832 w oparciu o Konstytucję Królestwa Polskiego (1815). Od 1832 do 1917 związek Królestwa Polskiego z Cesarstwem Rosyjskim regulował Statut Organiczny (1832), choć jego przepisy nigdy nie weszły w życie, ze względu na obowiązujący od 1833 do 1917 „stan oblężenia”.
Utworzone formalnie na mocy traktatu rosyjsko-austriacko-pruskiego z 3 maja 1815, w którym mocarstwa dokonały podziału ziem Księstwa Warszawskiego. Artykuł V tego traktatu głosił, że ziemie Księstwa Warszawskiego pozostające pod kontrolą rosyjską zostają połączone z Rosją "nieodzownie przez swoją konstytucję" i oddane "na wieczne czasy" w ręce "Najjaśniejszego Cesarza Wszechrosji". Traktat podziałowy wszedł później do aktu końcowego postanowień kongresu wiedeńskiego z 9 czerwca 1815.
To skłania historiografię współczesną do uznania jego postanowień za faktyczną cesję terytorium okupowanego Księstwa Warszawskiego, co polscy historycy Stefan Kieniewicz i Władysław Zajewski nazywają IV rozbiorem Polski, z czym nie zgadza się Mieczysław Żywczyński twierdząc, że termin „rozbiory” odnosił się do całego państwa polskiego w granicach z roku 1772, ponadto najczęściej termin IV rozbiór Polski jest odnoszony do utraty suwerenności w roku 1939 po skoordynowanej pomiędzy III Rzeszą i ZSRR agresji na Polskę.
W latach 1815–1832 królestwo posiadało własną konstytucję, Sejm, wojsko, monetę i szkolnictwo z Królewskim Uniwersytetem Warszawskim na czele, a czynności urzędowe odbywały się w języku polskim. Polskę łączyły z Rosją – osoba monarchy (każdy imperator Rosji był jednocześnie królem Polski i pod takim tytułem występował w Królestwie) oraz polityka zagraniczna, należąca do prerogatyw królewskich. Koroną królestwa była polska korona cesarska. W wyniku powstania listopadowego król Mikołaj I Romanow 26 lutego 1832 roku zniósł konstytucję Królestwa, zastępując ją Statutem Organicznym, który likwidował Sejm i samodzielną armię, wzmacniając związek Królestwa z Cesarstwem przy zachowaniu autonomii administracyjnej, a ponadto przywrócił urząd namiestnika sprawującego władzę cywilną i wojskową.
Później następowało stopniowe ograniczanie autonomii Królestwa Polskiego, zwłaszcza po stłumieniu powstania listopadowego w roku 1831 i powstania styczniowego w 1864 roku aż do formalnego zniesienia autonomii polityczno-administracyjnej tego terytorium w 1867 roku. Wciąż jednak zachowało się wiele odrębności prawno-ustrojowych (m.in. kodeks cywilny, ustrój wsi, status ludności żydowskiej, status jęz. polskiego), które odróżniały Królestwo Polskie od Cesarstwa Rosyjskiego.
W latach 1832–1918 Królestwo Polskie zostało silniej zintegrowane z Cesarstwem Rosyjskim (choć cesarze rosyjscy nosili tytuł króla Polski i reprezentowali ich namiestnicy). Posiadało stopniowo ograniczaną, a następnie zlikwidowaną autonomię; po jej likwidacji w roku 1874 zaczęto używać półoficjalnie na określenie ziem królestwa nazwę Kraj Nadwiślański (ros. Привислинский край), choć nazwa „Królestwo Polskie” nadal funkcjonowała. W roku 1912 oderwano gubernię chełmską.
W lecie 1915 jego terytorium znalazło się pod okupacją Niemiec i Austro-Węgier, ale do 1917 "de iure" stanowiło ono część Imperium Rosyjskiego. Po przejęciu władzy w Rosji przez Rząd Tymczasowy stało się teoretycznie częścią Republiki Rosyjskiej, a następnie 7 listopada 1917 Rosyjskiej Federacyjnej Socjalistycznej Republiki Radzieckiej. Zrzekła się ona swoich roszczeń do terytorium dawnego Królestwa na podstawie artykułu 3 traktatu brzeskiego.
Organizacja państwa.
Konstytucja.
27 listopada 1815 Królestwu została oktrojowana przez cesarza Rosji konstytucja, opracowana przez zespół z księciem Adamem Jerzym Czartoryskim na czele, która była kompilacją Konstytucji Księstwa Warszawskiego (1807) i Konstytucji 3 maja (1791). Utrzymywała uprzywilejowaną pozycję szlachty zarówno we władzach (sejm, urzędy, sądownictwo), jak i w gospodarce. Gwarantowała prywatną własność oraz wolność słowa i druku, wolność osobistą, wyznania i wiary. Na mocy konstytucji Królestwo Polskie miało zagwarantowane: własne terytorium, władze, system monetarny i oświatowy. Konstytucja uznawana jest za dość liberalną w tamtych czasach, jej zasady były jednak z czasem lekceważone przez Rosjan.
Warstwy arystokratyczne i większość społeczeństwa polskiego z entuzjazmem poparły powstanie Królestwa Kongresowego w 1815 roku i potraktowały ten moment jako przywrócenie niepodległości. Jednak wobec łamania zasad konstytucji przez cesarzy Rosji narastało niezadowolenie, które doprowadziło do wybuchu powstania listopadowego. Powstanie formalnie miało na celu obronę Konstytucji Królestwa Polskiego. 25 stycznia 1831 roku Sejm Królestwa Polskiego dokonał detronizacji Mikołaja I jako króla Polski.
Po klęsce powstania car Mikołaj I zawiesił postanowienia Konstytucji i wprowadził Statut Organiczny dla Królestwa Polskiego. Po upadku powstania tytuł prawny Imperium Rosyjskiego do Królestwa Polskiego był wyprowadzany przez carat z prawa podboju, nie zaś z postanowień kongresu wiedeńskiego wprowadzających formę unii personalnej Królestwa Polskiego z Imperium Rosyjskim z zastrzeżeniem rządów konstytucyjnych.
Ustrój.
Królestwo Polskie miało być monarchią konstytucyjną.
Był to początek "wiecznej" unii personalnej Królestwa Polskiego z Cesarstwem Rosyjskim (na wzór wcześniejszych unii: polsko-litewskiej i polsko-saskiej) – każdy kolejny cesarz rosyjski miał być królem polskim na mocy wiążącej go konstytucji. Do rozległych prerogatyw króla należały: polityka zagraniczna, wyłączna inicjatywa ustawodawcza, zwierzchnictwo nad siłami zbrojnymi, mianowanie wyższych urzędników, prawo weta wobec uchwał Sejmu itp. W jego imieniu działał obecny stale w królestwie namiestnik; pierwszym namiestnikiem został w 1815 gen. Wasilij Łanskoj, w tym samym roku król mianował na namiestnika gen. Józefa Zajączka; po jego śmierci w 1826 król nie mianował kolejnego namiestnika a kompetencje namiestnika przekazał Radzie Administracyjnej. Jednak po stłumieniu powstania listopadowego (1830–1831) car (zdetronizowany król) Mikołaj I Romanow mianował nowego namiestnika, którym został gen. Iwan Paskiewicz.
Terytorium i ludność.
Królestwo Polskie zostało utworzone na terytorium Księstwa Warszawskiego, od którego oderwano zachodnią część Wielkopolski (Poznańskie) i Bydgoszcz, z których utworzono Wielkie Księstwo Poznańskie, włączone do Królestwa Prus, oraz bez ziemi chełmińskiej z Toruniem, Chełmnem i Brodnicą, włączonej bezpośrednio do rejencji kwidzyńskiej w Prusach Zachodnich. Ponadto z lewobrzeżnych okolic Krakowa utworzono Wolne Miasto Kraków, nad którym kontrolę sprawować mieli wszyscy trzej zaborcy, zaś Cesarstwo Austrii zagarnęło prawobrzeżny okręg Wieliczki i Podgórza. Książę warszawski Fryderyk August I, dotychczasowy monarcha Księstwa Warszawskiego, został zmuszony do zrzeczenia się wszelkich praw do Królestwa Polskiego i zwolnienia wojska ze złożonej przysięgi.
Królestwo Polskie objęło terytorium 128,5 tys. km² z 3,2 mln ludności (1815), na którym w 1816 utworzono osiem województw.
Według rosyjskiego spisu powszechnego z 1897 roku ludność obecnych ziem polskich należących do Cesarstwa Rosyjskiego, tj. ziemie Królestwa Polskiego z okręgiem białostockim, ale bez części guberni suwalskiej (pierwsza statystyka), oraz ludność ówczesnego Królestwa Polskiego (ostatnie dwie kolumny) przedstawiała się następująco:
Miasta.
Największe miasta Królestwa Polskiego w 1897 według danych ze spisu powszechnego:
Wyznania religijne.
Katolicy stanowili w 1827 roku 84% ludności Królestwa Polskiego, wyznawcy obrządku greckiego 1,9%, protestanci 4,4%, Żydzi 9,1%.
W 1871 roku obszar Królestwa Polskiego zamieszkiwało 6 026 421 mieszkańców, z czego 4 596 956 (76,28%) stanowili katolicy rytu łacińskiego, a 327 845 (5,44%) – protestanci.
Ewangelicy-reformowani (kalwiniści) zamieszkujący Królestwo początkowo należeli do trzech różnych prowincji kościelnych sięgających I Rzeczypospolitej: parafie w Żychlinie i Woli Tłumakowej, podlegały Jednocie Wielkopolskiej; 5 parafii należało do Jednoty Małopolskiej, zaś parafia w Serejach do Jednoty Litewskiej. Osobno funkcjonowały parafie w Warszawie i Zelowie. W 1817 r. powołano konsystorz ewangelicko-reformowany w Warszawie, któremu podlegały wszystkie parafie poza małopolskimi i na czele którego stanął energiczny ks. Karol Bogumił Diehl. Szacuje się, ze liczba ewangelików-reformowanych sięgała wtedy ok. 2500 wiernych. W l. 1829-1849 weszli oni w skład Generalnego Konsystorza Wyznań Ewangelickich. Po jego likwidacji ukazem cara-króla Mikołaja I powołano Synod Ewangelicko-Reformowany zwany popularnie Jednotą Warszawską i obejmujący pięć parafii: w Warszawie, Serejach, Sielcu, Zelowie i Żychlinie i skupiający około 4500 wiernych. Z czasem utworzono kolejne parafie w Kucowie (1850), Lublinie i Starowicznej (1852), Żyrardowie (1874), Suwałkach (1877), Nowosolnej (1881) i Łodzi (1904). Według spisu z 1897 r. na terytorium Królestwa mieszkało 5503 ewangelików-reformowanych. Najliczniejszymi parafiami były parafie w Warszawie i Zelowie. Wsród władz kościoła dominowali Polacy i polski był językiem liturgicznym, choć nabożeństwa odprawiano po polsku, niemiecku i francusku. Według spisu z 1897 r. liczebnie przeważali Czesi (48%), Niemcy (27%) a Polacy mieli stanowić zaledwie 21% wiernych.
Gospodarka.
Królestwo Polskie istniało w początkowym kształcie przez 15 lat. W tym okresie miał miejsce znaczny rozwój gospodarczy, dotyczył zwłaszcza tworzących się przemysłów metalurgicznego, górniczego i włókienniczego. Przemysł metalurgiczny to głównie hutnictwo żelaza i cynku, które rozwijało się w rejonie Dąbrowy Górniczej i Starachowic. Wydobycie węgla, cynku i miedzi koncentrowało się w Zagłębiu Dąbrowskim. Przemysł włókienniczy obejmował manufaktury sukiennicze i bawełniane w Łodzi oraz setki warsztatów sukienniczych, zlokalizowanych w Kaliszu, Sieradzu i Warszawie (kalisko-mazowiecki okręg przemysłowy). Rozwój tej dziedziny produkcji był możliwy głównie dzięki eksportowi na rynki rosyjskie, czemu sprzyjały niskie, preferencyjne cła na granicy z Rosją. Eksport zagraniczny zwiększył się w Królestwie trzykrotnie, a niektóre polskie wyroby zdobyły uznanie na rynkach światowych. Ojcem owej industrializacji Królestwa Polskiego był minister skarbu Rady Administracyjnej, książę Franciszek Ksawery Drucki-Lubecki.
Rozwijały się miasta, głównie Warszawa, Kalisz, Lublin i Płock. Warszawę uporządkowano urbanistycznie, rozpoczęto wielką przebudowę Kalisza. Powstawały nowe miasta związane z rozwijającym się przemysłem w okolicach Łodzi. Znacznie rozwinęły się w Królestwie inwestycje komunikacyjne, obejmujące budowę sieci bitych dróg, uspławnienie rzek, rozpoczęto budowę Kanału Augustowskiego. Gorzej przedstawiał się rozwój produkcji rolniczej, głównie na skutek utrzymywania feudalnych struktur pańszczyźnianych na wsi. Rządząca szlachta nie zamierzała przeprowadzać uwłaszczenia chłopów, jakiego dokonano na zachodzie Europy z korzyścią dla koniunktury rolnej.
Nauka i oświata.
Znacznie rozbudowane zostało szkolnictwo elementarne i zawodowe, w 1816 utworzono Uniwersytet Warszawski, a w 1820 Instytut Politechniczny w Warszawie. W 1816 założono w Marymoncie Instytut Agronomiczny, pierwszą w Polsce i jedną z pierwszych w Europie wyższą szkołę rolniczą; organizatorem i pierwszym dyrektorem instytutu był Jerzy Beniamin Flatt. Rozkwitały (poza granicami Królestwa, ale we współpracy z jego ośrodkami naukowymi) Uniwersytet w Wilnie i Liceum Krzemienieckie, dzięki działalności Kuratora Okręgu Wileńskiego, którym był książę Adam Czartoryski.
Po stłumieniu powstania listopadowego zamknięto Uniwersytet Warszawski, zlikwidowano Towarzystwo Warszawskie Przyjaciół Nauk. W 1839 utworzono Okręg Naukowy Warszawski, bezpośrednio podporządkowany Ministerstwu Oświaty w Petersburgu. Ustawy oświatowe z 1833 i 1840 miały na celu obniżenie poziomu szkół w Królestwie Polskim i unifikację polskiego rządowego szkolnictwa średniego z systemem szkolnictwa w Imperium Rosyjskim.
Kultura.
W literaturze i sztuce nurty oświeceniowe i klasycystyczne wypierane były przez nowe idee romantyzmu, krzewiące bunt przeciwko cywilizacji feudalno-mieszczańskiej i sławiące kult ducha i wolność jednostki. W konkretnych realiach Królestwa Polskiego romantyzm sprzyjał i pobudzał do działań rewolucyjnych i niepodległościowych.
Historia.
Lata początkowe.
Na początku XIX wieku w Królestwie Polskim, a także na ziemiach zabranych, Galicji i w Poznańskiem, formowała się nowa, wyłoniona przez szlachtę, formacja społeczna: inteligencja. Stała się ona wnet elitą kulturalną społeczeństwa. W jej kręgach powstawały tajne związki młodzieżowe, zwłaszcza studenckie w miastach uniwersyteckich.
Elity były początkowo pozytywnie nastawione do króla, którym był cesarz rosyjski, w latach 1815–1825 Aleksander I, od 1829 roku Mikołaj I Romanow. Dopiero pod koniec panowania Aleksandra i za rządów Mikołaja dała się odczuć zmiana w stosunkach dworu z Polską. W wojsku głównodowodzącym był wielki książę Konstanty, brat Aleksandra I. Wprawdzie Konstanty spolonizował się w znacznym stopniu, zwłaszcza po zaślubieniu Polki Joanny Grudzińskiej, lecz znienawidzony był za ostrą pruską dyscyplinę, jaką zaprowadził w wojsku polskim. Przeciwko niemu zawiązało się w 1828 roku sprzysiężenie Wysockiego w Szkole Podchorążych Piechoty.
Główną przyczyną wybuchu powstania listopadowego było nieprzestrzeganie przez cesarzy rosyjskich postanowień konstytucji 1815 roku. Namiestnik carski, gen. Józef Zajączek, 15 czerwca 1819 roku zniósł wolność prasy i wprowadził cenzurę prewencyjną. 10 maja 1820 roku zawieszono wolność zgromadzeń i zakazano działalności masonerii. W roku 1822 skazano Waleriana Łukasińskiego, przywódcę Wolnomularstwa Narodowego. W 1823 roku Rosjanie rozbili sieć tajnych stowarzyszeń w prowincjach zabranych. Nikołaj Nowosilcow rozpoczął prześladowanie członków towarzystw filomatów i filaretów. 13 lutego 1825 roku cesarz, wprowadzając poprawkę do konstytucji, zlikwidował jawność obrad sejmowych.
Jednocześnie wzmogły się prześladowania polskich organizacji niepodległościowych. W roku 1827 nastąpiły aresztowania członków Towarzystwa Patriotycznego. Sąd sejmowy, wydając łagodne wyroki na podejrzanych i oczyszczając ich z zarzutu zdrady stanu, pośrednio potwierdził, że występowali oni w dobrej wierze przywrócenia przestrzegania zapisów konstytucji 1815 roku.
Innym powodem niezadowolenia części polskiej opinii publicznej było odwlekanie przez cara tzw. rozszerzenia wewnętrznego. Rosja zobowiązała się w akcie końcowym kongresu wiedeńskiego do powiększenia Królestwa Polskiego o bliżej nieokreślone terytorium, „jakie [car] uzna za stosowne”. Duża część polskich elit politycznych oczekiwała, że car wypełni to zobowiązanie, przyłączając do Królestwa część lub całość obszaru prowincji zabranych, a więc ziem utraconych na rzecz Rosji między 1772 a 1807 rokiem.
W lipcu i sierpniu 1830 roku wybuchły zwycięskie rewolucje we Francji i w Belgii, które doprowadziły do podważenia systemu Świętego Przymierza.
24 listopada Kongres Narodowy w Brukseli zdetronizował króla Niderlandów i ogłosił faktyczną niepodległość Belgii. 29 listopada wybuchło powstanie w Warszawie.
Powstanie listopadowe.
Sejm w czasie powstania listopadowego zdetronizował Mikołaja I 25 stycznia 1831, choć oktrojowana przez Aleksandra I konstytucja z 1815 uznawała unię Królestwa z Rosją za wieczystą i nierozerwalną. W lutym 1831 wojska rosyjskie dowodzone przez feldmarszałka Iwana Dybicza wkroczyły na terytorium Królestwa. Wojska polskie stoczyły kilka udanych bitew, jednak wobec niemożliwości rozbicia rosyjskich sił głównych zepchnięte zostały do głębokiej defensywy. Powstanie zaczęło wygasać po zdobyciu Warszawy 8 września 1831 przez feldmarszałka Iwana Paskiewicza. 21 października skapitulowała twierdza w Zamościu, ostatni punkt oporu powstańców. Po upadku powstania listopadowego Romanowowie zachowali tytuł króla Polski. Na podstawie porozumienia zawartego w 1833 w Münchengrätzu trzej zaborcy gwarantowali wzajemnie nienaruszalność swego stanu posiadania na terytorium polskim, współdziałanie w tropieniu konspiracji niepodległościowych i wydawanie zbiegów.
Ograniczenie autonomii.
Po powstaniu listopadowym autonomia Królestwa Polskiego została znacznie ograniczona. W 1832 wprowadzony został tzw. Statut Organiczny dla Królestwa Polskiego, który na czas stanu wojennego miał zastępować zawieszoną konstytucję. Unia konstytucyjna łącząca Królestwo z Cesarstwem została przemianowana na unię realną. Zniesiono Sejm, Wojsko Polskie i odrębną koronację w Warszawie.
Namiestnikiem Królestwa został Iwan Paskiewicz, otrzymał on także tytuł księcia Warszawy. Skazano zaocznie na śmierć uczestników powstania, którzy wyemigrowali. Masowo przeprowadzano także konfiskaty majątków, wcielano do wojska na 25 lat, zarządzano przesiedlenia. Mnożyły się kolejne wyroki zesłania i katorgi. Okres ten nosi nazwę „nocy paskiewiczowskiej”.
Ziemie Królestwa okupowane były przez stutysięczną armię rosyjską, w 1833 roku wprowadzono na wiele lat stan wojenny, który zniesiono dopiero po klęsce Rosji pod Sewastopolem w czasie wojny krymskiej. Ponadto Kongresówka musiała uiścić kontrybucję w wysokości 22 milionów rubli (budżet Królestwa nie przekraczał 10 mln). W 1834 roku wprowadzono granicę celną pomiędzy Królestwem a cesarstwem rosyjskim. Ponieważ głównym rynkiem zbytu polskich towarów była Rosja, spowodowało to zachwianie gospodarki Królestwa Kongresowego i wycofanie znacznych kapitałów i przeniesienie nierentownej w tych warunkach produkcji do Rosji. W 1837 roku zniesiono podział Królestwa Polskiego na województwa, wprowadzając w ich miejsce gubernie, wprowadzono rosyjski kodeks karny oraz zlikwidowano polskie szkolnictwo wyższe. Wzmożono rusyfikację.
Odwilż posewastopolska.
Nowy car Rosji Aleksander II po klęsce Rosji w wojnie krymskiej, w ramach tzw. odwilży posewastopolskiej w Rosji, również w Królestwie Polskim wprowadził pewne zmiany: zniósł stan wojenny obowiązujący od upadku powstania listopadowego, ogłosił amnestię, złagodził cenzurę, otworzył polskie szkoły, m.in. Akademię Sztuk Pięknych i Akademię Medyko-Chirurgiczną. Polacy znów mogli sprawować urzędy. Założono Towarzystwo Rolnicze, które skupiło większość ziemiaństwa z Królestwa. Na jego czele stanął hrabia Andrzej Artur Zamoyski. Podczas spotkań oficjalnie omawiano problemy ekonomiczne, a nieoficjalnie Towarzystwo pełniło rolę nielegalnego parlamentu. Polacy mieszkający na Śląsku, głównie w okolicach Prudnika, z powodu praktyk germanizacyjnych zaczęli posyłać swoje dzieci do szkół na terenie Królestwa Polskiego, aby w spokoju mogły uczyć się języka polskiego.
Polacy wiązali z tym wielkie nadzieje na odzyskanie pełnej autonomii, takiej, jak w latach 1815–1830; jednakże car, nie chcąc składać tak daleko idących obietnic, podczas wizyty w Warszawie w 1856 powiedział do witających go: "żadnych marzeń, panowie, żadnych marzeń".
Pomimo tego udało się uzyskać pewne zwiększenie zakresu autonomii: Aleksander Wielopolski, dyrektor Komisji Wyznań i Oświecenia Publicznego w rządzie Królestwa Polskiego, ukrócił samowolę urzędników carskich, zastępując ich Polakami, w 1862 utworzył w Warszawie na bazie Akademii Medyko-Chirurgicznej Szkołę Główną oraz przywrócił Radę Stanu, zaś w czerwcu 1862 został naczelnikiem nowo powołanego Rządu Cywilnego Królestwa Polskiego.
W lutym i kwietniu 1861 miały miejsce w Warszawie krwawe zamieszki, po których w październiku 1861 władze rosyjskie wprowadziły stan wojenny na obszarze całego kraju. Został on zniesiony w grudniu 1862.
Zniesienie autonomii.
Po powstaniu styczniowym zniesiono Radę Stanu i Radę Administracyjną, zastępując Komitetem Urządzającym dla Królestwa Polskiego, działającym od 1864 do 1871. W 1868 namiestnik podporządkowany został, zamiast jak dotąd samemu cesarzowi, odpowiednim ministerstwom w Petersburgu, co oznaczało obniżenie znaczenia jego urzędu, zwanego odtąd "głównym naczelnikiem". W 1874 roku, po śmierci Fiodora Berga, stanowisko namiestnika nie zostało ponownie obsadzone, a większość jego kompetencji przeniesiono do nowego urzędu generał-gubernatora warszawskiego. Z czasem samo Królestwo zaczęto też określać mianem Kraju Nadwiślańskiego (ros. Привислинский край, "Priwislinskij kraj"). W 1866 roku 10 guberni Królestwa Polskiego włączono bezpośrednio do cesarstwa rosyjskiego, w 1867 zakazano używania języka polskiego w administracji i szkolnictwie. Miastom, które czynnie poparły powstanie, odebrano w ramach represji prawa miejskie, powodując ich upadek.
Po wprowadzeniu samorządów chłopskich, w wyniku przeprowadzonej przez Narodową Demokrację od stycznia do marca 1905 roku akcji składania wniosków o wprowadzenie języka polskiego do gmin, władze rosyjskie zmuszone zostały w czerwcu 1905 roku do dopuszczenia języka polskiego jako urzędowego na szczeblu gminnym. W okresie tym powstawały również liczne polskie organizacje społeczne, jak np. gniazda Polskiego Towarzystwa Gimnastycznego „Sokół”. Po krwawym stłumieniu manifestacji w czasie rewolucji 1905 roku generał-gubernator warszawski Gieorgij Skałon wprowadził 10 listopada 1905 stan wojenny.
W roku 1912 okrojono Kongresówkę, przyłączając bezpośrednio do Rosji nowo utworzoną gubernię chełmską. Pomimo urządzenia administracji na wzór obowiązujący w pozostałej części imperium (w 1915 roku jedyną pozostałością odrębności Królestwa był urząd Prokuratorii Generalnej), Królestwo Polskie nigdy nie zostało przez Rosjan zniesione (nie miało to jednak większego znaczenia).
I wojna światowa.
Ewakuacja.
Podczas I wojny światowej (1914–1918), w wyniku ofensywy wojsk państw centralnych, przeprowadzonej od maja do sierpnia 1915, całe terytorium Królestwa Polskiego znalazło się pod okupacją Niemiec i Austro-Węgier. Ewakuowane zostały administracja, przemysł, instytucje finansowe wraz z ich zasobami oraz szkoły wyższe. Duża część tych instytucji przez dłuższy czas przemieszczała się ze swoimi archiwami po różnych częściach Rosji, kontynuując swoje formalno-prawne, ale "de facto" tylko symboliczne działanie. Najpóźniej na początku 1918 większość z nich została rozwiązana dekretami bolszewickimi. W 1915 nastąpiła też wymuszona ewakuacja ludności. W celu utrzymania porządku na terytorium Królestwa, komitety obywatelskie zorganizowały straże i sądy obywatelskie. Natomiast w Rosji, w celu udzielania pomocy wygnańcom oraz reprezentowania interesów Polaków, utworzony został Centralny Komitet Obywatelski Królestwa Polskiego.
Okupacja.
Na większości terytorium Królestwa Polskiego ustanowione zostały jako władze okupacyjne: niemieckie Generalne Gubernatorstwo Warszawskie oraz austro-węgierskie Generalne Gubernatorstwo Lubelskie. Administracja terenów guberni suwalskiej należała do Ober-Ostu, zaś powiaty nadbużańskie wchodziły w skład obszaru operacyjnego armii. Władze okupacyjne ustanowiły własne sądy, likwidując zorganizowane po ewakuacji władz rosyjskich sądy obywatelskie. 12 września 1915 roku generalny gubernator warszawski rozwiązał Centralny Komitet Obywatelski. W celu ułatwienia sobie okupacji władze okupacyjne ustanowiły samorząd terytorialny. Natomiast 15 listopada 1915 roku umożliwiły otwarcie Uniwersytetu Warszawskiego i Politechniki Warszawskiej. Władze okupacyjne zezwoliły również na działanie Rady Głównej Opiekuńczej i Polskiej Macierzy Szkolnej.
Jesienią 1916 roku okupanci rozpoczęli tworzenie na terenie Królestwa Polskiego zależnego od nich państwa polskiego. Miało to umożliwić wystawienie polskiej armii do walki z Ententą, w sytuacji, gdy zasoby mobilizacyjne państw centralnych w trzecim roku wojny ulegały wyczerpaniu. W wyniku klęski Niemiec na froncie zachodnim oraz rozpadu Austro-Węgier okupacja zakończyła się w listopadzie 1918 roku, a ustanowione przez okupantów Królestwo Polskie dało początek niepodległemu państwu polskiemu.
Bezkrólewie.
W dniu 15 marca 1917 r. cesarz Rosji Mikołaj II abdykował w imieniu swoim i swojego syna. Następnego dnia miała miejsce warunkowa odmowa przyjęcia korony przez wielkiego księcia Michała. Fikcja prawna monarchii (w tym tronu rosyjsko-polskiego) istniała do 14 września 1917 r., kiedy to Rząd Tymczasowy Rosji proklamował republikę.
Likwidacja spraw.
Od 28 marca 1917 r., przy rządzie Rosji istniała Komisja Likwidacyjna do spraw Królestwa Polskiego, powołana w celu przygotowania rozrachunków majątkowych pomiędzy Polską i Rosją, a także w celu rozwiązania aparatu administracyjnego Królestwa, ewakuowanego z jego terenu. Jej powstanie było związane z manifestem Rządu Tymczasowego w sprawie niepodległości Polski, wydanym 17/30 marca 1917 r.
Cesja.
Podstawą prawną do rozporządzania przez państwa centralne terenami zdobytymi od Rosji był artykuł 3 traktatu pokojowego pomiędzy państwami centralnymi a bolszewickim rządem Rosji, zawartego 3 marca 1918 roku w Brześciu Litewskim, zgodnie z którym Niemcy i Austro-Węgry miały ustalić los tych terytoriów w porozumieniu z ich ludnością. Rozejm w Compiègne (1918) oraz traktaty pokojowe (Traktat wersalski, Traktat w Saint-Germain-en-Laye itd.) uznawały korzyści uzyskane przez państwa centralne w pokoju brzeskim za niebyłe, nakazywały im "szanować niepodległość wszystkich terytoriów, które stanowiły część byłego Cesarstwa Rosyjskiego w dniu 1 sierpnia 1914 roku, jako trwałą i niezbywalną".
Status Królestwa Polskiego.
W historii Królestwa Polskiego można wyróżnić cztery okresy:

</doc>
<doc id="80811" url="https://pl.wikipedia.org/wiki?curid=80811" title="Łaziska Górne">
Łaziska Górne

Łaziska Górne (niem. "Ober Lazisk", łac. "Lazyska Superiori", czes. hist. "Horní Laziska") – miasto w południowej Polsce, w województwie śląskim, w powiecie mikołowskim.
Według danych z 2019 r. miasto miało 22 300 mieszkańców.
Położenie.
Łaziska Górne leżą w południowej części Wyżyny Katowickiej i na południowym krańcu Górnośląskiego Okręgu Przemysłowego.
Sąsiadują z miastami: Mikołów, Orzesze i gminą Wyry.
Łaziska leżą 18 kilometrów na południe od stolicy województwa – Katowic.
Pod koniec 2018 roku burmistrz Orzesza ogłosił konsultacje społeczne, które dotyczyły zmiany granic administracyjnych Gminy Orzesze z Gminą Łaziska Górne, przez odłączenie części obszaru, należącego do Gminy Orzesze i przyłączenie go do Gminy Łaziska Górne.
Środowisko naturalne.
Według danych z roku 2002 Łaziska Górne ma obszar 20,2 km², w tym: użytki rolne 41%, użytki leśne: 10%.
Według danych GUS-u z 1 stycznia 2013 r., obecnie powierzchnia miasta wynosi 20,07 km².
Dzielnice.
W skład Łazisk Górnych wchodzą 4 dzielnice:
Demografia.
Dane z 31 grudnia 2012 r.:
Piramida wieku mieszkańców Łazisk Górnych w 2014 r.:
Toponimia.
Nazwa Łaziska nawiązuje do przeszłości tych terenów. W Polsce istnieje wiele miejscowości, które noszą nazwę Łazisk. Wywodzi się ona ze starych łazów, łysin, czyli terenów, na których wypalano lasy pod uprawę.
Pierwsza wzmianka o „villa Lasiszka” pochodzi z 1287 r., kiedy to właścicielem tych ziem był rycerz Borko (Bolko) z Łazisk.
W alfabetycznym spisie miejscowości na terenie prowincji śląskiej wydanym w 1830 r. we Wrocławiu przez Johanna Knie wieś występuje pod niemiecką nazwą "Ober Lazisk".
Historia.
Początki miejscowości.
Pierwsza osada na tych terenach to obecna stara niemiecka dzielnica Łaziska Średnie, dopiero później powstały niemieckie Dolne, a najpóźniej na okolicznych wzgórzach zasiedlono obszar, który nazwano Łaziskami Górnymi. Łaziska Dolne były lokowane na prawie niemieckim Magdeburskim. O Łaziskach Dolnych wiadomo, że jako „Nowe Pole” były przekazane w formie darowizny dla kościoła św. Wojciecha w Mikołowie przez „Księcia Opolskiego i Pana na Raciborzu”.
W dokumencie sprzedaży dóbr pszczyńskich węgierskiemu szlachcicowi Aleksemu z rodu Turzonów wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 r. wśród wymienionych 50 wsi komory pszczyńskiej wymieniono "Lazyska Dolny" i "Lazyska Horny". Data ta jest uznawana za początek funkcjonowania pszczyńskiego państwa stanowego.
Łaziska Dolne i Górne były od początku własnością panów na Pszczynie – najpierw Piastów, a następnie innych rodów. Natomiast Łaziska Średnie były własnością rodzin szlacheckich do 1814 r., aby następnie przejść w ręce właścicieli stanowego państwa pszczyńskiego. W XVI w., w okresie reformacji większość mieszkańców przyjęła ewangelicyzm.
W 1806 r. otwarto w Łaziskach Górnych pierwszą szkołę, natomiast w Łaziskach Średnich w 1821 r.
Do XVIII w. ludność trudniła się rolnictwem, choć już w XVII w. powstała huta szkła (działała do następnego stulecia). Złoża węgla odkryto w 1779 r., być może już wtedy otwarto w Łaziskach Dolnych kopalnię "Heinrichsglück" – "Szczęście Henryka" (choć pojawia się też data 1839), a w 1779 r. w Łaziskach Średnich "Treue Caroline". W 1823 r. Wyższy Urząd Górniczy w Brzegu wydzielił na terenie Łazisk obszar górniczy o powierzchni 4 520 tys. m² - w latach 1834 - 1858 funkcjonowało na tym terenie 12 kopalń. W II połowie XIX w. do wsi dotarła industrializacja - otwarto hutę oraz połączenia kolejowe (na liniach Mikołów-Orzesze oraz Tychy-Orzesze).
Słownik geograficzny Królestwa Polskiego wymieniał w 1884 r. 7 działających kopalni: "Augustenfreude", "Brade" w Łaziskach Górnych, "Martha-Valesca" ("Waleska"), "Herzogin-Auguste", "Gottmituns", "Trautscholtsegen" i "Bonaparte" w Łaziskach Średnich oraz 1 nieczynną od 1845 r. – "Heinrichsglück" ("Szczęście Henryka") w Łaziskach Dolnych. W Łaziskach Górnych istniało wówczas 119 budynków, w tym 104 domy i szkoła. W 1910 r. w gminie wiejskiej Łaziska Górne mieszkało 2268 osób, w obszarze dworskim ("Gutsbezirk Ober Lazisk") 920 osób, w gminie Łaziska Średnie 1406 mieszkańców, a w obszarze dworskim ("Gutsbezirk Mittel Lazisk") 373, natomiast w gminie Łaziska Dolne 1227 osób, a w obszarze dworskim ("Gutsbezirk Nieder Lazisk") 6.
W 1906 r. w Łaziskach Górnych powstał kościół (w wyniku rozbudowy dawnej kaplicy), a w 1908 r. utworzono osobną parafię (do tej pory należały one do parafii w Mikołowie). W 1896 r. rozpoczęła się elektryfikacja, w 1910 r. książę pszczyński założył fabrykę materiałów wybuchowych (dzisiejszy ERG), a w 1917 r. zaczęła pracę Elektrownia Łaziska (wówczas „Elektro”), wybudowana wraz z fabryką karbidu (również należące do Hochbergów) i zaczęły pracę pierwsze wodociągi.
W okresie prusko-niemieckim na przełomie XIX i XX w. życie w Łaziskach Górnych toczyło się przy "Dorfstrasse" (dzisiejszej ulicy Wiejskiej i Barlickiego) – znajdował się tam m.in. sklep kolonialny z produktami importowanymi oraz "Kaufhaus" z towarami spożywczymi. Wybudowano nową dzielnicę mieszkalną przy obecnej ulicy Św. Jana Pawła II - w nowych familokach zamieszkali sprowadzeni przez księcia pszczyńskiego górnicy wraz z rodzinami, w większości pochodzący z Dolnego Śląska. Okolice te określano jako "Hundekolonie" ("Psia kolonia") – nazwę ta wymyślili miejscowi łaziszczanie, nie pałający sympatią do napływowych mieszkańców, a nawiązywała do trudnych czasów Wielkiej Wojny, kiedy to w czasie głodu nierzadko jedzono również psy.
Okres powstań i międzywojenny.
Kiedy zakończyła się I wojna światowa niektórzy mieszkańcy Łazisk brali udział w powstaniach śląskich. W czasie I powstania zajęto dworzec kolejowy oraz kopalnie "Gottmituns" i część "Trautscholtsegen", w których mieściły się biura okręgu policyjnego. W II powstaniu doszło do starcia z żołnierzami włoskimi, sprowadzonymi przez dyrekcję kopalni "Prinzengrube", w której wybuchł strajk (powodem było niezrealizowanie żądania wydalenia kilkunastu wskazanych urzędników). Do spotkania z rozjemczym wojskiem włoskim doszło po raz kolejny w następnym roku - powstańcy nie pozwalali górnikom na zjazd pod ziemię i wówczas Włosi, wezwani z Orzesza, podjęli interwencję. W wyniku wymiany ognia zginęło trzech powstańców, ich grób znajduje się na cmentarzu parafialnym. Pomimo tego incydentu miejscowość pozostała w rękach powstańców do końca jego trwania. Podczas plebiscytu w marcu 1921 r. większość łaziszczan opowiedziała się za przyłączeniem do Polski – w Górnych 1165 do 212, w Średnich 580 do 166, a w Dolnych 659 do 59; w obszarach dworskich wyniki plebiscytu również były korzystne dla Polski - 433 do 87 (Łaziska Górne) i 269 do 171 (Łaziska Średnie). Jednak według pierwotnych planów podziału Górnego Śląska teren Łazisk Górnych miał zostać w Niemczech (tzw. Linia Percival - de Marinis; byłby to niewielki „cypel” terytorium poniżej granicy, którą projektowano na północ od miejscowości) z powodów ekonomicznych (kopalnie, huta i elektrownia). Ostatecznie, po III powstaniu śląskim, Rada Ambasadorów zatwierdziła inny plan podziału obszaru plebiscytowego i Łaziska Górne zostały przyłączone do Polski. Nadal pozostały ważnym ośrodkiem górniczym - mapa z okresu międzywojennego pokazuje na terenie dzisiejszego miasta sześć kopalń (część już nieczynnych) – "Alina" (?) "Brada", "Princen", "Kamieraca" (?), "Waleska" i "Szczęście Henryka". Na niemieckiej mapie z 1943 na terenie dzisiejszych Łazisk Górnych zaznaczono te same kopalnie (poza pierwszą), tylko pod niemieckimi nazwami: "Brade-grube", "Prinzen-grube", "Trautscholtsegen", "Valeska" i "Heinrichsglück".
W 1927 r. zakończono budowę jednego z najbardziej charakterystycznych obiektów w ówczesnej gminie – ratusza (choć Łaziska nie posiadały jeszcze praw miejskich).
W latach 30. uruchomiono połączenie autobusowe z Katowicami przez Mikołów – w 1937 r. autobusy firmy Śląskie Linie Autobusowe, kursujące do 8 razy dziennie aż do Zakładów Elektro, przewiozły na tej trasie łącznie ponad 320 tysięcy osób.
II wojna światowa.
Podczas II wojny światowej Łaziska już 1 września zostały zajęte przez jednostki Wehrmachtu i Freikorpsu (granica z III Rzeszą biegła zaledwie kilkanaście kilometrów od wsi, a wśród atakujących mogli znajdować się też niemieccy mieszkańcy Łazisk), wkraczające od strony Orzesza. Nie obyło się bez rozlewu krwi. Zakładów „Elektro” bronili m.in. studenci odbywający tam praktyki (wszyscy zostali zabici w walce), kilku żołnierzy Wojska Polskiego zginęło przy zakładach chemicznych, kilku również w Łaziskach Średnich. W dzielnicy Brada spłonęło ponad 20 domów; ogień strawił także kościół w Łaziskach Górnych, na którego wieży polskie wojsko umieściło punkt obserwacyjny (według innych źródeł punkt ten mieścił się na wieży wodociągowej), salę katechetyczną, kościelne zabudowania gospodarcze oraz działający wówczas klasztor żeński. Polscy żołnierze bronili się też w schronach – umocnieniach Obszaru Warownego Śląsk w Łaziskach Dolnych i Średnich, ale szybko się z nich wycofali wobec przeważających sił wroga. Niemieckie samoloty zrzuciły także kilka bomb, zabijając m.in. jednego z robotników pracujących przy budowie nawierzchni dzisiejszej ulicy Mikołowskiej.
2 września Niemcy aresztowali wójta Łazisk Dolnych – dalsze jego losy są nieznane. Tego i w ciągu następnych dni oddziały Wehrmachtu i Freikorpsu rozstrzelali w Łaziskach kilkadziesiąt osób – w Górnych 20, w Średnich 17, a w Dolnych 11. Część z nich była dawnymi powstańcami śląskimi, innych aresztowano pod zarzutem posiadania broni i otwierania ognia do niemieckiego wojska. Niektórych byłych powstańców wydali ich sąsiedzi.
Podczas wojny mieszkańcy walczyli i ginęli na frontach w mundurach armii zarówno niemieckiej, jak i alianckich. Władze niemieckie planowały zmienić niemiecką nazwę Łazisk Górnych z "Ober Lazisk" (kojarzyła się zbyt słowiańsko) na "Prinzengrube", ale ostatecznie do tego nie doszło, choć na niemieckich mapach z okresu wojny zamiast nazwy "Kopanina" pojawia się "Prinzenkolonie". Planowana była również nazwa "Mittel Laziska" na "Mittelgruben", a "Nieder Lazisk" na "Niedergruben".
W styczniu 1945 r. miejscowość została zdobyta przez Armię Czerwoną – pozostałością po działaniach wojennych są 4 zbiorowe mogiły niemieckich żołnierzy, w których pochowano kilkudziesięciu zabitych. Pierwszy radziecki czołg wjeżdżający do miasta ostrzelał wieżę kościelną, która runęła. Wojska radzieckie zniszczyły także bramę wjazdową na plac kościelny. Spaleniu uległ również ratusz.
Polska Rzeczpospolita Ludowa i III Rzeczpospolita.
Rządy nowej władzy ludowej, oprócz represji (zimą 1945 r. niektórych Łaziszczan wywieziono na Sybir), przyniosły prawa miejskie (1951 r.), status osiedla dla Łazisk Średnich (do których w 1945 r. wcielono Łaziska Dolne), a ostatecznie połączenie wszystkich łaziskich dzielnic w jeden organizm miejski (1973 r.). W okresie Polski Ludowej przyłączono też do miejscowości fragmenty gromady Mokre (w latach 50. stację kolejową wraz z osiedlem "Ameryka", w latach 70. – kolejne niewielkie osiedle). Niestety, Łaziska, jako teren wysoce uprzemysłowiony, były przez kilkadziesiąt lat narażone na zagrożenia ekologiczne, płynące z miejscowych zakładów. Dopiero po 1989 r. powietrze zostało oczyszczone z zanieczyszczeń.
Okres PRL-u to także największe sukcesy najstarszego łaziskiego chóru – "Echo" (założony w 1913 r.). Reaktywowany po II wojnie światowej, wybudował własnym wysiłkiem budynek przeznaczony na występy i próby. W latach 40. i 50. był w ścisłej czołówce polskich chórów amatorskich – kilkukrotnie występował na przeglądach piosenki w Warszawie, a występy chóru transmitowało Polskie Radio. Chór istnieje do dnia dzisiejszego i jest jednym z najstarszych na Śląsku.
Z kolei w 1948 r. otwarto pierwszą w miejscowości bibliotekę publiczną – mieściła się w ratuszu. Później przeniesiono ją do pomieszczeń w nowo wybudowanym okazałym Miejskim Domu Kultury (do tej pory jest największym w powiecie mikołowskim), a na początku lat 90. XX w. do dawnego budynku mieszkalnego – tzw. "Schlafhausu".
Budynek ratusza, oprócz swej funkcji, okresowo mieścił wspomniany MDK, posterunek MO, a w latach 60. i 70. XX w. także łaźnię publiczną.
Zabytki.
Na terenie miasta znajduje się 8 obiektów wpisanych na listę zabytków (wszystkie, poza jednym, zostały na nią wpisane w 2005 r.):
Najstarszym obiektem jest krzyż dziękczynny z 1738 r., ustawiony przez mistrza szklarskiego Szymona Mendeckiego z książęcej huty szkła w podzięce za jej ocalenie podczas wielkiego huraganu, który przeszedł w tym roku nad Łaziskami. Został odnowiony w 1834 r. po uszkodzeniach dokonanych przez "poszukiwaczy skarbów". Krzyż stoi w dzielnicy Brada, na terenie prywatnym.
Inne wiekowe budynki to m.in.:
Sport i rekreacja.
W 2009 r. otwarto w Łaziskach Górnych halę widowiskowo-sportową (należącą do Miejskiego Ośrodka Sportu i Rekreacji) o ogólnej kubaturze 85 tys. m², mieszczącą arenę główną (1,2 tys. m² z 410 miejscami na widowni), kręgielnię, siłownię, saunę oraz salę fitness. Jest to największy i najnowocześniejszy obiekt w powiecie mikołowskim.
W mieście znajduje się także druga hala sportowa, Stadion Miejski oraz Ośrodek Rekreacyjno-Sportowy „Żabka” z otwartymi basenami, kortami tenisowymi oraz boiskiem ze sztuczną nawierzchnią, a zimą działa na nim lodowisko.
Kluby historyczne.
W latach 1953–1977 w mieście działała drużyna hokeja na lodzie Elektro Łaziska Górne (początkowo jako „Ogniwo”, następnie „Sparta” Łaziska), który w latach 60. XX w. grał w II lidze – największym sukcesem było 4. miejsce w sezonie 1963/64 oraz mistrzostwo Śląska (ligi okręgowej katowickiej) w sezonie 1967/68. Swoje mecze rozgrywała na nieistniejącym już lodowisku przy ulicy F. Chopina – obiekt mógł pomieścić niecałe 5 tys. widzów.
Transport.
Przez Łaziska Górne biegnie dwupasmowa droga krajowa nr 81 (popularna "Wiślanka") z Katowic do Skoczowa.
Połączenie ze stolicą województwa zapewniają także pociągi kursujące na linii kolejowej nr 140 (Katowice-Nędza). Zatrzymują się one na dwóch przystankach kolejowych: Łaziska Górne oraz Łaziska Górne Brada. Na żadnym z nich nie ma już czynnego dworca kolejowego.
W południowej części miasta funkcjonuje jeszcze linia kolejowa Tychy-Orzesze Jaśkowice, z dwoma dawnymi przystankami: Łaziska Średnie i Łaziska Kopanina oraz ładownią kolejową Łaziska Huta. W latach 90. XX wieku trasę zamknięto dla ruchu pasażerskiego i obecnie kursują po niej tylko składy towarowe.
Autobusowy transport miejski zapewnia ZTM. Od 4 stycznia 2016 r. w Łaziskach Górnych zaczęły funkcjonować trzy bezpłatne linie miejskie, kursujące w granicach administracyjnych gminy oraz do granicznych terenów Orzesza i Mikołowa.
Administracja.
Łaziska Górne są gminą miejską. Mieszkańcy wybierają do Rady Miejskiej w Łaziskach Górnych 21 radnych.
Liczba mandatów dla poszczególnych komitetów przedstawia się następująco: 
Mandaty radnych otrzymali:
Organem wykonawczym samorządu jest burmistrz miasta, którym obecnie jest Aleksander Wyra, który w wyborach samorządowych w 2018 roku, w pierwszej turze uzyskał 7 239 głosów (78,46%).
Wspólnoty wyznaniowe.
Kościół katolicki.
Trzy parafie:
Świadkowie Jehowy.
Jeden zbór:

</doc>
<doc id="80812" url="https://pl.wikipedia.org/wiki?curid=80812" title="Suchy dok">
Suchy dok

Suchy dok – rodzaj budowli hydrotechnicznej w porcie wodnym, najczęściej w stoczni. Jest to wąski basen portowy ze szczelnymi wrotami oraz urządzeniami wypompowującymi z jego wnętrza wodę.
Dok taki może umożliwiać budowę kadłuba nowej jednostki pływającej, lub osadzenie na jego dnie, na specjalnym leżu i podporach, eksploatowanego już statku wodnego w celu bezpośredniego dostępu do jego części podwodnej dla dokonania przeglądu, naprawy lub remontu – zarówno poszycia kadłuba, jak i mechanizmów części podwodnej.
Zasadniczą cechą suchego doku jest zachowanie jednostki pływającej na mniej więcej tym samym poziomie względem wody w otaczającym ją akwenie, czym różni się od rozwiązania, w którym jednostka jest budowana na brzegu, lub wciągana na niego za pomocą pochylni. Doki stosuje się wobec jednostek większych rozmiarów. Wyróżnia się tutaj doki budowlane – płytsze, gdyż przeznaczone do budowy samych kadłubów statków, które dopiero na wodzie zostaną dokończone i doposażone, oraz doki remontowe – głębsze, gdyż przeznaczone dla jednostek o docelowym ciężarze własnym.
Jako suchy dok określa się też podobne budowle przeznaczone dla przechowywania jednostek muzealnych, bez kontaktu części podwodnej z wodą.

</doc>
<doc id="80813" url="https://pl.wikipedia.org/wiki?curid=80813" title="Bełk">
Bełk



</doc>
<doc id="80814" url="https://pl.wikipedia.org/wiki?curid=80814" title="Zjawisko pływowe">
Zjawisko pływowe

Zjawisko pływowe – zmiana kształtu ciała niebieskiego w wyniku zmiennego wpływu grawitacji innego ciała niebieskiego (dzięki tzw. sile pływowej). Najczęściej jest to zjawisko cykliczne, gdyż dotyczy ciał powiązanych swoimi orbitami. Może występować, gdy jedno ciało obraca się względem drugiego z inną prędkością niż prędkość obrotowa drugiego ciała wokół własnej osi, lub gdy orbita jednego ciała względem drugiego jest inna niż kolista.
Na Ziemię najwyraźniejszy wpływ ma Księżyc, a najbardziej odczuwalne jest to w zachowaniu hydrosfery pod postacią pływów morskich. Stąd na powierzchni Ziemi, w cyklu w przybliżeniu półdobowym, ma miejsce jeden cykl ruchów oceanicznych w postaci przypływu i odpływu.
Zjawiska pływowe mogą również objawiać się w postaci ruchów skał, aczkolwiek na Ziemi zjawisko to jest słabo mierzalne - ocenia się takie odkształcenia na około 30 cm. Wyraźnie przebiega ono natomiast np. na powierzchni Io – jednego z księżyców Jowisza, gdzie amplituda odkształceń powierzchni Io wynosi ok. 100 m. będąc przyczyną znacznej aktywności wulkanicznej.

</doc>
<doc id="80818" url="https://pl.wikipedia.org/wiki?curid=80818" title="Krokus">
Krokus



</doc>
<doc id="80825" url="https://pl.wikipedia.org/wiki?curid=80825" title="Digitalizacja">
Digitalizacja

Digitalizacja – proces przekształcania informacji do postaci cyfrowej (tj. czytelny dla komputerów i urządzeń cyfrowych):

</doc>
<doc id="80827" url="https://pl.wikipedia.org/wiki?curid=80827" title="Tessalia">
Tessalia



</doc>
<doc id="80828" url="https://pl.wikipedia.org/wiki?curid=80828" title="Dyskretyzacja">
Dyskretyzacja



</doc>
<doc id="80829" url="https://pl.wikipedia.org/wiki?curid=80829" title="Kwantowanie">
Kwantowanie



</doc>
<doc id="80840" url="https://pl.wikipedia.org/wiki?curid=80840" title="Wiązownica Mała">
Wiązownica Mała

Wiązownica Mała – wieś w Polsce położona w województwie świętokrzyskim, w powiecie staszowskim, w gminie Staszów.
W latach 1975–1998 miejscowość administracyjnie należała do województwa tarnobrzeskiego.
W latach 1867–1954 w granicach administracyjnych gminy Osiek (natenczas dzieliła się na: Wiązownicę osadę młyńską, Wiązownicę Małą wioskę i następujące kolonie: Wiązownicę-Majorat, Wiązownicę Poduchowną oraz Wiązownicę Sołectwo); a w granicach obecnej gminy Staszów dopiero od 1 stycznia 1973 roku po reaktywacji gmin w miejsce gromad.
W Wiązownicy Małej funkcjonują 2 sklepy oraz ujęcie wody dla kopalni siarki w Osieku.
Znajdują się także dwa stare cmentarze, które mają ponad 150 lat i kaplica mająca ponad 100 lat, która była dawniej kościołem.
Wierni kościoła rzymskokatolickiego należą do Parafii św. Michała Archanioła w Wiązownicy-Kolonii.
Legenda głosi, że nazwa osady pochodzi od drzew wiązów i węży, których, zgodnie z podaniem, dawno temu było dużo na tych terenach.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Wiązownicy Małej zawarty w tabeli 1.

</doc>
<doc id="80843" url="https://pl.wikipedia.org/wiki?curid=80843" title="Jaworowy Szczyt">
Jaworowy Szczyt

Jaworowy Szczyt (słow. "Javorový štít", niem. "Krotenseespitze", węg. "Varangyos-tavi-csúcs") – słowacki szczyt o wysokości 2418 m n.p.m. (według wcześniejszych pomiarów 2417 m) w głównej grani Tatr, położony pomiędzy Małym Jaworowym Szczytem ("Malý Javorový štít") a Ostrym Szczytem ("Ostrý štít").
Topografia.
Od Małego Jaworowego Szczytu wierzchołek jest oddzielony przełęczą Rozdziele ("Javorová škára"), głęboko wciętą w niemal poziomą grań szczytową. Bliżej Rozdziela znajduje się niższy zachodni wierzchołek, Pośredni Jaworowy Szczyt ("Prostredný Javorový štít"). Na wschód od niego, za płytką Jaworową Szczerbiną ("Javorová štrbina"), położony jest główny wierzchołek. Od Małego Ostrego Szczytu w masywie Ostrego Szczytu jest on oddzielony Jaworową Przełęczą ("Javorové sedlo").
Zbocza opadają w kierunku dolin: Zadniej Jaworowej ("Zadná Javorová dolina") i Staroleśnej ("Veľká Studená dolina"). Północne ściany schodzące do Doliny Jaworowej tworzą wysokie (ok. 400 m) urwiska, którymi poprowadzono znane drogi taternickie. Razem ze ścianami Małego Jaworowego Szczytu i Jaworowych Turni tworzą one Jaworowy Mur – jeden z najpotężniejszych murów skalnych w Tatrach. W kierunku Doliny Staroleśnej, na południowy wschód od wierzchołka Jaworowego Szczytu odchodzi granitowa Siwa Grań o długości kilkuset metrów, kończąca się w pobliżu szlaku turystycznego poprowadzonego z przełęczy Czerwona Ławka ("Priečne sedlo") do Schroniska Zbójnickiego. Znajdują się w niej kolejno: Siwy Przechód, Siwa Kopa, Siwa Ławka, Siwy Mnich, Siwa Szczerbina i Siwy Mniszek. Na południowy zachód od grani rozciąga się Jaworowa Galeria, pochyły taras ograniczony z dołu Jaworowymi Basztami. W grani opadającej od głównego wierzchołka na Jaworową Przełęcz znajdują się niewielkie Siwe Czuby ("Sivé zuby"), oddzielone trawiastymi Siwymi Wrótkami ("Sivé vrátka").
Historia i nazewnictwo.
Pierwsze odnotowane wejścia – krakowianin Karol Englisch z matką Antoniną i przewodnikiem Johannem Hunsdorferem 13 sierpnia 1897 r., zimą węgierscy taternicy: Gyula Hefty i Gyula Komarnicki 9 grudnia 1911 r. Do najważniejszych dróg w masywie należy m.in. te wyznaczone w 1932 r. na północnej ścianie przez Wiesława Stanisławskiego. W zimie pierwszy raz ścianą tą weszli Zbigniew Korosadowicz i Jan Staszel 5–7 stycznia 1933 r.
Nazwa szczytu związana jest z położoną poniżej Doliną Jaworową.

</doc>
<doc id="80845" url="https://pl.wikipedia.org/wiki?curid=80845" title="Pigwa">
Pigwa



</doc>
<doc id="80846" url="https://pl.wikipedia.org/wiki?curid=80846" title="Prąd Zatokowy">
Prąd Zatokowy

Prąd Zatokowy (także Golfsztrom, Golfstrom) – ciepły podpowierzchniowy prąd morski, który płynie wzdłuż wschodniego wybrzeża Ameryki w kierunku Europy.
System Prądu Zatokowego jest wyjątkowo skomplikowany, co utrudnia jego precyzyjne opisanie. Golfsztrom stanowi sieć prądów, których położenie może się zmieniać i które mogą pojawiać się i znikać z upływem czasu. W wąskim znaczeniu, Golfsztrom bierze początek z połączenia Prądu Florydzkiego z Prądem Antylskim u wschodnich wybrzeży Stanów Zjednoczonych, w pobliżu przylądka Hatteras w Karolinie Północnej i płynie z prędkością około 9 km/h łukiem w kierunku północno-wschodnim do wybrzeży Nowej Fundlandii w Kanadzie, które omija z południowego wschodu. W tym rejonie zwanym deltą Golfsztromu bifurkuje. Główna część wód Golfsztromu kieruje się na południowy wschód, część zaś jako Prąd Północnoatlantycki płynie w kierunku Wielkiej Brytanii. Tam wody Prądu Północnoatlantyckiego oddają ciepło atmosferze, ogrzewając Europę (także jako np. Prąd Norweski).
Niektóre źródła twierdzą, że Prąd Zatokowy ma początek w Zatoce Meksykańskiej. Czasami Golfsztrom definiuje się jeszcze szerzej jako połączenie prądów: Florydzkiego, Zatokowego, Północnoatlantyckiego i Norweskiego – stąd powszechne mniemanie, że Golfsztrom jest prądem ciepłym.
Golfsztrom ma znaczący wpływ na klimat terenów lądowych w jego pobliżu. Transportuje ciepłe wody, które potem z Prądem Północnoatlantyckim dostają się w okolice Europy. Zimą powietrze nad oceanem na zachód od wybrzeży Norwegii jest średnio o ponad cieplejsze niż powietrze na podobnych szerokościach geograficznych, co jest jedną z największych anomalii tego typu.

</doc>
<doc id="80847" url="https://pl.wikipedia.org/wiki?curid=80847" title="Golfsztrom">
Golfsztrom



</doc>
<doc id="80848" url="https://pl.wikipedia.org/wiki?curid=80848" title="Pigwa pospolita">
Pigwa pospolita

Pigwa pospolita ("Cydonia oblonga" Mill.) – gatunek rośliny wieloletniej z rodziny różowatych "(Rosaceae)". Jest jedynym przedstawicielem rodzaju pigwa. Pochodzi z południowo-zachodniej Azji: Zakaukazia, Iranu, Turkiestanu, południowo-wschodniej Arabii, Azji Mniejszej. Rozprzestrzeniona została także na innych obszarach, zwłaszcza w południowej Europie. W naturze rośnie w lasach i zaroślach. 
Gatunek uprawiany jest dla swoich jadalnych i silnie aromatycznych owoców. Wykorzystywany jest także jako podkładka skarlająca dla grusz.
Systematyka.
Gatunek z monotypowego rodzaju pigwa "Cydonia" z rodziny różowatych "Rosaceae". W obrębie rodziny zaliczany jest do podrodziny "Amygdaloideae", plemienia "Maleae" i podplemienia "Malinae".
Zastosowanie.
Roślina ozdobna.
Jest uprawiana ze względu na swoje ładne owoce, ozdobna jest także podczas kwitnienia. Sadzona jest w ogródkach przydomowych i w parkach. Wykorzystywana bywa do formowania bonsai.
Roślina jadalna.
Surowe owoce są twarde i opisywane jako niesmaczne, jednak po ugotowaniu ich smak staje się przyjemny. Owoce używane są do wyrobu galaretek i dżemów oraz jako dodatek poprawiający smak gotowanych jabłek i gruszek.
Inne zastosowania.
Jest uprawiana głównie jako skarlająca podkładka dla grusz i innych drzew owocowych z rodziny różowatych. W tym celu uprawiane są wyselekcjonowane typy rozmnażane w sposób wegetatywny. Najczęstszym sposobem rozmnażania są odkłady pionowe. W Polsce najpopularniejszym typem pigwy stosowanym jako podkładka skarlająca pod grusze jest Pigwa S1. W Europie Zachodniej natomiast wyselekcjonowane w Anglii Pigwa MA, Pigwa MC oraz belgijska Pigwa Adams.
Uprawa.
Ma płytki system korzeniowy i dlatego wymaga żyznej i stale wilgotnej gleby. Jest światłolubna, na mróz nie jest całkowicie odporna. Szlachetne odmiany wielkoowocowe, aby nie utraciły cech, rozmnażane są przez odkłady pionowe lub szczepienie na podkładkach gruszy kaukaskiej, głogu jednoszyjkowego, lub jarzębiny, bądź po prostu na siewkach pigwy.

</doc>
<doc id="80849" url="https://pl.wikipedia.org/wiki?curid=80849" title="Golfstrom">
Golfstrom



</doc>
<doc id="80853" url="https://pl.wikipedia.org/wiki?curid=80853" title="Gnejusz Pompejusz">
Gnejusz Pompejusz



</doc>
<doc id="80856" url="https://pl.wikipedia.org/wiki?curid=80856" title="Wyszków (ujednoznacznienie)">
Wyszków (ujednoznacznienie)

Na Ukrainie:

</doc>
<doc id="80858" url="https://pl.wikipedia.org/wiki?curid=80858" title="Narodowodemokratyczna Partia Niemiec">
Narodowodemokratyczna Partia Niemiec

Narodowodemokratyczna Partia Niemiec – Unia Ludowa ("Nationaldemokratische Partei Deutschlands – Die Volksunion", NPD – Die Volksunion) – niemiecka partia o programie neonazistowskim i skrajnie prawicowym, jest kontynuatorką istniejącej w latach (1950–1964) Niemieckiej Partii Rzeszy. Założona 28 listopada 1964 w Hanowerze, z połączenia kilku mniejszych partii. NPD liczy ok. 7000 członków (2006). Organem prasowym partii jest Deutsche Stimme (gazeta była do niedawna drukowana w Polsce). Skandal finansowy doprowadził partię pod koniec 2008 roku na skraj bankructwa.
Program.
W swoim programie postuluje m.in. rewizje granic międzypaństwowych, m.in. z Polską oraz docenienie socjalnego dorobku III Rzeszy. Celem NPD jest również zmiana konstytucji, bezpośrednie wybory prezydenckie, renegocjacja układów międzynarodowych, referendum w sprawie członkostwa w UE i przywrócenie marki niemieckiej. NPD dąży do wprowadzenia demokracji wzorowanej na szwajcarskich kantonach, które posiadają bardzo szeroką autonomię. 
NPD co roku uczestniczy w marszach upamiętniających ofiary bombardowań Drezna.
Wyniki wyborcze.
Partia nigdy nie miała swojego klubu w Bundestagu. Najbliżej przekroczenia progu wyborczego w wysokości 5% była w roku 1969, gdy zdobyła 4.3% głosów. W wyborach w 2009 roku zdobyła tylko 1,5% głosów, mniej niż Niemiecka Partia Piracka. W wyborach w 2013 uzyskała poparcie 1,3% głosujących. Było ono największe w okręgach wyborczych graniczących z Republiką Czeską oraz Polską, tj. w Sächsische Schweiz-Osterzgebirge (5,1%), Mecklenburgische Seenplatte I – Vorpommern-Greifswald II (4,6%) oraz w Görlitz (4,2%).
Najlepszy wynik w wyborach do lokalnych parlamentów NPD odniosło w roku 1968 zdobywając 9,8% głosów w wyborach do Landtagu Badenii-Wirtembergii. W 2004 NPD zdobyła wspólnie z DVU 9,2% w wyborach do parlamentu Saksonii i wprowadziła 12 posłów, z których jedna trzecia opuściła szeregi tego klubu jeszcze przed zakończeniem kadencji. W kolejnych lokalnych wyborach nie wiodło się NPD już tak dobrze: nie udało się jej wprowadzić ani jednego reprezentanta do lokalnych parlamentów Saary, Turyngii i Hamburga (2004), Nadrenii Północnej-Westfalii i Szlezwika-Holsztynu (2005) oraz Nadrenii-Palatynatu, Berlina i Badenii-Wirtembergii (2006). 6 posłów udało się natomiast wprowadzić w 2005 do 71-osobowego parlamentu Meklemburgii-Pomorza Przedniego.
7 czerwca 2009 NPD odniosła sukces w wyborach komunalnych do rad miast w krajach związkowych: Saksonii, Meklemburgii-Pomorzu Przednim, Saksonii-Anhalt, Turyngii, Badenii-Wirtembergii, Nadrenii-Palatynacie i w Kraju Saary zdobywając ponad 100 mandatów radnych.
W 2009 „pakt Niemcy” z DVU został zerwany. Rada Federalna NPD przegłosowała, że wystawi samodzielną listę w wyborach do Landtagu Brandenburgii, Turyngii, Saksonii i Saary.
Po negocjacjach lider NPD Udo Voigt zgodził się jedynie na wspólny start z DVU w wyborach do parlamentu Kraju Związkowego Brandenburgii. 
W 2009 w wyborach do landtagu Saksonii NPD uzyskała 5,6% głosów wyborców.
W wyborach do Parlamentu Europejskiego (2014) partia uzyskała 1,03% głosów, co zapewniło jej jednego europosła.
Próby delegalizacji partii.
W 2003 Federalny Trybunał Konstytucyjny umorzył postępowanie o delegalizację partii wszczęte na wniosek rządu uzasadniając to tym, że działalność NPD była w dużej części inspirowana przez agentów Federalnego Urzędu Ochrony Konstytucji w kierownictwie partii i nie sposób było odróżnić działań partii od działań wywiadu. Zamiar rozważenia ponownego złożenia przez współrządzące SPD wniosku o delegalizację partii NPD zasugerował przewodniczący Kurt Beck. Miesiąc wcześniej za takim rozwiązaniem opowiedział się także szef frakcji socjaldemokratów w Bundestagu Peter Struck.
Centralna Rada Żydów w Niemczech domaga się delegalizacji partii NPD.
Kolejny spór o delegalizacje NPD wybuchł pod koniec listopada 2011 roku po rozbiciu skrajnie prawicowej organizacji terrorystycznej Nationalsozialistischer Untergrund.
Finansowanie.
Z tytułu dostania się do Landtagu w Schwerinie i stworzenia własnej frakcji z państwowego budżetu NPD otrzymywała rocznie 600 tys. euro.
Oskarżony o oszustwa finansowe i defraudację skarbnik partii Erwin Kremna został aresztowany i postawiony przed sądem za wyprowadzanie pieniędzy z subwencji do sieci prywatnych firm. W maju 2008 Sąd Administracyjny w Berlinie nakazał partii zwrot ponad 850 000 €, których ekwiwalent partia otrzymała pod koniec lat dziewięćdziesiątych.
Akcja plakatowa „Zatrzymać polską inwazję”.
„Zatrzymać polską inwazję”, niem. "Poleninvasion stoppen" to hasło wykorzystywane w akcji plakatowej NPD. Plakaty wywieszono przy granicy z Polską, np. w Löcknitz i Görlitz, prawdopodobnie po raz pierwszy w maju 2009. Sąd w Greifswaldzie nakazał zwrócić NPD usunięte plakaty i zezwolić na ich wieszanie. Później sąd wyższej instancji uznał, że plakaty podżegają do nienawiści i zakazał ich wieszania.
Walka o władzę w partii.
Podczas zjazdu 4 kwietnia 2009 Udo Pastörs (deputowany i szef frakcji NPD w Landtagu Meklemburgii-Pomorza Przedniego) wystąpił przeciwko Udo Voigtowi jako kandydat na szefa NPD, jednak przegrał w głosowaniu.
Z NPD w wyniku sporów wcześniej odeszło 4 deputowanych (Klaus Baier, Klaus-Jürgen Menzel, Mirko Schmidt i Jürgen Schön) do Landtagu Saksonii.

</doc>
<doc id="80859" url="https://pl.wikipedia.org/wiki?curid=80859" title="Metadane">
Metadane

Metadane (dane o danych) – ustrukturyzowane informacje stosowane do opisu zasobów informacji lub obiektów informacji, dostarczające szczegółowych danych, dotyczących atrybutów zasobów lub obiektów informacji, w celu ułatwienia ich znalezienia, identyfikacji, a także zarządzania tymi zasobami.
Według ustawy o otwartych danych i ponownym wykorzystywaniu informacji sektora publicznego są to „ustrukturyzowane informacje opisujące, tłumaczące, lokalizujące i ułatwiające odnalezienie, wykorzystanie innych informacji lub zarządzanie nimi”.
Metadane można podzielić według kategorii jako opisowe, strukturalne i administracyjne:
Zastosowanie.
Zbiorem metadanych są np. bibliografie i katalogi biblioteczne. W systemach zarządzania dokumentami metadane określa się mianem "metryka dokumentu".
Za pomocą metadanych opisuje się dokumenty elektroniczne, w szczególności dokumenty dostępne poprzez sieci komputerowe, np. strony WWW dostępne w sieci Internet, jak również dokumenty tworzące nowoczesne biblioteki cyfrowe. Jednym ze standardów metadanych jest Dublin Core Metadata Element Set (DCMES).
Metadanymi są również informacje na temat plików i katalogów, zapisanych za pomocą systemu plików na zewnętrznym nośniku danych. W systemach plików z księgowaniem do metadanych zalicza się też plik dziennika tzw. "kronikę systemu plików". W przypadku bazy danych, metadanymi są definicje tabel, widoków, kluczy itp. natomiast danymi – zawartość tych tabel, widoków – rekordy.

</doc>
<doc id="80860" url="https://pl.wikipedia.org/wiki?curid=80860" title="Wyszków">
Wyszków

Wyszków – miasto w Polsce w województwie mazowieckim. Siedziba powiatu wyszkowskiego i gminy miejsko-wiejskiej Wyszków. Był miastem duchownym.
Prywatne miasto duchowne "Wyszkowo" położone było w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość administracyjnie należała do województwa ostrołęckiego.
Według danych z 31 grudnia 2012 r. miasto liczyło 27 309 mieszkańców.
Miasto jest położone nad Bugiem na skraju Międzyrzecza Łomżyńskiego i Doliny Dolnego Bugu, w pobliżu Puszczy Białej i Kamienieckiej, 55 km na północny wschód od Warszawy, przy drodze krajowej nr 8 Warszawa – Białystok.
Od 1956 do 1975 i ponownie od 1999 r. Wyszków jest siedzibą powiatu.
Położenie.
Wyszków leży na wschodzie Polski w województwie mazowieckim, gminie Wyszków i powiecie wyszkowskim. Wyszków położony jest na północny wschód od Warszawy, nad rzeką Bug.
Historia.
Wyszków jest wzmiankowany od 1203 r., najpierw pod nazwą "Wyszkowo". Ośrodek starej parafii z XII w. związanej w początkowym okresie z grodem w Brańsku (obecny Brańszczyk). 26 marca 1501 biskup płocki Wincenty Przerębski uzyskał zgodę króla Jana Olbrachta na nadanie praw miejskich osadzie Wyszków i jako właściciel nadał je 11 marca 1502. Przed rozbiorami należał do biskupów płockich. W 1528 r. wybudowano most na Bugu, Wyszków stał się ważnym punktem handlowym na skrzyżowaniu dróg, budowa komory celnej przyśpieszyła rozwój miasta. Zniszczony w czasie wojen szwedzkich w połowie XVII wieku. W 1655 roku w tutejszym dworze biskupim zmarł Karol Ferdynand Waza. Od 1795 r. w zaborze pruskim, następnie od 1807 r. w Księstwie Warszawskim, a od 1815 r. w Królestwie Kongresowym (zaborze rosyjskim). W 1863 r. ożywiona działalność oddziałów powstańczych.
W ramach represji po powstaniu styczniowym 19 maja 1870 Wyszków stracił prawa miejskie i odzyskał je 4 lutego 1919. Szybki rozwój miasta po otwarciu w 1897 r. linii kolejowej Pilawa – Tłuszcz – Ostrołęka. W czasie wojny polsko-bolszewickiej w sierpniu 1920 stanowił ostatnie miejsce postoju Tymczasowego Komitetu Rewolucyjnego Polski (planowanego jako rząd marionetkowy Polskiej Republiki Rad) w czasie ofensywy Armii Czerwonej na Warszawę. Epizod ten uwiecznił Stefan Żeromski w opowiadaniu "". 18 sierpnia 1920 miasto wyzwolili żołnierze 31 Pułku Strzelców Kaniowskich.
Przed II wojną światową liczył 12 tysięcy mieszkańców, z czego połowę stanowili Żydzi. W dniach 8–10 września 1939 toczyły się zacięte walki 1 Dywizji Piechoty Legionów z Grupy Operacyjnej „Wyszków” z Niemcami forsującymi Bug.
W okresie okupacji niemieckiej mieścił się w mieście oddział roboczy obozu w Beniaminowie dla jeńców sowieckich (w 1984 r. przy ul. Okrzei ustawiono poświęcony ich pamięci głaz pamiątkowy).
Niemcy dokonywali w Wyszkowie masowych egzekucji, zamordowano ponad 7 tysięcy mieszkańców (300 zaraz po zajęciu miasta). 6 kwietnia 1944 r. rozstrzelano tu m.in. 14 członków PPR i żołnierzy AL.
Podczas walk między nacierającymi oddziałami pancernymi a broniącą mostu dywizją niemiecką miasto zostało prawie całkowicie zniszczone.
W latach 1946–1951 w okolicach m. Wyszkowa w ramach podziemia niepodległościowego działał oddział Jana Kmiołka „Wira”. W Polsce Ludowej rozbudowano hutę szkła, w 1963 r. uruchomiono fabrykę mebli i urządzeń wyposażenia wnętrz. Od 1973 roku działa Wyszkowski Ośrodek Kultury „Hutnik”. W 1975 r. powstała filia FSO – Zakład Zespołów Napędowych, .W 1958 powstała bardzo nowoczesna fabryka mebli. Na uwagę zasługuje bardzo nowoczesny system konstrukcyjny hal fabrycznych, który można zaliczyć do tzw. "architektury źle urodzonej" czyli o światowym poziomie jednak mało znanej bo powstałej w kraju komunistycznym. Autorami projektu fabryki byli : architekci Andrzej Dzierżawski, Zbigniew Pawelski i Maciej Siennicki oraz konstruktorzy Wacław Zalewski (jemu m.in. zawdzięczamy kształt katowickiego Spodka czy hali Torwar w Warszawie) oraz Aleksander Włodarz. Generalnym wykonawcą było Warszawskie Przedsiębiorstwo Budownictwa Przemysłowego „Kablobeton”. Fabryka zlokalizowana przy ul. I Armii Wojska Polskiego 173 (obecnie ul. Świętojańska) obejmowała teren 9,2 ha, składała się z dwóch obiektów produkcyjnych: hali produkcji mebli o kubaturze 72.000 m sześć. oraz hali produkcji płyt wiórowych i laminowania o kubaturze 18.000 m sześć. Budowę rozpoczęto w 1959 roku. Termin zakończenia prac ustalono na 30 czerwca 1963 roku, ale działalność produkcyjna rozpoczęła się już 1 sierpnia 1962 roku, 11 miesięcy przed terminem. W pierwszych miesiącach zakład zatrudniał 300 osób. Oficjalnie zakład został otwarty w lipcu 1963 roku. Produkowano tu: szafki kredensowe, sekretarzyki, gabloty, szafy jedno- i dwudrzwiowe, krzesła, meblościanki, meble tapicerowane, a także płyty wiórowe używane do produkcji mebli. Wraz z fabryką w Wyszkowie powstały Technikum Drzewne i Zasadnicza Szkoła Zawodowa o tym samym profilu. W 1978 roku na pl. Daszyńskiego odsłonięto Pomnik Wdzięczności ku czci bojowników ruchu oporu, żołnierzy Wojska Polskiego i Armii Czerwonej. Pomnik został zburzony w sierpniu 2011 r.
30 października 2018 r. w parku miejskim odsłonięto pomnik – ławeczkę matematyka i kryptologa Jerzego Różyckiego, absolwenta przedwojennego wyszkowskiego gimnazjum w 1926.
Zmiany granic miasta.
W 1939 do miasta została przyłączona część Rybienka Nowego (Wygoda i Zapole). W latach 1952–1954 do miasta należał Skuszew na lewym brzegu Bugu. W związku z powstaniem gromad w 1954 z granic miasta wyłączono Latoszek, który przyłączono znów w 1961, razem z Rybienkiem Leśnym i Rybienkiem Łochowskim.
Transport.
Przez miasto przechodzą drogi:
Powstała też obwodnica Wyszkowa, która jest częścią drogi ekspresowej S8.
Przez Wyszków biegnie linia kolejowa nr 29 Tłuszcz – Ostrołęka, łącząca Ostrołękę z Warszawą, z dworcem w Wyszkowie i przystankiem w Rybienku Leśnym.
13 grudnia 2012 otwarto oficjalnie sanitarne lądowisko przy ul. Komisji Edukacji Narodowej.
Upamiętnienie.
Nazwę miasta nadano uniwersalnemu masowcowi m/s „Wyszków”, który pływał pod tą nazwą w latach 1979–2006.

</doc>
<doc id="80861" url="https://pl.wikipedia.org/wiki?curid=80861" title="Osielsko">
Osielsko

Osielsko (niem. "Osielsk") – wieś w Polsce, położona w województwie kujawsko-pomorskim, w powiecie bydgoskim, w gminie Osielsko (siedziba władz gminy), przylegająca od północy do miasta Bydgoszcz.
Opis.
Obecnie pełni funkcję dynamicznie rozwijającego się przedmieścia Bydgoszczy. Na południowych krańcach wsi znajdują się zbocza Pradoliny Toruńsko-Eberswaldzkiej leżącej w granicach Zespołu Parków Krajobrazowych Chełmińskiego i Nadwiślańskiego, z których roztacza się panorama na Bydgoszcz. Na cmentarzu miejsce pamięci narodowej. Miejscowość jest siedzibą gminy Osielsko. Jest najbogatszą gminą w województwie i jedną z najbogatszych gmin w Polsce. W Osielsku mieści się Laboratorium Galenowe "Avena" - będące jednym z nielicznych w kraju.
Historia.
Osielsko to jedna z najstarszych osad wielkopolskich. Nadane zostało klasztorowi w Mogilnie już w 1065 roku. Około 1250 roku została założona parafia. W skład parafii około 1583 roku wchodziły wsie Czarnówka, Niemcz i Smukała. W 1844 r. w miejscu wcześniejszego drewnianego zbudowano obecny ceglany kościół Narodzenia Najświętszej Marii Panny. Na początku XX wieku dobudowano 34-metrową wieżę, kruchtę, nową zakrystię i dwie duże kaplice boczne przy głównej nawie; z poprzedniego budynku pozostało prezbiterium i część murów głównej nawy. W latach 70. w związku ze zmianami soborowymi przebudowano prezbiterium, do którego przeniesiono stół ołtarzowy z kościoła św. Mikołaja z Fordonu. Drewniany ołtarz główny pochodzi z bydgoskiego kościoła ss. Klarysek, skąd został przekazany po kasacie zakonu. Spośród wyposażenia wyróżnia się barokowy krzyż z XVII wieku oraz ołtarz boczny św. Walentego z tego samego okresu.
Około 1890 roku Osielsko miało 84 domy, 626 mieszkańców z czego 392 było katolikami, a 234 protestantami.
W latach 1975–1998 miejscowość administracyjnie należała do województwa bydgoskiego.
Zabytki.
Według rejestru zabytków NID na listę zabytków wpisane są:
Turystyka.
W Osielsku znajduje się węzeł pieszych szlaków turystycznych:
Sport.
Kluby sportowe.
W Osielsku funkcjonuje 5 klubów sportowych: 
Infrastruktura.
W Osielsku istnieje pełnowymiarowe boisko baseballowe, boisko piłkarskie (pojemność: 500 osób, wymiary: 105 × 55 m) oraz 25-metrowy basen.
W 2021 oddano do ruchu ul. Topolową, łączącą ul. Leśną z Szosą Gdańską.
Sołectwo Osielsko.
Osielsko jest najludniejszym sołectwem w gminie. Według danych z 31 grudnia 2019 r. liczba mieszkańców wynosiła 5228. W skład sołectwa wchodzą także Myślęcinek i Czarnówczyn.
Liczba mieszkańców sołectwa Osielsko w latach 2002-2019 (stan na 31.XII).
Źródło: Liczba mieszkańców Gminy Osielsko z podziałem na sołectwa i miejscowości

</doc>
<doc id="80864" url="https://pl.wikipedia.org/wiki?curid=80864" title="Mały Jaworowy Szczyt">
Mały Jaworowy Szczyt

Mały Jaworowy Szczyt (słow. "Malý Javorový štít", niem. "Javorovaspitze", "Antonienspitze", "Uhrnspitze", "Ahornspitze", węg. "Jávor-csúcs", "Antónia-csúcs") – szczyt na terenie Słowacji o wysokości 2380 m n.p.m. położony w głównej grani Tatr pomiędzy Świstowym Szczytem ("Svišťový štít") a Jaworowym Szczytem ("Javorový štít").
Topografia.
Oprócz wymienionych wierzchołków w tym odcinku grani znajdują się m.in. także (w kolejności od Świstowego Szczytu): Świstowa Przełęcz ("Svišťové sedlo", 2192 m), Graniasta Turnia ("Hranatá veža", 2260 m), Graniasta Przełęcz ("Vyšné Rovienkové sedlo", 2235 m), Rówienkowa Turnia ("Rovienková veža", 2272 m), Rówienkowa Przełęcz ("Rovienkové sedlo", 2230 m), Krzesany Róg ("Kresaný roh", 2305 m), Zawracik Rówienkowy ("Malý Závrat", 2270 m), Mały Jaworowy Szczyt, przełęcz Rozdziele ("Javorová škára", 2330 m), Jaworowy Szczyt ("Javorový štít", 2417 m). Rozdziele stanowi głębokie wcięcie w grani i oddziela Mały Jaworowy Szczyt od Pośredniego Jaworowego Szczytu ("Prostredný Javorový štít"), wschodniego wierzchołka głównej części masywu.
Mały Jaworowy Szczyt ma kilkudziesięciometrową, niemal poziomą grań szczytową, której najwyższy punkt znajduje się przy wschodnim krańcu. Od drugiego, zachodniego krańca odchodzi w kierunku północno-zachodnim długa boczna grań – Jaworowa Grań, od wierzchołka oddzielona Wyżnią Rówienkową Przełęczą ("Zadné Javorové sedlo"). Znajdują się w niej Jaworowe Turnie ("Javorové veže") i Jaworowe Wierchy, dalej na północ jest zakończona masywem Szerokiej Jaworzyńskiej ("Široká"), która oddziela Dolinę Jaworową ("Javorová dolina") od doliny Rówienki ("Rovienková dolina"), należącej do systemu Doliny Białej Wody ("Bielovodská dolina"). Po południowej stronie Małego Jaworowego Szczytu znajduje się Dolina Staroleśna ("Veľká Studená dolina"). Do Doliny Jaworowej opada wysoka, północna ściana, tworząca wraz ze ścianami Jaworowego Szczytu i Jaworowych Turni jeden z najpotężniejszych murów skalnych w Tatrach – Jaworowy Mur.
Historia i nazewnictwo.
Pierwsze, odnotowane wejścia turystyczne: krakowianin Karol Englisch z matką Antoniną i przewodnikiem Johannem Hunsdorferem (20 sierpnia 1902 r.), zimą węgierscy taternicy: Gyula Hefty i István Laufer (5 stycznia 1913 r.).
Północna ściana szczytu znana jest z tragicznej wyprawy po Stanisława Szulakiewicza w 1910 r. Podczas prowadzonej w bardzo trudnych warunkach atmosferycznych akcji ratunkowej zginął znany ratownik Tatrzańskiego Ochotniczego Pogotowia Ratunkowego, prawie sześćdziesięcioletni wówczas Klemens Bachleda. Ranny Szulakiewicz zmarł przed dotarciem ekipy.
Nazwa szczytu związana jest z położoną poniżej Doliną Jaworową.

</doc>
<doc id="80867" url="https://pl.wikipedia.org/wiki?curid=80867" title="Jaworowe Turnie">
Jaworowe Turnie

Jaworowe Turnie (słow. "Javorové veže", niem. "Javorovatürme", "Ahorntürme", węg. "Javorova-tornyok") – pięć wybitnych turni w Jaworowej Grani – bocznej grani odchodzącej od Małego Jaworowego Szczytu ("Malý Javorový štít") w kierunku północno-zachodnim. Grań ta położona jest pomiędzy Doliną Białej Wody ("Bielovodská dolina") i Doliną Jaworową ("Javorová dolina"). Od Małego Jaworowego Szczytu oddzielona jest Wyżnią Rówienkową Przełęczą ("Zadné Javorové sedlo").
Kolejno od Wyżniej Rówienkowej Przełęczy znajdują się:
Turnie te opadają na północny wschód (do Doliny Jaworowej) wysokimi i urwistymi ścianami skalnymi, tworzącymi wspólnie z urwiskami Jaworowych Szczytów wspaniały mur skalny – Jaworowy Mur. Od strony Doliny Rówienek urwiska są nieciągłe i wyraźnie niższe. Oprócz wymienionych obiektów w grani znajduje się wiele mniejszych turniczek i zębów skalnych.
Kontynuacją Jaworowych Turni na północny zachód są Jaworowe Wierchy, za którymi wypiętrza się rozłożysty masyw Szerokiej Jaworzyńskiej. Od najbliższego z grupy Jaworowych Wierchów Żabiego Wierchu Jaworowego oddziela je Skrajna Jaworowa Przełęcz ("Predné Javorové sedlo").
Jaworowe Turnie oraz Jaworowe Wierchy tworzą razem tzw. Jaworową Grań ("Javorový hrebeň").

</doc>
<doc id="80868" url="https://pl.wikipedia.org/wiki?curid=80868" title="Harcerstwo Polskie">
Harcerstwo Polskie

Harcerstwo Polskie, lub Harcerstwo Narodowe (bardziej znane pod swym konspiracyjnym kryptonimem "Hufce Polskie") założył hm. RP Stanisław Sedlaczek, instruktor ZHP związany z nurtem katolicko-narodowym.
Stanisław Sedlaczek w latach dwudziestych nawiązał kontakt z Międzynarodowym Biurem Skautów Katolickich, utworzonym z inicjatywy Skautów Francji ojca Jakuba Sevina. Dzięki tym kontaktom Stanisław Sedlaczek starał się zaszczepić na grunt ZHP myśl skautingu katolickiego. Jego narodowo-katolickie poglądy spowodowały, że w 1932 stracił wpływ na kształt ZHP, konsekwencją tego było powstanie w Warszawie Kręgu Starszoharcerskiego św. Jerzego, który skupiał podobnych jemu instruktorów ZHP o poglądach narodowo-katolickich.
Idea.
Ojciec Jakub Sevin spotkał się w 1913 z Robertem Baden-Powellem, aby zapoznać się z jego nową metodą wychowawczą. Tak się zachwycił skautingiem, że postanowił pozyskać go dla Kościoła, pozostając wiernym założeniom Bi-Pi. Pod wrażeniem spotkania napisał książkę pod tytułem "Skauting, studium dokumentalne i zastosowanie". Do wcielenia w czyn przemyśleń i intuicji Sevina doszło w 1920 wraz z utworzeniem przez niego katolickiej organizacji Skautów Francji. Celem skautingu katolickiego jest wychowanie człowieka wiary, syna Kościoła. Inny wymiar zyskały też pozostałe zasady skautingu: badenpowellowski codzienny dobry uczynek jest tu czynem wypływającym z chrześcijańskiej miłości do bliźniego, nadany został chrześcijański sens zastępowi, który stał się grupą skautów będących braćmi w Chrystusie. Dla o. Sevina skaut był chrześcijaninem, którego najgorętszym pragnieniem jest szerzenie wokół siebie Królestwa Chrystusowego. Wychowanie religijne staje się nie jednym z czynników przyrodzonego oddziaływania kształcącego, ale zajmuje należne sobie stanowisko czynnika integrującego, wprowadzając wartości i środki nadprzyrodzone w życie skauta i społeczności skautowej.
Powstanie Hufców Polskich.
Wybuch wojny na krótko zjednoczył narodowych i sanacyjnych antagonistów w harcerstwie, wspólnie powołano w Warszawie Pogotowie Harcerzy. W kierownictwie Szarych Szeregów, gdzie przeważali harcerze znani ze swych lewicowych bądź sanacyjnych przekonań (Aleksander Kamiński), nie znalazł się ani jeden przedstawiciel nurtu katolicko-narodowego. W tej sytuacji 27 października 1939 w Warszawie z inicjatywy Stanisława Sedlaczka powstała nowa organizacja Harcerstwo Polskie.
W prasie podziemnej i tajnej korespondencji było ono określane nazwami Harcerstwo Narodowe, Harcerstwo Katolickie, Narodowe Szare Szeregi lub Szeregi Narodowe (w 1943 przyjęło konspiracyjny kryptonim "Hufce Polskie" (HP)).
Organizacja powstała na bazie ogólnopolskiej struktury przedwojennej "Strażnicy" i kontaktów między instruktorami z Kręgu Starszoharcerskiego św. Jerzego. Władze Hufców Polskich tworzyli: Naczelnik Stanisław Sedlaczek, zastępca naczelnika ds. harcerzy – Witold Sawicki, zastępczyni naczelnika ds. harcerek – H. Sadkowska, Główną Kwaterą Męską kierował K. Burmajster, Główną Kwaterą Żeńską kierowała J. Wróblewska i kapelan HP ks. B. Kulesza. Wybrano własną Naczelną Radę Harcerstwa, w której skład wszedł m.in. hm. RP Henryk Glass. Instytucja ta była najwyższą władzą HP: decydowała o sprawach ideowych, wybierała Naczelnika Harcerstwa, Komisję Rewizyjną, Naczelny Sąd Harcerski, decydowała o zmianach statutu.
Struktura Hufców Polskich.
Jednostką organizacyjną HP była drużyna składająca się z 4 zastępów (po 6-10 osób każdy). Młodzież harcerska dzieliła się na: zuchy (8-10 lat), młodszych harcerzy i harcerki (11-15 lat), harcerzy i harcerki (16-18), starszych harcerzy i starsze harcerki (powyżej 18 lat). W ciągu 5 lat wojny działały następujące chorągwie: Warszawska, Mazowiecka, Zachodnia, Krakowska, Poznańska, Centralnego Okręgu Przemysłowego COP, Lwowska, Tarnopolska, Wschodnio i Zachodniobużańska. Poszczególne hufce i drużyny istniały także w Kielcach, Radomiu i innych ośrodkach. Łącznie Hufce Polskie skupiały ok. 4-5 tys. harcerzy i harcerek.
Tezy programowe.
Działalność Hufców Polskich opierała się na następujących tezach programowych:
W praktyce tolerowano pewne odstępstwa od wskazań zawartych w pkt. 4, przyjmowani byli harcerze wyznania protestanckiego, a także dzieci żydowskie. Jednym z przykładów względnej tolerancji panującej w Hufcach Polskich jest fakt, że w 1943 w okresie walk w getcie warszawskim harcerze na apel Frontu Odrodzenia Polski (Zofii Kossak-Szczuckiej) brali udział w akcji ratowania Żydów i przerzucaniu ich na stronę "aryjską".
Hufce Polskie różniły się przede wszystkim od Szarych Szeregów w poglądach na metody prowadzenia bieżącej działalności harcerskiej. Były mniej zmilitaryzowane, nie wprowadzono regulaminów i stopni wojskowych, lecz zachowano przedwojenne programy wychowawcze i stopnie harcerskie. Hufce Polskie stały na stanowisku, że wojna wyniszcza młode pokolenie fizycznie i moralnie, należy więc młodzież przed nią chronić i skupiać się na kształtowaniu postaw pod hasłem: "Wychowanie młodych Polaków dla Boga i Narodu". Hufce Polskie starały się pozostać organizacją tylko harcerską, której działalność opierała się na zbiórkach, wycieczkach oraz organizacji obozów letnich pod przykrywką kolonii Rady Głównej Opiekuńczej (RGO) dla dzieci zagrożonych gruźlicą. Przez cały czas okupacji w drużynach i zastępach trwała rutynowa praca harcerska, choć nie używano mundurów i odznak. Zbiórki w mieszkaniach prywatnych wypełniały gawędy ideowe, zajęcia techniczne i śpiew. Młodzi zdobywali sprawności opracowane jeszcze przed wojną, organizowano obchody świąt narodowych i konspiracyjne parady. Hufce Polskie wraz z innymi podziemnymi organizacjami młodzieżowymi uczestniczyło w Akcji "M" polegającej na prowadzeniu pracy opiekuńczej i wychowawczej wśród niezorganizowanej młodzieży, która w czasie wojny najbardziej była narażona na demoralizację, np. harcerki pracowały w świetlicach dla dzieci i koloniach powadzonych przez RGO.
Kierownictwo Hufców Polskich zgadzało się na udział w walce konspiracyjnej harcerzy starszych, którzy byli już odpowiednio przeszkoleni, ukształtowani psychicznie i bardziej odporni na demoralizację. Podczas gdy starsza młodzież harcerska odbywała kursy strzelania, kończyła podchorążówki, kursy podoficerskie i odbywała służbę wojskową w szeregach Narodowych Sił Zbrojnych (NSZ) i Narodowej Organizacji Wojskowej (NOW) (scalonej w 1942 r. z ZWZ/AK), młodsi harcerze byli przygotowywani do zadań pomocniczych: przechodzili kursy sanitarne, sygnalizacji, terenoznawstwa. Niezależnie od działalności harcerskiej, członkowie Hufców Polskich brali udział w kolportażu prasy podziemnej i w akcjach małego sabotażu.
Pomimo to, że jednym z głównych celów była ochrona młodzieży przed represjami niemieckimi, wielu harcerzy spotkało aresztowanie, wielu za swą działalność zapłaciło życiem. Najtragiczniejszym wydarzeniem w dziejach organizacji były masowe aresztowania członków chorągwi w Poznaniu w marcu 1940. Ogółem w poznańskim Forcie uwięziono ok. 100 harcerzy, co doprowadziło do faktycznej likwidacji Hufców Polskich na tamtym terenie. Jedną z największych strat organizacji było aresztowanie w nocy z 17/18 maja 1941 przez Gestapo Stanisława Sedlaczka i jego śmierć (3 sierpnia 1941) w obozie koncentracyjnym w Birkenau.
Rozmowy z Szarymi Szeregami na temat zjednoczenia.
Prowadzone od 1942 do 1944 rozmowy pomiędzy Hufcami Polskimi i Szarymi Szeregami w sprawie zjednoczenia nie przyniosły rezultatu.
Hufce Polskie w powstaniu warszawskim.
Największe straty Hufce Polskie poniosły podczas powstania warszawskiego. Sformowano harcerskie jednostki wojskowe: Kompanię Harcerską, Harcerski Pluton Łączności oraz pluton sanitarny harcerek, wchodzące w skład batalionu "Gustaw", które walczyły w obronie Woli, Starego Miasta i Śródmieścia. Trudno ocenić wielkość strat poniesionych przez Hufce Polskie w czasie walk powstańczych. Tylko oddziały harcerskie z Batalionu Gustaw straciły łącznie 66 poległych, co stanowiło 45% ich stanu wyjściowego.
Działalność podziemna po 1945.
Po wkroczeniu Armii Radzieckiej na ziemie Polskie w 1944 HP kontynuowało podziemną działalność. Po zniszczeniu Warszawy władze organizacji przeniosły się do Krakowa, w naradach Naczelnictwa HP uczestniczyli: W. Sawicki – naczelnik (zajął to stanowisko po powrocie z oflagu), hm. Z. Rymar (komendantka Chorągwi Krakowskiej), ks. M. Oleksy (opiekun religijny), phm. J. Chmielnikowski (Komenda Chorągwi Krakowskiej), hm. H. Sadkowska, oraz ks. Mizga. W obawie przed aresztowaniami kadry harcerskiej W. Sawicki zakazał podległym sobie strukturom ujawniania się, nakazując kontynuowanie pracy konspiracyjnej. Wśród ośrodków, które wznowiły działalność była Warszawa, gdzie odtwarzano stare drużyny i formowano nowe; jednym z wychowanków HP w Warszawie był prof. Henryk Samsonowicz. Kontynuowała swoją działalność Chorągiew Lwowska, której harcerze do połowy 1945 działali w organizacji NIE (Niepodległość, organizacja poakowska), wydawali i kolportowali podziemną prasę. Innymi ośrodkami pracy HP były: Kraków, Częstochowa, Białystok, mniejszymi Łódź, Opole, Rzeszów, Zakopane. Część drużyn podjęła bezpośrednią współpracę z oddziałami zbrojnymi Narodowego Zjednoczenia Wojskowego (NZW).
W połowie 1945 władze HP rozpoczęły starania o zalegalizowanie działalności części drużyn niektóre główne żeńskie w Krakowie i Warszawie funkcjonowały jako koła Polskiego Czerwonego Krzyża, inne włączyły się do oficjalnego ZHP. Wiązało się to ze zmianą początkowo wrogiego stosunku do koncesjonowanego przez komunistyczne władze ruchu harcerskiego, który zasilany przez starą przedwojenną kadrę i członków Szarych Szeregów stawał się jedną z nielicznych oaz niezależności. Nie zdołano jednak doprowadzić końca akcji przenoszenia drużyn do ZHP. W grudniu 1945 Urząd Bezpieczeństwa przeprowadził serię aresztowań działaczy HP. Władze starannie przygotowywały proces komendy HP, który rozpoczął się 20 lutego 1947. Liczono, że jego wydźwięk propagandowy zastraszy młodzież harcerską; sąd wojskowy wydał wyroki do 8 lat. Jednolita ogólnopolska struktura HP przestała istnieć. Do początku lat 50. działalność harcerską kontynuowały rozproszone grupy młodzieży wywodzące się z HP. Na Śląsku i w Małopolsce działały w tym czasie 4 zorganizowane grupy młodzieży wywodzącej się ze Lwowa, używające nazwy "Harcerstwo Polskie". Wraz z rozbiciem ich przez UB działalność HP na terenie Polski zamarła ostatecznie.

</doc>
<doc id="80869" url="https://pl.wikipedia.org/wiki?curid=80869" title="Grot">
Grot



</doc>
<doc id="80871" url="https://pl.wikipedia.org/wiki?curid=80871" title="Ekecheiria">
Ekecheiria



</doc>
<doc id="80874" url="https://pl.wikipedia.org/wiki?curid=80874" title="Jacques Sevin">
Jacques Sevin

Jacques Sevin (ur. 7 grudnia 1882 w Lille, zm. 19 lipca 1951 w Boran-sur-Oise) – francuski duchowny rzymskokatolicki, zakonnik jezuita, instruktor skautowy, założyciel katolickiej organizacji Skautów Francji.
W swoich dziennikach napisał, że już w wieku 13 lat odkrył w sobie powołanie kapłaństwa i życia zakonnego. Po ukończeniu 18 roku życia wstąpił do Towarzystwa Jezusowego. W okresie formacji często wyjeżdżał na wakacje do Anglii, gdzie stykał się z powstającym ruchem skautowym, który wzbudził jego zainteresowanie. Ponieważ na temat skautingu we Francji pojawiały się krytyczne opinie (m.in. w jezuickim czasopiśmie "Etudes"), młody seminarzysta prosi o pozwolenie na wyjazd do Londynu, aby lepiej poznać tę metodę wychowawczą.
W 1913 roku Jacques Sevin wyjechał do Anglii, gdzie spędzał czas studiując wszelkie dostępne wówczas publikacje skautowe. To uczyniło go osobą dogłębnie znającą i rozumiejącą metodę, jaką posługiwał się ruch. 20 września 1913 roku Sevin spotkał się na filiżance herbaty z generałem Robertem Baden-Powellem, założycielem skautingu. Tego dnia podejmuje postanowienie stworzenia katolickiego ruchu skautowego we Francji. Zamiar ten jednak długo czekał na zrealizowanie, gdyż niedługo później wybuchła I wojna światowa.
Jacques Sevin złożył śluby wieczyste 2 lutego 1917 r. Pracował wówczas w liceum jezuickim, które wkrótce zostało zamknięte przez okupanta. W sytuacji przymusowej bezczynności, przełożony o. Sevina, który wciąż z nieufnością odnosił się do skautingu, pozwolił na opracowanie materiałów o tej metodzie wychowawczej. W 1917 o. Jacques wyjeżdża do Mouscron. Tam podejmuje próbę założenia drużyny skautowej. Rok 1920 przynosi oficjalne powołanie do życia katolickiej organizacji skautowej - "Skautów Francji".
O. Sevin nadał jednoznaczny chrześcijański sens zastępowi, który stał się grupą braci w Chrystusie. Ułożył zasady, programy pedagogiczne, regulaminy, a nawet wiele piosenek i modlitw (m.in. "Modlitwę zastępowego"). Jako modlitwę skauta wprowadził nieco zmodyfikowaną modlitwę św. Ignacego.
W latach 1923–1933 o. Sevin prowadził obozy szkoleniowe dla drużynowych Chamarande. Jeden z nich napisał później, że "życie tam było jak życie średniowiecznego rycerza", pomiędzy sacrum - liturgią, a przyrodą. Sercem obozu była kaplica polowa, a o nieustannej obecności Pana Jezusa w Najświętszym sakramencie przypominało nieustannie podtrzymywane ognisko.
Ojciec Sevin wspólnie z innymi założycielami katolickich ruchów skautowych utworzył Biuro Skautów Katolickich i nawiązał kontakty ze Związkiem Harcerstwa Polskiego i przedstawicielami Kościoła polskiego (bp. Adamem Stefanem Sapiehą, o. Jackiem Woronieckim). Pomimo entuzjazmu naczelnictwa ZHP wobec połączenia z Biurem Skautów Katolickich, pomysł ten nie doczekał się realizacji.
W 1944 o. Jacques założył zgromadzenie św. Krzyża Jerozolimskiego, które obecnie posiada kilkanaście placówek wychowawczych na całym świecie. Ojciec Jacques Sevin umiera w wieku 69 lat.

</doc>
<doc id="80876" url="https://pl.wikipedia.org/wiki?curid=80876" title="Akcent toniczny">
Akcent toniczny



</doc>
<doc id="80877" url="https://pl.wikipedia.org/wiki?curid=80877" title="Kronprinz">
Kronprinz



</doc>
<doc id="80879" url="https://pl.wikipedia.org/wiki?curid=80879" title="ALICE (detektor)">
ALICE (detektor)

ALICE (ang. "A Large Ion Collider Experiment") – jeden z detektorów przy wybudowanym w CERN-ie Wielkim Zderzaczu Hadronów (LHC). 
Posłuży obserwacji zderzeń jąder ołowiu, podczas których powstać może plazma kwarkowo-gluonowa (QGP). Będzie również służył do badań zderzeń proton-proton, uzyskując z nich dane porównawcze do zderzeń jonów ołowiu.
ALICE jest jednym z siedmiu detektorów w LHC, pozostałe to: ATLAS, CMS, TOTEM, LHCb, LHCf, MoEDAL.
ALICE oznacza też zespół badawczy budujący i później eksploatujący detektor.

</doc>
<doc id="80880" url="https://pl.wikipedia.org/wiki?curid=80880" title="Torquemada">
Torquemada



</doc>
<doc id="80882" url="https://pl.wikipedia.org/wiki?curid=80882" title="Dobczyce">
Dobczyce

Dobczyce – miasto w województwie małopolskim, w powiecie myślenickim, siedziba gminy miejsko-wiejskiej Dobczyce, położone w dolinie rzeki Raby, między Pogórzem Wiśnickim a Pogórzem Wielickim. Jeden z ośrodków miejskich aglomeracji krakowskiej.
Według danych GUS z 31 grudnia 2019 r. miasto liczyło 6427 mieszkańców. Powierzchnia miasta wynosi 12,97 km² (1 stycznia 2011).
Dobczyce uzyskały lokację miejską w 1340 roku. Dobczyce były miastem królewskim położonym w końcu XVI wieku w tenucie dobczyckiej w powiecie szczyrzyckim województwa krakowskiego.
Nazwa.
Miejscowość ma metrykę średniowieczną i istnieje co najmniej od XIII wieku. Wymieniona po raz pierwszy w 1266 w języku łacińskim "Dobsiche", 1310 "Dopzcicz", 1321 "Dobschicz", 1326 "Dobssicz", 1340 "Dopschicze", 1347 "Dobshicz", 1362 "Dobszycz", 1367 "Dobsicze", 1391 "Dobeschicz", 1392 "Dobszycze", 1396 "Dobszce", 1398 "Dobsicz", 1477 "Dobstzicz", 1478 "Dopsicze", 1481 "Dobschitcz", 1523 "Dopschycze", 1528 "Dopszicze".
Historia.
Początkowo miejscowość była wsią odnotowaną po raz pierwszy w 1266 roku. Prawa miejskie zostały nadane Dobczycom około roku 1310. Miejscowość należała do króla polskiego w tenucie szlacheckiej. W 1340 król polski Kazimierz Wielki uwolnił mieszczan dobczyckich od opłat celnych, aby podnieść stan materialny miasta. W 1359 roku wydzierżawił on na okres 2 lat cło dobczyckie mieszczaninowi krakowskiemu Janowi zwanemu Bork.
Na zamku dobczyckim wychowywał się święty Kazimierz, a Jan Długosz pisał część swych kronik i wychowywał synów królewskich. W 1450 r. w Dobczycach urodził się Leonard Vitreatoris – polski astronom i matematyk, dziekan Akademii Krakowskiej (obecnie Uniwersytet Jagielloński). Mieszkańcy miasta cieszyli się przywilejami królewskimi, pozwalającymi np. na zakup soli z żup wielickich. W handlu duże znaczenie odgrywały w XVI i XVII wieku suszone śliwy, a także wełna i sukno. Po potopie szwedzkim koniunktura w Dobczycach załamała się. Kolejny okres wzmożonego rozwoju przypada dopiero na wiek XIX. 1 kwietnia 1864 roku zostaje założony urząd pocztowy. Rozwój został jednak zahamowany pod koniec tego stulecia przez nieurodzaj i epidemię cholery.
2 lutego 1907 roku z inicjatywy ks. Władysława Kwiczały i ks. Wojciecha Górnego.w Dobczycach powstała Spółka Oszczędności i Pożyczek. Nazwę zmieniono przed II wojną światową na Kasa Spółdzielcza w Dobczycach. Po II wojnie światowej bank nosił nazwę: Bank Spółdzielczy w Dobczycach. 
W czasie okupacji niemieckiej mieszkająca w Dobczycach rodzina Strzeleckich udzieliła pomocy Heni Rosen. W 1983 roku Instytut Jad Waszem podjął decyzję o przyznaniu Annie, Alinie Marii, Barbarze i Krystynowi Strzeleckim tytułu Sprawiedliwych wśród Narodów Świata.
W latach 1975–1998 miasto należało do woj. krakowskiego.
Zabytki.
Burmistrzowie Dobczyc.
Burmistrzowie Dobczyc od 1990
Turystyka.
Znajduje się tu Jezioro Dobczyckie – sztuczny zbiornik wodny na Rabie (woda dla Krakowa i okolic), hotel, a także Muzeum Regionalne PTTK. 1 czerwca 2014 r. zdecydowano się na otwarcie zapory na Jeziorze Dobczyckim dla ruchu turystycznego. W latach 2014–2020 planuje się stopniowe zagospodarowywanie terenów wokół jeziora, głównie do celów edukacyjnych, turystycznych oraz na potrzeby sportów i rekreacji wodnej.
Sport.
W mieście działa klub piłkarski Raba Dobczyce utworzony w 1922 r. Barwami klubowymi „Raby” są niebieski i biały.
Od 1993 r. w Dobczycach organizowany jest coroczny Międzynarodowy Festiwal Szachowy pamięci Józefa Dominika, urodzonego w tym mieście polskiego szachisty.
Od 2010 r. swoją działalność rozpoczął klub siatkarski „Feniks”. Barwami klubowymi „Feniksa” są czerń i czerwień.
W 2013 r. powstało Stowarzyszenie Dobczycki Klub Biegacza. Z inicjatywy stowarzyszenia powstała siłownia plenerowa. Stowarzyszenie organizuje również corocznie Bieg Dobczycki.
Współpraca międzynarodowa.
Miasta partnerskie:

</doc>
<doc id="80883" url="https://pl.wikipedia.org/wiki?curid=80883" title="Sosna bośniacka">
Sosna bośniacka

Sosna bośniacka (sosna dalmatyńska) ("Pinus heldreichii" H.Christ) – gatunek drzewa iglastego z rodziny sosnowatych ("Pinaceae"). Sosna bośniacka występuje w stanie dzikim na Półwyspie Bałkańskim i w południowych Włoszech. Jest drzewem wiecznie zielonym.
Biologia i ekologia.
Igły pozostają na drzewie od 2 do 6 lat. Szyszki żeńskie dojrzewają w ciągu 16–18 miesięcy od zapylenia. Nasiona rozsiewane są przez wiatr (anemochoria).
Rośnie w górach na wysokościach 900–2500 m n.p.m., najczęściej na skałach wapiennych. Ma niewielkie wymagania glebowe i wilgotnościowe. Odporna na mrozy (do -45 °C), susze i silne wiatry. Lubi stanowiska silnie nasłonecznione.
Systematyka i zmienność.
Pozycja gatunku w obrębie rodzaju "Pinus":
Sosna bośniacka odkryta została w 1863 r. w górach Olimp przez szwajcarskiego botanika K. Hermanna Christa i opisana jako "Pinus heldreichii". Po raz drugi opisana została w r. 1864 jako "Pinus leucodermis" przez austriackiego botanika F. Antoine'a, który nie wiedział o wcześniejszej publikacji Christa. Antoine opisał okazy znalezione w górach Czarnogóry.
Opisy botaników różniły się w kilku szczegółach, dlatego przez pewien czas opisane taksony uważano za odrębne gatunki. Główna różnica dotyczyła szyszek, jednak prawdopodobnie Christ opisał szyszkę, która zeschła się zanim w pełni dojrzała (zebrana była w lipcu, na cztery miesiące przed czasem faktycznego dojrzewania). Późniejsze analizy wskazały, że jest to ten sam gatunek, dwukrotnie opisany.
Nadal część botaników traktuje "Pinus leucodermis" jako odrębny gatunek, inni jako odmianę sosny bośniackiej Pinus heldreichii" var. "leucodermis (Antoine) Markgraf ex Fitschen (syn: "P. leucodermis" Antoine, "P. laricio" var. "leucodermis" (Ant.) Christ).
Niektóre z odmian hodowlanych sosny bośniackiej:
Zagrożenia.
Międzynarodowa organizacja IUCN umieściła ten gatunek w Czerwonej księdze gatunków zagrożonych przyznając mu kategorię zagrożenia w skali całego świata LC ("least concern"), czyli jest gatunkiem najmniejszej troski, nie spełniającym kryteriów gatunków zagrożonych. 

</doc>
<doc id="80888" url="https://pl.wikipedia.org/wiki?curid=80888" title="Ostry Szczyt">
Ostry Szczyt

Ostry Szczyt (słow. "Ostrý štít", dawniej "Končitá veža", "Končistá veža", niem. "Spitzer Turm", węg. "Hegyes-torony", 2360 m n.p.m.) – spiczasty wierzchołek w głównej grani Tatr, w ich słowackiej części.
Topografia.
Od zachodu Ostry Szczyt graniczy z Jaworowym Szczytem ("Javorový štít"), rozdziela je Jaworowa Przełęcz ("Javorové sedlo"). Pierwszy wierzchołek od strony tej przełęczy zwany jest Małym Ostrym Szczytem ("Malý Ostrý štít"), a od najwyższego punktu masywu oddziela go Przełęcz w Ostrym ("Prielom v Ostrom"). W grani szczytowej, na zachód od wierzchołka położony jest mało wyraźny Ostry Kopiniak, odgraniczony Siodełkiem Chmielowskiego. Na wschodzie Ostry Szczyt graniczy z Małym Lodowym Szczytem ("Široká veža"). Grań opada trzema uskokami na przełęcz Biała Ławka ("Biela lávka"), za nią położone są jeszcze Zbójnickie Turnie ("Zbojnícke veže") i Zbójnicka Ławka ("Zbojnícke sedlo"). Środkowy z uskoków nazywany jest Zębem Jurzycy ("Jurzycov zub"); jego wschodnia zerwa pozostaje niepokonana) i od górnego oddzielony jest Jurzycowym Siodełkiem ("Jurzycovo sedielko"). Dolny uskok to Ząb Englischa, oddzielony od Zęba Jurzycy Siodełkiem Englischa. W dolnym odcinku grani znajdują się Czarne Chłopki – małe obiekty oddzielone Siodełkiem Hunsdorferów.
Ostry Szczyt góruje nad dolinami: Jaworową ("Javorová dolina") i Staroleśną ("Veľká Studená dolina"). Na południe od podnóża szczytu prowadzi wał łączący je ze Strzelecką Turnią. Jego najniższym punktem jest siodło Strzeleckiego Przechodu.
Na południowej ścianie (od strony Doliny Staroleśnej) znajduje się najwyżej położone w Tatrach stanowisko jałowca pospolitego i wrzosu.
Historia zdobycia.
W pierwszych latach rozwoju taternictwa długo uchodził za niedostępny. Po wielokrotnych próbach taterników został w końcu zdobyty. Pierwszego pewnego wejścia dokonali Karol Englisch z matką Antoniną i przewodnikami Johannem Hunsdorferem i Johannem Strompfem 25 sierpnia 1902 r. Odbyło się drogą północną ścianą. Nazwy obiektów w masywie Ostrego Szczytu upamiętniają pierwszych zdobywców.
15 września 1905 r. Simon Häberlein z Katherine i Maximilianem Bröske weszli na szczyt ścianą południową i wejście to przez kilka lat było uważane za najtrudniejsze w Tatrach. Na tej drodze wspinaczkowej zginęło kilku polskich taterników; w 1928 r. Jadwiga Honowska i Zofia Krókowska, w 1930 r. Kazimierz Kupczyk.
Zimą na Ostry Szczyt pierwsi weszli Gyula Komarnicki i Alfréd Grósz 23 kwietnia 1911 r.

</doc>
<doc id="80891" url="https://pl.wikipedia.org/wiki?curid=80891" title="Spektrum">
Spektrum

Również

</doc>
<doc id="80892" url="https://pl.wikipedia.org/wiki?curid=80892" title="Przestrzeń kolorów">
Przestrzeń kolorów



</doc>
<doc id="80897" url="https://pl.wikipedia.org/wiki?curid=80897" title="Mały Lodowy Szczyt">
Mały Lodowy Szczyt

Mały Lodowy Szczyt (słow. "Široká veža", "Červená veža", niem. "Roter Turm", "Breiter Turm", węg. "Vörös-torony", "Széles-torony") – zbudowany z granitu masyw (2465 m n.p.m.) w głównej grani Tatr.
Topografia.
Od zachodu sąsiaduje z Ostrym Szczytem ("Ostrý štít"), od którego rozdzielają go przełęcze Zbójnicka Ławka ("Zbojnícke sedlo") i Biała Ławka ("Biela lávka"), pomiędzy którymi wznoszą się trzy Zbójnickie Turnie ("Zbojnícke veže") oraz Zbójnicki Kopiniak ("Zbojnícka kopa"). Na północy Mały Lodowy Szczyt graniczy z Lodową Kopą ("Malý Ľadový štít") – rozdziela je dostępna dla turystów Lodowa Przełęcz ("Sedielko", 2372 m). Lodowa Kopa należy już do masywu Lodowego Szczytu. Północne ściany grani Małego Lodowego Szczytu opadają w kierunku Doliny Jaworowej ("Javorová dolina"), a dokładnie w kierunku Doliny Zadniej Jaworowej.
W północno-wschodnim zakończeniu szczytowej grani położone jest zwornikowe wzniesienie – Harnaski Zwornik (od głównego wierzchołka oddzielony Harnaskim Karbikiem), od którego odchodzi w kierunku południowo-wschodnim boczna grań rozdzielająca Dolinę Staroleśną ("Veľká Studená dolina") i Dolinę Małej Zimnej Wody ("Malá Studená dolina"). W grani tej najbliżej szczytu znajduje się dostępna dla turystów przełęcz Czerwona Ławka ("Priečne sedlo"), z której jest poprowadzona łatwa, chociaż nieoznakowana, droga na szczyt. Dalej w grani tej znajdują się Pośrednia Grań, Kościoły i Rywociny. Grań północna, opadająca na Lodową Przełęcz, zawiera kilka niewybitnych obiektów, od Harnaskiego Zwornika są to kolejno: Harnaskie Wrótka, Harnaski Kopiniak, Harnaska Ławka (ok. 2400 m), Harnaska Turnia (ok. 2410 m), Wyżnia Harnaska Szczerbina, Harnaskie Zęby, Niżnia Harnaska Szczerbina i Harnaskie Czuby.
Historia i nazewnictwo.
Mały Lodowy Szczyt jest stosunkowo dobrze dostępny dla turystów z przewodnikiem. Pierwszego wejścia dokonali József Déry i przewodnik Johann Hunsdorfer senior 22 lipca 1896 r. Dla taterników interesująca jest ściana południowa opadająca do Doliny Staroleśnej. Po raz pierwszy pokonana została w 1912 r. przez Władysława Kulczyńskiego (juniora) i Mieczysława Świerza z towarzyszami. Istotne drogi poprowadzili w 1932 r. Stanisław Motyka i Jan Sawicki.
Pierwsze zimowe wejście na szczyt należy do Lajosa Rokfalusyego, Tibolda Kregczyego i Zoltána Votiskyego (15 kwietnia 1911 r.).
Obecna nazwa Małego Lodowego Szczytu powstała w końcu XIX wieku. Masyw określany był najpierw mieszaną łacińsko-niemiecką nazwą "Mons Pessulanus der Riegelberg" (nazwa z panoramy Tatr Georga Buchholtza, 1717), czyli "Ryglowa góra". Nazwa ta pochodziła od legend opowiadających o skarbach ukrytych za siedmioma zamknięciami (ryglami) – prawdopodobnie ostatnim z nich miał być Mały Lodowy Szczyt. Później szczyt określano niemiecką nazwą "Roter Flossturm" lub "Roter Flussturm" ("Góra czerwonego koryta rzecznego"), pochodzącą od zabarwionego czerwonymi skałami żlebu po północno-zachodniej stronie masywu. Nazwa ta nie przyjęła się, szczyt nazwano Szeroką Turnią i do dziś tak brzmi jej słowackie miano. Rodowód obecnej polskiej nazwy jest nieznany, być może powstała na skutek pomyłki. Słowacy określają nią sąsiednią Lodową Kopę ("Malý Ľadový štít"), co bywa źródłem nieporozumień i może mieć poważne skutki w razie błędnej lokalizacji wypadku. Podobna sytuacja występuje w przypadku Lodowej Przełęczy i Śnieżnej Przełęczy ("Ľadové sedlo").

</doc>
<doc id="80903" url="https://pl.wikipedia.org/wiki?curid=80903" title="Yggdrasil">
Yggdrasil

Yggdrasil – w mitologii nordyckiej – "Drzewo Strasznego", czyli Odyna (patrz axis mundi) – gigantyczne drzewo (we współczesnych wyobrażeniach skandynawskich często uważane za jesion), na którym znajdować się miały różne światy, w tym: Asgard, Midgard, Utgard i Helheim. Nazwa Yggdrasil dosłownie oznacza "koń Yggra", czyli "koń Odyna", którego jednym z imion jest "Yggr" ("Straszliwy").
Pień tego drzewa opiera się na trzech korzeniach, z których jeden przechodzi przez Asgard, drugi przez Midgard, a trzeci przez Helheim. Pod korzeniem asgardzkim znajduje się święta Studnia Urd, nad którą mieszkały trzy Norny (Nornor), nad którymi mocy nie mieli nawet bogowie, i które każdego dnia podlewały drzewo wodą z pradawnego źródła, aby jego gałęzie mogły się zielenić; natomiast pod korzeniem midgardzkim leży źródło (lub studnia) Mimira.
Po drzewie (a więc między światami) porusza się przenoszący wieści posłaniec, którym jest wiewiórka o imieniu Ratatosk. Na szczycie drzewa siedział ogromny orzeł (na którego czole usadowił się jastrząb), który podmuchem swoich skrzydeł powodował powstawanie wiatrów nad światami. Korzenie Yggdrasil przechodzące przez Niflheim były podgryzane przez smoka Níðhöggra. Żyjąca również na szczycie drzewa Yggdrasil koza Heidrun zjadała jego liście. Cztery jelenie, wśród nich Dvalin, żywiły się korą drzewa.
Pogański lud Sasów czcił dąb zwany "Irminsul". Wierzono, że łączy on niebo i ziemię. Staronordycką formą słowa "Irmin" było "Jörmun" – jedno z imion Odyna, podobnie jak "Yggr". Można więc mniemać, iż "Irminsul" było wśród pogańskich Sasów materialnym wyobrażeniem drzewa Yggdrasil.

</doc>
<doc id="80904" url="https://pl.wikipedia.org/wiki?curid=80904" title="Antioch III Wielki">
Antioch III Wielki

Antioch III Wielki (ur. ok. 242, zm. 187 p.n.e.) – hellenistyczny władca (w latach: 223–187 p.n.e.) największego państwa powstałego na gruzach imperium Aleksandra Wielkiego – państwa Seleucydów (Seleukidów) rozciągającego się na Bliskim Wschodzie.
Antioch III był młodszym synem Seleukosa II Kallinikosa i następcą swego starszego brata Seleukosa III Keraunosa. Był jednym z najwybitniejszych przedstawicieli dynastii Seleucydów – okres jego rządów, to czasy największego rozkwitu politycznego jego państwa, które sięgało wówczas od wybrzeży Morza Śródziemnego aż po Indie (chociaż obszarowo nieco okrojonego w stosunku do terytorium z czasów założyciela dynastii). Cieniem padającym na jego przydomek „Wielki” (uzyskanym po wyprawie na Wschód) są ostatnie lata panowania Antiocha. Niefortunny konflikt z republiką rzymską, która złamała potęgę syryjskiego króla, był początkiem końca wielkiej monarchii hellenistycznej na Wschodzie.
Spadek po poprzednikach.
Gdy w roku 223 p.n.e. Antioch III obejmował władzę w państwie, przy wydatnej roli swojego wuja (lub kuzyna) Achajosa, sytuacja w nim była dość trudna. Przede wszystkim było ono znacznie okrojone i miało szereg ognisk zapalnych z tendencjami odśrodkowymi.
W połowie III wiek p.n.e., jeszcze za panowania poprzedników Antiocha III, odłączyła się od Seleucydów Baktria pod przewodnictwem satrapy Diodotosa, który ogłosił się królem. Nieco później, najprawdopodobniej po 239 r. p.n.e., scytyjskie plemię Parnów pod przewodnictwem Arsakesa, opanowało Partię i Hyrkanię, dając tym samym początek państwu, które w przyszłości, wespół z Rzymianami, miało walnie przyczynić się do upadku państwa Seleucydów. W Azji Mniejszej natomiast panował chaos – była ona wyniszczona najazdami celtyckich Galatów i ich wojnami z Attalidami z Pergamonu, a oprócz tego z ramienia Seleucydów (Seleukosa II i III) dość samodzielnie władał tam Achajos – wspomniany już krewniak Antiocha III. Seleucydzi nigdy w zasadzie nie dzierżyli całego półwyspu anatolijskiego, kontrolując jedynie jego południową i południowo-zachodnią część. Odrębny problem stanowiły Celesyria (Syria południowa), Fenicja i Palestyna, będące pod wpływami Ptolemeuszy z Egiptu, do których spadkobiercy Seleukosa Nikatora zawsze mieli pretensje.
W tak skomplikowanym układzie Antioch III, tuż po objęciu tronu miał przed sobą do zrealizowania bardzo trudne zadania, o fundamentalnym znaczeniu niemal dla dalszego istnienia swojego królestwa, nie mówiąc już o utrzymaniu liczącej się pozycji na arenie międzynarodowej. Ponadto nowy władca musiał uporać się jeszcze z trudnościami wśród najbliższego otoczenia i rozprawić się z ambicjami niektórych ministrów, chcących uchwycić faktyczną władzę w państwie.
Trudne początki. IV wojna syryjska. Poskromienie buntowników.
Niedługo po rozpoczęciu rządów Antioch poślubił w r. 222 p.n.e. Laodikę III, córkę Mitrydatesa II, króla Pontu, zapewniając tym samym sobie sprzymierzeńca w tej krainie. Było to udane i trwałe małżeństwo – z Laodiką miał siedmioro lub ośmioro dzieci, m.in. najstarszego Antiocha, Seleukosa, córkę Antiochis, Laodikę, Kleopatrę (późniejszą żonę Ptolemeusza V Epifanesa) i jeszcze jednego Antiocha (późniejszego: Antiocha IV Epifanesa).
Antioch III rządy w Azji Mniejszej pozostawił w rękach Achajosa, bardziej z konieczności niż z wyboru, a zarząd wschodnich satrapii państwa powierzył Molonowi (strategosowi Medii) i jego bratu Aleksandrowi (satrapie Persji), aby móc kontrolować sytuację w zachodniej części imperium. W ten sposób władza w państwie Seleucydów "de facto" znalazła się w rękach kilku osób, przy czym pozycja Antiocha nie była najsilniejsza z uwagi na jego młody wiek i wynikający stąd niewielki autorytet wśród liczących się postaci w państwie, z których najsilniejszy był Achajos w Azji Mniejszej i Hermias (Hermejas) z Karii na dworze króla. Najprawdopodobniej, ten ostatni, dążył do faktycznych rządów w państwie poprzez Antiocha III, którego chciał uczynić marionetką w swych rękach wykorzystując jego młody wiek i brak doświadczenia. Początkowo nawet mu się to w jakimś stopniu udawało.
Skutki decentralizacji władzy w państwie nie dały na siebie długo czekać. W r. 222 p.n.e. doszło do buntu Molona i Aleksandra na Wschodzie (zapewne zainspirowani byli przykładem sprzed lat Diodotosa z Baktrii). Tymczasem Antioch III wplątał się w wojnę z Egiptem z podpuszczenia Hermiasa, który zlekceważył sytuację na wschodzie państwa, przekonując króla, aby wysłał tam tylko jednego z dowódców w celu uśmierzenia buntu, a sam ruszył w celu zajęcia Celesyrii, Fenicji i Palestyny, wykorzystując śmierć króla Egiptu Ptolemeusza III (221 p.n.e.). Król dał się przekonać. Na wschód wysłał Ksenoitasa, aby ten opanował sytuację, a sam ruszył na Fenicję i Palestynę. Tak rozpoczęła się tzw. IV wojna syryjska, która trwała aż do 217 r. p.n.e.
Rachuby na łatwe zwycięstwo na Wschodzie jednak zawiodły, gdyż Ksenoitas poniósł klęskę, a zwycięski Molon zaczął rozszerzać swą władzę dalej na zachód wzdłuż Eufratu, natomiast armia Antiocha utknęła w przesmyku między górami Libanu i Antylibanu, nie mogąc kontynuować ofensywy. Sytuacja stała się bardzo groźna. Antioch III przerwał i tak niefortunny atak przeciw Lagidom i ruszył osobiście przeciwko Molonowi. Do konfrontacji doszło w okolicach Apolloniatis w masywie Zagrosu. Zwycięstwo Antiocha było zupełne, przy czym, według Polibiusza, zadecydowała o nim postawa armii Molona, która na pojawienie się legalnego władcy, rozsypała się, gdyż wielu żołnierzy zaczęło przechodzić na stronę Antiocha. Molon popełnił samobójstwo (luty 220 p.n.e.).
Zwycięski Antioch wkroczył do Seleucji nad Tygrysem (która otworzyła bramy przed buntownikiem Molonem), gdzie Hermias rozpoczął krwawe represje i nałożył na miasto olbrzymią kontrybucję 1000 talentów. Antioch pohamował w zapędach Hermiasa i zmniejszył obciążenie do 150 talentów, zyskując tym samym na popularności wśród miejscowej ludności.
Kolejnym posunięciem króla było wkroczenie do wyodrębnionej części północnej Medii – Atropatene latem 220 r. p.n.e., gdzie rządy, w zasadzie niezależne, sprawował Artabazanes, który sprzyjał Molonowi podczas jego uzurpacji. Zarówno Artabazanes, jak i Antioch zdawali sobie sprawę z bezcelowości walki. Ten pierwszy wiedział, że nie ma szans w konfrontacji z armią królewską, natomiast Antioch chciał uniknąć peryferyjnej wojny w trudnym terenie, która wyczerpywałaby siły, a te potrzebne były królowi na szykującą się walkę z Egiptem. Artabazanes uznał zwierzchnictwo Seleukidy, zobowiązując się do płacenia trybutu i dostarczania kontyngentu wojskowego. W zamian za to Antioch pozostawił go u władzy.
Po spacyfikowaniu sytuacji na wschodzie państwa Antioch III, wraz z grupą zaufanych doradców i oficerów doprowadził do upadku wszechwładnego ministra Hermiasa, którego kuratela bardzo już ciążyła młodemu władcy. Odtąd władzę sprawował już król samodzielnie.
Ale zanim zginął Hermias, jeszcze podczas pobytu króla w Atropatene, krewny Antiocha, Achajos, który prowadził zwycięską kampanię w Azji Mniejszej przeciwko Attalidom, nieoczekiwanie ogłosił się królem. Być może zrobił to na wieść o rzekomej śmierci władcy podczas pacyfikowania przez niego wschodniej części imperium, albo też z powodu obaw przed potężnym Hermiasem. Achajos ze swoją armią ruszył w kierunku Antiochii, jednakże jego marsz został zahamowany przez własne wojska, które nie chciały walczyć z prawowitym królem.
Zmagania z Lagidami – Rafia 217 p.n.e..
Antioch tymczasem, po powrocie ze wschodnich rubieży swego państwa, odłożył sprawę Achajosa (dowiedziawszy się o jego kłopotach z armią), aby ponownie dokończyć wojnę z Ptolomeuszem (219 p.n.e.). Wcześniej jednak odebrał im Seleucję nad Orontesem. Ten pośpiech w działaniu przeciw Lagidom podyktowany był zapewne ofertą głównodowodzącego ich armią – Theodotosa – który, czując się zagrożonym przez wszechwładnego Sosibiosa w Egipcie (sprawującym "de facto" władzę w imieniu Ptolemeusza IV i zagrażającego Theodotosowi, którego chciał się pozbyć), zaoferował Antiochowi pomoc w zajęciu kluczowych twierdz w Fenicji. Antioch bezzwłocznie skorzystał z oferty i forsownym marszem przybył na miejsce zajmując Tyr i Ptolemais – dwie nadmorskie twierdze, wzmacniając jednocześnie swoją flotę wojenną będącymi tam okrętami. Jeszcze tegoż roku (219 p.n.e.) Seleukida zajął pomniejsze twierdze w Fenicji, a następnie ruszył w kierunku Egiptu. Nie wkroczył jednak do niego, gdyż zniechęciły go do ofensywy dość drastyczne środki obronne przedsięwzięte przez Ptolemeusza i Sosibiosa, takie jak zasypanie studzien na szlaku do Egiptu i zalanie wschodniej części delty Nilu przez otwarcie kanałów. Antioch III powrócił do Seleucji nad Orontesem, rozpuścił swoją armię na leża zimowe, a następnie przystąpił do negocjacji z królem Egiptu i jego ministrem, uważając wojnę za wygraną i oczekując ustępstw terytorialnych ze strony Ptolemeusza.
Srogo się jednak rozczarował, gdyż przeciągające się negocjacje były niczym innym jak grą na zwłokę władz w Aleksandrii, aby móc w tym czasie przygotować armię do konfrontacji z Seleukidą. Zanim się Antioch spostrzegł Egipt miał już niemal gotową, całkiem sprawną i zreorganizowaną armię. Oprócz zaciągniętych najemników, z niemal całego świata greckiego, Sosibios uzbroił Egipcjan na wzór macedoński i stworzył z nich falangę. Było to nowatorskie posunięcie, ale jak się okazało skuteczne, chociaż, jak to pokazały dalsze dzieje państwa Lagidów bardzo niebezpieczne. W końcu Seleukida, zorientowawszy się w pułapce dyplomatycznej Aleksandrii, wiosną 218 r. p.n.e. zmobilizował swoje wojska i ruszył znowu na południe w celu całkowitego opanowania Celesyrii i Palestyny. Szlak jego marszu znaczyły zwycięstwa w potyczkach i zajmowanie poszczególnych miast w Fenicji i Palestynie. Na zimę 218/217 r. p.n.e. Antioch pozostał już w Ptolemais, aby, gdy tylko warunki na to pozwolą, błyskotliwie zakończyć wojnę z Egiptem.
Finał IV wojny syryjskiej nastąpił pod Rafią 22 czerwca 217 r. p.n.e. Spotkały się tam dwie potężne armie hellenistycznych monarchów, aby rozstrzygnąć zbrojnie toczący się od lat spór o Celesyrię i ziemie na południe od niej. W boju wzięli udział osobiście obaj monarchowie: Ptolemeusz IV i Antioch III. Ten pierwszy miał ogólną liczebną przewagę wojsk – ok. 75 tys., podczas gdy Seleukida miał ok. 68 tys. żołnierzy (według Polibiusza). Ponadto Ptolemeusz miał miażdżącą przewagę w ciężkozbrojnej piechocie, gdyż uzbroił na wzór macedoński rodowitych Egipcjan. Ten czynnik, jak i błąd Antiocha, który niepotrzebnie wdał się w pościg na swoim prawym skrzydle za uciekającym nieprzyjacielem (nie kontrolując sytuacji nad pozostałą częścią armii), przyczyniły się m.in. do klęski wojsk Seleukidy. Przegrana pod Rafią zmusiła Antiocha III do rezygnacji z dotychczasowych osiągnięć w Fenicji i Palestynie i opuszczenia wszystkich zdobytych miast i portów. Zatrzymał jedynie Seleucję nad Orontesem.
Walka o panowanie w Azji Mniejszej.
Gdy Antioch zmagał się z Ptolemeuszem na południu, na północnych rubieżach państwa Seleukidzkiego buntowniczy Achajos uwikłany był w wojnę z królem Pergamonu – Attalosem I, który działając w przymierzu z Antiochem III, skutecznie wiązał siły rebelianta, dając tym samym czas Seleukidzie na rozprawę z Egiptem. Jednakże Achajos w tym czasie był zbyt słaby, aby realnie zagrozić panowaniu Antiocha – pozostawała tylko kwestia panowania w Azji Mniejszej. Już w rok po klęsce pod Rafią Antioch przystąpił do jednoznacznego rozstrzygnięcia tegoż problemu. Wojna z krewniakiem przeciągała się nadspodziewanie długo, bo aż do 213 r. p.n.e. Seleukida, działając w porozumieniu z Attalosem I, stopniowo odebrał Achajosowi niemal wszystkie ziemie, zamykając jego samego w oblężeniu Sardes. W końcu Achajos został podstępnie pojmany i stracony na rozkaz Antiocha. Seleukida znów panował w Azji Mniejszej, chociaż nie w całej, gdyż północna część półwyspu rozdzielona była między Pergamon (Attlaos za pomoc w walce z Achajosem zażądał znacznych cesji terytorialnych, na których wcześniej władał buntownik), Galatów, Pont i Kappadocję. W sumie Seleukidom pozostawał tylko południowy pas Azji Mniejszej.
Wyprawa na wschód 212–205 p.n.e..
Uporządkowawszy sprawy w zachodniej części państwa Antioch III przystąpił do realizacji wielkiego przedsięwzięcia: przywrócenia potęgi państwa z czasów założyciela dynastii – Seleukosa I Nikatora. Poza tym Seleukida po poniesionej klęsce z Egiptem potrzebował podreperowania swojego prestiżu władcy-zdobywcy, a także napełnienia swego skarbca łupami wojennymi, zwłaszcza po poniesionych kosztach wojen z Ptolemeuszem i Achajosem. Ważnym celem wyprawy było też zdobycie kontroli nad wschodnimi szlakami handlowymi.
Armia, jaką zmobilizował Antioch do tej wyprawy, liczyła od 50 do 60 tys. żołnierzy (dla porównania Aleksander Wielki ruszając w głąb Azji miał od 35 do 40 tys. żołnierzy), a realizacja całej koncepcji nie była rzeczą prostą, gdyż oderwane części imperium Seleucydów na Wschodzie, to jest Partia pod panowaniem Parnów-Dahów i Baktria zdążyły już nieco okrzepnąć i wzmocnić swój potencjał. W tej ostatniej doszło do zmiany dynastii panującej – nowym władcą był Eutydemos.
Pierwszym etapem wyprawy była Armenia, która wcześniej nie należała faktycznie do monarchii Seleucydów, luźno tylko uznając jej zwierzchnictwo. Władca Armenii Artakses I poddał się Antiochowi nie widząc szans na walkę z jego armią. Antioch zadowalając się trybutem pozostawił go na tronie, oddając mu za żonę swoją siostrę.
Następnie król wkroczył do Medii i jej stolicy Ekbatany (210 p.n.e.), gdzie obrabował świątynię bogini Anaitis w celu podreperowania swoich funduszy, bardzo potrzebnych na dalszą wyprawę.
Z Medii wyruszył do Partii, aby wygnać Parnów, którymi władał Arsakes II. Ten, nie widząc szans na skuteczny opór, wycofał się do Hyrkanii, dokąd też podążyła za nim armia Antiocha, wywalczając sobie przejście przez masyw Elburz w przełęczy Labos w bardzo trudnych warunkach. Jednakże Seleukida nie mógł, ani doścignąć, ani pokonać Arsakesa. Najprawdopodobniej doszło do układów i porozumienia, w myśl którego Arsakes II uznał zwierzchność Antiocha III, w zamian za co ten formalnie uznał go za króla. W zasadzie Antioch zdołał opanować Partię i Hyrkanię, jednakże nie mógł ich utrzymać. Tym samym nie osiągnął on jednego z celów wyprawy, co w przyszłości miało przynieść katastrofalne skutki dla jego państwa.
Po opuszczeniu Partii, Seleukida podążył dalej na Wschód, aby odwojować dla swojej dynastii Baktrię. W kraju tym, zwanym przez historyków „państwem Greków baktryjskich”, rządy sprawował Eutydemos, który obalił dynastię Diodotydów. Również i tu nie mógł Antioch zmóc przeciwnika – znamienne, że walki trwały aż dwa lata (208–206 p.n.e.), co wskazuje na to, że władca Baktrii był zdolnym wodzem i trudnym przeciwnikiem dla Antiocha. W sumie niewiele wiadomo na temat kampanii baktryjskiej. W każdym razie nie udało się Seleukidzie pokonać Eutydemosa i w końcu doszło do porozumienia: Eutydemos pozostał na swoim władztwie z oficjalnym tytułem królewskim, uznając zwierzchnictwo Antiocha III, a swojego syna Demetriusza miał ożenić z córką Seleukidy, przypieczętowując w ten sposób sojusz między monarchami. Takie warunki porozumienia wskazują na to, że po pierwsze: całkowite i bezwzględne podporządkowanie Baktrii Seleucydom nie było w danej chwili możliwe; a po drugie, po zrozumieniu własnej bezsilności, trafiły do Antiocha argumenty władcy baktryjskiego, że dalsza walka między nimi wyczerpie ich obu, a skorzystają na tym tylko ludy środkowoazjatyckie poprzez łatwe zajęcie wyczerpanej walkami krainy, a pozostawiając u władzy Eutydemosa i jego potomków państwo Seleucydów zyskiwałoby przedmurze zabezpieczające ich przed naporem barbarzyńców. Przykład Parnów-Dahów w Partii aż nadto wyraźnie przemawiał Antiochowi do wyobraźni i tym łatwiej przyjął argumentację Eutydemosa. Z dwojga złego Antioch wolał u władzy jego dynastię na czele na wpół (de facto całkowicie) niezależnego buforowego państewka, niż chaos w prowincji i perspektywa dalszych walk o ich utrzymanie, a nawet całkowitą jej utratę na rzecz środkowoazjatyckich koczowników.
Po uzupełnieniu niezbędnych zapasów i otrzymaniu kontyngentu słoni bojowych od Eutydemosa, a także gwarancji bezpiecznego przemarszu przez Baktrię, Antioch na czele swojej armii przekroczył Hindukusz, wkraczając do Indii. Realnych szans na panowanie w tym kraju w zasadzie nie miał żadnych. Najprawdopodobniej kierowała Antiochem chęć dorównania Aleksandrowi Wielkiemu – aby w ten sposób podnieść prestiż swojego panowania. Poza tym niepoślednią rolę odgrywała chęć zdobycia bogatych łupów – czy to poprzez zagarnięcie siłowe, czy też jako dary od miejscowego władcy lub władców, gdyż sytuacja polityczna w tym regionie, po upadku potomków sławnego Czandragupty nie przedstawiała się jednolicie. Terenami, na które wkroczył Antioch władał niejaki Sofogasenos (Subhagasena), który nie próbował nawet stawiać oporu, tylko od razu poddał się zwierzchności potężnego Seleukidy, obdarowując go różnymi dobrami, słoniami i przyrzekając regularny trybut.
Na tym etapie podróży Antioch postanowił zawrócić do swojej stolicy w Syrii.
Droga powrotna prowadziła przez Arachozję, Drangianę i Karmanię i była swego rodzaju pochodem tryumfalnym zwycięskiego wodza i zdobywcy. Miejscowi, lokalni satrapowie poszczególnych krain, bezwarunkowo podporządkowywali się potężnemu królowi. Dotarłszy do Zatoki Perskiej (205 p.n.e.) Antioch postanowił wyprawić się na Półwysep Arabski, gdzie leżało bogate kupieckie miasto Gerrha, będące portem tranzytowym na szlaku handlowym z Indii do Gazy i Aleksandrii. Seleukida postanowił zająć to bogate miasto, albo też je przynajmniej złupić. Miejscowe władze, w celu pozostawienia ich w spokoju, postanowiły się okupić, na co Antioch chętnie przystał otrzymując bardzo wysokie dary w srebrze, korzeniach i wonnościach. Syty bogactw i sławy król powrócił przez Babilonię do Syrii.
Znamienny pozostaje fakt, że podczas wschodniej wyprawy, w zasadzie Antiochowi nie udało się zrealizować najważniejszego celu wyprawy, czyli przywrócenia realnej jedności państwa z czasów jego założyciela, t, j. likwidacji secesji poszczególnych terytoriów:
Jedyną korzyścią, oczywiście nie bez znaczenia, było podniesienie rangi i znaczenia swojej osoby i państwa, jak również, olbrzymie bogactwa, jakie przywiózł z wyprawy, które znacznie podreperowały królewski skarbiec.
Sława i chwała Antiocha Wielkiego. V wojna syryjska.
Wyprawa Antiocha III na Wschód odbiła się szerokim echem w świecie hellenistycznym – odtąd inskrypcje miast greckich nazywają go: "megas basileus", czyli „Wielki Król”. Nie był to jednak jego tytuł oficjalny, a więc nie używano go np. na monetach, czy w dokumentach królewskich. Tym niemniej w świecie greckim Antioch uznany został za największego monarchę, a nawet w kręgach niechętnych Rzymowi (Etolia po II wojnie macedońskiej) upatrywano w Seleukidzie jedynego władcę, który może skutecznie oprzeć się Republice znad Tybru.
Niemal od razu po powrocie ze swojej wielkiej wyprawy na Wschód, Antioch przystąpił do restytucji władzy Seleucydów w południowo-zachodniej Azji Mniejszej. Wkraczając do Lidii i Karii (204/203 p.n.e.) i zajmując tam kilka miast należących do Lagidów z Egiptu, Pergamonu i Rodos. W ten sposób teoretycznie wszedł pośrednio w konflikt z Rzymem, gdyż każda z tych krain była zaprzyjaźniona z nadtybrzańskim miastem. W tym czasie Republika rzymska kończyła tytaniczne zmagania z Kartaginą, z których „Miasto Wilczycy” miało wyjść jako mocarstwo śródziemnomorskie, aby już niebawem czynnie włączyć się w sprawy wschodnie. Antioch, albo nie dostrzegł rosnącej potęgi, albo zlekceważył znaczenie rozrastających się wpływów italskiego miasta. Tak czy owak był to błąd, za który przyszło „Wielkiemu Królowi” i jego następcom, zapłacić najwyższą cenę.
Działania w Azji Mniejszej Antioch bardzo szybko zakończył, gdyż jego uwagę zwróciła sytuacja w Egipcie, gdzie w 204 r. p.n.e. zmarł jego władca – Ptolemeusz IV Filopator, a następca – Ptolemeusz V był jeszcze dzieckiem niezdolnym do faktycznego sprawowania realnej władzy. Na dworze w Aleksandrii zapanował chaos i walka o władzę, a to była wymarzona okazja dla Seleukidy, aby powrócić do starej kwestii Celesyrii, Fenicji i Palestyny. Konkurentem Antiocha do podziału posiadłości egipskich był Antygonida Filip V z Macedonii. Między obu monarchami w r. 203/202 p.n.e., doszło do nieoficjalnego porozumienia dotyczącego nowego podziału stref wpływów po rozdzieleniu między siebie posiadłości Lagidów, o czym informuje nas Appian z Aleksandrii powołując się na rodyjskich posłów w Rzymie. Był to tzw. w historiografii „zbójecki traktat”, w myśl którego Antioch zastrzegł sobie Celesyrię, Fenicję i Palestynę, o którą Seleucydzi walczyli już od wieku, a także Cypr, Licję i część Cylicji. Filip V natomiast miał zająć niektóre wyspy greckie, a także Karię i posiadłości Lagidów w Tracji.
Aby wcielić w życie układ z królem macedońskim, Antioch przerwał operacje zbrojne w zachodniej Azji Mniejszej i już w 202 r. p.n.e., wkroczył do Syrii południowej rozpoczynając tzw. V wojnę syryjską. W toku działań wojennych wojska Seleukidy do roku 201 p.n.e. niemal bez problemu opanowały Celesyrię, Fenicję i Palestynę, napotykając jedynie znaczniejszy opór w Gazie. Władze aleksandryjskie zareagowały na to wysłaniem potężnej armii pod dowództwem wytrawnego wodza, najemnika Skopasa z Etolii, który rozpoczął działania ofensywne w Palestynie. Rozstrzygnięcie nastąpiło niedaleko źródeł Jordanu, pod Panion (Panejon), gdzie doszło do potężnej batalii między wojskami Skopasa i Antiocha III Wielkiego (200 p.n.e.). Była to jedna z największych bitew ówczesnego świata, porównywalna do Rafii i późniejszej Magnezji, o bardzo dużym znaczeniu dla dziejów politycznych monarchii Seleucydów i regionu. Antioch spotkał tutaj godnego siebie przeciwnika. Bitwa miała osobliwy przebieg z uwagi na to, że toczyła się po obu stronach rzeki na różnym terenie. Jednakże Seleukida umiał wykorzystać swoją przewagę w falandze i słoniach, które na równym terenie zmiotły wojska Skopasa po jednej stronie rzeki rozstrzygając tym samym o zwycięstwie na rzecz Antiocha. Pomimo tego, że po drugiej stronie rzeki Skopas uzyskał przewagę nad wojskami króla, nie mógł jednak już odwrócić losów bitwy, która skończyła się jego klęską.
Wiekowy spór z Lagidami o Celesyrię, Fenicję i Palestynę został rozstrzygnięty pod Panion na korzyść Seleucydów.
Walka o dziedzictwo Lizymacha.
Sława Antiocha, szczególnie po wyprawie na Wschód, z której król wrócił w glorii chwały, dotarła również do Rzymu, w którym wśród senatorów wzbudziła poważne zaniepokojenie. Jednakże do roku 201 p.n.e. Rzymianie byli jeszcze zbyt zajęci wojną z Kartaginą, a później z Macedonią, by podejmować jakieś konkretne działania wobec Antiocha, zwłaszcza że nie zagrażał on Republice bezpośrednio.
Dominującą wytyczną w polityce Antiocha po powrocie ze Wschodu stała się kwestia odwojowania małoazjatyckich i europejskich obszarów, którymi wcześniej władali Seleucydzi lub też do których zawsze rościli sobie prawa od czasów założyciela dynastii, Seleukosa I Nikatora (zwłaszcza do Tracji, która po śmierci Lizymacha powinna należeć do Seleucydów prawem zwycięzcy). Takie cele Seleukidy w dalszej perspektywie musiały doprowadzić do konfrontacji z Republiką rzymską, która stopniowo rozszerzała swoją strefę wpływów na wschód.
Aby wcielić w życie swoje plany Antioch III rozpoczął szereg kampanii w Azji Mniejszej, a następnie w Europie.
Zgodnie z przekazem Liwiusza już w r. 198 p.n.e. Seleukida wyruszył na podbój królestwa Pergamonu, osiągając znaczne sukcesy. W tym przypadku Antioch zamierzał złamać siłę Attalidów, zabezpieczając sobie tyły w planowanej wyprawie do Azji mniejszej i Tracji. Osiągając znaczne sukcesy w porozumieniu z królem Bitynii Prusjaszem I, Antioch zajął część Frygii i Troady, przez co znacznie zredukował królestwo Pergamonu. Jednakże misja dyplomatyczna Rzymu położyła kres dalszej wojnie z Attalosem I Soterem.
W następnym roku (197 p.n.e.) Antioch ruszył na rekonkwistę wybrzeży małoazjatyckich, zajmując szereg miast, w tym Efez. W swoim pochodzie zdobywczym Seleukida nie napotkał niemal żadnego oporu. W tym czasie Rzym zajęty był wojną z Filipem V (II wojna macedońska) i Republika znad Tybru nie chciała prowokować Antiocha, obawiając się (najprawdopodobniej niesłusznie) pomocy Antiocha dla króla macedońskiego.
Na przełomie 197/198 p.n.e. Seleukida przeprawił się przez Hellespont i wkroczył na Chersonez Tracki – tam przystąpił do odbudowy zniszczonej przez Traków Lizymachii – najprawdopodobniej chciał z niej uczynić stolicę europejskiej części swojego państwa.
Tymczasem, po zakończonej wojnie z Filipem V, Rzymianie mocno zaniepokoili się pojawieniem się Antiocha w Europie i jego poczynaniami. Zajęcie Chersonezu Trackiego i odbudowa Lizymachii, dawała Seleukidzie kontrolę nad przeprawami do Azji, co znacznie wzmacniało jego pozycję strategiczną. Antioch jednak nie zamierzał wojować z Rzymem – jego celem był spadek po Lizymachu, zdobyty (teoretycznie) przez Seleukosa I Nikatora. Rzymianie, mając już rozwiązane ręce, po wojnie z Macedonią, zaczęli dyktować warunki Antiochowi.
Na spotkaniu w Lizymachii z posłami rzymskimi (196 p.n.e.), Antioch, który co prawda udowodnił swoje racje, odpierając wszystkie rzymskie zarzuty, nie doszedł jednak do porozumienia z Rzymianami.
Każda ze stron trwała więc przy swoich racjach: Rzymianie chcieli, aby Antioch wycofał się z Europy, Antioch natomiast nie zamierzał ustąpić z Chersonezu Trackiego, a planował jeszcze zdobyć cały spadek po Lizymachu, czyli Trację.
Po tym spotkaniu dla obu stron stało się jasne, że wojna jest nieunikniona, zwłaszcza że na dworze Antiocha w tym czasie (195 p.n.e.), zjawił się Hannibal, który musiał opuścić Kartaginę (z powodów zadrażnień z władzami swojego państwa), stając się doradcą wojskowym Seleukidy, co miało bardzo negatywny wydźwięk w stosunkach Antiocha z Rzymem.
W latach 195–194 p.n.e. Antioch, w toku wypraw zbrojnych, opanował wybrzeże Tracji, ale nie udało mu się podporządkować terenów leżących w głębi lądu – uwolnił tylko miasta greckie od częstych najazdów Traków.
W tych latach również dokonał kilka mariaży swoich córek. Kleopatrę oddał za żonę Ptolemeuszowi V Epifanesowi, drugą córkę – Antiochis – wysłał do władcy Kapadocji – Ariaratesa IV Eusebesa, a z kolei trzeciej córki Antiocha nie chciał za żonę nowy władca Pergamonu – Eumenes – obawiając się uzależnienia od potężnego Seleukidy.
Tymczasem w r. 194 p.n.e. Rzymianie wycofali swoje siły z Grecji na wniosek Tytusa Kwinkcjusza Flamininusa, który wcześniej (w r. 196 p.n.e.) proklamował uroczyście „wolność wszystkich miast greckich”. Wojska rzymskie opuściły również tzw. „kajdany Hellady”, czyli Akrokorynt, Demetrias i Chalkis, bardzo ważne twierdze z punktu widzenia strategicznego, aby skutecznie kontrolować Helladę.
Tymczasem do wojny z Rzymem parli Etolowie, niedawni sojusznicy Rzymian w wojnie z Filipem V. Niezadowoleni z nowego rzymskiego porządku, a także zawiedzeni tym, że Rzymianie nie docenili ich roli w wojnie macedońskiej, w której uważali, że walnie przyczynili się do pokonania Filipa, byli rozczarowani, że tak naprawdę to niewiele otrzymali w nagrodę (a liczyli na całą Tesalię). Zaczęli siać ferment antyrzymski i właśnie w Antiochu upatrywali tego, który rzuci Rzymian na kolana. W swoich licznych poselstwach do Seleukidy, roztaczali przed nim wizję uciemiężenia Grecji przez Rzym, a także, że cała Hellada czeka na wielkiego przywódcę, który poprowadzi ich na bój z Rzymem. Obiecywali, że w Grecji przyłączą się do niego liczne miasta, a nawet sam pokonany król macedoński – Filip V. Antioch nie do końca wierzył w te zapewnienia, ale ostatnie poczynania Rzymian i ich żądania wobec niego, istotnie go drażniły, zwłaszcza ostatnie spotkanie w Lizymachii. Dlatego też poważnie rozważał starcie zbrojne, aczkolwiek się do niego nie spieszył.
W końcu Etolowie postawili go przed faktem dokonanym – opanowali Demetrias, jedno z „kajdan Hellady”, znakomity port do przyjęcia desantu Antiocha. Seleukida wiedział, że taka okazja może się już nie powtórzyć, dlatego też zebrał tyle wojska ile w danej chwili mógł i wyruszył do Grecji.
Konflikt z Rzymem – Magnezja 190 p.n.e. Śmierć wielkiego króla.
Siły z jakimi wylądował Antioch w Tesalii – jesienią 192 r. p.n.e., były niewystarczające, aby prowadzić skuteczne operacje militarne przeciw Rzymowi – w sumie dysponował kilkunastoma tysiącami żołnierzy. Co prawda zaraz na początku wyprawy, oprócz zajętej dla Antiocha przez Etolów potężnej twierdzy o strategicznym położeniu – Demetrias, udało się Seleukidzie uchwycić kilka innych ważnych punktów, m.in. Chalkis na Eubei oraz opanować część Tesalii, jednakże nie były to jakieś znaczne osiągnięcia, zwłaszcza że rychło je utracił. Przede wszystkim królowi brakowało wojska. Być może Antioch liczył na bardziej entuzjastyczne przyjęcie w świecie greckim, a co za tym idzie wzmocnienie swojej armii poprzez zaciągi na miejscu. Tymczasem jednak świat grecki był tradycyjnie podzielony – politycy greccy z poszczególnych miast mieli różne koncepcje wolnościowe i sympatie polityczne i bynajmniej nie było jednolitego antyrzymskiego frontu wśród nich, a nawet wiele miast greckich opowiadało się wprost za Rzymem.
Wiosną r. 191 p.n.e. do Grecji przybyła armia konsularna pod dowództwem Maniusza Acyliusza Glabriona i połączywszy się z oddziałami rzymskimi operującymi już na terenie Grecji, zmusiła Antiocha do wycofania się do Termopil, gdzie Seleukida poniósł klęskę w walce z przeważającymi siłami rzymskimi (kwiecień 191 p.n.e.). Przegrana króla spowodowana była obejściem jego pozycji przez oddział rzymski Marka Porcjusza Katona, który po pokonaniu Etolów, pilnujących wysokogórskich ścieżek wokół Termopil, wyszedł na tyłach armii królewskiej i zaatakował jego obóz wzniecając zamieszanie i popłoch w armii Seleukidy. Antioch z garstką własnych żołnierzy uciekł do Chalkis, a następnie do Azji Mniejszej, gdzie w Efezie założył kwaterę główną, szykując się do walnej rozprawy z Rzymianami.
Stopniowo Seleukida zaczął tracić przewagę na morzu. Jeszcze w 191 roku p.n.e. (we wrześniu), flota Antiocha poniosła klęskę w bitwie pod Korykos u wybrzeży Cylicji. Co prawda admirał królewski, Poliksenidas, kilka miesięcy później – w kwietniu 190 r. p.n.e. – zdruzgotał flotę rodyjską (Rodos w tym czasie była sprzymierzeńcem Rzymu), jednakże kolejne klęski morskie – pod Side (klęska floty Hannibala) i pod Myonnesos (admirała Poliksenidasa) odebrały ostatecznie Antiochowi panowanie nad morzami, a Rzymianie mogli bezpiecznie przeprawić swą armię do Azji. Klęski morskie Antiocha w dużej mierze wynikały z przejścia na stronę Rzymian wyspy Rodos, która od wieków słynęła ze znakomitej floty i żeglarzy, którymi to istotnie wsparła Republikę w zmaganiach z Seleukidą. A władze rodyjskie przechodząc na stronę Miasta Wilczycy, kierowały się pragmatyzmem politycznym – po prostu uznały, że na dłuższą metę Antioch i tak przegra zmagania z Rzymem, toteż chcieli być po stronie zwycięzcy, zwłaszcza że chcieli partycypować w podziale schedy po Seleukidzie, a chętnym do spadku był jeszcze Eumenes z Pergamonu, gorliwie od początku wspierający Rzymian.
Zanim jeszcze Poliksenidas przegrał pod Myonnesos, armia rzymska pod dowództwem Scypionów (Lucjusz Korneliusz Scypion Azjatycki i Publiusz Korneliusz Scypion Afrykański Starszy) maszerowała, aby zdobyć Lizymachię i przeprawić się przez Hellespont. Po utracie kontroli nad morzami, Antioch ewakuował swoje siły z Lizymachii i wycofał się całkowicie z Europy. Rzymianie bez walki wkroczyli do twierdzy i następnie bez przeszkód przeprawili się do Azji Mniejszej.
W grudniu r. 190 p.n.e. pod Magnezją doszło do konfrontacji sił Rzymian z Antiochem III Wielkim.
W tej, jednej z największych batalii antycznego świata, Rzymianie dysponowali ok. 30 tysięczną armią, wraz ze wsparciem Eumenesa z Pergamonu, a wojska Antiocha miały ponad dwukrotną przewagę (ok. 72 tys. żołnierzy) i składały się z najemników greckich oraz z kontyngentów ściągniętych ze wschodnich satrapii państwa. Pomimo takiej przewagi Antioch III poniósł totalną klęskę. O zwycięstwie Scypionów zadecydowały z jednej strony twardy opór i wyszkolenie legionistów, jak również jazda pergamońska Eumenesa wraz z kawalerią rzymską, które rozbiły lewe skrzydło armii Seleukidy osłaniające bok falangi, pozbawiając ją w ten sposób ochrony przy jednoczesnym frontalnym uderzeniu rzymskich legionów. Antioch tymczasem, dowodząc prawym skrzydłem, zanadto rozpędził się w pościgu za nieprzyjacielem (podobnie jak pod Rafią) po uderzeniu i rozproszeniu lewej flanki rzymskiej. Kiedy w końcu zawrócił, jego armia już bezładnie uciekała przed Rzymianami i Eumenesem.
Po bitwie i przegranej Antiocha doszło do rozejmu i narzucono królowi wstępne warunki pokoju: zapłacenie ogromnej kontrybucji w wysokości 15 000 talentów, rezygnacja z krain w Azji Mniejszej na północ od gór Taurus i oddanie syna królewskiego, młodego Antiocha (przyszłego Antiocha IV Epifanesa) jako zakładnika do Rzymu. Postanowienia te zostały ostatecznie sformułowane w traktacie pokojowym w 188 r. p.n.e. w Apamei (Frygia), gdzie przedstawiciele komisji rzymskiego senatu czuwali nad wprowadzeniem ich w życie, a oprócz tego pozbawiono Seleukidę floty i słoni. Antioch stał się oficjalnie „przyjacielem ludu rzymskiego”.
Zdobyte na królu syryjskim terytoria w Azji Mniejszej Rzym rozdzielił między Eumenesa z Pergamonu i Rodos, szczególnie ten pierwszy stał się odtąd władcą najpotężniejszego królestwa w Azji Mniejszej.
Innymi bezpośrednimi następstwami klęski wielkiego króla były perturbacje we wschodnich rubieżach państwa, kiedy dotarła tam wieść o klęsce „niezwyciężonego króla” satrapowie podnieśli bunty, a liczne plemiona barbarzyńskie zaczęły wdzierać się na tereny imperium.
Przegrana pod Magnezją miała dla ówczesnego świata, a szczególnie dla monarchii Seleucydów, bardzo poważne następstwa. Przede wszystkim państwo Antiocha utraciło status mocarstwa (przynajmniej jeśli chodzi o Zachód i Europę), odtąd królowie syryjscy nie byli już w stanie prowadzić w pełni niezależnej polityki międzynarodowej jeśli chodzi o basen Morza Śródziemnego (jaskrawym tego przykładem jest ultimatum rzymskiego senatora wystosowane wobec Antiocha IV Epifanesa podczas VI wojny syryjskiej, w 168 r. p.n.e., gdy zwycięskiemu królowi nakazał wycofać się z Egiptu, co ten bez szemrania wykonał). Seleucydzi mogli być niezależni jedynie tam, gdzie Rzym pozostawił im swobodę działania, a taką swobodę mieli jeszcze na Wschodzie.
Konsekwencją bitwy pod Magnezją było również poszerzenie strefy wpływów Republiki znad Tybru na wschodzie, gdyż odtąd kontrolowała ona również Azję Mniejszą, a w dalszej perspektywie były kraje Bliskiego Wschodu.
Zepchnięta na wschód monarchia Seleucydów odtąd stawała się powoli państwem na wskroś azjatyckim i zaczęła się borykać z poważnymi problemami ekonomicznymi, zarówno z uwagi na wysoką kontrybucję wojenną, którą Antioch musiał wypłacić, jak również z powodu utraty obszarów małoazjatyckich, takich jak Frygia i Lidia, które uchodziły w tych czasach za bogate krainy.
Trudności ekonomiczne, jak polityczne (niepokoje w satrapiach) skłoniły Antiocha do podjęcia decyzji o kolejnej wyprawie na Wschód. Potrzebował jednak pilnie funduszy na jej rozpoczęcie. Zanim wyruszył mianował swego syna Seleukosa (Seleukos IV, 187–175 p.n.e.) współwładcą i zarządcą zachodniej części państwa. W czerwcu 187 r. p.n.e., podczas próby obrabowania świątyni Bela w Elamie słynącej z bogactwa, w której król osobiście brał udział, padł zabity w walce, jak się wywiązała między jego ludźmi i obrońcami świątyni wraz z miejscową ludnością. W ten niesławny sposób zginął Antioch III Wielki, przedstawiciel dynastii Seleucydów, potomek Seleukosa I Nikatora.
Podsumowanie.
Antioch III Wielki przeszedł do historii, jako władca potężnego i rozległego państwa rozciągającego się od wybrzeży Morza Śródziemnego, aż po Indie. Gdy obejmował władzę w państwie, imperium w zasadzie się rozpadało. Udało mu się przywrócić jedność państwa i wzmocnić autorytet swojej dynastii na arenie międzynarodowej, chociaż nie zlikwidował tendencji separatystycznych w swoim królestwie. Jednakże przypomniał on potęgę Seleucydów w wielu miejscach byłego imperium Aleksandra, wszystkim tym, którzy o niej chcieli zapomnieć. Antioch III nie miał jednak dość sił i środków, aby trwale podporządkować sobie wschodnie rubieże swojego imperium. "De facto" jego wyprawa na Wschód, która przyniosła mu przydomek „Wielki”, była tylko doraźną demonstracją siły, ale obok sławy i wzrostu prestiżu swego państwa, przyniosła mu także liczne bogactwa, dzięki którym mógł on realizować wiele zamierzeń w Azji i Europie – nie zawsze udanych.
Antioch III Wielki był ostatnim władcą hellenistycznym, który prowadził samodzielną politykę mocarstwową w basenie Morza Śródziemnego. Większość badaczy uważa, że był też ostatnim monarchą hellenistycznym, który mógł realnie przeciwstawić się Rzymowi, a przynajmniej zatrzymać na jakiś czas jego ekspansję. Jednak konfrontacja z Rzymem przyniosła mu szereg klęsk i utratę licznych terytoriów, a także nadszarpnięcie autorytetu, zapoczątkowując tym samym upadek imperium Seleucydów. W jakimś stopniu odpowiedzialność za to ponosi sam Antioch III Wielki, z powodu swej krótkowzroczności i błędów, jakie popełnił w ostatnich latach swego panowania. Mimo to, obok założyciela dynastii – Seleukosa I Nikatora – Antioch III uważany jest za najwybitniejszego jej przedstawiciela, który powstrzymał na jakiś czas rozpad swojego wielonarodowego i wielokulturowego państwa – rozpad, który i tak był nieunikniony i to bez względu na rolę rodzącego się imperium rzymskiego.

</doc>
<doc id="80911" url="https://pl.wikipedia.org/wiki?curid=80911" title="Kattegat">
Kattegat

Kattegat – cieśnina między Półwyspem Jutlandzkim (Danią) a Półwyspem Skandynawskim (Szwecją).
Nazewnictwo.
Nazwa Kattegat wywodzi się z języka holenderskiego i oznacza "kocią dziurę". Określenie to cieśnina zawdzięcza średniowiecznym nawigatorom, którzy w ten opisowy sposób porównywali ją do bardzo wąskiego przejścia dostępnego tylko dla kotów.
Charakterystyka.
Cieśnina Kattegat jest granicą Morza Bałtyckiego i jest zaliczana do tego morza. Kattegat połączony jest z Bałtykiem przez cieśninę Sund, a z Morzem Północnym przez Skagerrak i Limfjorden.
Jest zaliczany do Cieśnin Duńskich:
Temperatura wód powierzchniowych waha się od 2°C w lutym do 17°C w sierpniu, przy zasoleniu od 18,5‰ na południu do 29,6‰ na północy.

</doc>
<doc id="80912" url="https://pl.wikipedia.org/wiki?curid=80912" title="Willy Brandt">
Willy Brandt

Willy Brandt, właśc. Karl Herbert Frahm (ur. 18 grudnia 1913 w Lubece, zm. 8 października 1992 w Unkel) – niemiecki polityk, działacz socjaldemokratyczny, członek SPD i jej przewodniczący w latach 1964–1987, kanclerz RFN w latach 1969–1974, laureat pokojowej Nagrody Nobla w 1971, Człowiek Roku 1970 według magazynu „Time”.
Młodość i czasy II wojny światowej.
Pochodził z robotniczej rodziny. W 1932 roku ukończył gimnazjum Johanneum w Lubece. Wcześnie zainteresował się działalnością polityczną. W 1930 roku wstąpił do SPD, a od 1931 roku współpracował z rozłamową Socjalistyczną Partią Robotniczą (SAPD). W tym czasie udzielał się także jako dziennikarz. Po przejęciu władzy przez Adolfa Hitlera w Niemczech w 1933 roku wyemigrował do Norwegii, by założyć tam filię SAPD i prowadzić walkę przeciwko nazistom. Nawiązał kontakty z norweskim ruchem robotniczym. W 1938 roku władze III Rzeszy pozbawiły Frahma obywatelstwa. Pod nazwiskiem Gunnar Gaasland odwiedził Niemcy podając się za norweskiego studenta w 1936 roku. Używał on już wtedy nazwiska Brandt i wystąpił o obywatelstwo Norwegii. W latach 1937–1939 był korespondentem prasowym w republikańskiej Hiszpanii jako dziennikarz dla kilku lewicowych gazet w czasie hiszpańskiej wojny domowej. Po zajęciu Norwegii przez Niemców Brandt uciekł w 1940 do Szwecji, gdzie kontynuował działalność polityczną. Ambasada rządu norweskiego na emigracji w Szwecji przyznała mu norweskie obywatelstwo w 1940 roku. Na wygnaniu czynił wysiłki mające na celu zbliżenie pomiędzy emigracyjnymi partiami SPD i SAP. W czasie emigracji w Szwecji Willy Brandt wypowiadał się w sprawie stosunku Niemiec do Polski i kształtu jej granic. Uznawał prawo Polaków do odbudowy własnego państwa, do bezpieczeństwa narodowego i niektórych zmian terytorialnych.
Kariera w RFN.
Po II wojnie światowej Willy Brandt wrócił do Niemiec jako korespondent prasy skandynawskiej, głównie norweskiej. Relacjonował m.in. przebieg procesu zbrodniarzy nazistowskich w Norymberdze. Pełnił także funkcję attaché prasowego norweskiej misji wojskowej przy Sojuszniczej Radzie Kontroli Niemiec. Po powrocie na stałe do Niemiec związał swe życie z Berlinem. Rozpoczął pracę w SPD, jako pełnomocnik zarządu partii i jej przedstawiciel we władzach alianckich. Był to początek jego wielkiej kariery politycznej. Był wieloletnim deputowanym w Bundestagu z Berlina Zachodniego. W latach 1957–1966 sprawował funkcję burmistrza Berlina, wykazał się zdolnościami politycznymi zwłaszcza w czasie tzw. II kryzysu berlińskiego w 1958 roku. Brandt zdecydowanie odrzucił ultimatum Chruszczowa, domagającego się zniesienia praw okupacyjnych w Berlinie Zachodnim i przekształcenia go w wolne miasto. Wyrazem poparcia dla nieustępliwej polityki Brandta w Berlinie była wizyta prezydenta USA, Johna F. Kennedy’ego w Berlinie 26 czerwca 1963 roku. W jej trakcie z ust amerykańskiego prezydenta padły słynne słowa: „Ich bin ein Berliner” („Jestem berlińczykiem”).
Kariera w SPD.
W 1964 roku Brandt zastąpił Ericha Ollenhauera na stanowisku przewodniczącego SPD, pełnił tę funkcję do roku 1987. W wyborach parlamentarnych z 1961 i 1965 roku był kandydatem SPD na kanclerza. W okresie rządów wielkiej koalicji CDU/CSU i SPD w latach 1966–1969 Brandt pełnił urząd wicekanclerza i ministra spraw zagranicznych. Po wygraniu wyborów do Bundestagu przez koalicję SPD i FDP we wrześniu 1969 roku Willy Brandt został wybrany na kanclerza (21 października 1969).
Kanclerz RFN.
Za swoich rządów podpisał układ o normalizacji wzajemnych stosunków z ZSRR, a 7 grudnia 1970 – układ z Polską. Podczas wizyty w grudniu 1970 w Warszawie oddał hołd polskim ofiarom hitlerowskich Niemiec klękając pod Pomnikiem Bohaterów Getta. Zmienił również politykę wobec Wschodnich Niemiec, w grudniu 1972 roku podpisał z NRD układ (tzw. "Grundlagenvertrag"). W 1973 roku RFN oraz NRD zostały przyjęte do ONZ.
Brandt odnosił sukcesy na polu międzynarodowym, nie powiodło się mu jednak w polityce wewnętrznej. Nie zdołał uporządkować problemów gospodarczych i finansowych Niemiec. Dodatkowo wykrycie szpiega NRD wśród pracowników urzędu kanclerskiego na tyle osłabiło pozycję kanclerza, że ten podał się do dymisji 7 maja 1974 roku (szpiegiem tym był Günter Guillaume – sekretarz Brandta). W następnych latach Willy Brandt pełnił nadal funkcję przewodniczącego SPD. Po ustąpieniu w 1987 roku został honorowym przewodniczącym tej partii.
W latach 1979–1983 był posłem do Parlamentu Europejskiego.

</doc>
<doc id="80915" url="https://pl.wikipedia.org/wiki?curid=80915" title="Agrofizyka">
Agrofizyka

Agrofizyka – nauka z pogranicza agronomii i fizyki, której obiektami badawczymi są elementy agroekosystemu, badane i opisywane metodami nauk ścisłych – w szczególności fizyki.
Ze względu na metodę i obiekt badawczy związek agrofizyki z biofizyką jest bardzo ścisły, lecz w przypadku agrofizyki ograniczony jest do środowiska rolniczego, tzn. gleby, roślin i zwierząt związanych z produkcją rolniczą. Konieczność uwzględnienia specyficznych cech obiektu badawczego i znajomość technologii rolniczych, a obecnie biotechnologii, na które osiągnięcia tej nauki mają lub będą miały wpływ, odróżnia ją od biofizyki.
Agrofizyka najbliższa jest naukom podstawowym takim jak biologia, z której wiedzy i metody korzysta (zwłaszcza ekologii środowiska i fizjologii roślin), a także fizyce, od której bierze metody badawcze, a szczególnie eksperyment fizyczny i model fizyczny. Zainteresowania agrofizyki nie skupiają się na technicznych problemach agronomii, a to odróżnia ją od inżynierii rolniczej i kwalifikuje do nauk podstawowych.
Potrzeby agronomii – zapotrzebowanie na obiektywne, fizyczne metody badania gleby, a w rezultacie ekosystemu rolniczego gleba-roślina-atmosfera – były przyczyną powstania agrofizyki. Zakres nauki, początkowo ograniczony do ogólnych zależności w ekosystemie glebowym, w miarę jej rozwoju poszerzał się o najważniejsze problemy rolnictwa – świadome kształtowania płodów rolnych jako pokarmu lub surowca, a także o problemy oceny jakości, racjonalne wykorzystanie w środowisku rolniczym dotychczasowych odpadów, np. komunalnych (gaz wysypiskowy) i przemysłowych (zanieczyszczenia wody, zanieczyszczenie powietrza).
Ośrodkiem naukowym skoncentrowanym na rozwoju dyscypliny naukowej, określającym jej unikatowy charakter w Polsce i docenianym na świecie jest Instytut Agrofizyki im. Bohdana Dobrzańskiego PAN w Lublinie.

</doc>
<doc id="80917" url="https://pl.wikipedia.org/wiki?curid=80917" title="Cesarstwo Niemieckie">
Cesarstwo Niemieckie

Cesarstwo Niemieckie, Rzesza Niemiecka (niem. "Deutsches Kaiserreich, Deutsches Reich") – niemieckie państwo federacyjne powstałe w wyniku zjednoczenia Niemiec dokonanego w latach 1866–1871 przez Prusy pod rządami Ottona von Bismarcka. W historiografii określane także jako Druga Rzesza ("Zweites Reich"). Na przełomie XIX i XX wieku było jednym z najpotężniejszych państw Europy i świata, posiadało potężną armię i przemysł, który w tym czasie przewyższył brytyjski i ustępował tylko amerykańskiemu.
Cesarstwo Niemieckie było formalnie monarchią konstytucyjną i państwem federalnym, złożonym z państw związkowych wchodzących w skład Rzeszy będących monarchiami i wolnymi miastami. Realnie największy wpływ na kierunek polityki zachowywał cesarz, będący jednocześnie królem pruskim, oraz odpowiadający przed cesarzem kanclerz Rzeszy, który często był też premierem Prus. Prusy posiadając olbrzymią przewagą terytorialną, ludnościową i militarną górowały nad innymi państwami niemieckimi i nadawały ton polityce całej Rzeszy.
Sytuacja polityczna.
Godność cesarską sprawował urzędowo (łac. "ex officio") władca największego państwa, Królestwa Prus, a jego oficjalny tytuł brzmiał „Cesarz niemiecki”, co miało oznaczać, że jedynie przewodniczył Rzeszy, gdyż był „pierwszy wśród równych” ("primus inter pares") wobec innych władców niemieckich. Tytuł „Cesarz Niemców” odrzucono, ponieważ sugerował, że cesarz panuje z woli narodu, a nie dzięki łasce bożej ("dei gratia"). Taką neutralną tytulaturę przyjęto także i po to, aby nie zadrażniać stosunków z Austro-Węgrami, które choć zostały pokonane przez Prusy, to jednak cesarz Franciszek Józef nadal cieszył się autorytetem i poparciem wśród niektórych władców niemieckich, zmuszonych do posłuszeństwa wobec Prus. Obawiano się również pobudzenia nastrojów demokratycznych i rewolucyjnych wśród społeczeństwa.
Konstytucja Cesarstwa była napisana tak, że do końca jego istnienia prawnicy spierali się czy uznać Niemcy bardziej za państwo związkowe ("Bundesstaat") czy też za związek państw ("Staatenbund"). Nie przeszkadzało to jednak Prusom w ścisłej kontroli niemieckiego życia wewnętrznego i polityki zewnętrznej, ponieważ o wszystkich najważniejszych sprawach decydował w istocie kanclerz powoływany przez cesarza, a stosunki z poszczególnymi królami i książętami regulowane były poprzez nieformalne związki partnerstwa i zależności.
Ówczesna opinia publiczna, ze względu na różnice religijne i gospodarcze, dzieliła się na pięć głównych nurtów: konserwatystów protestanckich, konserwatystów katolickich, prawicę liberalną, lewicę liberalną i lewicę. Obok reprezentantów tych nurtów w Reichstagu zasiadali reprezentanci mniejszości narodowych (m.in. Polacy).
Demografia.
Zmiany demograficzne w Cesarstwie Niemieckim w latach 1871–1910:
Miasta.
Populacja największych miast Cesarstwa w 1900 roku oraz ich współczesna przynależność państwowa.

</doc>
<doc id="80924" url="https://pl.wikipedia.org/wiki?curid=80924" title="Wyszukiwarka">
Wyszukiwarka



</doc>
<doc id="80928" url="https://pl.wikipedia.org/wiki?curid=80928" title="Ratatosk">
Ratatosk

Ratatosk, Ratatoskr - w mitologii nordyckiej wiewiórka, która biega po drzewie Yggdrasil, przenosząc wiadomości pomiędzy orłem siedzącym na szczycie drzewa i wężem Níðhöggr, który przebywa pod jednym z trzech korzeni drzewa, wywołując między nimi konflikty. Ratatosk przynosi również deszcz, wodę i śnieg. Reprezentuje szybkość i psotę.
Ratatosk był jednym z mitycznych zwierząt obgryzających Yggdrasil (oprócz wiewiórki obgryzał je wąż Níðhöggr oraz cztery jelenie: Dáinn, Dvalinn, Duneyrr i Duraþrór), przez co boki drzewa nieustannie gniły; w ten sposób drzewo będące żywicielem świata i źródłem schronienia dla zamieszkiwanych przez siebie zwierząt również musiało znosić udręki i próby z powodu tych samych stworzeń.
Ratatosk jest wymieniony w Eddzie Starszej, opracowanej w XIII wieku z wcześniejszych, tradycyjnych źródeł, oraz w Eddzie Młodszej, napisanej w XIII wieku przez Snorriego Sturlusona.
Etymologia.
Nazwa "Ratatoskr" zawiera dwa elementy: -rata- i -toskr. Element toskr zwykle uznaje się za znaczący tyle co "kieł". Według teorii Guðbrandura Vigfússona -rati oznacza "podróżnik", a nazwa legendarnego świdra Rati może pochodzić od tego samego terminu. Według Vigfússona, Ratatosk znaczy tyle co "kieł-podróżnik" lub "wspinacz-kieł". 
Według Sophusa Bugge, Ratatosk może być zapożyczeniem z języka staroangielskiego oznaczające tyle co "Szczurozęby" lub "Szczur-ząb", jednak jego teoria nie prezentuje się wiarygodnie w świetle faktu, że element -toskr nie pojawia się nigdzie indziej w staronordyckim. Bugge zaproponował, że element -toskr jest przekształceniem staroangielskiego słowa "tūsc" (starofryzyjski - tusk), a element -rata odnosi się do staroangielskiego słowa "ræt" ("szczur").
Anna Kozłowska-Ryś i Leszek Ryś tłumaczą Ratatosk ze staroislandzkiego jako "gryzący ząb".
Teorie.
Richard W. Thorington Jr. i Katie Ferrell teoretyzują, że rola Ratatosku prawdopodobnie wywodzi się ze zwyczaju europejskich wiewiórek ("Sciurus vulgaris") polegającego na wydawaniu alarmującego krzyku w odpowiedzi na niebezpieczeństwo, co mogło być interpretowane jak wiewiórka wygłaszająca nieprzyjemne uwagi na czyjś temat.
John Lindow twierdzi, że w sagach postaci, które podżegają lub pomagają utrzymywać spory poprzez przekazywanie złośliwych słów rzadko są osobami o wysokim statusie, co może tłumaczyć przypisanie takiej roli w mitologii wiewiórce, relatywnie nieistotnego zwierzęcia.
Hilda Ellis Davidson opisując Ygdrassil zwraca uwagę, że Ratatosk obgryzając je posuwa na przód cykl destrukcji i odrodzenia, przez co symbolizuje ono wiecznie zmieniającą się egzystencję. 

</doc>
<doc id="80936" url="https://pl.wikipedia.org/wiki?curid=80936" title="Broń jądrowa">
Broń jądrowa

Broń jądrowa – broń, której energia wybuchu pochodzi z przemian jądrowych:
Określenie „broń jądrowa“ jest trudne do jednoznacznego zdefiniowania. Według amerykańskiego Departamentu Obrony, bronią jądrową jest kompletne urządzenie w jego zamierzonej ostatecznej konfiguracji, które po zakończeniu procedur i procesów uzbrojenia, fuzji oraz sekwencji odpalenia, zdolne jest do produkcji zamierzonej reakcji nuklearnej oraz uwolnienia energii.
Plany użycia broni jądrowej.
Dzięki istnieniu tej broni powstało przekonanie o możliwości pokonania przeciwnika bez użycia ogromnych armii, do zadania dużych zniszczeń na obszarze przeciwnika wystarczy samolot bombowy, pocisk artyleryjski lub rakieta przenosząca atomowe głowice bojowe.
Siła rażenia jest daleko większa niż w przypadku konwencjonalnego materiału wybuchowego – największe bomby są zdolne zniszczyć całe miasta. Bomby atomowe zostały zastosowane dwukrotnie w celach wojennych przez armię Stanów Zjednoczonych przeciwko japońskim miastom Hiroszima i Nagasaki, w trakcie II wojny światowej. Od tego czasu użyto ich około 2000 razy, jedynie w ramach testów, przeprowadzanych przez osiem państw (Stany Zjednoczone, Związek Radziecki, Wielka Brytania, Francja, Chińska Republika Ludowa, Indie, Pakistan i Korea Północna).
Mocarstwami nuklearnymi są Stany Zjednoczone, Rosja, Wielka Brytania, Francja, Chińska Republika Ludowa, Indie, Pakistan, Korea Północna i Izrael, którego władze nie potwierdzają ani nie zaprzeczają tym podejrzeniom. Republika Południowej Afryki wyprodukowała 4 bomby atomowe, lecz po upadku apartheidu jej arsenał nuklearny został zdeponowany w Izraelu.
Korea Północna ogłosiła, że ma arsenał nuklearny. Próbny ładunek został zdetonowany 9 października 2006 o 4.36 czasu polskiego. Eksplozję przeprowadzono w wyrytej w górach kopalni w prowincji Hamgyong. Jednak według wielu ekspertów władze w Pjongjangu potrzebują jeszcze 5–10 lat na przełamanie technicznych problemów i takie udoskonalenie ładunku, by móc umieścić go na rakiecie dalekiego zasięgu. Ukraina może mieć głowice atomowe, które w wyniku chaosu nie zostały zabrane przez Siły Zbrojne Federacji Rosyjskiej. O prace nad budową broni atomowej podejrzewany jest Iran.
Prace nad budową broni atomowej prowadziły swego czasu RPA oraz Irak. Przed upadkiem Muru Berlińskiego broń atomowa znajdowała się także na terenie NRD (dwie bazy), w Czechosłowacji (Hranice) oraz w Polsce. W okresie zimnej wojny przez krótki czas na Kubie stacjonowały także radzieckie pociski balistyczne.
Z chwilą wprowadzenia broni jądrowej na uzbrojenie podjęto prace nad planami jej użycia. Już w marcu 1946 r. Amerykanie zastosowali szantaż nuklearny wobec ZSRR grożąc Rosjanom użyciem broni jądrowej w przypadku niewycofania się z terytorium Iranu. Rosjanie wycofali się w ciągu 24 godzin. W tym samym roku opracowano w USA pierwsze wersje planów operacyjnych wojny jądrowej przeciwko ZSRR. Były to plany Pincher, a potem Dropshot. Na początku lat 60. XX wieku Amerykanie przygotowali zintegrowany plan operacyjny Single Integrated Operational Plan SIOP-62 uwzględniający zmasowane wykorzystanie rakietowych pocisków nuklearnych odpalanych z wyrzutni naziemnych i okrętów podwodnych oraz bomb jądrowych przenoszonych przez lotnictwo strategiczne. Kolejne wersje planów SIOP uwzględniały zmiany w strategii wojennej USA i NATO oraz w rozwoju środków przenoszenia ładunków jądrowych. Podobne plany operacyjne miały również siły zbrojne ZSRR, Chin i Francji.
Arsenał nuklearny świata.
Liczba głowic, będących w posiadaniu państw (dane szacunkowe):
Prawdopodobne mocarstwa nuklearne.
Lista ta przedstawia państwa pracujące nad bombą jądrową lub kiedyś ją mające; w nawiasie daty prac nad bombą atomową. Efekt tych prac często nie jest znany.
Najpotężniejsza bomba jądrowa.
Najpotężniejszą bombą jądrową (a dokładnie termojądrową) była Car Bomba. Detonację przeprowadził Związek Radziecki 30 października 1961 r. na wyspie Nowa Ziemia położonej na Morzu Arktycznym, na północnych krańcach obecnej Rosji. Była to dwustopniowa bomba termojądrowa, czyli oparta na fazie syntezy lekkich jąder atomowych, zainicjowanej detonacją jądrową. Miała moc 58 megaton, czyli w przybliżeniu 4000 bomb zrzuconych na Hiroszimę. Mimo że zmniejszono jej moc ze względów bezpieczeństwa (Car Bomba zaprojektowana została jako broń trójfazowa i mogła ona osiągnąć nawet 150 megaton, ale wówczas obszar objęty zniszczeniami, mimo dużego odosobnienia, objąłby kilka większych miast północnej Rosji, a opad radioaktywny zagroziłby całej Europie, toteż zrezygnowano z trzeciej fazy rozszczepiania), część skalistych wysepek, w których otoczeniu dokonano detonacji, wyparowała, a sam wybuch był odczuwalny nawet na Alasce. Bomba ta nazywana była także złowieszczo „Zabójcą Miast”. Bomba mogłaby całkowicie zniszczyć miasto wielkości Londynu, lecz skutki jej oddziaływania byłyby znacznie potężniejsze.
Czynniki rażenia.
Czynnikami rażenia broni jądrowej są (kolejność wg siły niszczenia):
Rodzaje broni nuklearnej.
Broń nuklearna (bomba jądrowa) jest oparta na wykorzystaniu reakcji jądrowej materiałów rozszczepialnych lub reakcji kombinowanej: rozszczepienie-synteza. Pod względem budowy zewnętrznej, rozmiarów i ciężaru bomba jądrowa zbliżona jest do konwencjonalnej bomby lotniczej. Zasadniczymi elementami są:
W zależności od mocy ładunku bomby jądrowej mogą być stosowane przez lotnictwo bezpośrednio na polu walki lub zrzucane na obiekty o znaczeniu operacyjnym albo operacyjno-strategicznym. Moc bomby może wahać się w granicach od kilku kiloton do kilkunastu megaton.
Ze względu na sposób działania wyróżnia się:
Podstawowe rodzaje.
Bomba atomowa.
Bomba atomowa czerpie swoją energię z reakcji rozszczepienia ciężkich jąder atomowych (np. uranu lub plutonu) na lżejsze pod wpływem bombardowania neutronami. Rozpadające się jądra emitują kolejne neutrony, które bombardują inne jądra, wywołując reakcję łańcuchową.
Zasada działania bomby atomowej polega na wytworzeniu/przekroczeniu w jak najkrótszym czasie masy krytycznej ładunku jądrowego. Przekroczenie masy krytycznej zazwyczaj uzyskuje się na jeden z dwóch sposobów: poprzez połączenie kilku porcji materiału rozszczepialnego (tzw. "metoda działa") lub zapadnięcie materiału uformowanego w powłokę (tzw. "metoda implozyjna"). Wytworzenie masy krytycznej musi odbyć się szybko, by reakcja nie została przerwana już w początkowej fazie w wyniku przedwczesnego rozproszenia materiału rozszczepialnego, dlatego do ww. połączenia w metodzie działa lub „zgniatania” w metodzie implozyjnej używa się konwencjonalnego materiału wybuchowego. Reakcja łańcuchowa wydziela ogromną ilość energii. Wysoka temperatura i energia produktów rozpadu powodują błyskawiczne rozproszenie pozostałej, „nieprzereagowanej” części materiału rozszczepialnego i przerwanie reakcji łańcuchowej. Jako ładunku nuklearnego przy "metodzie działa" używa się uranu-235, zaś przy "metodzie implozyjnej" – plutonu-239.
Z jednego kilograma U-235 można uzyskać do 82 TJ (teradżuli) energii. Typowy czas trwania reakcji łańcuchowej to 1 μs, więc moc wynosi 82 EW/kg.
Bomba wodorowa.
Zwana jest też bombą termojądrową. Zasada działania bomby wodorowej opiera się na wykorzystaniu reakcji termojądrowej, czyli łączenia się lekkich jąder atomowych (np. wodoru lub helu) w cięższe, czemu towarzyszy wydzielanie ogromnej ilości energii.
Ponieważ rozpoczęcie i utrzymanie fuzji wymaga bardzo wysokiej temperatury, bomba wodorowa zawiera ładunek rozszczepialny (pierwszy stopień), którego detonacja inicjuje fuzję w ładunku drugiego stopnia. Ciśnienie uzyskane z pierwszego stopnia kompresuje drugi stopień, otoczony płaszczem ze zubożonego uranu. Jednocześnie zawarty wewnątrz rdzeń ze wzbogaconego uranu w wyniku implozji osiąga masę krytyczną i staje się bardzo silnym źródłem neutronów. W tych warunkach w wodorowo-helowym paliwie rozpoczyna się niezwykle szybki i gwałtowny proces fuzji jąder, dzięki czemu w bardzo krótkim czasie emitowana jest energia wielokrotnie przekraczająca tę uzyskaną z pierwszego stopnia.
Ładunki drugiego stopnia mogą być łączone w prawie dowolnej ilości i wielkości (jedna reakcja fuzji inicjuje następną). To, jak i brak ograniczenia przez masę krytyczną oraz znacznie większa niż w przypadku ładunków rozszczepialnych wydajność, umożliwiają budowę broni o mocy daleko większej niż w przypadku zwykłej bomby atomowej.
Brudna bomba.
Brudna bomba to określenie rodzaju broni radiologicznej, której działanie polega na rozrzuceniu materiału radioaktywnego na dużej przestrzeni przy pomocy konwencjonalnych materiałów wybuchowych. Powoduje to skażenie promieniotwórcze terenu. Materiał promieniotwórczy z wybuchu brudnej bomby zostałby rozproszony na dużym obszarze, przez co natężenie promieniowania byłoby niewielkie, a większość ewentualnych ofiar śmiertelnych zginęłaby od wybuchu ładunku konwencjonalnego. Powszechne obawy przed promieniowaniem spowodowałyby jednak znaczącą dezorganizację oraz pociągnęły za sobą duże koszty usunięcia skażenia.
Nazwa "brudna bomba" jest też stosowana do bomb jądrowych powodujących silne skażenie, jak bomba kobaltowa i bomba płaszczowa. Nazwa ta ma być przeciwstawieniem "bomby czystej", za jaką uchodzi bomba neutronowa.
Zaawansowane konstrukcje.
Bomba neutronowa.
Bomba neutronowa to specjalny rodzaj bomby termojądrowej, pozbawionej ekranu odbijającego neutrony, w której energia powstaje w wyniku reakcji syntezy deuteru z trytem. Siła jej wybuchu jest relatywnie niewielka. Małe jest również skażenie promieniotwórcze terenu (skąd określenie „bomba czysta”). Czynnikiem rażącym jest promieniowanie przenikliwe – neutronowe (szybkie neutrony – stąd nazwa), przenikające przez materię (w tym pancerz) i zabójcze dla żywych organizmów. Unosi ono nawet 80% energii wyzwolonej w trakcie detonacji.
Bomba kobaltowa.
Bomba kobaltowa zawiera w osłonie kobalt, który pod wpływem wytwarzanych przez ładunek neutronów przekształca się w izotop Co-60, silne i trwałe (okres półrozpadu 5,26 lat) źródło promieniowania gamma. Głównym celem jest skażenie terenu, by uczynić go niezdatnym do zasiedlenia (brudna bomba). Zamiast kobaltu dodatkiem może być złoto, które pozostanie radioaktywne przez okres kilku dni, oraz tantal i cynk (kilka miesięcy).
Nazwą tą określane jest także urządzenie do teleradioterapii.
Broń jądrowa w kulturze.
W czasach zimnej wojny toczonej przez Stany Zjednoczone oraz Związek Socjalistycznych Republik Radzieckich, w USA strach przed nuklearnym atakiem ze strony Związku Radzieckiego był ogromny, co przyczyniło się do powstania wizji zagłady ludzkości lub upadku cywilizacji na skutek dojścia do konfliktu nuklearnego pomiędzy tymi dwoma państwami. W tej globalnej wojnie jądrowej dokonano by tak wielu eksplozji ładunków jądrowych, że nastąpiłoby powszechne skażenie promieniotwórcze, a efektem rozsiania dużych ilości pyłów w górnych warstwach atmosfery byłaby zima nuklearna. Paranoiczne lęki związane z zimną wojną ukazał Stanley Kubrick w filmie "Doktor Strangelove, czyli jak przestałem się martwić i pokochałem bombę" z roku 1963. W literaturze i filmie powstał nurt ukazujący upadek cywilizacji. Powstały liczne powieści i opowiadania fantastyczne dotyczące tego tematu jak: "Ostatni Brzeg", "Deus Irae". Z tego nurtu wywodzą się filmy z serii "Mad Max" oraz tytuły takie jak Testament, "Nazajutrz", "Gry wojenne", "Wysłannik przyszłości", "", a także gry komputerowe z serii "Fallout".

</doc>
<doc id="80951" url="https://pl.wikipedia.org/wiki?curid=80951" title="Níðhöggr">
Níðhöggr

Nidhögg (staroisl. "Nidhhöggr", "Kąsający Lęk") – w mitologii skandynawskiej skrzydlaty wąż lub smok, podgryzający korzenie Yggdrasilu i wysysający krew z ciał zmarłych.
Nidhögg zostanie zabity podczas Ragnaröku.

</doc>
<doc id="80958" url="https://pl.wikipedia.org/wiki?curid=80958" title="ZPAF">
ZPAF



</doc>
<doc id="80964" url="https://pl.wikipedia.org/wiki?curid=80964" title="Goin">
Goin



</doc>
<doc id="80969" url="https://pl.wikipedia.org/wiki?curid=80969" title="Podgórze (dawna dzielnica Krakowa)">
Podgórze (dawna dzielnica Krakowa)

Podgórze – dawna dzielnica Krakowa. Położone jest na prawym brzegu Wisły na styku regionów naturalnych: Bramy Krakowskiej, Niziny Nadwiślańskiej, Podgórza Bocheńskiego i Pogórza Wielickiego.
Część tego obszaru w latach 1784–1915 była samodzielnym Wolnym Królewskim Miastem Podgórze. 1915–1991 dzielnica administracyjna Krakowa. Obecnie podzielone na 6 dzielnic samorządowych: Dzielnica VIII Dębniki, Dzielnica IX Łagiewniki-Borek Fałęcki, Dzielnica X Swoszowice, Dzielnica XI Podgórze Duchackie, Dzielnica XII Bieżanów-Prokocim oraz Dzielnica XIII Podgórze. Obecnie obszar przemysłowo-mieszkaniowy, rozwój budownictwa wielkopłytowego na obrzeżach nadał mu charakter 250-tysięcznego miasta-sypialni. Na jego terenie znajduje się ważny węzeł kolejowy (Kraków Płaszów), ośrodek telewizji Kraków, Uniwersytecki Szpital Dziecięcy w Prokocimiu i in. Powierzchnia Podgórza wynosi 130,9 km².
Historia.
Pierwsze ślady ludzkiej aktywności na obszarze dzisiejszego Podgórza pochodzą sprzed ok. 10 tys. lat, odkryto je na wapiennych wzgórzach Krzemionek Podgórskich. Osadnictwo słowiańskie rozwijało się tutaj prawdopodobnie od VII w. W średniowieczu tereny na prawym brzegu Wisły stanowiły zaplecze gospodarcze dla Krakowa, pozyskiwano surowce budowlane: kamień, piasek, produkowano cegły, wapno, gips itp.
W różnych okresach historii istniały tu osady, m.in. Zabłocie, Płaszów czy Janowa Wola. Pod koniec XIV w. stały się one własnością miasta Kazimierz, w czasie potopu szwedzkiego zostały doszczętnie zniszczone i zapomniane.
Miasto Podgórze powstało wskutek wydarzeń po I rozbiorze Polski (1772). Austriacy, interpretując na swoją korzyść umowę o ustanowieniu granicy na Wiśle, zajęli Kazimierz, oddzielony od Krakowa starym korytem rzeki. Cztery lata później, wskutek protestów strony polskiej, zmuszeni zostali do jego opuszczenia, zachowując jednak prawobrzeżne, dotychczas słabo zagospodarowane i zaludnione przedmieścia. Zdecydowano o utworzeniu nowego ośrodka osadniczego, który, oprócz typowych funkcji miejskich, miał być miastem-garnizonem trzymającym w szachu Kraków.
Przystąpiono więc do tworzenia przyszłego miasta, na terenie obecnego Podgórza. Mimo całkowitej nierealności planów wybudowania dwustutysięcznej „metropolii” (dla por. – Kraków wraz z Kazimierzem, Kleparzem i jurydykami liczył niecałe 10 tys. mieszkańców) następował jednak szybki rozwój osady spowodowany m.in. przez:
W 1785 r. cesarz Józef II nadał Podgórzu prawa wolnego miasta królewskiego:
Podgórze graniczyło wówczas z wsiami: Płaszów, Wola Duchacka, Łagiewniki, Borek, Ludwinów i in. (włączonymi później w jego obręb). Znaczna część jego mieszkańców utrzymywała się z uprawy roli.
III rozbiór Polski (1795) i związane z nim przyłączenie części Małopolski do zaboru austriackiego osłabił czynniki decydujące o uprzywilejowanej pozycji Podgórza. Jego rozwój, powiązany teraz z rozwojem Krakowa, następował, ale już nie w takim tempie jak w pierwszej fazie. W początkach XIX w. miasto przekształciło się w ośrodek o wyraźnym charakterze handlowo-przemysłowym, nastąpił spadek liczby ludności zatrudnionej w rolnictwie na rzecz przemysłu i usług.
Po powiększeniu obszaru Księstwa Warszawskiego w 1809 r., miasta: Kraków, Podgórze i Wieliczka wraz z otaczającymi je terenami włączone zostały w jego granice. Rok później zawarta została „dobrowolnie umówiona, wieczysta i trwała ugoda”, w konsekwencji której Podgórze, zostało przyłączone do Krakowa jako IV gmina (dzielnica), zachowując jednak odrębność administracyjną. W 1813 r. wojska rosyjskie ścigające niedobitki Wielkiej Armii zajęły Kraków, okupując go przez 2 lata. Kongres wiedeński (1815) zdecydował o podziale ziem Księstwa Warszawskiego – odłączył Podgórze, które wróciło do Austrii, od terenów Rzeczypospolitej Krakowskiej. Po wybuchu powstania krakowskiego w lutym 1846 r., Austria dokonała aneksji miasta.
W czasie powstania styczniowego (1863) Podgórze, podobnie jak Kraków, stanowiło bazę zaopatrzeniową dla powstańców, wskutek tego doświadczyło licznych represji, obław i aresztowań.
W połowie XIX w. zaborcy rozpoczęli budowę systemu fortyfikacji w obrębie Krakowa i Podgórza, m.in. ufortyfikowano kopiec Krakusa, który został otoczony fortem i głęboką fosą oraz Krzemionki, na których wzniesiono dwie tzw. „baszty maksymiliańskie”. Starając się nadążyć za rozwojem techniki wojskowej, a zwłaszcza artylerii, aż do wybuchu I wojny światowej rozbudowywano umocnienia twierdzy Kraków. Na prawym brzegu Wisły na wzniesieniach stanowiących dalekie przedpola Podgórza wybudowano forty m.in. w Prokocimiu, Rajsku, Wróblowicach, Skotnikach, Pychowicach, Bodzowie.
Okres ten związany był z rozwojem przemysłu. Ze względu na dostępność terenów i niższe koszty, dogodność transportu itp. przenoszono tutaj i budowano nowe zakłady przemysłowe. Obecność surowców mineralnych sprzyjała powstawaniu przedsiębiorstw: wytwórni cementu E. Libana i Sp. w Podgórzu-Bonarce, kamieniołomów, cegielni, wapienników, także składów budowlanych i in. Przemysłowego charakteru nabierały również inne wsie i osady położone w pobliżu np. Borek Fałęcki (zakłady sodowe – późniejszy „Solvay” – wybudowane w latach 1901-1906), Płaszów, Ludwinów.
Ostatnie lata samodzielności Podgórza wiązały się z rozwojem miasta: rozbudową sieci komunikacyjnej, budową gmachów użyteczności publicznej i in. Prezydent m. Krakowa, Juliusz Leo określił w 1913 r. Podgórze jako „perłę w pierścieniu gmin Kraków otaczających” co nie było tylko okolicznościowym frazesem, ale dowodem uznania dla osiągnięć miasta. Istniała duża niechęć do połączenia z Krakowem, ostatecznie jednak argumenty: włączenie sąsiednich gmin w obręb Krakowa, co uniemożliwiało dalszy rozwój Podgórza, konieczność podjęcia poważnych i kosztownych robót (budowa portu, regulacja Wisły) i in., zdecydowały o tym, że w 1913 r. Rada miasta Podgórza uchwaliła połączenie z Krakowem, oficjalnie ogłoszone dopiero 1 lipca 1915 r. Kolejne lata były okresem zrastania się organizmów obu miast.
W lutym 1917 r. Podgórze zyskało połączenie tramwajowe z Krakowem.
Płaszów był miejscem początku akcji wyzwalania Krakowa w 1918 roku. 31 października grupa Polaków pod dowództwem ppor. Franciszka Pustelnika rozbroiła austriackich żołnierzy stacjonujących w koszarach urządzonych w dawnym zajeździe Pod św. Benedyktem. Był to jeden z pierwszych krakowskich obiektów opanowanych przez Polaków podczas wydarzeń 1918 roku, które prowadziły do oswobodzenia Krakowa i w konsekwencji narodzin niepodległości Polski. Grupa połączyła się później ze spiskowcami por. Antoniego Stawarza, którzy opanowali płaszowski dworzec kolejowy i wspólnie ruszyli na lewy brzeg Wisły i dalej do Rynku Głównego.
W latach 1926 - 1933 wybudowano Most Józefa Piłsudskiego, łączący Podgórze z ulicą Krakowską na Kazimierzu. Z powodu budowy drogi dojazdowej do mostu wyburzono podgórską halę targową przy ul. Kalwaryjskiej.
Okres II wojny światowej to tragiczny okres w dziejach Podgórza. Od 1941-1943 r. istniało na terenie dzielnicy getto żydowskie. W 1942 r. w Płaszowie stworzono obóz pracy dla Żydów i Polaków, później przekształcony w obóz koncentracyjny (od 1944). Więźniowie zmuszani byli do ciężkiej pracy w nieludzkich warunkach, m.in. w kamieniołomie. W wyniku głodu, chorób i egzekucji zginęło w nim ok. 80 tys. osób.
Kolejnym miejscem martyrologii na terenie Płaszowa był obóz karny dla „służby budowlanej” (Baudienstu), tzw. „Liban”.
W nocy z 16 na 17 sierpnia nad Zabłociem zestrzelony został przez Niemców brytyjski samolot "Liberator". lecący z pomocą dla walczącej Warszawy. Ocalał tylko jeden lotnik, Australijczyk.
Po II wojnie światowej Podgórze zmieniło w dużym stopniu swój charakter, okres PRL-u przyczynił się do przekształcenia go w zaniedbane przedmieście Krakowa. W 1950 r. Podgórzem nazwano dużą prawobrzeżną dzielnicę. Od lat 70. jej obrębie zaczęły powstawać wielkopłytowe blokowiska m.in. Bieżanów, Kurdwanów, Na Kozłówce, Piaski Nowe, Prokocim, Ruczaj, Wola Duchacka i in. W 1968 r. na miejscu zburzonego fortu na Krzemionkach powstał Krakowski Ośrodek Telewizyjny.
W 1991 r., po reformie podziału administracyjnego Kraków podzielono na osiemnaście dzielnic samorządowych. Dzielnica XIII objęła historyczną część Podgórza, Płaszów, Rybitwy i Przewóz.

</doc>
<doc id="80971" url="https://pl.wikipedia.org/wiki?curid=80971" title="List żelazny">
List żelazny

List żelazny – zgodnie z kodeksem postępowania karnego specjalny dokument, wydawany przez właściwy miejscowo sąd okręgowy, zapewniający oskarżonemu pozostawanie na wolności do czasu prawomocnego ukończenia postępowania.
Warunki udzielenia listu żelaznego.
List żelazny gwarantuje oskarżonemu wolność, ale pod pewnymi warunkami:
Wydanie listu można uzależnić od złożenia poręczenia majątkowego.
Konsekwencje sprzeniewierzenia się warunkom listu żelaznego i jego skutki.
Jeżeli oskarżony pozostający pod ochroną listu żelaznego, swoim postępowaniem naruszy warunki określone w art. 282 § 1 k.p.k właściwy miejscowo sąd okręgowy orzeka o odwołaniu listu żelaznego. Jeżeli zostało złożone poręczenie majątkowe, sąd orzeka o przepadku lub ściągnięciu tych wartości. Ponadto sąd może orzec o zastosowaniu aresztu tymczasowego, gdyż z chwilą uprawomocnienia się postanowienia, ustaje ochrona gwarantowana przez list żelazny. Na postanowienie przysługuje zażalenie na warunkach ogólnych.
Art. 282 § 1 k.p.k. w sposób taksatywny wylicza warunki, których naruszenie może być podstawą wydania postanowienia o odwołaniu listu żelaznego, co oznacza, że sąd zobowiązany jest do brania pod uwagę tylko tych czynów podejrzanego, które naruszają owe warunki.
Przykład.
Przykładem zastosowania listu żelaznego w latach 90. XX w. był dokument wystawiony przebywającemu za granicą bokserowi Andrzejowi Gołocie w okresie, gdy był oskarżony w Polsce o popełnienie przestępstwa.
List żelazny dawniej.
Glejt to dokument zapewniający osobie go posiadającej nietykalność osobistą i bezpieczeństwo przejazdu przez obce terytorium.

</doc>
<doc id="80976" url="https://pl.wikipedia.org/wiki?curid=80976" title="Prądnik (ujednoznacznienie)">
Prądnik (ujednoznacznienie)



</doc>
<doc id="80977" url="https://pl.wikipedia.org/wiki?curid=80977" title="Cząstka Higgsa">
Cząstka Higgsa



</doc>
<doc id="80978" url="https://pl.wikipedia.org/wiki?curid=80978" title="Golden Gate Bridge">
Golden Gate Bridge

Golden Gate Bridge – most wiszący łączący San Francisco z hrabstwem Marin, nad cieśniną Golden Gate. Został otwarty 27 maja 1937.
Golden Gate Bridge jest ważnym węzłem komunikacyjnym i celem wycieczek turystycznych. Miesięcznie przejeżdża po nim około 3,4 mln samochodów i liczba ta wzrasta. Szacuje się, że od otwarcia mostu przejechało po nim około 1,6 miliarda pojazdów, a ponieważ jest on płatny, zarobił na swoją konserwację około miliarda dolarów.
Zagrożenie trzęsieniem ziemi sprawia, że most musi zostać wzmocniony. Koszt prac przygotowujących go do przetrwania kataklizmu o wielkości do 8,3 stopnia w skali Richtera oszacowano na 217,4 miliona dolarów. Jeśli nie nastąpi inna nieprzewidziana katastrofa, okres eksploatacji przewidziano na 200 lat.
Książka "Cliffs of Despair" autorstwa Toma Hunta wysuwa tezę, że jest to najczęstsze miejsce popełnianych samobójstw, tuż przed lasem Aokigahara (jap. 青木ヶ原 Aoki-ga-hara?) znanym również jako Morze Drzew (jap. 樹海 Jukai?)
Budowa.
Pierwszy raz z propozycją budowy mostu o ponad kilometrowej długości wystąpił w 1918 główny inżynier miasta: Michael O’Shaughnessy. Jednak wszyscy konsultanci wyrażali się negatywnie o tym pomyśle pod kątem nieprzewidzianych problemów natury technicznej. Propozycją budowy mostu zainteresował się także Joseph Strauss, założyciel Strauss Bascule Bridge Company (1904), Autor blisko 400 projektów mostów w Europie, Ameryce i Azji. Trzy lata po propozycji O’Shaughessy’ego wystąpił on z konkretną propozycją i preliminarzem budowy mostu. Była to pierwsza konkretna propozycja. Koszty oszacowano na 27 milionów dolarów. Zaproponowany most miał konstrukcję podparto-wiszącą, z pylonami po obu stronach. Przęsło główne miało wynosić 1222 m i składać się z dwóch 208-metrowych podparć oraz 806-metrowego, podwieszonego przęsła między nimi. Liny zawieszone na dwóch 218-metrowych pylonach dźwigać miały pomost o szerokości 24,4 metra przeznaczoną na cztery pasy jezdne i dwa piesze. Propozycja została entuzjastycznie przyjęta przez władze miasta, choć miała też zdecydowanych przeciwników których trzon stanowili właściciele promów. Opór był tak duży, że przekonanie mieszkańców, przeprowadzenie procesu legislacyjnego, znalezienie inwestorów, uzyskanie zezwolenia od Ministerstwa Wojny na budowę obiektu na ich terenie trwało ponad osiem lat.
Budowa mostu nad Golden Gate rozpoczęła się w styczniu 1933 i trwała do 1937. Otwarcie dla ruchu nastąpiło 27 maja (rok przed śmiercią Straussa). Most budowany był przez ponad cztery lata i kosztował ponad 27 milionów dolarów, w tym dwa miliony kosztował jego projekt (fundusze pozyskano z emisji obligacji). Przeprawa nad Złotymi Wrotami stała się na prawie 30 lat najdłuższym mostem wiszącym na świecie. Do tej pory jest jednak uznawany za szczytowe osiągnięcie inżynierskie i niezmiennie od daty jego otwarcia pozostaje najbardziej znanym mostem świata.
15 sierpnia 1929 Joseph Strauss został mianowany głównym inżynierem budowy. Odpowiedzialny był za projekt inżynierski, architektoniczny, geologiczny, komunikacyjny oraz inspekcję i nadzór nad realizacją. Wśród współpracowników Straussa duży wpływ na wygląd i estetykę mostu miał architekt Irving Foster Morrow. Ostateczny projekt został zatwierdzony w lutym 1930. Do tego momentu przechodził wiele zmian, głównie za sprawą sugestii architektów Irvinga i Gertrudy Morrow. Zasadniczej zmianie uległa konstrukcja, z podparto-podwieszonego na prosty wiszący z przęsłem środkowym o długości 1280 metrów.
Budowa była niezwykle trudna i pochłonęła wiele ofiar. Most zaprojektował inżynier Joseph Strauss, ale dużą rolę odegrali też inżynier Charles Ellis oraz projektant Leon Moissieff, który korzystając z pomocy architekta Irvinga Morrowa, wprowadził nieco detali w stylu art déco.
Każda z lin, na których wiszą przęsła, ma 93 centymetry średnicy i składa się z 27 572 oddzielnych drutów stalowych. Każdy pylon wytrzymuje obciążenie 95 tysięcy ton, a każda zamontowana na brzegu blokada wytrzymuje naciąg 28,5 tysiąca ton. Od samego początku obiekt malowano na charakterystyczny kolor, znany jako międzynarodowy kolor pomarańczowy. W przypadku mostu nad Złotymi Wrotami kolor ten sprawia, iż budowla jest lepiej widoczna podczas mgieł. Ma ona długość 2,7 kilometra, w tym między dwoma bliźniaczymi pylonami (wysokość 218 metrów) 1280 metrów.
Koszty budowy, które wyniosły 27 milionów USD, zwróciły się do 1971 – chociaż pobierano opłaty tylko od kierowców jadących w kierunku południowym, do San Francisco. Przez 70 lat konstrukcja wytrzymała wiele trzęsień ziemi. Przetrwała również trzęsienie ziemi z 1989 o natężeniu 7,1 stopnia w skali Richtera. Od chwili oddania do eksploatacji most nad Golden Gate zamknięto tylko trzy razy (z powodu bardzo silnych wiatrów).
Odbiór w kulturze.
Golden Gate Bridge był miejscem kulminacyjnych scen filmowych i akcji w literaturze, a także w grach komputerowych. Pojawił się, między innymi, w:
Akcja powieści Alistera MacLeana pt. "Złote Wrota" toczy się głównie na moście nad cieśniną Golden Gate.
W grze "" występuje pod nazwą „Gant Bridge” w mieście San Fierro wzorowanym na San Francisco.
Logo firmy Cisco wzorowane jest wizerunkiem tego mostu.

</doc>
<doc id="80979" url="https://pl.wikipedia.org/wiki?curid=80979" title="Moryskowie">
Moryskowie

Moryskowie ( – „mały Maur”) – muzułmańska ludność Półwyspu Iberyjskiego, która po zwycięstwie Rekonkwisty w 1492 roku zdecydowała się na przyjęcie chrześcijaństwa.
Analogicznie, ludność pochodzenia żydowskiego, która również przyjęła chrzest, nazywano marranami. Moryskami nazywano także renegatów, którzy przyjęli islam i walczyli po stronie muzułmanów przeciw Europejczykom.
Władza hiszpańska traktowała ich jednak zawsze z rezerwą, a nawet dopuszczała się prześladowań. W 1566 roku hiszpański król Filip II wydał edykt zakazujący moryskom zamieszkującym Grenadę posługiwania się językiem arabskim i zmuszający ich do porzucenia tradycyjnych ubiorów i obyczajów. Moryskowie wywołali w 1569 roku powstanie, walczyli głównie w górach Sierra Nevada – po dwóch latach zostali pokonani i przesiedleni na inne tereny kraju, a w 1609 roku ostatecznie wypędzeni z Hiszpanii na mocy specjalnego edyktu. Osiedlili się na terenach Afryki Północnej.

</doc>
<doc id="80980" url="https://pl.wikipedia.org/wiki?curid=80980" title="Louis Gabriel Suchet">
Louis Gabriel Suchet

Louis Gabriel Suchet, książę D'Albufera da Valencia (ur. 2 marca 1770 w Lyonie - zm. 3 stycznia 1826 w Marsylii), francuski wojskowy, marszałek napoleoński.
Syn fabrykanta jedwabiu. Nie poszedł jednak w ślady ojca i wybrał w 1792 r. karierę wojskową, wstępując do kawalerii gwardii narodowej. Po raz pierwszy zetknął się z Napoleonem w 1793 r. podczas oblężenia Tulonu. Jego szybkie awanse były charakterystyczne dla zdolnych oficerów, którzy "wpadli w oko" generałowi Bonaparte. Odznaczył się podczas słynnej przeprawy przez Alpy w 1799 r. Został wówczas generałem dywizji i szefem sztabu gen. Jouberta we Włoszech, a wkrótce zastępcą generała Masseny. W następnych kilku latach brał m.in. udział w bitwach pod Marengo, Austerlitz, Saalfeld, Jeną-Auerstedt, Pułtuskiem, Ostrołęką. W 1808 roku otrzymał tytuł hrabiego.
Jego kariera nabrała rozpędu i blasku gdy cesarz powierzył mu wiosną 1809 r. samodzielne dowództwo korpusem w Hiszpanii. Po pierwszych niepowodzeniach wojskowych w maju 1809 r., spowodowanych katastrofalnym stanem przejętych wojsk, wyczerpanych długotrwałym oblężeniem Saragossy oraz rozgoryczonych brakiem żywności i żołdu, szybko doprowadził swoje oddziały do gotowości bojowej. Już 14 czerwca rozgromił armię hiszpańską pod Maria. Oczyścił powierzoną sobie Aragonię z partyzantów i bandytów. Okazał się bardzo zdolnym administratorem. Jako jedyny spośród dowódców francuskich w Hiszpanii potrafił ułożyć sobie poprawnie stosunki z miejscową ludnością. Unowocześnił feudalny system podatkowy. Ukrócił korupcję, a nawet zwracał zagrabione przez Francuzów pieniądze. Starał się odbudować zniszczony kraj. Zorganizował roboty publiczne przy budowie kanału cesarza Karola V. Odbudował przytułki i szpitale. Zakładał szkoły i planował nowe wodociągi. W trosce o zarządzaną prowincję potrafił sprzeciwić się cesarzowi w sprawie niszczenia angielskich towarów, i jego bratu królowi Hiszpanii Józefowi, który chciał ograbić słynną bazylikę Nuestra Senora del Pilar w Saragossie. Do tego stopnia zaskarbił sobie wdzięczność ludności, że ukrywała ona przed partyzantami zabłąkanych francuskich żołnierzy i współpracowała z wojskiem w walce z bandytami.
Osiągał jednocześnie kolejne sukcesy wojskowe. Pod Leridą rozbił 22 kwietnia 1810 r. następną armię hiszpańską. Napoleon docenił jego zdolności i zasługi w charakterystyczny dla siebie sposób. Przysłał list z pochwałami i zapewnieniem, że marszałkowska buława czeka na generała za murami Tarragony. Suchet nie omieszkał jej sobie wziąć, pokonując nieprzyjaciela i zdobywając miasto.
8 lipca 1811 r. został mianowany marszałkiem Francji. Podbicie prowincji Walencja w 1812 r., przyniosło marszałkowi kolejną nagrodę w postaci tytułu książęcego.
W wyniku porażek ponoszonych przez Francuzów w innych krainach Hiszpanii również Suchet zmuszony był wycofać się z tego kraju. Po abdykacji Napoleona Suchet uznał władzę Ludwika XVIII, za co nagrodzony został godnością para Francji. W okresie "stu dni" powrócił do Napoleona, za co po jego ostatecznym upadku ukarany został pozbawieniem tytułu para. Od tej pory wiódł spokojne życie prywatnej osoby. Pochowany został na najsłynniejszym cmentarzu francuskim Père-Lachaise w Paryżu, założonym przez Napoleona Bonaparte.

</doc>
<doc id="80986" url="https://pl.wikipedia.org/wiki?curid=80986" title="Timbuktu">
Timbuktu

Timbuktu (songhaj: Tumbutu, fr. Tombouctou) – miasto w Mali, nad rzeką Niger, założone prawdopodobnie na przełomie XI i XII wieku, zamieszkiwane przez 32 460 osób (2022). Jest stolicą regionu Timbuktu, jednego z siedmiu regionów administracyjnych Mali.
Przez wieki Timbuktu stanowiło centrum intensywnej wymiany handlowej między Czarną Afryką a berberyjską i islamską Afryką Północną, a za jej pośrednictwem także z Europą. W XIV wieku było najbogatszym miastem na świecie, z uniwersytetem i bogatymi księgozbiorami. Z powodu względnej niedostępności miasta upowszechnił się na poły mityczny obraz Timbuktu jako odległego i egzotycznego miejsca.
Historia.
Timbuktu zostało założone jako sezonowa osada przez nomadyczny lud Tuaregów. Dzięki swemu korzystnemu położeniu na transsaharyjskich szlakach osada szybko się wzbogaciła. Przedmiotem handlu było złoto, kość słoniowa, niewolnicy, sól i inne towary. Timbuktu stanowiło główne miasto kilku średniowiecznych afrykańskich państw: Ghana, Mali i Songhaj. W XIV wieku Timbuktu miało pięć razy więcej mieszkańców niż ówczesny Londyn. Jego złoty wiek przypada na XVI stulecie – był to wówczas ludny i ważny ośrodek islamu. Wówczas to legendy o bogactwach tego miasta zachęciły Europejczyków do odkrycia tej części Afryki. I to właśnie pojawienie się europejskich podróżników i handlarzy przyczyniło się do upadku miasta. Handel drogą morską stanowił o wiele lepszą alternatywę niż wędrówka przez Saharę. Upadek pogłębił jeszcze najazd w 1591 Morysków, najemników na usługach sułtana Maroka Ahmada al-Mansura. W 1893 miasto zostało zrujnowane po zdobyciu przez Francję. Przybywający ponownie w XIX w. podróżnicy z Europy mogli zobaczyć tylko niewielką wioskę z domami zbudowanymi z gliny.
Pierwszym Europejczykiem, który dotarł do Timbuktu 18 sierpnia 1826, był oficer brytyjski Alexander Gordon Laing, natomiast pierwszym, który dotarł do miasta i wrócił cało do Europy, był Francuz René-Auguste Caillié.
W zbiorach prywatnych i publicznych bibliotek Timbuktu znajduje się 150 000 manuskryptów. Niektóre z nich pochodzą z XIII wieku. Naukowcy uważają, że pod piaskami Sahary spoczywają kolejne tysiące pism. Teksty te świadczą zarówno o bogactwie literackim, jak i naukowym regionu. Znajdują się wśród nich między innymi podręczniki do matematyki i astronomii oraz pisma traktujące o życiu społecznym i gospodarczym w Timbuktu podczas Złotego Wieku. Wówczas było ono centrum akademickim, gdzie kształciło się 25 000 uczniów.
RPA rozpoczęło inicjatywę o nazwie "Operation Timbuktu", w ramach której buduje nową bibliotekę dla Instytutu Ahmeda Baby. W ratowaniu zbiorów pomagają też Stany Zjednoczone i Norwegia.
Ze względu na swoją znamienitą historię Timbuktu zostało w 1988 wpisane na listę światowego dziedzictwa UNESCO. Od 2012 roku znajduje się na liście obiektów zagrożonych ze względu na trwający konflikt w Mali, a zabytki są regularnie niszczone.
W kulturze Zachodu.
Z powodu względnej niedostępności Timbuktu, zwłaszcza w przeszłości, w kulturze Zachodu upowszechnił się jego obraz jako odległego, egzotycznego i tajemniczego miejsca. Miasto odgrywa pewną rolę w filmie i literaturze – występuje przykładowo w wielu produkcjach Walta Disneya (m.in. komiksach o przygodach Kaczora Donalda), serialu "Czarodziejki", filmie "Aryskotraci". Jest jednym z głównych miejsc akcji serialu "Tajemnice Sahary".

</doc>
<doc id="80992" url="https://pl.wikipedia.org/wiki?curid=80992" title="Glejt">
Glejt

Glejt (z niemieckiego "Geleit") – dokument, wydany przez wyższą władzę i zapewniający danej osobie bezpieczeństwo życia i mienia w czasie jej przejazdu przez dane terytorium (list żelazny).
Glejt oznacza także orszak zbrojny, dostarczany przez zwierzchnią władzę dla bezpiecznego przejazdu. Takie orszaki w średniowiecznych Niemczech, za panowania „prawa pięści”, dodawali panowie terytorialni za odpowiednią opłatą kupcom, wiozącym pieniądze i towary na jarmarki.
Glejt w formie orszaku zbrojnego, czyli konwoju praktykowany jest w czasach wojennych, np. statki handlowe konwojowane są przez okręt wojenny (konwój).

</doc>
<doc id="80993" url="https://pl.wikipedia.org/wiki?curid=80993" title="Justynian I Wielki">
Justynian I Wielki

Justynian I Wielki, "Iustinianus" (właśc. "Flavius Petrus Sabbatius Iustinianus", ur. 11 maja 483 w Tauresium, Prowincja Iliria, zm. 14 listopada 565 w Konstantynopolu) – cesarz bizantyński od 1 sierpnia 527 do 13 listopada 565 z dynastii justyniańskiej, święty Kościoła prawosławnego. Syn Wigilancji i tym samym siostrzeniec cesarza Justyna I. Za jego czasów Cesarstwo Bizantyńskie osiągnęło największą świetność w swych dziejach.
Wczesna kariera.
Zdolny, energiczny i dobrze wykształcony, zanim objął władzę, był oficerem konnej straży przybocznej cesarza, tzw. Scholae Palatinae. W 525 roku poślubił Teodorę. Został ogłoszony przez Justyna współcesarzem 1 kwietnia 527, a koronowany razem z Teodorą przez patriarchę w Hagia Sophia cztery dni później. Od 1 sierpnia, kiedy zmarł Justyn, Justynian był jedynym władcą Konstantynopola.
Odzyskanie prowincji zachodnich.
Po śmierci swojego wuja Justyna Justynian I postawił sobie ambitny cel odbudowania dawnego Cesarstwa Rzymskiego ("Imperium Romanum") i jego potęgi. Prowadził więc wojny w Italii z Ostrogotami (534), w Azji z Persami i w Afryce z Wandalami (534). Wodzowie Belizariusz i Narses odzyskali Afrykę, Italię, Sardynię i Korsykę oraz południowo-wschodnią część Hiszpanii, jednak nie były to podboje trwałe. Ostatecznie zostały utracone na rzecz Arabów. Cesarstwo Bizantyńskie w okresie największego rozkwitu terytorialnego ok. 550 r. miało we władaniu część terenów byłego Cesarstwa Zachodniorzymskiego.
Rządy i reformy.
Justynian przyjął tytuł autokrator. Sprawował rządy silnej ręki. Przyczynił się do rozwoju kulturalnego, klasyfikacji praw, podzielił prawo na cywilne i karne.
Czas panowania Justyniana przyniósł dla cesarstwa wiele pozytywnych zmian. Powołał komisję, złożoną z prawników i uczonych, której zadaniem było unowocześnienie i usystematyzowanie prawa rzymskiego. Na czele zespołu stanął prawnik Tribonianus. Najpierw komisja wydała "Digesta" – zbiór opinii wybitnych rzymskich prawników na temat konkretnych przypadków prawnych. Największą zasługą justyniańskiej komisji kodyfikacyjnej było spisanie „Kodeksu Justyniana” ("Corpus iuris civilis", 528–534). Również jego słynna małżonka Teodora przyczyniła się do nadania kobietom w kodeksie wielu praw.
Wprowadzane reformy i wojny obciążały skarb państwa, dlatego Justynian podnosił podatki. 11 stycznia 532 mieszkańcy Konstantynopola, po odrzuceniu przez cesarza ich żądań dotyczących obniżenia podatków i zmniejszenia kosztów administracji, wzniecili powstanie zwane powstaniem „Nika” (od okrzyku „zwyciężaj” podczas walk cyrkowych). Justynian z trudem utrzymał władzę, w buncie, który został krwawo stłumiony przez jednego z jego wodzów, Belizariusza, zginęło ok. 30 tysięcy ludzi.
Działalność w sferze religijnej.
Justynian aktywnie zwalczał ostatnie pozostałości religii pogańskich, z jego rozkazu m.in. zamknięto wciąż działającą świątynię Izydy na egipskiej wyspie File. Cesarz wydał antypogańskie dekrety, w których pod groźbą konfiskaty mienia nakazano przyjęcie chrztu wszystkim obywatelom cesarstwa którzy dotychczas tego nie uczynili, a za prywatne nawet sprawowanie kultu dawnych bogów wprowadzono karę śmierci. W roku 529 na rozkaz Justyniana zamknięto Akademię Platońską. Skupieni w niej filozofowie uciekli do Persji, część z nich znalazła schronienie w Harranie.
Justynian wprowadził cezaropapizm, oznaczało to, że cesarz zwoływał synody i decydował o dogmatach. W roku 553 zwołał do Konstantynopola sobór, nie licząc się z opinią hierarchii Kościoła Zachodu. Na soborze zostały potępione poglądy Ibasa i Teodoreta z Cyru.
Rozbudowa Konstantynopola i infrastruktury.
Za panowania Justyniana I Wielkiego powstało wiele budowli użyteczności publicznej, a prestiżowym przedsięwzięciem było ufundowanie trzeciej bazyliki Hagia Sophia (Mądrości Bożej) w Konstantynopolu (dwie poprzednie uległy zniszczeniu). Władca budował świątynie nawet w dalekich prowincjach, np. Kościół San Vitale w Rawennie. Monumentalne budowle, akwedukty, drogi i mosty oraz łaźnie publiczne miały zapewnić Justynianowi propagandowy sukces wśród obywateli cesarstwa. Jednak kwitnące donosicielstwo, brak tolerancji religijnej (potajemne praktyki były karane śmiercią), ostra cenzura i próżność cesarza psuły ten wizerunek.
Dżuma Justyniana.
W roku 542 w Konstantynopolu wybuchła trwająca 4 miesiące epidemia dżumy, którą nazwano dżumą Justyniana. W czasie jej trwania w samej stolicy zmarło ponad 300 000 ludzi.

</doc>
<doc id="80994" url="https://pl.wikipedia.org/wiki?curid=80994" title="Pirotechnika">
Pirotechnika

Pirotechnika – dział chemii i techniki zajmujący się konstrukcją urządzeń z wykorzystaniem materiałów, które po wzbudzeniu, samodzielnie lub w połączeniu z innymi, poprzez proces reakcji spalania, wywołują efekty optyczne, cieplne, akustyczne, zapalające lub dymne.
Środki i urządzenia najczęściej wykorzystywane są przy produkcji fajerwerków, ale też pirotechnicznych środków bezpieczeństwa, wzywania pomocy czy w samochodowych napinaczach pasów i poduszkach powietrznych.
Pirotechnika jest wykorzystywana zarówno w celach cywilnych, jak i wojskowych.
Historycznie:
Współcześnie:

</doc>
<doc id="80995" url="https://pl.wikipedia.org/wiki?curid=80995" title="80386">
80386



</doc>
<doc id="80996" url="https://pl.wikipedia.org/wiki?curid=80996" title="Stołeczne Królewskie Miasto Kraków">
Stołeczne Królewskie Miasto Kraków

Stołeczne Królewskie Miasto Kraków – nazwa Krakowa używana zarówno w uroczystych dokumentach, jak również w oficjalnej, codziennej retoryce. Termin "Stołeczne Królewskie Miasto Kraków" określony został w Statucie Miasta Krakowa (§4 pkt 1), przyporządkowane są do niego symbole Stołecznego Królewskiego Miasta Krakowa tj. Herb, Chorągiew, Flaga, Pieczęć.
Zarówno Sejm RP jak również Rząd RP w okresie II Rzeczypospolitej, do której tradycji nawiązuje w swojej Konstytucji obecna III Rzeczpospolita używał w swoich ustawach i rozporządzeniach nazwy Stołeczne Królewskie Miasto Kraków zarówno w tytułach tych aktów prawnych, jak również w ich treści (natomiast w skrócie: st. król miasto Kraków, st.kr. miasto Kraków albo stoł. król. miasto Kraków). Niektóre z tych aktów prawnych obowiązują do dzisiaj.
Tytuł Krakowa zmieniał się na przestrzeni dziejów, zachowując ciągłość znaczeniową.
Tytuły Krakowa.
20 czerwca 1990, przy wyborze Jacka Woźniakowskiego na urząd , radni ustalili dla krakowskiego samorządu obowiązującą nazwę "Rada Miasta Krakowa", a w uroczystych dokumentach "Rada Stołecznego Królewskiego Miasta Krakowa".
W latach następnych, w Statucie Miasta Krakowa stanowiącym o ustroju Gminy znalazło się sformułowanie, które stanowi, że: "Miasto Kraków zgodnie z tradycją zachowuje nazwę "Stołeczne Królewskie Miasto Kraków". Używa również nazwy skróconej "Miasto Kraków"." (§4 ust. 1 Statutu).
Nazwa pełna "Stołeczne Królewskie Miasto Kraków" jest nazwą nieurzędową. Nazwy urzędowe miast, na podstawie "Ustawy z dnia 29 sierpnia 2003 r. o urzędowych nazwach miejscowości i obiektów fizjograficznych" oraz obowiązującego wcześniej "Rozporządzenia Prezydenta Rzeczypospolitej z dnia 24 października 1934 r. o ustaleniu nazw miejscowości i o numeracji nieruchomości" mającego moc ustawy, mogą być nadawane lub zmieniane wyłącznie rozporządzeniami Ministra Spraw Wewnętrznych i Administracji. Na mocy § 85 cyt. Statutu, zmiany Statutu Miasta Krakowa mogą nastąpić uchwałą Rady Miasta Krakowa, w uzgodnieniu z Prezesem Rady Ministrów.

</doc>
<doc id="81000" url="https://pl.wikipedia.org/wiki?curid=81000" title="CIG">
CIG



</doc>
<doc id="81001" url="https://pl.wikipedia.org/wiki?curid=81001" title="Rzesza Niemiecka">
Rzesza Niemiecka



</doc>
<doc id="81002" url="https://pl.wikipedia.org/wiki?curid=81002" title="Dytyramb">
Dytyramb

Dytyramb ( "dithyrambos") – oda lub pieśń pochwalna o charakterze patetycznym, wzniosłym, niekiedy tragicznym; z czasem nabrał cech patetycznej poezji emocjonalnej.
Współcześnie występuje zarówno w tonacji poważnej, jak i parodystycznej – prześmiewczej. W liryce starożytnej Grecji był uroczystą pieśnią ku czci Dionizosa śpiewaną przez chór z towarzyszeniem fletu i tańca. Dytyramb stanowiła „pieśń kozła”, z której wywodzić się mają tragedia i komedia antyczna. Pochodzenie tragedii z dytyrambu poświadcza Arystoteles w "Poetyce".
Dytyramb w literaturze starożytnej.
Dytyramb był w greckiej liryce chóralnej pieśnią pochwalną na cześć Dionizosa, opiewającą jego cierpienia i radości, patetyczną, a zarazem pełną entuzjazmu, śpiewaną podczas świąt dionizyjskich przez chór. Prawdopodobnie w przebraniu kozłów-satyrów przy akompaniamencie aulosu, w połączeniu z tańcami wokół ołtarza.
Gatunkiem poezji artystycznej uczynił dytyramb Arion z Koryntu (ok. 600 p.n.e.), który ustalił także sposób jego wykonywania. Wprowadzenie śpiewów solowych i wzrastająca rola koryfeusza chóru sprzyjały krystalizowaniu się w obrębie dytyrambu formy dramatycznej; stąd przypuszcza się, że z dytyrambu wyrosły zarówno tragedia, jak i komedia. Rozkwit gatunku przypada na IV–V w. p.n.e. (Lasos z Hermiony, Simonides z Keos, Bakchylides, Pindar). W następnych stuleciach uległ on konwencjonalizacji i schematyzacji, równocześnie zaś muzyka wzięła w nim górę nad słowem poetyckim.

</doc>
<doc id="81003" url="https://pl.wikipedia.org/wiki?curid=81003" title="Skolia">
Skolia

Skolia (l.poj. skolion) – w starożytnej Grecji improwizowane piosenki biesiadne, śpiewane w dowolnym porządku z towarzyszeniem liry.
Takim samym mianem określa się utwory literackie wzorowane na takich piosenkach. Ich treścią było wychwalanie życia, wezwanie do bogów, wesołe aforyzmy i żarty. Skolie tworzyli: Alkajos, Safona, Anakreont, Praksilla.

</doc>
<doc id="81004" url="https://pl.wikipedia.org/wiki?curid=81004" title="Bukolika">
Bukolika



</doc>
<doc id="81005" url="https://pl.wikipedia.org/wiki?curid=81005" title="Kropiatka">
Kropiatka

Kropiatka, kureczka nakrapiana ("Porzana porzana") – gatunek średniej wielkości ptaka wodnego z rodziny chruścieli (Rallidae). Monotypowy. Nie jest zagrożony wyginięciem.
Zasięg występowania.
Kropiatka zamieszkuje Europę poza północną Skandynawią, zachodnią Syberię oraz Azję Środkową po Iran, Kazachstan, północno-zachodnie Chiny i północno-zachodnią Mongolię. Wędrowny, przeloty w marcu–kwietniu i sierpniu–październiku, odbywają się nocą. Zimuje w basenie Morza Śródziemnego, Afryce Północnej (gdzie przelatuje szlakiem zachodnim lub południowo-wschodnim), Afryce Wschodniej i Południowej, na Bliskim Wschodzie oraz w Indiach i Pakistanie, tylko wyjątkowo w Europie Zachodniej.
W Polsce ptak lęgowy niżu, na wschodzie nieliczny lub średnio liczny, a na zachodzie bardzo nieliczny lub nieliczny.
Środowisko.
Płytkie, gęsto zarośnięte zbiorniki wodne otoczone podmokłymi łąkami, choć jest luźniej związana z wodą od innych gatunków "Porzana".
Pożywienie.
Owady i inne małe zwierzęta uzupełnione nasionami i częściami zielonymi roślin.
Status i ochrona.
Międzynarodowa Unia Ochrony Przyrody (IUCN) uznaje kropiatkę za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, obliczona w oparciu o szacunki organizacji BirdLife International dla Europy z 2015 roku, mieści się w przedziale 0,5–1,0 miliona dorosłych osobników. Ogólny trend liczebności populacji uznawany jest za stabilny.
Na terenie Polski gatunek ten jest objęty ścisłą ochroną gatunkową, wymaga ochrony czynnej. Liczebność populacji na terenie kraju w latach 2013–2018 szacowano na 3000–5000 tokujących samców. Na "Czerwonej liście ptaków Polski" kropiatka sklasyfikowana została jako gatunek niedostatecznie rozpoznany (DD).

</doc>
<doc id="81006" url="https://pl.wikipedia.org/wiki?curid=81006" title="Sielanka">
Sielanka

Sielanka (bukolika, idylla, ekloga, skotopaska, pasterka) – gatunek literacki, utwór poetycki, przedstawiający w sposób wyidealizowany uroki życia wiejskiego. 
Charakter.
Sielanka wysnuta z piosenek pasterskich stała się świadomie kreowanym obrazem utęsknionej, szczęśliwej natury – zdaniem badaczy gatunek ten jest specyficznym wytworem kultury miasta i ujawnia znużenie światem cywilizacji. Idylla odsłania beztroskie, spokojne i pogodne życie, spełnione przez miłość. Sielanka ma najczęściej kształt lirycznego monologu, poprzedzonego lub przeplecionego opisem bądź dialogiem. Gatunek często ukazuje świat mitologiczny. Nierzadko też ujawnia się w utworach sielankowych temat śmierci, zwłaszcza w formie słynnego toposu "Et in Arcadia ego" ("Jestem nawet w Arkadii", to słowa Śmierci).
Geneza.
Gatunek w postaci dojrzałej i mistrzowskiej ukształtował grecki poeta Teokryt (III w. przed Chrystusem), jego utwory ukazywały realistyczne obrazki z życia pasterzy, bądź stanowiły formę zabawy literackiej. W literaturze rzymskiej Wergiliusz potraktował sielankę jako obraz życia pasterzy w idealnej krainie – Arkadii. Tę tradycję ponawia europejski renesans, a zwłaszcza barok (także w obrębie barokowego klasycyzmu XVII w.). W epoce baroku ton idylliczny ujawnia się też w malarstwie (Nicolas Poussin i obraz "Et in Arcadia ego", z którego pochodzi topos o tej samej nazwie) i muzyce (opera Claudia Monteverdiego "Orfeusz").
W twórczości rodzimej.
W literaturze polskiej uprawiana w renesansie (Jan Kochanowski i zwłaszcza Szymon Szymonowic, który uprawiał sielankę realistyczną – sceneria i same wydarzenia przedstawione były realistycznie, dał temu gatunkowi dojrzałą postać i nadał mu polską nazwę), baroku (Szymon Zimorowic, Józef Bartłomiej Zimorowic, Samuel Twardowski i Adrian Wieszczycki) i oświeceniu (klasycysta Adam Tadeusz Naruszewicz; poeci sentymentalizmu: Franciszek Karpiński i Franciszek Dionizy Kniaźnin). Ton idylliczny ujawnia się w utworach, które nie podejmują modelu gatunkowego sielanki, wielu innych autorów – jak Mikołaj Rej (pisany prozą "Żywot człowieka poczciwego"), barokowa poezja ziemiańska (i tworzące osobny gatunek poematy tytułowane "Votum", np. Zbigniewa Morsztyna), Elżbieta Drużbacka (i "Pochwała lasów").
Sielanka wpłynęła też na romantyzm, w tym na poglądy estetyczne (słynna rozprawa "O klasyczności i romantyczności") i poezję (poemat "Wiesław") Kazimierza Brodzińskiego oraz twórczość Adama Mickiewicza, polemicznie sięgającego do tej tradycji (którego "Pan Tadeusz" ma w sobie jednak także tonację idylliczną). Ślady tradycji sielankowej – takie, jak ton, klimat utworów – sięgają nawet wieku XX: to Piotr Odmieniec Włast i jego późny zbiór rękopiśmienny "Xięga poezji idyllicznej", Czesław Miłosz i "Świat. Poema naiwne", wiersze Józefa Czechowicza oraz wielu innych autorów.
Polskie przykłady tego gatunku poetyckiego to między innymi:
W szerszym rozumieniu "idylla" oznacza "idylliczność", czyli łagodną, sielską tonację dzieła artystycznego (często: ukazującego pejzaż) lub sytuacji życiowej. To ostatnie rozumienie pojęcia ujawnia np. Guy de Maupassant w noweli "Idylla".
Sielanka to także niczym niezmącone, pogodne, spokojne i beztroskie życie.
Cottagecore.
Współczesnym echem sielanki jest trend w estetyce nazywany "Cottagecore", który mimo niewielkich modyfikacji hołduje tej samej idealistycznej wizji wiejskiego życia.

</doc>
<doc id="81007" url="https://pl.wikipedia.org/wiki?curid=81007" title="Sezam">
Sezam



</doc>
<doc id="81008" url="https://pl.wikipedia.org/wiki?curid=81008" title="Justyn I">
Justyn I

Justyn I (ur. ok. 450 w Niszu, zm. 1 sierpnia 527 w Konstantynopolu) – cesarz bizantyński, panujący od 5 lipca 518 do 1 sierpnia 527. 
Życiorys.
Justyn był wieśniakiem trackim pochodzącym z Naissus (dzisiejszy Nisz). Walczył w armii rzymskiej, potem był dowódcą straży pałacowej ekskubitorów, a następnie po śmierci Anastazjusza został cesarzem Bizancjum. Zasłużony w walkach z Persami doświadczony żołnierz, obejmując tron był już w dość podeszłym wieku – założył nową bizantyjską dynastię justyniańską. 
Justyn w przeciwieństwie do Anastazjusza należał do zwolenników doktryny soboru chalcedońskiego. Z tego względu jednym z pierwszych posunięć politycznych nowego cesarza było przywrócenie jedności kościelnej z Stolicą Apostolską w Rzymie, zrywając tym samym ze schizmą akacjańską.
W państwie panował niepokój, zatem cesarz potrzebował wsparcia, które znalazł u syna siostry Wigilancji Petrusa Sabbatha, późniejszego Justyniana I. Wybór następcy przez Justyna I był – jak się okazało – korzystny dla cesarstwa. Jego wpływ spowodował rozpoczęcie ekspansji w kierunku zachodnim w celu odzyskania prowincji należących wcześniej do cesarstwa zachodniorzymskiego. Z inspiracji swego bratanka w 525 r. uchwalił ustawę umożliwiającą małżeństwa przedstawicieli arystokracji z osobami z niższego stanu. Umożliwiło to małżeństwo Justyniana z Teodorą. Jego żoną była Eufemia.

</doc>
<doc id="81009" url="https://pl.wikipedia.org/wiki?curid=81009" title="Norn">
Norn



</doc>
<doc id="81011" url="https://pl.wikipedia.org/wiki?curid=81011" title="Hetera">
Hetera

Hetera (gr. "hetaíra" – towarzyszka) – w starożytnej Grecji odpowiednik kurtyzany. Hetera od zwykłej prostytutki różniła się niezależnością i wysoką pozycją towarzyską. 
W okresie Grecji klasycznej hetery były często bogatymi i wykształconymi kobietami, które prowadziły swobodny tryb życia, ale zarazem były towarzyszkami ważnych osobistości, jak wodzowie, politycy czy filozofowie. "Jest to główny kruczek heter – mieć władzę nad kochankami dając im nadzieję, a odsuwając chwilę rozkoszy [...] więc musimy raz być zajęte albo też śpiewać, grać na flecie, tańczyć, wydawać uczty, przyozdabiać mieszkanie, musimy robić przerwy w zażyłości miłosnej, która bez tego szybko by zwiędła", tłumaczyła jedna z heter, towarzyszka filozofa.
Pozycja towarzyska heter wiązała się z usytuowaniem kobiet w społeczeństwie greckim, które poza heterami nie brały udziału w życiu towarzyskim i publicznym. Znanymi heterami były m.in. Fryne, Lais, Lagiska, Bakchis. Krążyło wiele opowieści anegdotycznych o heterach, obrazujących ich inteligencję, spryt i piękno.

</doc>
<doc id="81016" url="https://pl.wikipedia.org/wiki?curid=81016" title="Lis rudy">
Lis rudy

Lis rudy, lis pospolity ("Vulpes vulpes") – gatunek drapieżnego ssaka z rodziny psowatych (Canidae). Występuje na półkuli północnej, w części Azji, w Europie, Ameryce Północnej i północnej Afryce. W XIX wieku został wprowadzony do Australii, gdzie jest obecnie jednym z największych szkodników (gatunek inwazyjny).
Lis rudy jest największym z przedstawicieli rodzaju "Vulpes", jak i najbardziej rozprzestrzenionym przedstawicielem drapieżnych (Carnivora). Rozprzestrzeniony na całej półkuli północnej, od koła podbiegunowego poprzez Amerykę Północną, Europę i Azję. Zasięg jego występowania wzrasta wraz z ekspansją człowieka, dzięki któremu dotarł m.in. na Australię, gdzie jest uważany za szkodnika zagrażającego życiu przedstawicieli tamtejszych ssaków i ptaków. Między innymi z tych przyczyn został wpisany na listę gatunków chronionych IUCN jako gatunek mniejszego ryzyka. Został również umieszczony na liście 100 najbardziej inwazyjnych gatunków.
Lis rudy wywodzi się z Eurazji, gdzie wyewoluował z mniejszych przodków. Ekspansja gatunku objęła najpierw Amerykę Północną, do której gatunek ów dostał się zaraz po zlodowaceniu Wisconsin. Wśród "lisów", lis rudy cechuje się najbardziej progresywnymi dla drapieżnych cechami. Należą do nich rozmiar (jest największym przedstawicielem lisów) oraz duża zdolność adaptacyjna do nowych środowisk. Pomimo nazwy gatunkowej, często zdarzają się inne niż rude umaszczenia co jest skutkiem częstych zmian w materiale genetycznym, łącznie z albinizmem i melanizmem. Obecnie wyróżnia się 45 podgatunków lisa rudego, które można podzielić na dwie grupy – rasy duże, zamieszkujące tereny północne, i małe, rezydujące głównie w Azji, przeważnie w jej środkowo-wschodniej części. Lisy rude są zwierzętami społecznymi, których stada przewodzone są przez parę alfa mającą jako jedyna prawo do rozmnażania. Pozostałymi członkami stada są zwykle potomkowie pary alfa, które zostają z rodzicami, by pomóc w opiece nad szczeniętami.
Lis rudy poluje głównie na małe gryzonie, lecz żywi się również zającowatymi, kurowatymi, małymi gadami, bezkręgowcami oraz młodymi kopytnymi. Sporadycznie spożywają również owoce i warzywa. Sam z kolei narażony jest na atak ze strony wilków, kojotów, szakali oraz średnich i dużych kotowatych. Gatunek ma długą historię związków z człowiekiem – był tępiony przez wieki jako szkodnik i surowiec do produkcji futer. Często lis rudy zajmuje ważne miejsce w kulturze lub mitologii różnych ludów. Z powodu swojego rozprzestrzenienia jest jednym z głównych gatunków hodowanych na futra.
Ewolucja.
Lis rudy jest uważany za najbardziej progresywnego przedstawiciela rodzaju "Vulpes", znacznie bardziej wyspecjalizowanego do drapieżnictwa niż lis afgański, korsak, czy lis bengalski. Czaszka lisa rudego wykazuje znacznie mniej cech pedomorficznych, niż u innych gatunków, a obszar trzewioczaszki jest znacznie bardziej rozwinięty. Nie jest jednak tak wyspecjalizowany do drapieżnictwa jak lis tybetański.
Pochodzenie.
Euroazjatyckie pochodzenie lisa rudego może wywodzić się od "Vulpes alopecoides" lub chińskiego "V. chikushanensis", bowiem oba te gatunki pochodzą z okresu przejściowego zwanego średnim wilafranszem. Najstarsze pozostałości lisa rudego odnaleziono w Barany na Węgrzech i datuje się je na 3,4-1,8 miliona lat. Szczątki wskazują, iż żyjące dziś lisy rude są znacznie większe od swoich przodków. Najstarsze skamieniałości współcześnie wyglądającego lisa datuje się na środkowy plejstocen, w związku z osadnictwem człowieka. Wskazuje to, że prymitywni ludzie polowali na lisy zarówno dla mięsa, jak i dla skóry.
Kolonizacja Ameryki Północnej.
Lis rudy skolonizował Amerykę w jakiś czas po zlodowaceniu Wisconsin. Obecnie uważa się, że wszystkie zamieszkujące Amerykę lisy wywodzą się z dwóch, wyraźne wyodrębnionych linii, które musiały rozejść się zaraz po ekspansji lisa. Skamieliny lisa występują na 25 stanowiskach w stanach Arkansas, Kolorado, Idaho, Kalifornia, Missouri, Nowy Meksyk, Tennessee, Teksas, Wirginia i Wyoming.
Podgatunki.
Według danych z 2005 roku, wyróżnia się 45 podgatunków lisa rudego. W 2010 roku wyodrębniono jeszcze jeden podgatunek z Sacramento Valley na podstawie badania haplotypu mitochondrialnego. Znane są krzyżówki między podgatunkami lisa rudego. Przykładowo lisy z Wielkiej Brytanii ekstensywnie krzyżowały się z lisami z Niemiec, Francji, Belgii, Sardynii i prawdopodobnie z lisami z Syberii i Skandynawii. Lisy europejskie krzyżowały się z amerykańskimi głównie w XVIII wieku.
Podgatunki lisa rudego dzielone są na dwie grupy:
Lisy żyjące w środkowo-wschodniej Azji wykazują cechy pośredni pomiędzy podgatunkami północnymi a południowymi.
Opis.
Budowa.
Lisy rude mają wydłużone ciało i względnie krótkie kończyny. Ogon, który jest długości ponad połowy ciała (ok. 70% długości głowy i tułowia) jest długi i puszysty, dotyka podłoża, gdy lis stoi na łapach. Źrenice są owalne i ułożone wertykalnie. Obecne są migawki, jednak poruszają się one tylko, gdy powieki są zamknięte. Wszystkie cztery palce tylnej kończyny dotykają ziemi podczas chodzenia, natomiast w przednich łapach jeden z palców (palec pierwszy) umieszczony jest wyżej, tak jak u psów. Lisy są niezwykle zwinne i skoczne, mogą w skoku osiągnąć pułap ponad dwóch metrów, co pozwala im na przeskakiwanie ogrodzeń, świetnie pływają. Samice mają zwykle trzy pary sutków, choć spotykane (nawet często!) są też takie, które mają ich nawet do dziesięciu par. Jądra samców są mniejsze niż u lisa arktycznego.
Czaszka jest wąska i wydłużona z małą mózgoczaszką. Kły są względnie długie. Dymorfizm płciowy w budowie czaszki jest bardziej widoczny niż u Korsaków, gdzie czaszki samic są mniejsze od przeciętnej czaszki samca, lecz szersze w części nosowej. Samice mają też zwykle dłuższe kły. Czaszki lisów różnią się od psich dłuższym i węższym pyskiem, szerzej rozstawionymi przedtrzonowcami, smuklejszymi kłami i bardziej wypukłym niż wklęsłym profilem.
Wymiary.
Lisy rude są największymi przedstawicielami rodzaju "Vulpes", lecz są znacznie lżejsze niż przeciętne psowate. Dla przykładu ich kości kończyn są o 30% lżejsze niż tej samej wielkości kości psie. U tego gatunku wyraźne są szczególne cechy budowy w związku z płcią, wiekiem, rozmieszczeniem na kuli ziemskiej z uwzględnieniem cech indywidualnych każdego osobnika. Przeciętnie dorosłe lisy mają ciało wysokości 35–50 cm w kłębie i długość ciała 49–90 cm, gdzie ogon ma długość ok. 53–60 cm. Uszy mają 7,7-12,5 cm długości, a kończyny tylne 12-18,5 cm. Waga waha się od 2,2–14 kg, gdzie samice zwykle ważą o 15-20% mniej niż samce. Samce mają czaszkę długości 129–167 mm, a samice 128–159 mm. Trop przednich łap ma długość 60 mm i szerokość 45 mm, a tylnych długość 55 mm i szerokość 38 mm. Lisy przemieszczają się z prędkością 6–13 km/h, a podczas biegu uzyskują prędkość 50 km/h. Odstępy między śladami łap wynoszą 25–35 cm. Amerykańskie lisy są zwykle lżej zbudowane, mają dłuższe ciało i wyraźniejszy jest u nich dymorfizm płciowy. Brytyjskie lisy są masywnie zbudowane i mają krótkie ciała, podczas gdy europejskie, kontynentalne lisy mają wielkość i wagę ciała zbliżoną do średniej (podane pow.). Największy schwytany lis to ważący 17,4 kg i mierzący 1,4 m długości samiec. Został upolowany w hrabstwie Aberdeenshire w Szkocji w 2012.
Futro.
Futro zimowe jest gęste, miękkie, gładkie, puszyste i względnie długie. Lisy żyjące na północy mają bardzo długie, gęste i puszyste futra, południowe osobniki charakteryzujące się krótkim i szorstkim futrem. Amerykańskie podgatunki mają gładsze futra niż europejskie. Wyróżnia się trzy typy umaszczenia: rude, szare i tzw. „krzyżowe” (patrz Mutacje). Lisy o rudym umaszczeniu mają jasne, rudo-rdzawe futro z żółtawymi pasmami sierści. Na grzbiecie sierść o brązowej barwie formuje pas biegnący wzdłuż kręgosłupa. U lisów o krzyżowym umaszczeniu dodatkowo występuje pas ciemniejszej sierści łączący barki, przecinający pod kątem prostym pas biegnący wzdłuż kręgosłupa. Tylne partie grzbietu są zwykle szarawe, natomiast sierść na brzuchu jest jaśniejsza, natomiast na gardle, policzkach, wzdłuż dolnej wargi i na klatce piersiowej jest całkowicie biała. Pozostałe partie ciała są ciemno umaszczone. U samic podczas laktacji sierść na brzuchu może zmienić kolor na ceglasty. Górne partie kończyn są rdzawe, natomiast sierść pokrywająca stopy jest czarna. Górna część pyska i kark jest jasnoczerwony lub czerwono-brązowy, natomiast okolice górnej wargi są białe. Tył uszu jest ciemnoczerwono, brązowy lub czarny, natomiast przednia część uszu jest biaława. Górna część ogona jest ruda, lecz jaśniejsza niż pozostałe części ciała ubarwione na ten kolor. Spód ogona jest szarawy. Czarny punkt u nasady ogona otacza tzw. „gruczoł fiołkowy”. Końcówka ogona jest biała.
Mutacje.
Atypowe umaszczenie u lisów jest zazwyczaj przejawem częściowego lub całkowitego melanizmu, rzadziej albinizmu. Mutacje w kolorze sierści najczęściej występują u lisów zamieszkujących zimne tereny.
„Krzyżak”.
Tak na Litwie nazywane są lisy o krzyżowym umaszczeniu. Charakteryzują się one pasem ciemniejszej sierści biegnącym wzdłuż kręgosłupa i w poprzek niego łącząc ramiona. Jest to forma melanizmu u lisa rudego, która występuje zazwyczaj na terenach północnych. Jest dość rzadka, choć nie aż tak jak lisy srebrne.
Najwięcej „krzyżaków” występuje w Kanadzie (30% populacji tamtejszych lisów), są również obecne w Idaho i Utah, jednak z powodu masowych polowań na nie, ich populacje zostały mocno przetrzebione. Sporadycznie odnotowuje się występowanie tych lisów w Skandynawii.
W budowie są identyczne do lisów rudych, choć mogą być trochę cięższe i mieć więcej podszerstka. Poza pyskiem, górne części ciała mają ciemnobrązową sierść. Brzuch i kark są żółtawe, natomiast pysk, uszy i dolne części łap czarne. Sierść na ogonie jest szara, żółta lub ruda z czarnymi końcami.
„Krzyżaki” są hodowane przez człowieka jako surowiec na futra, które są droższe od tych ze zwykłych lisów, jednak nie tak popularne jak te ze srebrnych.
Zmysły.
Lisy posiadają zdolność widzenia stereoskopowego, jednak ich wzrok reaguje głównie na ruch. Lisy mają bardzo dobry słuch, mogą usłyszeć odpoczywającego cietrzewia z odległości 600 kroków, latającą wronę z odległości 1/4-1/2 km i pisk myszy z odległości 100 m. Są w stanie zlokalizować dźwięki co do jednego stopnia w zakresie 700–3000 Hz, w wyższych częstotliwościach słabiej. Ich zmysł powonienia jest dobry, lecz słabszy od węchu innych psowatych.
Gruczoły zapachowe.
Lisy rude mają parę gruczołów położonych obok odbytu (tzw. gruczoły analne) połączone gruczołem łojowym. Oba uchodzą do jednego kanalika wydzielniczego, który działa jak komora fermentacyjna dla aerobów i anaerobów, które przekształcają sebum do różnych związków zapachowych zawierających m.in. kwasy alifatyczne. Owalny gruczoł ma długość 25 mm i szerokość 13 mm i wydziela woń fiołków. Obecność gruczołów na stopach jest możliwa. Mają one postać głębokich, czerwonych kanalików pomiędzy palcami wydzielających silną woń. Gruczoły łojowe znajdują się na połączeniu skóry szczęki i żuchwy.
Zachowania.
Zachowania społeczne i terytorialne.
Lisy rude mogą zarówno zajmować ściśle określone terytoria lub prowadzić wędrowny tryb życia. Do znakowania swojego terytorium używają moczu, którym znakują również miejsca, gdzie składowane przez nie jedzenie się wyczerpało, by nie tracić czasu na ich przeszukiwanie. Lisy rude żyją w rodzinnych grupach dzieląc jedno terytorium, lub formują stada, w którym para alfa „przygarnia” odrzucone przez swoją rodzinę lisy. W terenach ubogich w pożywienie może powstać silna hierarchia. Postawionych niżej od pary alfa lisów jest zwykle od dwóch do ośmiu. Są to głównie młode osobniki, które pomagają w wychowie szczeniąt, choć wcześniej mogły być dominującymi członkami stada. Gdy lisięta dorosną, mogą opuścić stado o ile szanse na przejęcie kontroli nad jakimś terenem są duże, w innym przypadku pozostają w rodzinnej grupie kosztem niemożności rozmnażania.
Rozmnażanie i rozwój.
Lisy rude przystępują do kopulacji raz do roku, na wiosnę. Na dwa miesiące przed rują, zwykle w okolicach grudnia, narządy płciowe samicy zmieniają kształt i wielkość. Do momentu wystąpienia rui jajniki samic zwiększają się 1,5-2 razy. Produkcja spermy u samców rozpoczyna się jesienią, a swą największą intensywność przybiera zimą, gdy ciężar jąder zwiększa się. Ruja samic trwa trzy tygodnie, podczas których samce pokrywają je przez kilka dni, często w norach. Podczas kopulacji dochodzi do erekcji „Bulbus glandis”, struktury występującej u psowatych, która uniemożliwia wysunięcie prącia z pochwy, aż do momentu całkowitej ejakulacji. Ten stan może trwać znacznie dłużej niż godzinę. Ciąża trwa 49-58 dni. Z powodu dużej monogamii lisów rudych, podczas badań DNA wśród populacji można zauważyć mylne znaki poligamii lub kazirodztwa. Samice poza samicą alfa nawet jeśli zajdą w ciążę nie mają szansy wychować szczeniąt, które są zabijane przez dominującą parę lub innych członków stada.
W miocie rodzi się najczęściej od czterech do sześciu szczeniąt, chociaż możliwe są przypadki pojawienia się w jednym miocie nawet do trzynastu lisiąt. Młode rodzą się ślepe, głuche i bezzębne z gęstą i puszystą, ciemną sierścią. W chwili porodu ważą 56-110 g i mają 14,5 cm długości, a ogon 7,5 cm. Młode mają krótkie kończyny, duże głowy i szerokie klatki piersiowe. Matka pozostaje z nimi przez pierwsze dwa do trzech tygodni bez przerwy, jako że młode nie mają początkowo zdolności termoregulacji. W tym okresie ojciec lub pozostali członkowie stada (głównie są to samice, dorosłe samce zwykle opuszczają stado przy sposobności) karmią matkę. Matki zaciekle bronią swoich młodych, nawet przed znacznie większymi drapieżnikami. W przypadku, gdy matka zginie, a młode są jeszcze niesamodzielne, ojciec przejmuje opiekę nad nimi. Oczy otwierają się szczeniętom ok. 13-15 dni po porodzie. W tym samym czasie kanały słuchowe się odtykają i wyrastają im górne zęby. Dolne wyrzynają się ok. 3-4 dni później. Ich oczy są niebieskie, jednak w ciągu kolejnych 4-5 tygodni przyjmują bursztynową barwę. Po trzech tygodniach od porodu ich futro zaczyna się przebarwiać na rudo. Miesiąc od porodu pojawiają się białe plamy sierści na pyskach. W tym czasie intensywnie rosną uszy i wydłuża się pysk. W wieku trzech do czterech tygodni młode zaczynają opuszczać norę. Laktacja u samic trwa przez 6-7 tygodni. Wełnista sierść młodych zaczyna być coraz bardziej szorstka i błyszcząca około 8 tygodnia życia. W wieku 3-4 miesięcy młode uzyskują samodzielność – maja już długie kończyny, wąską klatkę piersiową i wydłużony pysk – cechy typowe dla dorosłych osobników. Niekiedy samice uzyskują dojrzałość płciową w 9-10 miesiącu. Lisy rude mogą żyć do 14 lat, jednak na wolności zwykle nie dożywają 1,5 roku.
Sen.
Lisy śpią ok. 9,8 godziny na dobę.
Schronienie.
Poza okresem rozrodczym lisy preferują wolne przestrzenie pokryte gęstą roślinnością, choć mogą chronić się w jamach przed złymi warunkami pogodowymi. Nory kopane są zwykle wśród wzgórz, na zboczach gór, w wąwozach, urwiskach, na brzegach zbiorników wodnych, w rowach, zagłębieniach, żlebach, rozpadlinach skalnych oraz w terenach zaniedbanych lub opuszczonych przez ludzi. Lisy preferują kopać nory w żyznych glebach dobrze osuszonych, np. przez korzenie drzew. Nory w pobliżu drzew mogą przetrwać dekady, natomiast te wykopane na stepie najwyżej kilka lat. Mogą na trwałe opuszczać swoje nory w wyniku epidemii nużycy, prawdopodobnie jest to mechanizm obronny uniemożliwiający rozprzestrzenianie się choroby. W pustynnych rejonach Eurazji lisy mogą używać nor wilków, jeżozwierzy, lub innych dość dużych zwierząt, jak i tych wykopanych przez kolonie myszoskoczków. Nory lisów dzielą się na jamy i korytarze. Główne wejście prowadzi w dół, pod kątem ok. 40 stopni i rozszerza się do miejsca, z którego odbiegają liczne korytarze boczne. Głębokość nory osiąga 0,5-2,5 metra i rzadko dochodzi do poziomu wód gruntowych. Główny korytarz może mieć do 17 metrów, jednak zwykle ma 5-7 metrów. Wiosną lisy rude czyszczą swoje nory z zużytej ziemi najpierw wykonując szybkie ruchy przednimi łapami, a następnie za pomocą tylnych łap wykopują zużytą ziemię z nory na odległość ok. 2 metrów od wejścia. Gdy rodzą się młode zużyta ziemia jest wydeptywana, w ten sposób tworzone jest miejsce, gdzie młode mogą się bawić i otrzymywać pożywienie. Lisy mogą dzielić swoje nory ze świszczami lub borsukami. W przeciwieństwie do borsuków, które również czyszczą swoje nory z ziemi i załatwiają potrzeby fizjologiczne w specjalnie przygotowanych latrynach, lisy zwyczajowo zostawiają obok wejścia do nory nieskonsumowane resztki ofiar.
Pożywienie i polowanie.
Lisy rude są wszystkożercami i mają bardzo urozmaiconą dietę. W byłym ZSRR naliczono aż 300 gatunków zwierząt i roślin, które stanowiły pożywienie dla lisów. Zwykle żywią się małymi gryzoniami, głównie myszami, wiewiórkami naziemnymi, myszoskoczkami, chomikami, gofferami i nornicami. W drugiej kolejności sięgają po ptaki (głównie wróblowate, grzebiące, kaczkowate), zającowate, jeżozwierze, szopy pracze, dydelfy i zwierzęta wodne (ssaki – np. wydry, ryby i szkarłupnie). Sporadycznie zjadają też małe kopytne. Lisy rude zwykle polują na zwierzynę o masie do 3,5 kg, same potrzebują ok. 500 g pożywienia dziennie. Ważną rolę w diecie pełnią rośliny, zwłaszcza owoce. Ich spożycie jesienią w niektórych rejonach stanowi nawet 100% diety tych zwierząt w tej porze roku. Najczęściej spożywanymi owocami są jagody, borówki, maliny, jeżyny, czereśnie, wiśnie, jabłka, śliwki, winogrona, hurma, morwa i żołędzie. Do innych spożywanych roślin należą liczne gatunki traw, turzyc i roślin bulwkowych.
Lisy preferują polować wczesnymi porankami, przed wschodem słońca, lub późnym wieczorem. W przypadku polowania na zwierzęta myszopodobne, lisy najpierw dokładnie lokalizują zdobycz za pomocą słuchu, a następnie skaczą wysoko (na 2 metry) w powietrze. Stabilność skoku zapewnia ogon. Po wszystkim lądują wprost na swą oddaloną do 5 metrów zdobycz przednimi łapami. Zwykle żywią się padliną w godzinach wieczornych. Lisy są niezwykle zaborcze i będą bronić zdobyczy nawet przed większym drapieżnikiem. U lisów może występować nadmierne zabijanie zwierzyny, tzn. zabijanie ofiar pomimo braku potrzeby zaspokojenia głodu. Dzieje się to zwykle podczas wychowu młodych. Nagrano, iż w jednym sezonie lęgowym cztery lisy zabiły do 200 mew śmieszek każdy. W związku z powyższym straty w ptactwie hodowlanym mogą być ogromne. Lisy nie lubią zapachu kretów, jednak nie powstrzymuje ich to przed złapaniem ich dla młodych jako „żywej zabawki”.
Relacje z innymi drapieżnikami.
Lisy rude zazwyczaj dominują nad innymi przedstawicielami swojego rodzaju. Lisy arktyczne zwykle unikają konkurencji z lisami rudymi i w tym celu uciekają na bardziej wysunięte na północ terytoria, gdzie pożywienie jest zbyt ubogie dla ich kuzynów o masywniejszym ciele. Zależność między tymi dwoma gatunkami reguluje ich zasięg występowania – północną granicę terytoriów lisów rudych wyznacza brak dostatecznej ilości pożywienia, a południową granicę terytoriów lisów arktycznych – występowanie lisów rudych, które są od nich lepiej przystosowane do drapieżnictwa. Oba te gatunki zostały introdukowane na Aleuty i Wyspy Aleksandra. W niedługim czasie na wyspach lisy rude wytępiły lisy arktyczne, a na jednej wyspie odnotowano, iż jeden samiec lisa rudego zabił wszystkie lisy arktyczne w 1866 r. W miejscach, gdzie nisze ekologiczne tych zwierząt się pokrywają możliwa jest również koegzystencja. Lisy arktyczne zadowalają się wtedy głównie lemingami, pozostawiając lisom rudym większe gryzonie. Oba gatunki będą zabijać młode drugiego gatunku, gdy tylko natrafi się sposobność. Lisy rude są poważnymi konkurentami korsaków, gdyż przez cały rok polują na tę samą zdobycz. Lisy rude są większe, lepiej przystosowane do polowania w głębszym, sięgającym 10 cm śniegu i bardziej efektywne w polowaniu i gonieniu dużych gryzoni. Korsaki zdają się mieć nad nimi przewagę jedynie na terenach stepowych i półpustynnych. W Izraelu lisy afgańskie uciekają od rywalizacji z lisami rudymi ograniczając swe terytoria do skalnych klifów i wąwozów, omijając niziny zamieszkiwane przez te drugie. Lisy rude dominują również nad lisami długouchymi i płowymi. Lisy długouche unikając rywalizacji zasiedlają bardziej jałowe, pustynne tereny, jednak coraz częściej zostają z nich wyparte, głównie przez zmiany, jakie w środowisku czyni działalność człowieka. Lisy rude będą polowały na oba gatunki, gdy to możliwe, oraz współzawodniczyć o pożywienie i schronienie. Jedynym gatunkiem lisa, jednak nie pochodzącym już z rodzaju "Vulpes", który dominuje nad lisem rudym we wszystkich regionach, gdzie występuje, jest lis wirginijski. Oba te gatunki w swojej historii miały ze sobą jedynie sporadyczny kontakt. Lisy wirginijskie zajmują tereny porośnięte gęstą roślinnością, w przeciwieństwie do lubujących się w otwartych przestrzeniach lisach rudych. Kontakt między tymi gatunkami zwiększył się w wyniku deforestacji, która umożliwiła lisom rudym zajęcie siedlisk lisa wirginijskiego.
Wilki mogą zabijać i żywić się lisami rudymi. W Ameryce Północnej, gdzie lis koegzystuje z kojotem, terytoria zajmowane przez lisy rude znajdują się na około terytoriów kojotów. Zjawisko to tłumaczone jest prawdopodobną tendencją lisów do unikania kontaktów z kojotami. Oddziaływania międzypopulacyjne u tych dwóch gatunków wahają się od stricte antagonistycznych do obojętnych. Większość zachowań agresywnych wychodzi od kojotów i znane są tylko nieliczne przypadki zachowań agresywnych, których źródłem były lisy, nie licząc tych, prezentowanych podczas bronienia się zaatakowanego przez kojota lisa i ochrony młodych. Czasami kojoty i lisy odżywiają się w swoim towarzystwie. W Izraelu, gdzie lisy koegzystują z szakalami złocistymi, oba te gatunki rywalizują o pożywienie. Lisy zwykle ignorują zapach szakala na swoim terytorium i unikają bliskiego kontaktu. W terenach, gdzie szakale zaczęły dominować, zauważono spadek liczby lisów rudych.
Lisy rude dominują nad jenotami, czasami zabijają ich młode, a dorosłe osobniki zagryzają na śmierć. Znane są przypadki, gdy lisy rude zabijały jenoty w ich norach. Oba te gatunki konkurują o pożywienie w postaci małych gryzoni, np. myszy. Konkurencja ta osiąga swój szczyt wiosną podczas wychowu młodych. Według danych, 11,1% zgonów wśród liczącej 54 osobniki populacji jenota na Wielkim Stepie została spowodowana przez lisy rude. W północno-zachodniej Rosji lisy rude wytępiły 14,3% liczącej 186 osobników populacji jenota.
Lisy rude mogą zabijać małe łasicowate, takie jak łasica, kuna domowa, kuna leśna, gronostaj, kałanek, oraz młode sobole. Dowody wykazują, iż borsuki mogą żyć z lisami w tej samej norze, w wydzielonej jej części. Jest to przykład protokooperacji tych gatunków – lisy zaopatrują borsuki w pożywienie (resztki niedojedzonej zdobyczy), natomiast borsuki czyszcząc swoją norę, usuwają również brud z nory lisów. Znane są jednak przypadki, gdy borsuki wyganiały lisy z nory i niszczyły im schronienie, a nawet zabijały młode. Rosomaki mogą zabijać lisy, głównie, gdy te śpią lub są bezbronne. Lisy natomiast mogą zabijać niestrzeżone młode rosomaków.
Lisy mogą rywalizować z hienami na szerokim polu. Lisy ustępują hienom na polu ataku, gdyż potężne szczęki hien bardzo łatwo mogą odrywać części ciała zdobyczy, co jest trudne do osiągnięcia przez lisy. Lisy mogą nękać hieny dzięki swym mniejszym rozmiarom i większej szybkości. Znane są przypadki dręczenia hien przez lisy nie tylko w czasie rywalizacji o padlinę, ale również bez wyraźnej przyczyny. Czasami lisy źle oceniają swoje możliwości w czasie i padają łupem hien. W legowiskach hien często znajdowane są pozostałości po zwłokach lisów. Hieny mogą też zabijać lisy, które wpadły w pułapkę.
W Eurazji lisy mogą padać ofiarą lampartów, karakali i rysi. Rysie zaganiają lisy w tereny pokryte głębokim śniegiem, gdzie ich długie kończyny umożliwiają lepsze poruszanie się niż krótkie łapy lisów. W kilku rejonach Rosji lisy występują tylko sporadycznie, ze względu na intensywnie broniące swoich terytoriów rysie. Uznaje się jednak, iż rysie stanowią dla lisów rudych znacznie mniejsze zagrożenie niż wilki. Do północnoamerykańskich drapieżców polujących na lisy zaliczane są pumy, rysie kanadyjskie i rude.
Komunikacja.
Język ciała.
Język ciała lisów rudych składa się z ruchów uszu, ogona i pewnych postaw, oznaczających określone gesty. Pozycje można podzielić na kategorie dominacyjne/agresywne i uległe/strach.
Dociekliwy lis będzie obracać uszami podczas węszenia. Figlarne osobniki będą strzyc uszy i stawać na tylnych łapach. Samce podczas zalotów do samic oraz po udanym przegonieniu intruza obracają uszy na zewnątrz i podnoszą ku górze ogon w pozycji horyzontalnej. Gdy lis rudy odczuwa strach, ukazuje uległość, wygina swe ciało, podkurcza je, wykrzywia kręgosłup łukowato, kuca, wygina ogon do tyłu i do przodu na zmianę oraz kładzie po sobie uszy, przyciskając je do czaszki. Gdy osobnik ukazuje uległość osobnikowi dominującemu wygląda to podobnie, jednak ciało nie jest wygięte, a kręgosłup wykrzywiony łukowato. Uległe osobniki podchodzą do dominujących obniżając swoją postawę tak, aby podczas powitania ich pysk był skierowany ku górze. Gdy dwa równe rangą osobniki walczą o pożywienie obchodzą się i napierają na bok przeciwnika. Wyrażają swoim ciałem mieszaninę agresji i strachu – ciało jest łukowato wygięte, ale nie kucają, ogony nerwowo wyginają się w przód i tył, a uszy kładzione są po sobie, ale nie przyciskane do czaszki. Podczas asertywnego ataku, lisy raczej zbliżają się ku sobie niż bokami, ich ogony uniesione są ku górze, a uszy obrócone na zewnątrz. Atak polega na groźbach – lisy starają się wejść przednimi łapami na przeciwnika i grożą mu otwartym pyskiem. Takie walki zdarzają się prawie wyłącznie u młodych i dorosłych przedstawicieli tej samej płci.
Wokalizacja.
Lisy rude mają szeroką skalę wokalną sięgającą pięciu oktaw. Ostatnie analizy wyróżniają dwanaście różnych dźwięków wytwarzanych przed dorosłe osobniki i osiem przez młode. Większość odgłosów można podzielić na kontaktowe i interakcyjne. Te pierwsze różnią się długościami pauz, a drugie natężeniem i agresją.
Innym, niedającym się zaklasyfikować dźwiękiem jest długie, rozciągnięte, monosylabiczne „łaaa”. Jako że jest on głównie słyszany podczas sezonu godowego, wnioskuje się, iż jest on wydawany przez samice przywabiające samców. Gdy lisy czują się zagrożone emitują jednosylabowe szczeknięcie. Słyszany z bliska przypomina kaszel, a z daleka zdaje się być ostrzejszy. Młode podczas opieki nad nimi płaczą. Ich płacz staje się głośniejsze, gdy są niezadowolone.
Zasięg występowania.
Lisy rude należą do zwierząt o szerokim zasięgu występowania, który wynosi u tych zwierząt prawie 70 mln km². Zajmują całą półkulę północną od koła okołobiegunowego do Ameryki Środkowej i stepów Azji. Są nieobecne na Islandii, wyspach Arktyki, w niektórych partiach Syberii i na pustyniach. Odkryto, że stopniowo przejmuje terytorium lisa polarnego i w przyszłości wyprze ten gatunek. Naukowcy sądzą, że jest to spowodowane ociepleniem klimatu.
Introdukcja na Sardynii.
Pochodzenie podgatunku "ichnusae" z Sardynii jest niepewne, jako że nie odnaleziono żadnych pozostałości w plejstoceńskich stanowiskach na wyspie. Prawdopodobne jest, iż wyewoluował on w Neolicie i został introdukowany przez ludzi na Sardynię. W ciągu kolejnych lat inne podgatunki ze śródziemnomorskich wysp zostały introdukowane przez ludzi na wyspę. Daje to wytłumaczenie fenotypowej różnorodności tego podgatunku.
Introdukcja w Australii.
Angielskie lisy rude zostały introdukowane w Australii przez Brytyjczyków, chcących zakorzenić tam polowania na lisy. Pierwsza introdukcja miała miejsce w 1845 roku w pobliżu Keilor w stanie Victoria. Introdukcja kolejnych dwóch samców została wspomniana w „Sydney Echo” w 1855 r. Jeden samiec i dwie samice zostały wypuszczone w 1864 roku przez klub polowań z Melbourne. Te introdukcje nie powiodły się całkowicie i współcześnie żyjące w Australii lisy rude wywodzą się z dwóch linii zaszczepionych w stanie Victoria. Populacja założycielska była parą wypuszczoną ok. 20 km od Ballart w 1871 i kilka innych lisów wypuszczonych w Point Cook. W 1880 populacja ta przemieściła się i połączyła z tą z Ballart. W mniej niż dekadę lisy rude zasiedliły 13 000 km² stanu Victoria, a w 1893 została ustanowiona pierwsza nagroda za schwytanie lisa, które osiedliły się w Queensland. Obecnie lisy rude występują w całej Australii z wyjątkiem północnego Queensland i Terytorium Północnego. Rozprzestrzenienie lisów na południowych terytoriach Australii zbiegł się ze spadkiem liczebności niektórych kopiących nory ssaków o średniej wielkości, np. kanguroszczury, kangurzaki rudawe, mrówkożery workowate, pazurogony pręgoude i kuoki. Większość z tych gatunków zostało wypartych na wyspy, na których lisy rude nie występują lub są rzadkie. Z gatunków pół-nadrzewnych, które są tępione przez lisy, wymienić trzeba pałankę kuzu i inne pałanki. Populacje lisów australijskich są kontrolowane dzięki odstrzałom i pułapkom. Lisy są identyfikowane po sylwetce oraz błonie odblaskowej. Również reintrodukcja dingo spowodowała spadek liczebności lisa rudego w Australii.
Choroby i pasożyty.
Lisy rude są jednym z największych rezerwuarów wścieklizny. Londyńskie lisy często zapadają na zapalenie stawów zwłaszcza w okolicach kręgosłupa. Lisy rude chorują też na leptospirozę i tularemię, choć na tę ostatnią nie są zbyt podatne. Mogą również zapadać na listeriozę i spirochetozę, jak i przenosić różę, brucelozę i zapalenia mózgu. Tajemnicza, śmiertelna choroba zaatakowała lisy w pobliżu jeziora Sartlan w okręgu nowosybirskim. Prawdopodobnie zostały one zaatakowane przez zapalenie mózgu, które zaobserwowano u lokalnie hodowanych lisów srebrnych. Lisy zapadają też na dżumę.
Lisy rzadko są żywicielami pcheł. Gatunki jak "Spilopsyllus cuniculi" zwykle przenoszą się na lisy z ich ofiar, natomiast inne, jak "Archaeopsylla e. erinacei" atakują lisy podczas wędrówek. Pchły, które normalnie pasożytują na lisach to: pchła ludzka, pchła psia i "Paraceras melis". Kleszcze, takie jak kleszcz pospolity i "Ixodes hexagonus" nie są rzadkością u lisów, zwłaszcza u wychowujących młode samic i u młodych, atakowanych przez pasożyty jeszcze w norach. Wesz "Trichodectes vulpis" jest wyspecjalizowana do atakowania lisów, jednak rzadko występuje na lisach. Świerzbowce ludzkie są najczęstszą przyczyną dermatoz u lisów. Powoduje ona wypadanie sierści od nasady ogona i tylnych łap poprzez zad do pozostałych części ciała. W końcowym etapie lisy mogą stracić większość futra, 50% swojej wagi i gryźć zarażone kończyny. W przypadku epidemicznego charakteru choroby lisy giną zwykle w cztery miesiące po zainfekowaniu. Do innych pasożytów wewnętrznych należą "Demodex folliculorum", "Notoderes", "Otodectes cynotis" (żyjące w kanałach usznych), "Linguatula serrata" (wrzęcha bytująca w kanale nosowym) i grzybice.
Znanych jest 60 różnych helmintów atakujących lisy hodowane na lisich fermach, natomiast na wolności tylko 20 takich pasożytów. Kilka gatunków kokcydiów z rodzaju "Isospora" i "Eimeria" również atakują lisy. Najbardziej rozpowszechnionymi nicieniami pasożytującymi na lisach są glista psia, "Unicinaria stenocephala", "Capillaria aerophila" i "Crenosoma vulpis", ostatnie dwa atakują płuca. "Capillaria plica" atakuje pęcherz moczowy lisów. Włosień kręty rzadko atakuje lisy. Najpospolitszymi tasiemcami pasożytującymi na lisach są "Taenia spirali" i "T. pisiformis". Rzadziej występują tasiemiec bąblowcowy i "Echinococcus multilocularis". Również kilka gatunków przywr atakuje lisy.
Polowania.
Lisy od wielu wieków były celem polowań. Dziś, jako że są gatunkiem szeroko rozprzestrzenionym, w Polsce dozwolone jest prowadzenie odstrzału lisów przez myśliwych w obowiązujących okresie polowań. W czasie okresu ochronnego wolno polować w rejonach ochrony głuszca oraz miejscach introdukcji bażanta i kuropatwy.
Udomowienie.
W ciągu ostatnich 50 lat miał miejsce proces udomowiania lisa rudego odmiany srebrnej. Doświadczenie to miało miejsce w byłym ZSRR oraz w Rosji.
Lis w kulturze.
Mitologia i religie.
W starożytnej Mezopotamii lis był symbolem boga Enlila. W greckim micie o Amfitrionie pojawia się lis teumezyjski, którego bogowie wysłali, by pustoszył okolice Teb.
Od II wieku n.e. w tekstach chińskich występują wzmianki o lisich duchach zwanych "huli jing", które niekiedy przemieniają się w ludzi. Wierzenia na ich temat w pełni ukształtowały się około VIII stulecia. Wówczas upowszechniło się w Chinach przekonanie, że stara lisica może zamienić się w piękną kobietę i uwieść mężczyznę, odbierając mu siły życiowe i w końcu doprowadzając go do śmierci. Aby uchronić się przed takim losem i zapewnić sobie życzliwość "huli jing", które – jak wierzono – mogły także przynosić szczęście, w północnej części Chin wznoszono liczne poświęcone im świątynie. Motyw uwodzącej mężczyznę lisicy w ludzkiej postaci pojawiał się także w kulturze japońskiej i koreańskiej.
Na domniemaną przebiegłość lisów uwagę zwrócono w Biblii, gdzie ich mianem określani są fałszywi prorocy w Izraelu (Ez 13,4). Jezus Chrystus nazwał Heroda lisem (Łk 13,32). Wcześni chrześcijanie postrzegali lisa jako zwierzę demoniczne, związane z Szatanem.
W mitologii kalifornijskiego ludu Achomawi lis rudy jest razem z kojotem stworzycielem świata i ludzi.
Literatura.
Ważnym dziełem średniowiecznej literatury francuskiej była zapoczątkowana w XII wieku "Powieść o lisie" – cykl wierszowanych opowieści połączonych postacią głównego bohatera, lisa-złoczyńcy Renarta. Postać ta stała się symbolem przebiegłości i sprytu, a od jej imienia pochodzi francuska nazwa lisa ("le renard"). W średniowieczu i epoce nowożytnej "Powieść o lisie" była wielokrotnie adaptowana i przetwarzana, oprócz Francji przede wszystkim w Niemczech i Niderlandach, gdzie w XIII wieku powstał poemat epicki "Van den vos Reynaerde" (pol. "O lisie Reynaercie"). Najbardziej znaną adaptację cyklu, znaną w Polsce jako "Lis Przechera", napisał w 1793 roku Johann Wolfgang von Goethe. Niektóre cechy Renarta wywnioskowano z rzeczywistych zachowań lisów, m.in. udawania własnej śmierci, żeby upolować zwabione padliną ptaki.

</doc>
<doc id="81017" url="https://pl.wikipedia.org/wiki?curid=81017" title="Nanorurki">
Nanorurki

Nanorurki – struktury nadcząsteczkowe, mające postać pustych w środku walców. Współcześnie najlepiej poznane są nanorurki węglowe. Istnieją jednak także niewęglowe nanorurki (m.in. utworzone z siarczku wolframu) oraz nanorurki utworzone z DNA.
Nanorurki węglowe.
Nanorurki węglowe (CNTs, z ang. "carbon nanotubes") są odmianą alotropową węgla obok grafitu, diamentu i fullerenów. Zbudowane są zwiniętego grafenu (jednoatomowej warstwy grafitu). Odkryte zostały niedługo po fullerenach, bo w 1991 roku przez Sumio Iijimę w sadzy wygenerowanej poprzez odparowywanie łukowo-wyładowcze elektrody grafitowej. Najcieńsze nanorurki węglowe mają średnicę od rzędu jednego nanometra, a ich długość może być miliony razy większa, przez co przypominają igły lub włosy. Wykazują niezwykłą wytrzymałość na rozciąganie i własności elektryczne, oraz są znakomitymi przewodnikami ciepła. Te własności sprawiają, że są badane jako obiecujące materiały do zastosowań w nanotechnologii, elektronice, optyce i badaniach materiałowych. Obecnie znane są wydajne i stabilne oraz stosunkowo niedrogie metody produkcji, np. metoda CVD (Chemical Vapour Deposition).
Nanorurki DNA.
Z odpowiednio zmodyfikowanego DNA, poprzez przyłączenie do końców jego łańcucha odpowiednich grup umożliwiających kontrolowane "sklejanie" można w specjalnych warunkach tworzyć złożone kompleksy, które spontanicznie krystalizują, tworząc dwuwymiarowe struktury nazywane warstwami DX.
Struktury te, oprócz tworzenia płaskich warstw można także w odpowiednich warunkach skłonić do utworzenia pustych w środku rurek o średnicy 4-20 nm przypominających rozmiarem i kształtem nanorurki węglowe. Nanorurki DNA mają znacznie gorsze własności mechaniczne i elektryczne od węglowych, można je jednak łatwiej modyfikować chemicznie i łączyć z innymi strukturami nadcząsteczkowymi.
Nanorurki nieorganiczne.
Nanorurki udało się również otrzymać na bazie związków nieorganicznych. Możliwość taką przewidział już w 1930 r. Linus Pauling, jednak po raz pierwszy udało się dowieść istnienia takiej struktury dopiero zespołowi Reshefa Tenne w 1992, który otrzymał je z siarczku wolframu.
W kolejnych latach opracowano metody otrzymywania nanorurek z wielu innych związków nieorganicznych, m.in. z tlenku wanadu, tlenku magnezu, tlenku tytanu, krzemionki, pochodnych borazolu, a także czystej miedzi i bizmutu, które można stosować jako materiały przewodzące prąd elektryczny, suche elektrolity oraz katalizatory reakcji redoks.
Nanorurki nieorganiczne mają zwykle większą gęstość od węglowych i mają mniejszą odporność na rozciąganie, ale za to większą na ściskanie, dzięki czemu można je potencjalnie stosować do produkcji materiałów o wysokiej odporności na przebicie i rozerwanie, np.: do produkcji kamizelek kuloodpornych.

</doc>
<doc id="81019" url="https://pl.wikipedia.org/wiki?curid=81019" title="Wielka Syrta">
Wielka Syrta

Wielka Syrta (arab. خليج سرت, "Chalidż Surt") – zatoka Morza Śródziemnego, u wybrzeży Libii. Wcina się ona 115 km w głąb lądu. Szerokość u wejścia wynosi 465 km, a maksymalna głębokość 1374 m. Główne porty nad zatoką to Marsa al-Burajka, As-Sidr (oba naftowe) i Bengazi. 

</doc>
<doc id="81020" url="https://pl.wikipedia.org/wiki?curid=81020" title="Córa Koryntu">
Córa Koryntu



</doc>
<doc id="81025" url="https://pl.wikipedia.org/wiki?curid=81025" title="Jelitkowo">
Jelitkowo

Jelitkowo (niem. "Glettkau") – nadmorska część miasta Gdańska, położona na osiedlu administracyjnym Żabianka-Wejhera-Jelitkowo-Tysiąclecia, z przystanią morską dla rybaków (pas plaży) i letnim kąpieliskiem morskim.
Wieś Opactwa Cystersów w Oliwie w województwie pomorskim w II połowie XVI wieku.
Nazwa.
"Jelatkowo" 1570 lub "Gletkowo", kaszb. "Jelëtkòwò" lub też "Gletkòwò", "Jelôtkòwò", "Glëtkòwò", niem.: "Glettkaw" lub "Glettkau", dawniej "Glotkowo", "Gletkowo", "Jelitkowo", "Jelatkowo").
28 marca 1949 ustalono urzędową polską nazwę miejscowości – Jelitkowo, określając drugi przypadek jako Jelitkowa, a przymiotnik – jelitkowski. Nazwa prawdopodobnie wywodzi się od nazwiska pierwszego właściciela i założyciela osady – Jelitko.
Położenie.
Jelitkowo położone jest na północnym krańcu Gdańska nad Zatoką Gdańską, nad Potokiem Oliwskim w miejscu jego ujścia do Zatoki. Leży w mezoregionie Pobrzeże Kaszubskie. Od zachodu graniczy z pozostałymi częściami osiedla – Osiedlem Wejhera i Osiedlem Tysiąclecia. Od południa graniczy z dzielnicą Przymorze Wielkie. Północna granica Jelitkowa jest granicą miasta, za nią znajduje się sopockie osiedle Karlikowo.
Historia.
Pierwsze źródła informujące o istnieniu w tym miejscu należącej do oliwskich cystersów osady rybackiej pochodzą z 1480. W 1570 miejscowość zajmowała obszar ok. 60 ha, zamieszkiwało tu 20 rybaków i 20 zagrodników. W 1609 gdańszczanin Georg Hein wybudował w niej młyn, pełniący kolejno funkcje papierni, kuźnicy miedzi i żelaza, tartaku, a także młyna zbożowego i kaszowego. W XVII wieku powstały kuźnica stali oraz papiernia (zniszczona w 1734 przez Rosjan). W 1847 nad potokiem stanął młyn zbożowy z trzema kołami wodnymi. W 1869 w 12 domach zamieszkiwało 207 osób. Od około 1875 Jelitkowo zaczęło przeobrażać się w kurort; w 1893 r. z inicjatywy Reinholda Kamerskiego przy końcu obecnej ul. Kaplicznej powstało pierwsze kąpielisko. W tym czasie założono park nadmorski z promenadą, otwarto gospodę i wybudowano Dom Zdrojowy (1909), a miejscowi rybacy (głównie Kaszubi) zaczęli wynajmować letnikom pokoje. Uruchomienie w 1908 linii tramwajowej do Oliwy i otwarcie rok później mola przyciągnęło turystów. Do tego mola – aż do zburzenia przez potężny sztorm w 1914 – przybijały statki wycieczkowe z Gdańska i Sopotu (w 1920 molo było już ponownie czynne). W latach 1907–1926 było częścią Oliwy. W latach 20. XX wieku wybudowano ul. Bursztynową, łączącą Jelitkowo z Sopotem. Liczba gości odwiedzających w kąpielisko w okresie międzywojennym wynosiła wokół 50 tys. rocznie.
W 1925 zbudowana została w Jelitkowie kaplica należąca do parafii katedralnej; 1 listopada 1965 ustanowiono w Jelitkowie parafię pod wezwaniem św. św. Apostołów Piotra i Pawła. Na miejscu dawnej kaplicy rozebranej w 1979 stoi nowy kościół zbudowany w latach 1976–1981 według projektu E. Baranowskiego.
W 1995 na pierwszym albumie zespołu Kury znalazł się nawiązujący do dzielnicy utwór „Smażalnia w Jelitkowie” (słowa napisał Ryszard Tymon Tymański).
Turystyka.
Na plaży zorganizowano letnie kąpielisko morskie Gdańsk Jelitkowo, obejmujące 200 m linii brzegowej na wysokości wejścia na plażę nr 71 i 73.
Obiekty turystyczne:

</doc>
<doc id="81026" url="https://pl.wikipedia.org/wiki?curid=81026" title="Formuła 1 Sezon 2003">
Formuła 1 Sezon 2003

Sezon 2003 Formuły 1 – 54. sezon Mistrzostw Świata Formuły 1. Tytuł mistrza kierowców zdobył po raz czwarty z rzędu, a szósty w karierze Michael Schumacher, zaś w klasyfikacji konstruktorów tryumfowała ekipa Ferrari.
Lista startowa.
Zmiany w przepisach.
Sezon 2003 był pierwszym sezonem w którym obowiązywał nowy system punktacji. Od tego sezonu punktowanych było osiem, a nie jak dotychczas sześć miejsc. System punktacji wyglądał następująco: 10-8-6-5-4-3-2-1.
Wyniki.
Klasyfikacje szczegółowe.
W sezonie 2003 kierowcy i konstruktorzy zdobywali punkty zgodnie z nowym kluczem: 10-8-6-5-4-3-2-1

</doc>
<doc id="81027" url="https://pl.wikipedia.org/wiki?curid=81027" title="TIA/EIA-568-A">
TIA/EIA-568-A

TIA/EIA-568-A ("TIA/EIA Commercial Building Wiring Standard") – norma dla okablowania strukturalnego, wydana w styczniu 1995 r., która powstała na bazie normy EIA/TIA 568 (złącza i kable do 16 MHz) po uwzględnieniu biuletynów TSB 36 (kable do 100 MHz), TSB 40 (złącza do 100 MHz), TSB 40A (złącza i kable krosowe do 100 MHz) oraz projektu SP-2840 (złącza i kable do 100 MHz). Zastąpiona później zestawem norm TIA/EIA-568-B.
Z czasem powstał szereg norm towarzyszących, z których najważniejsze to:

</doc>
<doc id="81028" url="https://pl.wikipedia.org/wiki?curid=81028" title="Marsa al-Burajka">
Marsa al-Burajka

Marsa al-Burajka (arab. مرسى البريقة, "Marsá al-Burayqa") – największy port naftowy Libii leżący w jej północnej części, nad zatoką Wielka Syrta. Liczy ok. 8 tys. mieszkańców (2002 rok). Jest tutaj największy ośrodek petrochemiczny kraju, zakład skraplania gazu ziemnego. Połączony jest gazociągami i naftociągami z Zaltan i Ar-Rakuba.
Miasto zostało zbudowane z prefabrykowanych elementów betonowych i zostało zaprojektowane przez architekta i greckiego urbanistę Konstandinosa A. Doksiadisa.
Tutejsza rafineria należy do "Sirte Oil Company", która jest spółką zależną państwowego "National Oil Corporation" (NOC). W latach 60. i 70. XX w. była prowadzona we współpracy z międzynarodową firmą "Esso". Na początku lat 80. XX w. "Esso" przekazało pełną kontrolę "Sirte Oil Company".
W pobliżu miasta znajduje się port lotniczy Marsa al-Burajka.
Wydarzenia w historii miasta.
W czasie II wojny światowej 31 marca 1941 roku odbyła się tu kluczowa bitwa. Oddziały Afrika Korps dowodzone przez generała Erwina Rommla przypuściły błyskawiczny atak na stacjonujące tu siły brytyjskie, zmusiły je do odwrotu i ruszyły za nimi w pogoń.
W dniu 13 stycznia 2000 roku w okolicach portu na Morzu Śródziemnym doszło do katastrofy samolotu Short 360 wynajętego przez "Sirte Oil Company" do przewozu swoich pracowników. W katastrofie zginęły 22 osoby z 41 znajdujących się na pokładzie samolotu.
W czasie powstania w 2011 doszło do potyczek między zwolennikami a przeciwnikami reżimu. Miasto było w dniach 25 lutego-13 marca pod kontrolą rebeliantów.

</doc>
<doc id="81031" url="https://pl.wikipedia.org/wiki?curid=81031" title="Niflheim">
Niflheim

Niflheim („Kraina Mgły”) – w mitologii nordyckiej królestwo lodu i zimna, a włada nim bogini Hel, córka Lokiego. Mieści się na północ od Ginnungagap. 
Znajduje się tam również kraina Helgardh i mieszka Rimtursir.
Tak oto mówiły kroniki o tej skutej lodem krainie:
"Ponura ta otchłań posiada kilka nazw. Niflheim jest najstarszą z nich i oznacza Krainę Ciemności. Mówi się na nią też Gnip, czyli Jaskinia. Nazywa się ją również Hel (a zatem imieniem tamtejszej władczyni), Niflhel (Ciemności Hel) i Gniphellir (Jaskinia Hel). Stamtąd wyrasta jeden z korzeni Yggdrasilla, gdyż Drzewo to sięga aż do podziemnej krainy umarłych, Niflheimu. Dostają się tam duchy wszystkich, niemających szczęścia polec na polu bitwy, a przeto nie wywyższonych łaską ucztowania w pałacach Odyna i Freyi. Wejście do Gniphellir znajduje się pośród lodów dalekiej Północy, a zwie się je Bramą Trupów. Za nią płyną dwie cuchnące rzeki graniczne, Gjóll i Leipt, ale tylko na tej pierwszej wzniesiono most Gjallarbru, pilnowany przez olbrzymkę Modgud. Oprócz niej bram Helu strzegą wściekły pies Garm - jego ponure ujadanie obwieści początek Ragnaröku - oraz obrzydliwy, trójgłowy olbrzym Hrimgrimnir. Przy korzeniu Yggdrasilla burzy się woda w studni Hwergelmir (Kipiący Kocioł), do niej bowiem zlewa się rosa z całego Drzewa i z niej też wypływają wszystkie rzeki świata."
"Na samym dnie Niflheimu toczy fale straszliwy strumień, a w nim pod prąd brodzą krzywoprzysięzcy i wilkołaki. Tam też niebezpieczny wilk rozrywa zwłoki ludzkie, a wąż Nidhogg pożera ciała umarłych i bez skutku podgryza korzeń Yggdrasilla. Na korzeniu tym siedzi Kogut Niflheimu – rudy jak ogień. W Niflheimie odnaleźć można dwa pałace. Pierwszy – nie wiadomo, do kogo należy, zaś wznosi się na Wybrzeżu Trupów. Wszystkie jego bramy wychodzą na północ, ściany są pobudowane z ciał węży, a przez dymnik wpadają do niego jad nienawiści i całe zło świata. Drugi pałac, Olund (Smutek), należy do królowej Niflheimu, wiecznie ponurej Hel, o twarzy zżartej trupim rozkładem. We wnętrzu tego dworu, na złotej podłodze stoi zastawiony stół Hungr (Głód), na nim zaś leży nóż Sultr (Łaknienie). W halli pałacowej, na łożu Kor (Letarg), za zasłonami Blikande Boli (Lśniące Złorzeczenia), spoczywa Hel, ubrana w suknię zwaną Mdłością. Tyle tylko wiadomo o Niflheimie, nie ma bowiem stamtąd ucieczki – powrót do krainy żywych nie udał się nawet świetlanemu Baldurowi, więc też wieści o Helu są skąpe."
Według podań do Niflheimu udają się dusze tych, którzy umarli w łóżku – w przeciwieństwie do wojowników poległych w bitwach, których Walkirie zabierały do Walhalli.

</doc>
<doc id="81035" url="https://pl.wikipedia.org/wiki?curid=81035" title="Helheim">
Helheim

Helheim, znany również jako Hel – w mitologii nordyckiej jeden z dziewięciu światów, miejsce umarłych, rządzone przez boginię Hel (po której przyjmuje nazwę). Tłoczą się w nim drżące, cieniste duchy tych, którzy nie umarli śmiercią chwalebną, lecz z powodu choroby, samobójstwa lub ze starości. Helheim znajduje się w Niflheim, który jest chłodny i leży na dnie nordyckiego wszechświata – pod trzecim korzeniem drzewa Yggdrasil, niedaleko od Hvergelmir i Náströnd.

</doc>
<doc id="81036" url="https://pl.wikipedia.org/wiki?curid=81036" title="KB">
KB



</doc>
<doc id="81038" url="https://pl.wikipedia.org/wiki?curid=81038" title="Ginnungagap">
Ginnungagap

W mitologii nordyckiej, Ginnungagap („ziejąca pustka”) – szeroka przepaść, która istniała pomiędzy Niflheimem a Muspelheimem, zanim nastąpiło stworzenie. Na północ od tej przepaści znajdowało się okrutne zimno Niflheimu, a na południe – nieznośne gorąco Muspelheimu. Gdy na początku czasu zimno spotkało żar w Ginnungagap, lód się stopił, a jego krople dały początek życiu w postaci giganta Ymira, który jest ojcem wszystkich Gigantów lodu.

</doc>
<doc id="81042" url="https://pl.wikipedia.org/wiki?curid=81042" title="Muspelheim">
Muspelheim

Muspelheim („Kraina płomieni”), zwana też Muspel – w mitologii nordyckiej królestwo ognia. Mieszkają w niej Giganci ognia ze swym władcą, Surturem. Jest ogniem, podczas gdy leżąca na północ od niego kraina Niflheim jest lodem. W wyniku zmieszania obu w przepaści Ginnungagap z topniejącego lodu powstała woda. Z iskier z Muspelheimu powstały planety, komety i gwiazdy. 

</doc>
<doc id="81043" url="https://pl.wikipedia.org/wiki?curid=81043" title="Andrew Tanenbaum">
Andrew Tanenbaum



</doc>
<doc id="81044" url="https://pl.wikipedia.org/wiki?curid=81044" title="Heiðrún">
Heiðrún

Heiðrún (Heidrun) – w mitologii nordyckiej koza żyjąca w Walhalli. Heiðrún żywiła się liśćmi drzewa Læraðr, a zamiast mleka dawała miód pitny. Trunek ten pili einherjarowie, polegli w boju wojownicy zamieszkujący Walhallę.

</doc>
<doc id="81047" url="https://pl.wikipedia.org/wiki?curid=81047" title="Andhrimnir">
Andhrimnir

W mitologii nordyckiej Andhrimnir był kucharzem Asów i Einherjarów. Każdego dnia zabijał on kosmicznego dzika, Sahrimnira, i gotował go w Eldhrimnir - swoim kotle obdarzonym magicznymi mocami. Tej samej nocy dzik był przywracany do życia, aby można było go zjeść następnego dnia.

</doc>
<doc id="81049" url="https://pl.wikipedia.org/wiki?curid=81049" title="Muspel">
Muspel



</doc>
<doc id="81055" url="https://pl.wikipedia.org/wiki?curid=81055" title="Einherjar">
Einherjar



</doc>
<doc id="81058" url="https://pl.wikipedia.org/wiki?curid=81058" title="Zielone Brygady">
Zielone Brygady

Zielone Brygady – niekomercyjne, pozarządowe wydawnictwo ekologiczne działające w ramach Fundacji Wspierania Inicjatyw Ekologicznych. Wydawnictwo istniało od 1989 do 2008 roku, kiedy to zawiesiło działalność.
Instytucja wydawała m.in.: 
W poprzednich latach wydawnictwo publikowało też w językach obcych, głównie periodyki. 
Obok tematów proekologicznych i animalistycznych poruszane są sprawy związane z alternatywną ekonomią, prawami człowieka i obywatela, a także dotyczące mniejszości etnicznych.
Ostatni numer miesięcznika Zielone Brygady. Pismo Ekologów ukazał się w grudniu 2007 roku. Większość publikacji Zielonych Brygad jest dostępna na portalu zb.eco.pl.

</doc>
<doc id="81060" url="https://pl.wikipedia.org/wiki?curid=81060" title="Godfrey Harold Hardy">
Godfrey Harold Hardy

Godfrey Harold Hardy (ur. 7 lutego 1877 w Cranleigh, zm. 1 grudnia 1947 w Cambridge) – angielski matematyk, profesor Uniwersytetu w Cambridge. Laureat najwyższych nagród dostępnych matematykom w jego czasach: Medalu Sylvestera (1940) i Medalu Copleya (1947).
Jego prace dotyczyły teorii liczb, analizy (zwłaszcza teorii szeregów i równań całkowych) oraz biomatematyki. Udowodnił, że częstości genotypów w populacji diploidalnej nie zmieniają się z pokolenia na pokolenie, przy spełnieniu określonych warunków (prawo Hardy’ego-Weinberga – będące kamieniem węgielnym w genetyce populacji, na równi z prawami Mendla). 
Jednym z jego osiągnięć było odkrycie talentu indyjskiego matematyka Srinivasy Ramanujana, z którym współpracował od 1914. Hardy znany jest także z wydanego w 1940 eseju "A Mathematician's Apology" opisującego jego życie i poglądy. Książka ukazała się również w Polsce pod tytułem "Apologia matematyka".
Wczesne życie i kariera.
Urodził się w rodzinie nauczycielskiej. Ojciec był kierownikiem i nauczycielem w szkole średniej Cranleigh School (Surrey), matka – nauczycielką w Lincoln Training College.
Od wczesnej młodości przejawiał uzdolnienia matematyczne i smykałkę do operacji na liczbach. Po ukończeniu szkoły w Cranleigh, uzyskał stypendium w Winchester College, w roku 1896 został przyjęty do Trinity College w Cambridge. W 1903 uzyskał stopień magistra (Master of Art). Od 1906 był wykładowcą w Cambridge. W 1919 przeniósł się do Oksfordu, gdzie objął katedrę geometrii (Savilian Chair of Geometry) na tamtejszym uniwersytecie, opuszczoną przez usuniętego ze stanowiska Bertranda Russella. W 1928 i 1929 wykładał na Uniwersytecie w Princeton. Do Cambridge powrócił w 1931 i objął profesurę (Sadlerian Professor of Pure Mathematics), którą piastował do 1942.
Po powrocie do Cambridge, młodzi matematycy byli zachwyceni: ich zdaniem był prawdziwym matematykiem. W pewnym sensie wówczas (1931 rok) Hardy miał cechy gwiazdora.
W 1939 roku dostał zakrzepicy naczyń wieńcowych, a II wojna światowa pogrążyła go w ciężkiej depresji. Po wojnie niedomagał fizycznie, tracił oddech po przejściu paru jardów. W szczególności w 1947 roku próbował popełnić samobójstwo (barbituriany), ale próba ta nie udała się. Za każdym razem w szpitalu (klinika Evelyn w Cambridge) mówił o śmierci, nie chciał dłużej znosić życia w takich warunkach. Nie bał się śmierci: "czego można bać się w nicości". Zmarł nad ranem 1 grudnia 1947 roku w klinice Evelyn mając 70 lat.
Parę tygodni przed śmiercią dowiedział się że, Royal Society przyznało mu najwyższe odznaczenie – medal Copleya.
Dorobek naukowy.
Pozostawał pod wpływem matematyków z kontynentalnej Europy ("Cours d'analyse de l'École Polytechnique" Camille'a Jordana), pasjonowała go matematyka czysta. Współpracował z Johnem E. Littlewoodem w rozwoju analizy matematycznej i teorii liczb. Wspólnie opracowali uogólnienie problemu Waringa oraz systemy liczb bliźniaczych.
Wspólnie z Ramanujanem napisali pięć prac, w których Hardy dowiódł swej oryginalności (o ich współpracy więcej wiadomo, niż o współpracy Hardy’ego z Littlewoodem). 
Pomimo iż uważał się za czystego matematyka, którego dorobek nie znajdzie żadnego praktycznego zastosowania jego prace zostały wykorzystane m.in. przez Nielsa Bohra przy konstruowaniu modelu atomu oraz w termodynamice i fizyce kwantowej, przy opisie statystyki Bosego-Einsteina.
Sformułował jedno z podstawowych praw genetyki populacji, udowadniając, że częstości genotypów w populacji diploidalnej nie zmieniają się z pokolenia na pokolenie, przy spełnieniu określonych warunków (prawo Hardy’ego-Weinberga). 
Jego prace zostały wydane w siedmiu tomach przez wydawnictwo Oxford Univerisity Press.
Osobowość.
Przyjaźnił się z G. E. Moore’em, Bertrandem Russellem i Johnem Maynardem Keynesem. Był fanem krykieta, w wieku pięćdziesięciu paru lat wygrywał w tenisa z drugą rakietą Uniwersytetu Cambridge[8]. Bardzo nieśmiały, nie lubił występować publicznie, nie akceptował swego wyglądu – podobno miał w zwyczaju zasłaniać ręcznikami lustra w hotelach, w których się zatrzymywał
Nie uchylał się od służby wojskowej, wręcz przeciwnie, zgłosił się do wojska na ochotnika (I wojna światowa), ale komisja wojskowa odrzuciła go ze względu na mikrą posturę i chorowitość. 

</doc>
<doc id="81064" url="https://pl.wikipedia.org/wiki?curid=81064" title="Sessrumnir">
Sessrumnir

Sessrumnir – w mitologii nordyckiej pałac bogini Frei, mieszczący się w krainie Folkvang. Mieszka w nim połowa jej Einherjar.
Zobacz też.
Wanowie

</doc>
<doc id="81068" url="https://pl.wikipedia.org/wiki?curid=81068" title="Folkvang">
Folkvang

W mitologii nordyckiej Folkvang ("pole ludu") jest idylliczną krainą Azów. Ciągle brzmią tam pieśni miłosne. Freja jest mocno powiązana z Folkvang, gdzie znajduje się jej pałac, Sessrumnir.

</doc>
<doc id="81072" url="https://pl.wikipedia.org/wiki?curid=81072" title="Gullinkambi">
Gullinkambi

Gullinkambi (ze staronordyjskiego „złoty grzebień”) – w mitologii nordyckiej kogut mieszkający w Walhalli, gdzie każdego ranka budzi Einherjarów. Jego pianie obwieści również rozpoczęcie Ragnaröku.

</doc>
<doc id="81074" url="https://pl.wikipedia.org/wiki?curid=81074" title="Helikoida">
Helikoida

Helikoida, powierzchnia śrubowa ogólna – powierzchnia tworzona przez prostą obracająca się wokół innej prostej ze stałą prędkością kątową i jednocześnie przesuwająca się równolegle do tej prostej ze stałą prędkością liniową. Jej nazwa pochodzi od jej pokrewieństwa z linią śrubową (helisą): przez każdy punkt helikoidy przechodzi linia śrubowa całkowicie w niej zawarta. Helikoida jest jedną z pierwszych odkrytych , jest też powierzchnią prostokreślną.
Przykładami wykorzystania helikoidy mogą być:
Helikoidę opisują w kartezjańskim układzie współrzędnych następujące równania parametryczne:
gdzie formula_4 i formula_5 przyjmują wartości od formula_6 do formula_7
Helikoida jest homeomorficzna z płaszczyzną formula_8

</doc>
<doc id="81075" url="https://pl.wikipedia.org/wiki?curid=81075" title="Alicja Grześkowiak">
Alicja Grześkowiak

Alicja Grześkowiak z domu Bautro (ur. 10 czerwca 1941 w Świrzu) – polska prawniczka i polityk, adwokat, nauczyciel akademicki, doktor habilitowany nauk prawnych. W latach 1989–2001 senator I, II, III i IV kadencji, w latach 1991–1993 wicemarszałek Senatu II kadencji, w latach 1997–2001 marszałek Senatu IV kadencji.
Życiorys.
Urodziła się jako córka Eugeniusza i Adelajdy Bautro. W 1963 ukończyła studia na Wydziale Prawa Uniwersytetu Mikołaja Kopernika w Toruniu. Stopień naukowy doktora otrzymała w 1971, a stopień doktora habilitowanego uzyskała w 1978. W 1974–1975 odbyła staż na uniwersytecie w Rzymie. Od 1990 zatrudniona na stanowisku profesora na Katolickim Uniwersytecie Lubelskim, była też (od 1991) profesorem na Uniwersytecie Mikołaja Kopernika. Objęła później stanowisko profesora nadzwyczajnego w Kujawsko-Pomorskiej Szkole Wyższej w Bydgoszczy.
W 1969 ukończyła aplikację sędziowską, od 1988 praktykowała jako adwokat.
Pod jej kierunkiem stopień naukowy doktora uzyskali m.in. Krzysztof Wiak (2000) i Filip Ciepły (2008).
Od 1968 do 1985 należała do Stronnictwa Demokratycznego. W 1980 przystąpiła do „Solidarności”. Ponadto w latach 1981–1992 była uczestnikiem prac Centrum Obywatelskich Inicjatyw Ustawodawczych Solidarności. W latach 1989–2001 przez cztery kadencje zasiadała w Senacie, reprezentując województwo toruńskie. W 1989 została w wybrana z listy Komitetu Obywatelskiego, w 1991 z listy POC, w 1993 z ramienia Porozumienia Centrum i w 1997 z rekomendacji Akcji Wyborczej Solidarność. W II kadencji była wicemarszałkiem, w IV kadencji od 21 października 1997 do 18 października 2001 sprawowała funkcję marszałka Senatu. Od 1989 do 1997 była członkiem delegacji parlamentu polskiego do Zgromadzenia Parlamentarnego Rady Europy (od 1992 jako wiceprzewodnicząca frakcji chadeckiej). Zasiadała w radzie politycznej PC. W 1998 przystąpiła do nowo powstałej partii pod nazwą Ruch Społeczny AWS, w 2001 nie ubiegała się o reelekcję do Senatu i wycofała z życia politycznego.
Jest autorką i redaktorką publikacji naukowych z dziedziny prawa karnego i praw człowieka. Członkini Zakonu Bożogrobców. W 2005 została powołana w skład zarządu Papieskiej Akademii Życia.
Odznaczenia i wyróżnienia.
W 1995 nadano jej tytuł doktora honoris causa Akademii Teologii Katolickiej w Warszawie, a w 1999 tytuł doktora "honoris causa" Universitatea Liberă Internațională din Moldova w Kiszyniowie oraz Holy Family College w Filadelfii. W 2001 otrzymała tytuł honorowego obywatelstwa miasta Stalowa Wola. Jest także laureatką tytułu „Człowiek Roku” przyznawanego przez „Gazetę Polską”.
W 2001 otrzymała Medal Świętego Brata Alberta.

</doc>
<doc id="81078" url="https://pl.wikipedia.org/wiki?curid=81078" title="Tymina">
Tymina

Tymina – organiczny związek chemiczny, należący do zasad pirymidynowych. Jest ważnym składnikiem DNA. Tymina (T) łączy się z adeniną (A) w DNA, a w RNA zastąpiona jest uracylem (U). 
Tymina po połączeniu z deoksyrybozą tworzy nukleozyd pirymidynowy - tymidynę, natomiast po przyłączeniu reszt fosforowych tworzy TMP, TDP i TTP.

</doc>
<doc id="81079" url="https://pl.wikipedia.org/wiki?curid=81079" title="Alicia Silverstone">
Alicia Silverstone

Alicia Silverstone (ur. 4 października 1976 w San Francisco) – amerykańska aktorka, modelka, producentka, autorka i aktywistka. Sławę przyniosły jej występy w teledyskach zespołu Aerosmith oraz filmach "Słodkie zmartwienia" i "Batman i Robin"
Życiorys.
Wczesne lata.
Urodziła się w San Francisco w Kalifornii jako córka stewardesy Pan Am Deirdre „Didi” (z domu Radford) i inwestora nieruchomości Monty Silverstone’a (ur. jako Monty Silver). Jej ojciec pochodzi z Anglii, a matka ze Szkocji. Ojciec urodził się w rodzinie żydowskiej, a matka nawróciła się na judaizm konserwatywny przed ślubem. Alicia wychowywała się w Hillsborough, gdzie uczęszczała do Hillsborough City School District. Naukę kontynuowała w San Mateo High School w San Mateo.
Kariera.
Występowała jako modelka i brała udział w reklamach Domino’s Pizza. Wkrótce potem zdobyła rolę wyśnionej dziewczyny w jednym z odcinków serialu telewizyjnego "Cudowne lata" ("The Wonder Years") u boku Freda Savage – pt. „Road Test” z 8 stycznia 1992. W dreszczowcu erotycznym "Zauroczenie" ("The Crush", 1993) z Carym Elwesem zagrała główną rolę Darian/Adrian Forrester, która postanawia uwieść starszego mężczyznę po tym, jak jej młodzieńcza miłość kończy się fiaskiem. Za tę rolę zdobyła 2 nagrody MTV Movie Awards 1994.
Zagrała w 3 wideoklipach grupy Aerosmith: „Cryin’” (1993), „Amazing” (1993) i „Crazy” (1994), które odniosły sukces, a także zapewniły jej rozpoznawalność.
Silverstone występowała później w wielu filmach telewizyjnych i kinowych, głównie komediach, ale też poradziła sobie z rolą w filmie "Stracone zachody miłości" według Szekspira. Zajęła się również pracą producencką w telewizji i w filmach kinowych.
W okresie, kiedy zagrała w filmie "Batman i Robin", zaczęła być krytykowana przez prasę bulwarową, a także inne media, że zbytnio przytyła. Krytyka ta spowodowała falę plotek, która odbiła się na jej życiu prywatnym. Na kilka lat praktycznie zniknęła z życia publicznego, pojawiając się w pozytywnie ocenionym przez krytykę show telewizyjnym "Mów mi swatka" ("Miss Match", 2003).

</doc>
<doc id="81080" url="https://pl.wikipedia.org/wiki?curid=81080" title="Marian Krzaklewski">
Marian Krzaklewski

Marian Krzaklewski (ur. 23 sierpnia 1950 w Kolbuszowej) – polski polityk, działacz związkowy, w latach 1991–2002 przewodniczący NSZZ „Solidarność”, założyciel i lider AWS, poseł na Sejm III kadencji. Kandydat na urząd prezydenta RP w wyborach w 2000.
Życiorys.
Wykształcenie i działalność zawodowa.
Ukończył Liceum Ogólnokształcące im. Janka Bytnara w Kolbuszowej. W 1975 ukończył studia na Wydziale Automatyki i Informatyki Politechniki Śląskiej w Gliwicach, następnie uzyskał stopień doktora nauk technicznych w zakresie komputeryzacji procesów metalurgicznych.
W latach 1976–1984 pracował w Zakładzie Systemów Automatyki Kompleksowej PAN w Gliwicach. W 1985 został pracownikiem naukowym Politechniki Śląskiej, od 1988 jako adiunkt. Wykładał również na Katolickim Uniwersytecie Lubelskim.
Działalność związkowa i polityczna.
Działalność do 1996.
W 1980 wstąpił do NSZZ „Solidarność”. Brał udział w zakładaniu struktur zakładowych związku w Polskiej Akademii Nauk, był wiceprzewodniczącym Górnośląskiej Komisji Porozumiewawczej NSZZ „Solidarność” PAN.
W 1989 został członkiem Krajowej Komisji Wykonawczej NSZZ „Solidarność”. Działał również w Komitecie Obywatelskim przy Lechu Wałęsie jako sekretarz komitetu regionalnego w Regionie Śląsko-Dąbrowskim.
W latach 1989–1990 był wiceprzewodniczącym Regionalnej Komisji Wykonawczej związku. W 1990 na II KZD „Solidarności” wybrano go do Komisji Krajowej oraz do prezydium związku. W lutym 1991 na III Zjeździe „Solidarności” został wybrany na następcę Lecha Wałęsy na stanowisku przewodniczącego związku, pokonując w wyborach Bogdana Borusewicza i Lecha Kaczyńskiego.
Jako przewodniczący związku aktywnie brał udział w bieżącym życiu politycznym w latach 90. W 1993 był inicjatorem złożenia przez parlamentarzystów „Solidarności” wniosku o wotum nieufności wobec rządu Hanny Suchockiej, którego uchwalenie doprowadziło do rozwiązania Sejmu przez prezydenta Lecha Wałęsę. Po przegranych przez partie prawicowe wyborach parlamentarnych w 1993 brał udział w inicjatywach zjednoczeniowych, m.in. w pracach Konwentu Świętej Katarzyny (1994–1995).
Lata 1996–2000.
W 1996 doprowadził do powstania Akcji Wyborczej Solidarność – bloku wyborczego, skupiającego większość ugrupowań polskiej prawicy (m.in. „Solidarność”, PC, ZChN, PChD, KPN i inne).
W 1997 kierowany przez niego blok wyborczy AWS wygrał wybory parlamentarne do Sejmu i Senatu. Koalicja zdobyła prawie 34% głosów wyborców i 201 mandatów w Sejmie oraz 51 w Senacie. W tych samych wyborach Marian Krzaklewski został wybrany do Sejmu III kadencji z okręgu katowickiego. Był wymieniany jako główny kandydat na stanowisko premiera w nowym rządzie, jednak stanowisko to (po zawarciu koalicji z Unią Wolności) objął Jerzy Buzek, poseł z listy ogólnopolskiej i profesor z Górnego Śląska. Wówczas pojawiło się w mediach określenia „kierowanie z tylnego siedzenia”. W tym okresie zarzucano mu także autorytarny styl przewodniczenia w „Solidarności” i AWS, antagonizowanie organizacji wchodzących w skład bloku, używanie związku do bieżących rozgrywek politycznych i przedkładanie jego interesu ponad interes państwa.
Oprócz stanowiska przewodniczącego „Solidarności” i przewodniczącego AWS pełnił również funkcję przewodniczącego Klubu Parlamentarnego AWS, a od 1998 był także przewodniczącym nowo powstałego Ruchu Społecznego AWS. W Sejmie III kadencji zasiadał w Komisji Spraw Zagranicznych, był także członkiem delegacji polskiego parlamentu do Zgromadzenia Parlamentarnego Rady Europy, gdzie pełnił funkcję wiceprzewodniczącego grupy Europejskiej Partii Ludowej. Należał również do Grupy Parlamentarnej Polsko-Czeczeńskiej oraz do Grupy Parlamentarnej Polska-USA.
Po dłuższych wahaniach i wątpliwościach oraz sporach wewnątrz AWS zdecydował się wystartować w wyborach prezydenckich w 2000. Szefem jego sztabu wyborczego został Wiesław Walendziak, a rzecznikiem prasowym Kajus Augustyniak. Jednym z głównych motywów kampanii wyborczej był program powszechnego uwłaszczenia obywateli (pod hasłem "Rodzina na swoim"). Jednocześnie w ostry sposób krytykowana była prezydentura Aleksandra Kwaśniewskiego. Podjęto też próbę zdyskredytowania ubiegającego się o reelekcję prezydenta przez pokazanie w spotach wyborczych kompromitujących materiałów filmowych pokazujących zdarzenie z 1997, z lotniska w Ostrzeszowie, kiedy to szef BBN Marek Siwiec po wyjściu z helikoptera ucałował ziemię na polecenie Aleksandra Kwaśniewskiego, co wiele osób odebrało jako parodię gestu papieża Jana Pawła II. W wyborach, które odbyły się 8 października 2000, Marian Krzaklewski zdobył 15,57% głosów wyborców (2 739 621 głosów), zajmując trzecie miejsce za Kwaśniewskim i Andrzejem Olechowskim.
Po przegranych wyborach prezydenckich zaczął wycofywać się z życia politycznego i z zajmowanych stanowisk na rzecz innych polityków AWS, w szczególności Jerzego Buzka, który objął kierownictwo w Ruchu Społecznym AWS i samej koalicji. Jednocześnie Akcję Wyborczą Solidarność opuściło SKL, a także kolejni politycy, którzy przenosili się do nowo powstających partii – PiS, PO i LPR.
Działalność od 2001.
Rozbita i osłabiona wewnętrznymi sporami oraz krytykowana za styl rządów AWS (występująca w 2001 pod nazwą Akcja Wyborcza Solidarność Prawicy) utraciła poparcie społeczne, uzyskując w wyborach parlamentarnych w 2001 5,6% głosów i nie przekraczając wymaganego dla koalicji wyborczych progu 8%. Sam Marian Krzaklewski kandydował do Sejmu z okręgu rzeszowskiego, gdzie uzyskał trzeci najlepszy pod względem liczby głosów wynik w okręgu.
W 2002 zrezygnował z funkcji przewodniczącego „Solidarności” i został zastąpiony przez Janusza Śniadka. Pozostawał później członkiem Komisji Krajowej związku i jego etatowym pracownikiem, w 2017 przeszedł na emeryturę. Zrezygnował także z działalności partyjnej. W 2004 został przedstawicielem Polski w Grupie Pracowników Europejskiego Komitetu Ekonomiczno-Społecznego, w którym zasiadał przez kilkanaście lat.
W wyborach do Parlamentu Europejskiego w 2009 bez powodzenia ubiegał się o mandat posła z pierwszego miejsca na liście Platformy Obywatelskiej w okręgu wyborczym Rzeszów.
Życie prywatne.
Jego ojcem był Stanisław Krzaklewski, wieloletni dyrektor kolbuszowskiego szpitala. Żonaty z Marią, radną Gdańska (z listy PiS). Jest bratem Barbary Frączek, działaczki związkowej i polityk.

</doc>
<doc id="81083" url="https://pl.wikipedia.org/wiki?curid=81083" title="Sahrimnir">
Sahrimnir

Saerimne, Sahrimnir (Særimne, Sæhrimnir) – w mitologii nordyckiej kosmiczny dzik lub knur, zabijany i zjadany każdej nocy przez Azów i Einherjarów. Zabijał go i przyrządzał kucharz bogów, Andhrimnir. Po zjedzeniu był on przywracany do życia, aby zapewnić pożywienie na następny dzień. Jego mięso jest podawane duchom bohatersko poległych wojowników przebywającym w Walhalli przez Walkirie.

</doc>
<doc id="81085" url="https://pl.wikipedia.org/wiki?curid=81085" title="Eldhrimnir">
Eldhrimnir

Eldhrimnir – w mitologii nordyckiej magiczny kocioł, w którym kucharz bogów, Andhrimnir, każdego wieczora przyrządza Sahrimnira, kosmicznego dzika.

</doc>
<doc id="81090" url="https://pl.wikipedia.org/wiki?curid=81090" title="Náströnd">
Náströnd

Náströnd – w mitologii nordyckiej jest pałacem i regionem w Helgardh (Helheim), nazywanym „wybrzeżem umarłych”, jednym z 9 miejsc, w których przebywają złoczyńcy. Znajduje się tam olbrzymi pałac zbudowany ze splątanych węży plujących jadem, który spływa rzekami, w których brodzą krzywoprzysięzcy i mordercy.
W Náströnd przebywa wąż Níðhöggr, który podgryza korzenie drzewa Yggdrasil.

</doc>
<doc id="81094" url="https://pl.wikipedia.org/wiki?curid=81094" title="Intelligence Community">
Intelligence Community

Intelligence Community, IC (Wspólnota Wywiadów) – federacja 18 rządowych agencji wywiadowczych w Stanach Zjednoczonych, utworzona rozkazem nr 12333 prezydenta Ronalda Reagana, który wszedł w życie 4 grudnia 1981.
Historia.
Do utworzenia Intelligence Community (IC) już istniały różne agencje wywiadu należące do różnych departamentów. One tworzyły się postępowo w różnych dziesięcioleciach (głównie w XX wieku) i tworzyły odrębne byty.
Podczas II wojny światowej prezydent Franklin Roosevelt stworzył Koordynatora Wywiadu ("Coordinator of Intelligence (COI)") w celu centralizacji wywiadu wojskowego. Kiedy stanowisko prezydenta objął Harry S. Truman COI przestał istnieć. W zamian zostało powołane stanowisko Dyrektora Wywiadu Centralnego (DCI), który miał koordynować działań IC. Dana instytucja nie była skuteczna.
Na mocy rozporządzenia wykonawczego nr 12333 w całości modernizowana i skuteczna IC została wprowadzona w życie 4 grudnia 1981 r. przez prezydenta Ronalda Reagana. Miało ono na celu rozszerzenie uprawnień i obowiązków amerykańskich agencji wywiadowczych, a także udzielenie informacji i współpracy z zarządami CIA.
W zarządzeniu wykonawczym nr 12333 zostało ustanowiono sześć głównych celów IC:
Z czasem do Wspólnoty Wywiadów dołączały się agencje wywiadowcze. Ostatnia agencją, która się dołączyła do IC była Agencja Wywiadu, Obserwacji i Rozpoznania Sił Kosmicznych ("Space Force Intelligence, Surveillance, and Reconnaissance Enterprise or Space Delta 7").
Budżet.
Budżet Wspólnoty Wywiadów finansuje 18 agencji oraz przebiega według roku podatkowego. Zanim rządowe pieniądze zostaną wydane na wywiad, fundusze muszą najpierw zostać zatwierdzone przez komisje zarówno w Izbie Reprezentantów Stanów Zjednoczonych, jak i w Senacie. Budżet Wspólnoty Wywiadu funkcjonuje w ramach dwóch oddzielnych programów: Narodowego Programu Wywiadowczego (NIP) oraz Programu Wywiadu Wojskowego (MIP).
Odtajnienie budżetu.
Jedno z zaleceń Komisji z 11 września dotyczyło odtajnienia budżetu Wspólnoty Wywiadowczej. Zalecenie to zostało wprowadzone w 2007 r. Ustawa ta nakładała na Dyrektora Wywiadu Narodowego obowiązek ujawnienia „łącznej kwoty środków przyznanych przez Kongres na Narodowy Program Wywiadowczy w terminie 30 dni od zakończenia roku podatkowego”. Wniosek budżetowy Krajowego Programu Wywiadu został po raz pierwszy ujawniony publicznie w lutym 2011 r. Zaktualizowana łączna kwota środków na rok 2020 wnioskowanych w ramach NIP wynosiła 62,8 mld USD, natomiast cały budżet Wspólnoty Wywiadu wynosił 85.8 bilionów dolarów.
Dowództwo i struktura IC.
Dyrektor Wywiadu Narodowego ("The Director of National Intelligence, DNI") jest szefem Wspólnoty Wywiadów. Nadzoruje on oraz kieruje wszystkimi sprawami Wspólnoty. Jednocześnie pełni funkcję głównego doradcy Prezydenta, Rady Bezpieczeństwa Narodowego i Rady Bezpieczeństwa Wewnętrznego ds. wywiadowczych. DNI jest powoływany przez Prezydenta USA za zgodą Senatu. Po inauguracji nowego prezydenta USA Joe Bidena stanowisko Dyrektora Wywiadu Narodowego objęła Avril Haines. Jest ona pierwszą kobietą, która objęła to stanowisko.
Urząd DNI został powołany na mocy ustawy o reformie wywiadu i zapobieganiu terroryzmowi z 2004 roku (IRTPA). IRTPA obciąża Dyrektora Wspólnoty Wywiadów następującymi rolami: szef IC, główny doradca Prezydenta ds. wywiadowczych.
Członkowie Wspólnoty Wywiadów.
Wspólnota Wywiadów wlicza w sobie 18 agencji wywiadowczy Stanów Zjednoczonych:

</doc>
<doc id="81096" url="https://pl.wikipedia.org/wiki?curid=81096" title="Hvergelmir">
Hvergelmir

W mitologii nordyckiej Hvergelmir jest źródłem życia w leżącym w najgłębszej otchłani Ginnungagap. Jego nazwa oznacza mniej więcej "kipiący kocioł". Pilnuje go Iwaldi i jego synowie, których obowiązkiem jest obrona bogini Hel przed najazdem gigantów burzy. Mówi się, że wszystkie zimne rzeki biorą swój początek w tym źródle, w tym jedenaście rzek zwanych Elivagar. Ponad źródłem gad Nidhogg podgryza jeden z korzeni Jesionu Świata – Yggdrasila.

</doc>
<doc id="81097" url="https://pl.wikipedia.org/wiki?curid=81097" title="Podwyższenie Krzyża Świętego">
Podwyższenie Krzyża Świętego

Podwyższenia Krzyża Świętego (także: Pańskiego) – święto obchodzone zarówno w Kościele zachodnim jak i wschodnim, związane z tradycją odnalezienia relikwii krzyża, na którym umarł Jezus Chrystus. Jest on dla chrześcijan największą relikwią. Nabożeństwa ku jego czci sięgają początków chrześcijaństwa.
Przed reformą liturgii wrześniowe święto poświęcone było wspomnieniu „podwyższenia” Krzyża, zaś 3 maja cały Kościół czcił pamiątkę jego „znalezienia” ("Znalezienie Krzyża Świętego"). Papież św. Jan XXIII zniósł święto krzyża Chrystusowego obchodzone 3 maja jako niepotrzebne powtórzenie, a odnowiony kalendarz rzymski jako święto Podwyższenia Krzyża przyjął dzień 14 września.
Znalezienie Krzyża Pańskiego.
Tradycja przypisuje odnalezienie Krzyża św. Helenie, matce cesarza Konstantyna I Wielkiego, w 326 roku. Relikwie złożone zostały w bazylice Grobu Świętego w Jerozolimie. Od tamtej pory były uroczyście czczone przez wiernych przybywających z całego świata chrześcijańskiego. Okres ten zakończyło zdobycie Jerozolimy 20 maja 614 roku przez króla perskiego Chosrowa II Parwiza. Persowie zburzyli świątynię a relikwie Krzyża zabrali z Jerozolimy.
W 628 roku cesarz bizantyjski Herakliusz pokonał Persów i odzyskał święte relikwie.
Cesarz sam wniósł je uroczyście do Jerozolimy wchodząc do miasta przez Bramę Złotą. Jak mówi legenda, cesarz niosąc Krzyż ubrany był w drogocenne szaty i nie mógł udźwignąć Krzyża aby wejść do miasta. Dopiero kiedy za poradą biskupa Jerozolimy Zachariasza zdjął bogaty strój, idąc boso wniósł Krzyż aż do odbudowywanej po zniszczeniu Bazyliki.

</doc>
<doc id="81099" url="https://pl.wikipedia.org/wiki?curid=81099" title="Elivagar">
Elivagar

Elivagar - w mitologii nordyckiej jedenaście rzek, które stworzono, gdy powstał świat. Największą z nich była Vimur.

</doc>
<doc id="81100" url="https://pl.wikipedia.org/wiki?curid=81100" title="Derekursywacja">
Derekursywacja

Derekursywacja – przekształcenie algorytmu rekursyjnego w odpowiadający mu funkcjonalnie algorytm iteracyjny. Choć algorytmy rekurencyjne bywają prostsze do zrozumienia, to obarczone są jednak zwykle dużą złożonością obliczeniową lub pamięciową (zob. asymptotyczne tempo wzrostu): algorytmy iteracyjne bliższe są zwykle architekturze procesorów (a dokładniej ich modelom programowym), przez co zwykle są szybsze i zużywają mniej pamięci (największym obciążeniem jest przeważnie kosztowna obsługa stosu wywołań).
Przykład.
Następujący rekurencyjny algorytm obliczania "n"-tej liczby ciągu Fibonacciego naśladuje indukcyjną definicję matematyczną:
 podprogram fibonacci("n"):
 jeżeli "n" &lt; 2, to zwróć "n".
 zwróć fibonacci("n" - 1) + fibonacci("n" - 2).
Nie jest on wydajny ze względu na wykładniczą (względem wartości argumentu "n") złożoność czasową i liniową złożoność pamięciową. Jego derekursywacja daje algorytm iteracyjny o liniowej złożoności czasowej i stałej − pamięciowej:
 podprogram fibonacci("n"):
 jeżeli "n" &lt; 2, to zwróć "n"
 niech "przedostatnia" = 0
 niech "ostatnia" = 1
 wykonaj "n" - 1 razy:
 niech "ostatnia" = "ostatnia" + "przedostatnia"
 niech "przedostatnia" = "ostatnia" - "przedostatnia"
 zwróć "ostatnia"
Na marginesie dodać należy, że przedstawiony powyżej algorytm nie jest jeszcze najszybszym sposobem obliczania liczb Fibonacciego, jest jednak czytelnym przykładem zysków płynących z derekursywacji.

</doc>
<doc id="81102" url="https://pl.wikipedia.org/wiki?curid=81102" title="MC68882">
MC68882

MC68882 - koprocesor arytmetyczny stworzony przez firmę Motorola (obecnie produkowany przez Freescale Semiconductor), należący do rodziny M68000 (zwanej też rodziną "68k").
Zasilany przez napięcie 5V MC68882 jest unowocześnioną wersją koprocesora MC68881 i jest z nim kompatybilny, zarówno na poziomie programowym jak i sprzętowym (MC68881 może być zastąpiony MC68882). Zaprojektowany został do współpracy z mikroprocesorami MC68020 i MC68030, ale może działać też z MC68000 oraz MC68010. 
Koprocesor ten może działać z taką samą szybkością jak procesor (tryb synchroniczny) lub inną, przy użyciu oddzielnego kwarcu (tryb asynchroniczny). Występuje w obudowach PGA oraz PLCC. Dostępne są modele o szybkościach 16, 20, 25, 33, 40 i 50 MHz.
W związku z likwidacją fabryki w Sendai przez Freescale Semiconductor, zamówienia na ten produkt były przyjmowane tylko do 24 listopada 2010.

</doc>
<doc id="81105" url="https://pl.wikipedia.org/wiki?curid=81105" title="Podział administracyjny Kościoła katolickiego w Polsce">
Podział administracyjny Kościoła katolickiego w Polsce

W ramach Kościoła katolickiego w Polsce odrębne struktury mają:
Obrządek łaciński.
Jednostki administracyjne Kościoła katolickiego obrządku łacińskiego w Polsce:
Obrządek bizantyjsko-ukraiński.
Jednostki administracyjne Kościoła katolickiego obrządku bizantyjsko-ukraińskiego w Polsce:
Obrządek bizantyjsko-słowiański.
Jednostki administracyjne Kościoła katolickiego obrządku bizantyjsko-słowiańskiego w Polsce:
Obrządek ormiański.
Jednostki administracyjne Kościoła katolickiego obrządku ormiańskiego w Polsce:

</doc>
