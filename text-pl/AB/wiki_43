<doc id="81107" url="https://pl.wikipedia.org/wiki?curid=81107" title="Walery Sławek">
Walery Sławek

Walery Jan Sławek, pseudonim „Gustaw”, „Soplica” (ur. 2 listopada 1879 w Strutynce, zm. 3 kwietnia 1939 w Warszawie) – polski polityk okresu II Rzeczypospolitej, trzykrotny premier Polski, marszałek Sejmu Rzeczypospolitej Polskiej, wolnomularz, podpułkownik dyplomowany piechoty Wojska Polskiego. Członek Polskiej Partii Socjalistycznej i Organizacji Bojowej PPS, jeden z najbliższych współpracowników Józefa Piłsudskiego, lider obozu sanacyjnego (tzw. grupy pułkowników), jeden z głównych twórców założeń konstytucji kwietniowej. Kawaler Orderu Orła Białego. Pod koniec życia zmarginalizowany wewnątrz sanacyjnego obozu rządowego, popełnił samobójstwo.
Wczesne lata.
Urodzony 2 listopada 1879 w zubożałej rodzinie szlacheckiej herbu Prus we wsi Strutynka koło Niemirowa na Podolu. Był jednym z czwórki rodzeństwa (miał trzy siostry, dwie starsze od siebie, które jednak zmarły w młodym wieku na gruźlicę; młodsza, Emilia, dożyła pełnoletności i wyszła za mąż). Jego ojciec, Bolesław Sławek pracował w cukrowni należącej do Józefa Mikołaja Potockiego. Matką Walerego była Florentyna z Przybylskich. Sławkowie byli daleko spokrewnieni z rodziną Ignacego Paderewskiego.
W latach 1888–1894 uczęszczał do gimnazjum w Niemirowie, a w 1899 ukończył Szkołę Handlową im. Leopolda Kronenberga w Warszawie. Mieszkał wówczas u swojej ciotki przy ulicy Wilczej 19. Wkrótce zbliżył się do środowisk socjalistycznych, poznał m.in. Gustawa Daniłowskiego. W latach 1896–1897 był słuchaczem tzw. „uniwersytetu latającego”. Po ukończeniu nauki w WSH zaproponowano mu pracę w towarzystwie ubezpieczeniowym „New York”. W grudniu tego roku został zatrudniony w łódzkim biurze firmy „Horodiczka i Stamirowski”. Tam na początku 1900 wstąpił do Polskiej Partii Socjalistycznej. Do organizacji wprowadził go Adam Bujno.
Działalność niepodległościowa.
W Łodzi organizował struktury partyjne, zajmował się kolportażem „bibuły”. Pracował w Towarzystwie Ubezpieczeniowym, a później w Banku Handlowym. W maju 1901 wrócił do Warszawy i został zwierzchnikiem tamtejszej komórki PPS. Podróżował wówczas m.in. do Petersburga, nawiązując kontakty z organizacjami partii w innych miastach. W 1902 w Wilnie poznał Józefa Piłsudskiego i Aleksandra Prystora. Zaprzyjaźnił się z nimi i w krótkim czasie stał się jednym z ich najbliższych współpracowników. W czerwcu tego samego roku na VI Zjeździe PPS został wybrany na szefa partii w pięciu wydzielonych okręgach, znajdujących się w guberni piotrkowskiej i kieleckiej. Proponowano nawet, aby został on zwierzchnikiem całej krajowej organizacji partyjnej, jako że większość znaczących działaczy znajdowała się poza granicami Kongresówki. Piłsudski sprzeciwił się jednak tej propozycji, twierdząc iż Sławek jest zbyt mało doświadczoną osobą, aby objąć to stanowisko.
Sławek poznał w tym czasie pasierbicę przyszłego marszałka, Wandę Juszkiewiczównę, w której zakochał się. Była ona miłością jego życia. Kilka lat później, po przedwczesnej śmierci Wandy, nie związał się już z żadną kobietą.
6 marca 1903 r. został po raz pierwszy aresztowany przez władze carskie (doszło do tego na stacji kolejowej w Będzinie). W grypsie przesłanym z więzienia w Piotrkowie, stwierdzał: "Jestem w ulu w Piotrkowie – capnęli mnie w Będzinie na ulicy – 6-go marca – miałem na brzuchu skład bibuły, dużo notatek. Wsypał mnie Koszelski z Dąbrowy". Po sześciu miesiącach (18 grudnia) udało mu się uciec, wykorzystując fakt, że został przeniesiony do więzienia o lżejszym rygorze w Sieradzu. Wkrótce potem, na polecenie Piłsudskiego rozpoczął tworzenie wewnątrzpartyjnej, tajnej organizacji bojowej. W 1904 był jednym z organizatorów manifestacji PPS na warszawskim Placu Grzybowskim, która odbyła się 13 listopada. Protestowano wówczas przeciwko poborowi do wojska rosyjskiego, w związku z wojną rosyjsko-japońską. Sławek dostarczył broń demonstrującym (pod przywództwem Bolesława Bergera), przez co pochód zakończył się krwawymi walkami z carską policją. Została ona ostrzelana przez ponad 60 bojowców PPS, przez co musiała się wycofać. Było to pierwsze wystąpienie zbrojne Polaków od czasu powstania styczniowego.
Działalność w kierownictwie PPS.
W 1905 r., podczas VII Zjazdu PPS, został członkiem Centralnego Komitetu Robotniczego PPS, osobą najmłodszą w kierownictwie partii (gdy wszedł do CKR, miał jedynie 23 lata). Zasiadał w CKR razem z Piłsudskim, Adamem Bujno, Janem Rutkiewiczem, Feliksem Perlem, Witoldem Jodko-Narkiewiczem i Feliksem Sachsem. Do zakresu jego obowiązków należała koordynacja działalności komórek PPS w Zagłębiu Dąbrowskim i wspomnianych już guberniach piotrkowskiej i kieleckiej. Paradoksalnie, Sławek nigdy nie uważał się za socjalistę. Partia była dla niego jedynie ugrupowaniem, które miało doprowadzić do odzyskania przez Polskę niepodległości:"Jak wielu przedstawicieli, wywodzących się z drobnej szlachty, inteligencji kresowej, zaczynał Sławek od emocjonalnego zaangażowania antyrosyjskiego. Etos, nawet mit, powstańczy skłaniał go w sposób naturalny ku ruchowi proponującemu czynną walkę z zaborcą. Takim ruchem był zaś w owym czasie jedynie kierunek socjalistyczny. (…) Podobnie jak Piłsudski, jak wielu innych ówczesnych socjalistów, Sławek zrozumiał, że klasa robotnicza, jako najbardziej mobilna grupa społeczna, jest siłą zdolną do przeprowadzenia radykalnych zmian politycznych, w tym do walki o niepodległość. (…) W sensie doktrynalnym socjalistą Sławek nigdy nie był; pisma Marksa, nie mówiąc o innych teoretykach, znał raczej ze słyszenia niż z lektury". W CKR zasiadał do połowy czerwca 1905, rezygnując wówczas z udziału w pracach organu.
W czasie rewolucji w 1905 r. należał do grupy czołowych konspiratorów Organizacji Bojowej PPS, był uczestnikiem i organizatorem licznych akcji bojowych i terrorystycznych. Grupa Sławka pierwszego napadu dokonała na kasę w Sokołowie – do miasta przybyło jednak wojsko tuż przed samą akcją. W sierpniu 1905 wszedł ponownie w skład Centralnej Rady Robotniczej PPS. 10 września został aresztowany i osadzony w Pawilonie X Cytadeli Warszawskiej. Władze carskie nie miały mocnych dowodów na jego działalność konspiracyjną, ale pomimo tego planowały zesłać go na Syberię.
19 października car wydał jednak dekret o amnestii, dzięki któremu 4 listopada Sławek znalazł się na wolności, gdzie kontynuował tworzenie planów kolejnych akcji terrorystycznych. Podczas jednej z nich – zamachu na pociąg pancerny niedaleko Milanówka – 9 czerwca 1906 przydarzył się wypadek, w wyniku którego Sławek odniósł ciężkie obrażenia. Eksplodowała mu w dłoniach bomba karbonitowa. Wybuch poważnie poranił go w głowę i klatkę piersiową. Utracił prawe oko i ogłuchł na prawe ucho, w prawej ręce stracił trzy, a w lewej – dwa środkowe palce. Do końca życia nosił brodę, by ukryć blizny na twarzy. Napad na pociąg nie doszedł do skutku, a rannego przewieziono do szpitala Dzieciątka Jezus w Warszawie, gdzie przeszedł osiem operacji. Jednocześnie został aresztowany przez carską policję. Wytoczono mu proces, w którym jednak został uniewinniony. Sąd uznał, że Sławek chciał dokonać zamachu, ale swojego zamiaru nie zrealizował. Polecono mu jednak opuścić kraj. Trafił do Galicji.
Rozłam w PPS.
Po rozłamie wewnątrz PPS we wrześniu 1906 znalazł się wraz z Piłsudskim w PPS – Frakcji Rewolucyjnej. Tam na jego polecenie zajmował się m.in. organizacją struktur Związku Walki Czynnej.
W Krakowie przeszedł dwie kolejne operacje, które poprawiły stan jego zdrowia. Pomimo tego przeżywał załamanie psychiczne, związane z nabytym kalectwem i śmiercią Wandy Juszkiewiczówny. Z tego powodu został skierowany przez Piłsudskiego do pracy nie wymagającej kontaktu z ludźmi – zajmował się finansami partii, został sekretarzem Polskiego Skarbu Wojskowego. Po kwietniu 1908 wyjechał do Paryża, gdzie m.in. udało mu się uzyskać od Ksawerego Praussa listę agentów Ochrany działających w PPS (wśród nich znalazł się m.in. Stanisław Brzozowski). Początkiem procesu wychodzenia z depresji był udział Sławka w akcji pod Bezdanami 28 września 1908 r., podczas której dokonano napadu na rosyjski pociąg pocztowy, przewożący pieniądze z Kongresówki do Sankt Petersburga. Podczas pierwszej, nieudanej próby ataku, Sławek dowodził grupą, która miała opanować stację i przeciąć łączność. Po tej akcji powrócił do czynnego życia politycznego.
1 czerwca 1909, za działalność w Związku Walki Czynnej został aresztowany przez Austriaków. Z więzienia wyszedł po dwóch tygodniach, pomocy udzielił mu wówczas austriacki wywiad (HK-Stelle), któremu informacje wywiadowcze na temat Rosji przekazywał Piłsudski. Gustaw Iszkowski wciągnął Sławka na listę konfidentów HK-Stelle we Lwowie, ale poza kartoteką główną, na zasadzie kontaktu specjalnego. Wkrótce potem oskarżono Sławka o otrucie w Rzymie prowokatora Ochrany, Edmunda Taranowicza. Rosjanie zażądali nawet ekstradycji domniemanego mordercy. Zarzuty te nie zostały potwierdzone, zamachowcami okazali się Kazimierz Pużak i Henryk Minkiewicz.
25 sierpnia 1912 powołano Polski Skarb Wojskowy, którego prezesem został Bolesław Limanowski, a sekretarzem – Walery Sławek. Pełnił on faktyczne kierownictwo prac PSW. Wszedł on również w skład Komisji Skonfederowanych Stronnictw Niepodległościowych.
I wojna światowa.
Pomagał Piłsudskiemu w tworzeniu i przygotowaniu do działań zbrojnych oddziałów paramilitarnych, zaś po wybuchu I wojny światowej i powstaniu Legionów Polskich – był oficerem I Brygady i jednym z najbliższych współpracowników późniejszego Naczelnika Państwa.
Po wymarszu Pierwszej Kompanii Kadrowej do Kongresówki pozostał jednak w Krakowie, zajmując się organizowaniem zaopatrzenia dla polskich oddziałów. Od 1914 roku ponownie wchodził w skład CKR (po kilkuletniej przerwie).
Oddelegowany następnie przez Piłsudskiego do tworzenia Polskiej Organizacji Wojskowej w ramach konspiracji niepodległościowej na terenie Królestwa Kongresowego. Udał się do Warszawy, gdzie przygotowywał struktury POW do wkroczenia tam wojsk niemieckich. Członek Centralnego Komitetu Narodowego w Warszawie (II – V 1917). Działał tam również w komitecie redakcyjnym wydawnictwa "Rząd i Wojsko" (razem m.in. z Adamem Skwarczyńskim, Tadeuszem Święcickim i Hugonem Kaufmanem). W tym czasie tworzył także wewnętrzną konspirację w POW, organizację o nazwie Związek Wojskowy, który w 1915 r. przekształcił się w tzw. Organizację A, na czele której stał Konwent. Członkowie tych struktur werbowani byli na podstawie ich gotowości do słuchania rozkazów Piłsudskiego. Wchodzących w skład Konwentu nazywano „matadorami”, a samego Sławka – „naczelnym matadorem”. Ten ostatni był także referentem politycznym w Komendzie Naczelnej POW (formalnie podlegał Tadeuszowi Kasprzyckiemu, ale jego bliskie kontakty z Piłsudskim zapewniały mu faktycznie szeroką władzę). Po powstaniu w grudniu 1916 Tymczasowej Rady Stanu, został zatrudniony w Komisji Wojskowej.
Po kryzysie przysięgowym Sławek został aresztowany przez Niemców 13 lipca 1917 r., więziony był w Cytadeli warszawskiej, Szczypiornie i Modlinie. Zwolniono go 12 listopada 1918.
Służba w Wojsku Polskim.
Od 1 stycznia 1919 i w czasie wojny polsko-bolszewickiej był szefem Sekcji Spraw Politycznych Oddziału VI Informacyjnego (wywiad i kontrwywiad) Sztabu Generalnego WP. 6 kwietnia został mianowany przez Piłsudskiego szefem biura detaszowania Oddziału II Naczelnego Dowództwa. Nieco później, od maja 1919, zajmował stanowisko dowódcy II Oddziału Frontu Litewsko-Białoruskiego. Podczas trwającego konfliktu próbował porozumieć się z litewskim generałem Silvestrasem Žukauskasem, który miał doprowadzić do przejęcia na Litwie władzy przez rząd propolski i rozpoczęcia wspólnej polsko-litewskiej akcji skierowanej przeciwko Rosji Sowieckiej. Była to próba realizowania koncepcji federacyjnych Józefa Piłsudskiego, którą to Sławek podjął we współpracy m.in. z Leonem Wasilewskim i Marianem Kościałkowskim. Działania te nie odniosły jednak sukcesu. W listopadzie przebywał w Rewlu, gdzie brał udział w negocjacjach z przedstawicielami rządów estońskiego i łotewskiego.
W styczniu 1920 został skierowany na Ukrainę, gdzie współpracował z Antonim Mińkiewiczem, Komisarzem Generalnym Ziem Wołynia i Frontu Podolskiego. Później, już w stopniu majora (awans na ten stopień nastąpił 22 kwietnia 1920), reprezentował II Oddział Frontu Południowego przy sztabie atamana Semena Petlury. W imieniu Piłsudskiego, wraz z Wacławem Jędrzejewiczem, podpisał konwencję wojskową do traktatu sojuszniczego zawartego z Ukraińską Republiką Ludową. 25 maja Sławek został szefem sztabu Dowództwa Etapów na Ukrainie. W tym czasie został zweryfikowany w stopniu podpułkownika ze starszeństwem z 1 czerwca 1919. Po rozwiązaniu Dowództwa Etapów, znalazł się w Polskiej Ekspozyturze Wojskowej przy Rządzie Ukraińskiej Republiki Ludowej, która znalazła się we Lwowie. Otrzymał od Piłsudskiego rozkaz tworzenia ochotniczych oddziałów polsko-ukraińskich, ale przedsięwzięcie to zakończyło się niepowodzeniem.
W latach 1922–1923 był słuchaczem Kursu Doszkolenia w Wyższej Szkole Wojennej w Warszawie. Z dniem 15 października 1923, po ukończeniu kursu i uzyskaniu tytułu naukowego oficera Sztabu Generalnego, przydzielony został do Dowództwa Okręgu Korpusu Nr IV w Łodzi na stanowisko zastępcy szefa Sztabu. Pozostawał wówczas oficerem nadetatowym 43 pułku piechoty w Równem. Najprawdopodobniej w tym okresie Sławek wstąpił do masonerii (być może na rozkaz Piłsudskiego).
Dekretem Prezydenta RP z 29 listopada 1923 przeniesiony został, na własną prośbę, z dniem 31 grudnia tego samego roku do Korpusu Oficerów Rezerwowych. 30 czerwca 1924 Sławek został prezesem Związku Legionistów Polskich, wraz z Adamem Skwarczyńskim objął także kierownictwo działu politycznego w Zarządzie Głównym ZLP. Rozpoczął wówczas proces przeistaczania Związku w organizację piłsudczykowską. Również w 1924 był współtwórcą Konfederacji Ludzi Pracy, organizacji politycznej, która nie odegrała jednak większej roli.
W tym okresie założył także Instytut Badania Najnowszej Historii Polski.
Pomimo bliskich stosunków z Piłsudskim, przewrót majowy w 1926 był dla Sławka zaskoczeniem. Do działań włączył się dopiero 12 maja 1926 r., o godzinie 10 rano. Przebywał w najbliższym otoczeniu Piłsudskiego w czasie zamachu, ale nie brał udziału w akcjach wojskowych. Po przejęciu władzy przez tego ostatniego, powrócił do czynnej służby. Przyjęty tryb postępowania w sprawie przywrócenia ppłk SG Walerego Sławka do służby czynnej budzi wątpliwości, co do zgodności z obowiązującymi wówczas przepisami. 24 sierpnia 1927 unieważniony został dekret z dnia 29 listopada 1923, w części dotyczącej przeniesienia wymienionego oficera do rezerwy, a 10 września tego samego roku, w Dzienniku Personalnym MSWojsk. Nr 23 ogłoszono, że:
Z dniem 31 marca 1928 ponownie przeniesiony został w stan spoczynku. W 1934, w stopniu podpułkownika dyplomowanego w stanie spoczynku, pozostawał na ewidencji Powiatowej Komendy Uzupełnień Warszawa Miasto III z przydziałem do Oficerskiej Kadry Okręgowej Nr I.
Działalność polityczna i państwowa.
Zaraz po przewrocie majowym, o którym nie został zawczasu poinformowany, został oddelegowany przez Piłsudskiego do działalności mającej na celu pozyskanie kręgów konserwatywnych i ziemiańskich dla obozu piłsudczykowskiego. Odbył szereg spotkań z przedstawicielami tych środowisk na zamku Tarnowskich w Dzikowie (dziś dzielnica Tarnobrzega). Piłsudski zadecydował również o poleceniu Sławkowi przeprowadzenia rozmów m.in. z Jerzym Drobnikiem i Janem Zdzitowieckim, w efekcie których powstał prosanacyjny Związek Młodych Narodowców. Później sprawował funkcję szefa gabinetu politycznego prezesa Rady Ministrów.
Sławek wszedł w skład Gabinetu Prezesa Rady Ministrów, organu dzięki któremu Piłsudski mógł nieoficjalnie kontrolować poczynania poszczególnych ministrów w rządzie, ponieważ w składzie tej instytucji znajdowali się niemal wyłącznie zaufani ludzie marszałka. Jesienią 1927 powstała także nieformalna i tajna „Rada Pułkowników”. Na jej czele stanął Walery Sławek. Spotkania członków tej organizacji odbywały się w jego ówczesnym warszawskim mieszkaniu, znajdującym się na rogu ulic Chopina i Alei Ujazdowskich. W tym okresie jego poglądy polityczne przechodziły swoistą metamorfozę: "W rzadkich zachowanych z tego okresu wypowiedziach Sławka przebija jednak przekonanie o nadrzędnej roli państwa, apologia pracy społecznej na szczeblach podstawowych oraz niechęć do partii politycznych, połączona z przekonaniem o konieczności objęcia przez Piłsudskiego kierownictwa życia państwowego. Po spełnieniu tego naczelnego postulatu, myśl polityczna Sławka ewoluowała dalej w kierunku konserwatywnym, aż po ogólnikowe deklaracje monarchistyczne". Jednocześnie stopniowo wycofywał się z działalności w masonerii. Ostatecznie został z niej wykluczony przez Wielkiego Mistrza, Andrzeja Struga, za "postawę niegodną wolnomularza".
W czasie przygotowań do wyborów w 1928 wystąpił z koncepcją utworzenia prorządowego ugrupowania nazwanego potem Bezpartyjnym Blokiem Współpracy z Rządem (BBWR), którego został prezesem, zaś po zwycięstwie w wyborach (BBWR i ugrupowania go wspierające zapewniły sobie 130 mandatów w Sejmie) – głównym ideologiem Bloku i sfer rządzących. W tym czasie był najbliższym współpracownikiem Piłsudskiego (który nazywał go "Wiernym Walerym"): "Sławek nie potrafił dobrze pisać i był przeciętnym mówcą, ale cieszył się powszechnym szacunkiem jako człowiek uczciwy i prawy, w stopniu graniczącym z naiwnością. Piłsudski podziwiał jego skuteczność w działaniu, dlatego wkrótce po wojnie mianował go osobistym asystentem do spraw politycznych. Nawet wśród pracowników znanych z lojalności Sławek wyróżniał się fanatycznym oddaniem dla Marszałka. Istniał dzięki Piłsudskiemu i pełnił dla niego różne konieczne funkcje. Marszałek nigdy nie zniżyłby się do prośby o poparcie ani nie wziął na siebie osobistych zobowiązań, prosząc o głos. Oczywiście ktoś musiał go w tym zastępować – osobą tą był Sławek. Wszyscy, z którymi rozmawiał na tematy polityczne, wiedzieli, że utrzymuje bardzo bliski kontakt z Marszałkiem. Rozmowa ze Sławkiem była uważana za praktyczny równoważnik dyskusji z Piłsudskim". Na pierwszym posiedzeniu klubu parlamentarnego BBWR, Sławek został wybrany jego prezesem. W trakcie kadencji Sejmu wybranego w wyniku wyborów w 1928 zarysował się konflikt pomiędzy Blokiem, na czele którego stała tzw. „grupa pułkowników” pod przywództwem Sławka, a liberalnymi zwolennikami sanacji, skupionymi wokół premiera Kazimierza Bartla.
W listopadzie 1928, podczas jednego z posiedzeń Sejmu poseł PPS Zygmunt Marek wygłosił przemówienie, w którym wyraził nadzieję, iż jeden z wywiadów Piłsudskiego dla prasy jest "łabędzim śpiewem obecnego rządu". Z mównicy sejmowej odpowiedział mu Sławek, stwierdzając: "Cały ustęp przemówienia pana posła Marka, dotyczący łabędziego śpiewu poprzedniego rządu, uważam za bezczelne łajdactwo". Klub parlamentarny PPS poparł stanowisko Marka, czym Sławek poczuł się tak dotknięty, że zażądał od przewodniczącego Związku Parlamentarnego Socjalistów Polskich, Mieczysława Niedziałkowskiego, "satysfakcji honorowej", wyzywając go na pojedynek. Ten ostatni jednak odmówił mu tego, jako że socjaliści nie uznawali pojedynkowania się za właściwy sposób rozwiązywania sporów. Na skutek całego wydarzenia poseł Zygmunt Marek doznał ataku apoplektycznego i zmarł. Sławek został uznany przez prasę opozycyjną za osobę ponoszącą moralną odpowiedzialność za jego śmierć.
W grudniu 1928 został członkiem Głównej Komisji dla Odznaczeń za Pracę Niepodległościową Udzielonych w 10 Rocznicę Powstania Państwa Polskiego. 7 listopada 1930 na pierwszym posiedzeniu komisji wybrany został zastępcą przewodniczącego Komitetu Krzyża i Medali Niepodległości, a po śmierci Józefa Piłsudskiego – przewodniczącym (wybrany 15 marca 1937). Był jedną z pierwszych dziesięciu osób odznaczonych przez prezydenta RP Krzyżem Niepodległości z Mieczami.
Pierwszy rząd W. Sławka.
Po dymisji rządu Bartla, zgodnie z wolą Piłsudskiego, 29 marca 1930 Sławek został po raz pierwszy szefem gabinetu, kontynuując tzw. rządy pułkowników. Jego rząd miał skład niemal identyczny jak gabinet Bartla – były tylko dwie zmiany: ministrem rolnictwa został Leon Janta-Połczyński, a resort sprawiedliwości przejął Stanisław Car. Nieco później, 3 czerwca, Felicjan Sławoj Składkowski został ministrem spraw wewnętrznych.
Nominacja Walerego Sławka na premiera została odebrana przez Sejm, z którym Piłsudski był od dawna ostro skonfliktowany jako rzucenie izbie wyzwania. Nowy szef gabinetu był znany ze swego oddania marszałkowi i (w przeciwieństwie do Bartla) postrzegany jako bezkompromisowy zwolennik rządów silnej ręki. Swoje poglądy na temat przeciwników politycznych wyraził m.in. w liście do Wiktorii Weissowej z dnia 28 lipca 1927, pisząc: "Do posad i kariery nie pchamy się, ale nie puścimy i tych, których karabinami trzeba było od rządów w Polsce odpędzać. Niech zrozumieją, że muszą iść na śmietnik". Stosunki pomiędzy gabinetem a parlamentem stopniowo zaogniały się – Centrolew zebrał 149 podpisów posłów, pragnąc zwołania nadzwyczajnej sesji Sejmu, ale prezydent Ignacy Mościcki odroczył obrady izby. W czerwcu 1930 odbyła się w Krakowie masowa demonstracja antyrządowa – Kongres Obrony Prawa i Wolności Ludu. Obóz sanacyjny był zaskoczony jego wielkością i determinacją uczestników protestów. Przewidywano lewicowy zamach stanu. Wobec tego, 23 sierpnia Sławek złożył dymisję swojego rządu, motywując ją przemęczeniem i niemożnością pogodzenia obowiązków premiera i prezesa BBWR. Jego miejsce zajął sam Piłsudski. Prezydent rozwiązał Sejm i Senat, rozpisano nowe wybory. Aresztowano wielu opozycyjnych parlamentarzystów – rząd uznał, że po rozwiązaniu obu izb immunitet im nie przysługuje.
Drugi rząd W. Sławka.
Po wyborach zwanych brzeskimi, 4 grudnia 1930 powrócił na fotel premiera. W tym czasie, z racji trzymiesięcznego pobytu wypoczynkowego Marszałka Piłsudskiego na Maderze – Sławek faktycznie kierował sprawami państwa. W tym czasie musiał zmierzyć się m.in. ze zdecydowanie pogarszającą się sytuacją gospodarczą kraju, atakami opozycji związanymi ze „sprawą brzeską” i innymi nadużyciami wysoko postawionych piłsudczyków, a także z wzmożoną aktywnością Ukraińskiej Organizacji Wojskowej. Działalność terrorystyczna tej ostatniej doprowadziła nawet do akcji pacyfikacyjnej, przeprowadzonej jesienią 1930.
Jako lider BBWR i szef rządu, nakazywał posłom Bloku nie podejmowanie dialogu z opozycją parlamentarną. Radził, aby "stosowali taktykę ignorowania opozycji, niewchodzenia z nią w dyskusje, a tym samym demoralizowania przez wykazanie, iż jej argumenty nie mają żadnego znaczenia i wszystko dzieje się bez zwracania uwagi na jej poglądy". Taka taktyka spowodowała, że przygotowane przez rząd ustawy niezwykle szybko przechodziły cały proces legislacyjny. W tym czasie uchwalono pozytywnie obecnie oceniane ustawy dotyczące oświaty i reformy samorządu terytorialnego. Wprowadzono jednak przepisy umożliwiające prowadzenie represji wobec osób i ugrupowań opozycyjnych wobec sanacji (wprowadzono m.in. konieczność uzyskania administracji na zorganizowanie demonstracji, możliwość poboru kolejarzy do wojska w przypadku ogłoszenia przez nich strajku w okresie „zagrożenia państwa”, minister edukacji mógł także przenieść na emeryturę profesora wyrażającego swoje antyrządowe poglądy). W tym czasie ostatecznie zamknięto także sprawę byłego ministra finansów Gabriela Czechowicza, oskarżonego o przekroczenie budżetu 1927/1928 – Sejm uchwalił, że wydanie przez niego pieniędzy odbyło się zgodnie z prawem. Podobnie było z żądaniem opozycji, aby sejmowa komisja śledcza zajęła się aresztowaniami polityków w połowie 1930 r. Sławek zdawał sobie sprawę z tego, że niedopuszczenie do debaty nad tym wnioskiem będzie oznaczało pośrednie przyznanie się przez gabinet do winy. Premier zezwolił na to, aby Sejm przedyskutował tę sprawę w nocy 26 stycznia 1931, w godzinach od 0:00 do 4:20. Na koniec debaty Sławek odczytał oświadczenie, w którym stwierdził, że nie doszło do żadnych brutalnych aktów przemocy ze strony rządu. Posłowie BBWR zagłosowali za przyjęciem tego oświadczenia, co pozwoliło Sejmowi przyjąć dokument i zakończyć sprawę. Tego samego dnia na obradach izby stanęła sprawa poruszona przez posłów endeckich, którzy pragnęli dowiedzieć się od rządu, jakie jest jego stanowisko w sprawie znęcania się i upokarzania polityków opozycyjnych, zaaresztowanych przed wyborami brzeskimi przez władze sanacyjne. Premier Sławek oświadczył wówczas: "Czynicie teraz wielki harmider o Brześć. Dlaczego aresztowani wasi ludzie zostali osadzeni z pominięciem jakoby przepisów proceduralnych w Brześciu? Dlatego żebyście nie mieli pokusy wysyłania waszej bojówki na odbijanie więźniów (…). W Brześciu był regulamin więzienny ciężki. Lecz ci co za Polskę, nie przeciw niej, walczyli, przechodzili przez więzienia znacznie cięższe (…). Pragnę pod jednym względem opinię uspokoić. Zbadałem sprawę i stwierdzam, że sadyzmu i znęcania nie było, lecz i tam, jak w każdym więzieniu, posłuch musiał być w razie oporu wymuszany siłą". Sławek skłamał, ponieważ był doskonale poinformowany o tym, jak brutalnie traktowano więźniów politycznych aresztowanych przed wyborami w 1930. Jednak przyznanie się rządu do tego naruszenia prawa oznaczałoby utratę wiarygodności całego obozu sanacyjnego, jako tego, który pragnie odnowy moralnej.
W kierownictwie sanacyjnym krążyły pogłoski, że Piłsudski nie jest jednak zadowolony z działania rządu Sławka. Nie potwierdzały tego rozmowy, jakie marszałek przeprowadził z samym premierem, jak i m.in. Kazimierzem Świtalskim po powrocie z Madery. Pomimo tego, Sławek złożył dymisję 26 maja 1931. Zastąpił go na stanowisku Aleksander Prystor.
Udział w pracach konstytucyjnych.
W kwietniu 1929 podał się do dymisji Bartel. Na czele rządu stanął Kazimierz Świtalski, który był zwolennikiem ostrego kursu wobec opozycji. Piłsudski w wywiadach niezwykle ostro krytykował parlament i obowiązującą konstytucję. BBWR wzmógł kampanię w sprawie zmiany konstytucji. Grożono nowym zamachem stanu. 16 czerwca 1929 na zjeździe BBWR w Łodzi Sławek mówił:
"Chcielibyśmy doprowadzić do uchwalenia nowej Konstytucji bez uciekania się do gwałtów i bez zamachu stanu. Chcielibyśmy, by nacisk społeczeństwa na posłów był zdecydowany i silny. Zdrowiej czasem połamać kości jednemu posłowi niż doprowadzić do konieczności użycia karabinów maszynowych. Konstytucja będzie zmieniona".
W lutym 1931 sanacja zgłosiła nowy projekt ustawy zasadniczej, niebędący już tylko poprawkami do konstytucji marcowej. Następnie przegłosowano jego przekazanie pod prace w Komisji Konstytucyjnej. Tam na 30 członków, 18 było członkami BBWR. Na znak sprzeciwu wobec takich proporcji, członkowie opozycyjni odmówili pracy – Komisja obradowała tylko w składzie sanacyjnym. 17 marca 1931 Komisja rozpoczęła swoje prace – projekt przedstawił Stanisław Car, znany m.in. z wykorzystywania precedensów konstytucyjnych dla „naginania” przepisów konstytucji marcowej i przeprowadzania „czystek” w resorcie sprawiedliwości. Nad formą nowej ustawy zasadniczej pracowało także tzw. „Zgromadzenie Lokatorów” – zespół nieformalny, złożony z aktualnego premiera i jego poprzedników, czyli: Sławka, Prystora, Świtalskiego i Janusza Jędrzejewicza (brakowało tylko Bartla). Faktycznymi autorami tez konstytucyjnych byli: Car, Bohdan Podoski i Sławek.
Sławek był głównym ideologiem propozycji ustrojowych wprowadzonych do konstytucji kwietniowej w 1935. 6 sierpnia 1933, na Zjeździe Legionistów, przedstawił założenia nowej ustawy zasadniczej:
Prace nad projektem zakończono jesienią 1933, następnie został on zaakceptowany na połączonym zebraniu senatorów i posłów należących do BBWR. Tuż przed otwarciem nowej sesji Sejmu Sławek polecił Carowi przygotowanie tzw. „tez konstytucyjnych”, będących odbiciem tekstu projektu nowej konstytucji. Miały one zostać stworzone do konsultacji, w celu przedstawienia ich niższej izbie parlamentu. Innym torem toczyły się natomiast dalsze prace nad projektem, o których wiedziała tylko wąska grupa zwolenników sanacji. W grudniu 1933 „tezy konstytucyjne” przedstawiono Komisji Konstytucyjnej. 26 stycznia 1934 na posiedzeniu Sejmu pojawiło się sprawozdanie komisji z toku prac nad wnioskiem BBWR-u w sprawie zmiany ustawy zasadniczej. Nikt nie wiedział, iż sprawozdanie to było tak naprawdę projektem nowej konstytucji. Kiedy Stanisław Car wystąpił z referatem na temat nowej ustawy zasadniczej, opozycja opuściła salę obrad na znak protestu. Posłowie antysanacyjni twierdzili, iż wybory były sfałszowane. Wówczas Car, po naradzie z marszałkiem Sejmu, zadecydował iż należy skorzystać z nieobecności opozycji i przegłosować projekt konstytucji w trybie nagłym, tak jak zwykłą ustawę. Takie postępowanie nie było jednak zgodne z prawem. Car zgłosił wniosek o uznanie tez konstytucyjnych za projekt konstytucji i zmianę tytułu na „Ustawę konstytucyjną”. Posłowie BBWR-u przegłosowali skrócenie procedury, a zaraz potem zadecydowali o przyjęciu pod głosowanie projektu w drugim, a następnie w trzecim czytaniu. Przyjęcie zostało przegłosowane. Kilka dni później Świtalski i Sławek spotkali się z Piłsudskim, aby zreferować mu postępy w pracach konstytucyjnych. Marszałek nie był zachwycony sposobem przegłosowania projektu, skrytykował też pomysł Sławka na utworzenie Legionu Zasłużonych, złożonego m.in. z kawalerów Virtuti Militari i Krzyża Niepodległości. Piłsudski polecił zwolnienie prac, nie chcąc zadrażniać sytuacji i umożliwić opozycji wprowadzenie kilku swoich poprawek w Senacie.
23 kwietnia 1935 r. nowa ustawa zasadnicza została podpisana przez prezydenta Ignacego Mościckiego i przez członków rządu. Dzień później, wraz z ogłoszeniem w „Dzienniku Ustaw”, konstytucja kwietniowa weszła w życie.
Trzeci rząd W. Sławka.
28 marca 1935 Sławek został po raz trzeci premierem. 13 lipca prezydent Ignacy Mościcki odznaczył go Orderem Orła Białego, za opracowanie i wprowadzenie w życie nowej konstytucji. Sławek przewidywany był przez Józefa Piłsudskiego na stanowisko prezydenta. Uważał, że zgodnie z wolą Marszałka, po jego śmierci, Mościcki powinien zrezygnować z urzędu głowy państwa i namaścić go na swego następcę. Tak się jednak nie stało – prezydent odpowiedział na żądanie Sławka, że "Marszałek sugerował mu rezygnację jedynie wówczas, gdy poczuje się zmęczony pełnioną godnością". Następnie potajemnie zawarł nieformalne porozumienie z gen. Edwardem Rydzem-Śmigłym (z którym również walczył o schedę po Piłsudskim), którego celem było wykluczenie Sławka z obozu rządzącego. W wyniku tego układu, Sławek stopniowo tracił bezpośredni wpływ na bieżącą politykę. Jego rząd nie radził sobie z kryzysem gospodarczym, co zakończyło się złożeniem przez Sławka dymisji z funkcji szefa gabinetu 12 października 1935. Ponadto 30 tego samego miesiąca rozwiązał on BBWR. Na pożegnalnym spotkaniu posłów Bloku, powiedział:"Nie usiłujmy przekładać decyzji na autorytety, których byśmy poszukiwali poza ramami przez konstytucję określanymi, na autorytety, które mogłyby wejść w sprzeczność z organizacją państwa lub też z prawem w konstytucji zawartym. (…) Prawo, jako naczelny regulator, ma nami rządzić, a w ramach prawa ten, kogo prawo do tego wyznacza".Działo się to po nieudanych dla obozu rządzącego wyborach parlamentarnych – elektorat w dużej części posłuchał wezwań opozycji, pragnącej bojkotu. Frekwencja wyniosła jedynie 45,9 proc. uprawnionych do głosowania (w Warszawie tylko 29,4 proc.). Obwiniono o to Sławka. Ten ostatni, kiedy okazało się, że Mościcki nie ma zamiaru złożenia urzędu, sprzeciwił się propozycjom kilku najbardziej znanych piłsudczyków, którzy chcieli otwarcie wezwać prezydenta do rezygnacji. Uznał to za niedopuszczalny nacisk na głowę państwa. W tej sytuacji postanowił obstawać przy przestrzeganiu postanowień konstytucji. Wkrótce potem prezydent Mościcki zaproponował mu funkcję premiera, ale pod warunkiem, że wicepremierem zostanie zaufany głowy państwa, Eugeniusz Kwiatkowski. Sławek nie wyraził na to zgody, wobec czego podobna propozycja została przedstawiona Kazimierzowi Świtalskiemu. Ten jednak również odmówił.
Szefem rządu został więc Marian Zyndram-Kościałkowski. O ówczesnej sytuacji Walerego Sławka pisał Andrzej Garlicki:"O porażce Sławka przesądziło i to, że nie potrafił porozumieć się z Rydzem-Śmigłym, który wprawdzie dopiero zdobywał przestrzeń polityczną, lecz posiadał już znaczny potencjał. Jego politycznym mentorem był wówczas Wojciech Stpiczyński, ambitny publicysta, wcześniej odsunięty przez „pułkowników” na boczny tor. Świetnie rozumiał, że pierwszym krokiem do zdobycia przez Rydza-Śmigłego pełni władzy jest eliminacja Sławka. Widział wszystkie jego słabości, wśród których niezdolność do podejmowania decyzji była chyba największą. Sprawny i lojalny wykonawca instrukcji Piłsudskiego po jego śmierci czynił wrażenie, jak określił to jeden z piłsudczyków, że w każdej trudniejszej sytuacji chce sięgnąć po telefon, aby zadzwonić do Marszałka. Przyczyny klęski Sławka były jednak głębsze, można powiedzieć ideologiczne. Otóż uważał on, że nikt nie jest w stanie zastąpić Piłsudskiego, bo nikt nie ma i mieć nie będzie jego moralnego autorytetu".
15 sierpnia 1935 posłowie i senatorowie z BBWR przekazali Waleremu Sławkowi zakupioną przez siebie willę we wsi Janowiczki, na terenie której została stoczona bitwa pod Racławicami (obecnie willa jest siedzibą miejscowych instytucji historyczno-kulturalnych). Jednocześnie premier otrzymał tytuł honorowego obywatela Racławic.
Poza gabinetem.
Sławek planował zastąpić rozwiązany BBWR strukturą o nazwie Powszechna Organizacja Społeczeństwa. Po rezygnacji ze stanowiska premiera był on jedynie szeregowym posłem, ale posiadał wciąż rozległe wpływy (m.in. to on ułożył listę posłów). Jego pomysł został jednak ostro skrytykowany przez Rydza-Śmigłego, który przekazał mu to w kilkuzdaniowym liście. Jak pisał Janusz Jędrzejewicz, zrobił to "w formie najsuchszej, bez żadnych motywacji, Śmigły pisał, że nie widzi żadnej potrzeby powstania takiej organizacji. I nic ponadto. Czytałem ten list głęboko wstrząśnięty, już nawet nie jego treścią, ale zupełnie niedopuszczalną w swej brutalności formą".
24 maja 1936 na XIII Zjeździe Związku Legionistów Polskich, Sławek przestał być prezesem tej organizacji. Za sprawą Rydza-Śmigłego, zastąpił go na tym stanowisku płk Adam Koc. W czerwcu Sławek został prezesem Instytutu Badania Historii Najnowszej im. Józefa Piłsudskiego. Nominacja ta miała charakter wyłącznie honorowy, dzięki niej planowano odseparowanie go od życia politycznego.
11 listopada 1936 Edward Śmigły-Rydz został awansowany przez prezydenta Mościckiego na marszałka Polski. Zarówno sam Sławek, jak i niemal cała „grupa pułkowników” przyjęła to z niesmakiem. Część z nich nie przyjęła zaproszenia na uroczystość wręczenia buławy marszałkowskiej Śmigłemu. Sam Sławek pojawił się na niej, "aby nie stwarzać zadrażnień", ale uznał datę mianowania nowego marszałka za "najsmutniejszy dzień w moim życiu". Nie mógł się z tym pogodzić, ponieważ uważał (jak wielu innych piłsudczyków), że godność ta należała się jedynie Józefowi Piłsudskiemu. Kolejnym ciosem było dla niego powstanie Obozu Zjednoczenia Narodowego. Ponadto twierdził, iż OZN był tworem dążącym do totalitaryzmu, mającym zapewnić Śmigłemu-Rydzowi pełnię władzy dyktatorskiej. Po odczytaniu w Sejmie deklaracji programowej organizacji, Sławek m.in. wraz z Bohdanem Podoskim i Tadeuszem Schaetzelem, demonstracyjnie wstrzymał się od oklasków.
22 czerwca 1938, tuż po śmierci Stanisława Cara, Sławek został marszałkiem Sejmu (kontrkandydatem był Julian Nowak), głosowało na niego wielu sanacyjnych posłów, którzy chcieli w ten sposób wyrazić swój sprzeciw wobec sposobu traktowania go przez Rydza-Śmigłego i Mościckiego. Otrzymał 114 na 144 ważne głosy, a jego kontrkandydatem był wysunięty przez OZN Julian Nowak. Izba została jednak rozwiązana przez prezydenta 18 września. W wyborach parlamentarnych 6 listopada 1938 bez powodzenia kandydował do Sejmu RP V kadencji z okręgu wyborczego nr 5 w Warszawie, uzyskując 16 457 głosów. W wyborach Sławek stał się obiektem ataków ze strony osób, z którymi niegdyś współpracował. Stanisław Giza, pracownik naukowy Instytutu Józefa Piłsudskiego wspominał: "Mieszkając w śródmieściu Warszawy znajdowałem przed wyborami w swojej skrzynce pocztowej ulotki, zawierające tylko jedno zdanie: „Nie głosuj na Sławka”". Sławkowi nie udało się zdobyć mandatu poselskiego, podobnie jak i innym byłym członkom „grupy pułkowników”: Kazimierzowi Świtalskiemu, Januszowi Jędrzejewiczowi i Ignacemu Matuszewskiemu.
Śmierć.
W niedzielę 2 kwietnia 1939 o 20:45 (godzina śmierci Piłsudskiego) strzelił sobie w usta w swym warszawskim mieszkaniu przy al. Jana Chrystiana Szucha 16. Tuż przed próbą samobójczą Sławek napisał list pożegnalny, w którym informował: "Odbieram sobie życie. Nikogo proszę nie winić. 2/IV. 1939. W. Sławek". Z dopiskiem: "Spaliłem papiery o charakterze prywatnym, a także wręczone mi w zaufaniu. Jeśli nie wszystkie, to proszę pokrzywdzonych o wybaczenie. Bóg Wszystkowidzący może mi wybaczy moje grzechy i ten ostatni".
Ponadto Sławek pozostawił także list zaadresowany do prezydenta Mościckiego. Jego treść nigdy nie została ujawniona.
Kula nie przebiła jednak czaszki i utkwiła w podniebieniu. Sławka przewieziono do 1. Szpitala Okręgowego im. marszałka Józefa Piłsudskiego (szpitala wojskowego), gdzie trafił do Instytutu Chirurgii Urazowej. Tam stwierdzono, że strzał został oddany z ukosa, a sama broń (pistolet Browning) była stara, co sprawiło, iż kula nie przebiła podniebienia. Pacjent przeszedł transfuzję krwi, po czym poddano go dwugodzinnej operacji. Jego stan chwilowo się poprawił ok. godziny 4 nad ranem 3 kwietnia, ale tego samego dnia o 6:45 Walery Sławek zmarł nie odzyskawszy przytomności.
Po śmierci ciało Walerego Sławka zostało wystawione w jego mieszkaniu aż do pogrzebu; w tym czasie hołd oddawali mu towarzysze broni, współpracownicy i społeczeństwo. 5 kwietnia, po nabożeństwie żałobnym w kościele garnizonowym, został pochowany na Cmentarzu Wojskowym na Powązkach w Warszawie. W pogrzebie brał udział Edward Śmigły-Rydz, który przybył tuż przed rozpoczęciem nabożeństwa. Gdy trumnę zdejmowano z katafalku, najbliżsi przyjaciele Sławka otoczyli trumnę, nie dopuszczając do niej marszałka Polski, którego obwiniali o śmierć byłego premiera. Na lawetę trumnę przenieśli m.in. Aleksander Prystor, Janusz Jędrzejewicz, Michał Tadeusz Brzęk-Osiński i gen. Lucjan Żeligowski. Pogrzeb Sławka stał się manifestacją piłsudczyków przeciwnych OZN. Na jego trumnie złożono wieńce m.in. z następującymi napisami: „Waleremu Sławkowi – przyjaciele z PPS”, „Przyjacielowi Rodziny – Aleksandra Piłsudska”, „Ukochanemu chrzestnemu ojcu – Jadwinia Piłsudska”.
W dniu 23 maja 1939 Sejm RP V kadencji na posiedzeniu plenarnym złożył hołd Waleremu Sławkowi.
Grób pułkownika.
Do 1964 ciało Sławka spoczywało w Alei Zasłużonych. 17 października 1964, na podstawie art. 15 ust. 1 i 3 Ustawy z dnia 31 stycznia 1959 r. o cmentarzach i chowaniu zmarłych (), ciało zostało poddane ekshumacji i przeniesione na kwaterę żołnierzy wojny polsko-bolszewickiej. Nie powiadomiono o tym rodziny ani przyjaciół zmarłego. Decyzję o ekshumacji wydał inż. Krzysztof Eisler.
W 1965 przyjaciele zmarłego podjęli decyzję o postawieniu kamiennego nagrobka. W trakcie zmiany miejsca mogiły okazało się, że prowizoryczny krzyż drewniany spróchniał i popękał. Osobą odpowiedzialną za zbieranie funduszy był Wacław Jędrzejewicz. Postanowiono, że nie należy tworzyć specjalnego komitetu, "lecz raczej zwrócić się do ograniczonej ilości osób z prośbą o przyczynienie się w dziele trwałego zabezpieczenia jego mogiły". W piśmie skierowanym do przyjaciół znalazły się następujące słowa: "Grono przyjaciół płka Sławka w Warszawie przystępuje, za zgodą Jego rodziny, do postawienia kamiennego nagrobka, który na trwałe zabezpieczył grób niezłomnego bojownika o Niepodległość Polski i Jej Męża Stanu. Zwrócono się w tej sprawie do nas z prośbą o dopomożenie w zebraniu sumy potrzebnej na koszta budowy nagrobka. Wyniosą one zapewne paręset dolarów, zależnie od przyjęcia ostatecznego projektu, który obecnie jest opracowywany w Warszawie. Zezwolenie władz administracyjnych na postawienie nagrobka otrzymano".
Komunikat o zbieraniu funduszy na kamienny nagrobek nie został opublikowany w prasie. W trakcie przeprowadzonej zbiórki udało się zebrać 447 dolarów. Wśród ofiarodawców znaleźli się m.in.: gen. Tadeusz Kasprzycki, gen. Wacław Stachiewicz, Adam Koc, Zofia Rajchman, Andrzej Beck oraz organizacje: Związek Miłośników Wilna, Liga Niepodległości w Chicago czy Koło byłych żołnierzy 5 Dywizji Kresowej w Chicago. Zebrane pieniądze zostały wysłane do Warszawy na ręce Dionizy Wyszyńskiej.
Obecnie szczątki Walerego Sławka znajdują się w kwaterze A 11-1-5. Natomiast stary grób mieszczący się w Alei Zasłużonych jest pusty. Pusty grób płk. Sławka znajduje się w centralnym miejscu Alei Zasłużonych za grobem gen. Karola Świerczewskiego w jednym rzędzie z miejscem pochówku Władysława Gomułki.
Spekulacje.
Dariusz Baliszewski zwraca uwagę na, jego zdaniem zagadkowe, okoliczności śmierci Sławka, powątpiewając, czy rzeczywiście było to samobójstwo. Podkreśla fakt, że tuż przed próbą samobójczą były premier spalił w swoim mieszkaniu cały szereg swoich zapisków i urzędowych dokumentów. Baliszewski przytacza także relację żony Feliksa Perla, Teresy Perlowej, która przekazała dr Stanisławowi Gizie, że Sławek planował dokonanie zamachu stanu. Miał on nawiązać kontakt m.in. z Tomaszem Arciszewskim i Kazimierzem Pużakiem, wspólnie planując obalenie rządu Sławoja-Składkowskiego. O sprawie dowiedział się jednak marszałek Śmigły-Rydz, który polecił dowódcy Oddziału II Sztabu Generalnego, płk Józefowi Smoleńskiemu, aresztować Walerego Sławka. Marszałek miał planować oskarżenie go o zdradę stanu i wytoczenie pokazowego procesu. Rzekomo ostrzeżony telefonicznie Sławek popełnił samobójstwo tuż przed aresztowaniem.
Jak przyznaje sam Baliszewski, opowieść ta nie jest poparta żadnymi dowodami. Została zanegowana przez płk Smoleńskiego. Przytacza jednak również relację posłów Józefa Ostafina i Edwina Wagnera, którzy w marcu 1939 mieli brać udział w spotkaniu w podziemiach Banku Gospodarstwa Krajowego w Warszawie. Dowiedzieli się oni tam rzekomo o planach przewrotu, mającego wynieść do władzy (na stanowisko prezydenta) Walerego Sławka. Obaj posłowie mieli donieść o tym kapelanowi prezydenta Mościckiego. To rzekomo doprowadziło do przeprowadzenia rewizji w mieszkaniu byłego premiera i stało się powodem jego samobójstwa. Trzecią przywoływaną przez Baliszewskiego relacją jest opowieść sędziego Ignacego Wielgusa, który podczas rozmowy z gen. Marianem Kukielem i Stanisławem Hallerem miał dowiedzieć się o planach przewrotu, dzięki któremu prezydentem miał zostać Sławek, premierem – Leon Kozłowski, a ministrem spraw wewnętrznych – Kazimierz Pużak. Gen. Kazimierz Sosnkowski miał wówczas przekonywać Sławka o konieczności otrucia Mościckiego i zawarcia porozumienia z Niemcami.
Jak przyznaje sam Baliszewski: "Słabością tych hipotez jest to, że nie dają się zweryfikować w świetle dostępnych dokumentów. Historyk może jedynie odnotować fakt, że trzy niezależne relacje zgodnie przywołują fakt nieznanego spisku, przygotowywanego w pierwszych miesiącach 1939 roku, w który tak czy inaczej wmieszany był Walery Sławek. Co ciekawsze, hipoteza zamachu znajduje dzisiaj zupełnie nieoczekiwane potwierdzenie. Jak wynika bowiem z relacji mecenasa Bolesława Nawrockiego, kolejnej już w tej sprawie, wykonawcy testamentu żony prezydenta Marii Mościckiej – ona sama informowała go o próbie zamachu na Ignacego Mościckiego, dokonanej w pierwszych miesiącach 1939 roku. Według jej wiedzy prezydent był przekonany, że za zamachem tym stał Walery Sławek".
Kontrowersje.
Walery Sławek był postacią kontrowersyjną. Przez piłsudczyków postrzegany był jako wielki patriota i osoba poświęcona bez reszty na rzecz działalności państwowej. Przeciwnicy sanacji podkreślali jego antydemokratyczne poglądy, niechęć wobec działalności partii politycznych i fanatyczne oddanie Piłsudskiemu.
Zarzutem wobec Sławka była jego współpraca z wywiadem austro-węgierskim (HK-Stelle), nawiązana w 1909 roku. Ryszard Świętek pisze, że powstała wówczas tajna organizacja pod kryptonimem „Konfident (R)”, którą kierowali Piłsudski, Sławek i Jodko-Narkiewicz. Miała ona dostarczać informacje na temat rosyjskich planów na wypadek wybuchu wojny. Pogłoski o dalszym pozostawaniu na usługach obcego wywiadu tak Piłsudskiego, jak i Sławka, były rozsiewane przez ich politycznych wrogów także w późniejszych latach.
Zwolennicy endecji oskarżali również Sławka m.in. o udział w rzekomym uwięzieniu, poddaniu torturom i zamordowaniu jednego z przeciwników marszałka Piłsudskiego, generała Włodzimierza Zagórskiego, byłego kadrowego oficera HK-Stelle.
Jacek Czajowski i Jacek M. Majchrowski piszą na temat oceny Sławka: "Wśród publicystów i historyków okresu międzywojennego spotyka się opinie, które kontrowersyjność ocen doprowadzają niemal do granic sprzeczności: widzą w jego sylwetce „rycerza bez skazy”, oddanego sprawie polskiej, bądź bezwzględnego, bezkrytycznego realizatora egoistycznych celów swojej grupy politycznej, „stupajkę” i sprawnego egzekutora wąskich interesów grupowych. Zapewne obie oceny nie są w pełni prawdziwe. Walery Sławek, zarówno jako człowiek, jak i działacz polityczny, łączył w sobie wiele sprzeczności. Zapewne też obie cechy z różnym nasileniem występowały w różnych okresach jego życia i działalności, gdy przechodził ewolucję ideową pod wpływem rozwoju wydarzeń, własnych przemyśleń i doświadczeń czy ewolucji własnego obozu".

</doc>
<doc id="81109" url="https://pl.wikipedia.org/wiki?curid=81109" title="Bangladesh University of Engineering and Technology">
Bangladesh University of Engineering and Technology

Bangladesh University of Engineering and Technology (BUET) – główna uczelnia techniczna w Bangladeszu, umiejscowiona w centrum Dhaki, stolicy tego kraju. BUET przyciąga jednych z najlepszych studentów Bangladeszu.
Uczelnia została założona pod koniec XIX wieku z wąską specjalizacją. Później szczodra darowizna od Nabab Ahsanullah, sławnego muzułmańskiego patrona edukacji i członka Dakijskiej rodziny Nababów pozwoliły jej rozwinąć się w pełni wyposażoną politechnikę. Po podziale w 1947, zmieniono jej nazwę na Ahsanullah Engineering College.
W 1961, nazwano ją East Pakistan University of Engineering and Technology (EPUET). Została zawarta współpraca z Agricultural and Mechanical College w Teksasie i profesorowie stamtąd przyjeżdżali tu uczyć.
Po wojnie niepodległościowej w 1971 roku, Bangladesz uzyskał niepodległość, a EPUET nazwano BUET.

</doc>
<doc id="81110" url="https://pl.wikipedia.org/wiki?curid=81110" title="Jim Davis">
Jim Davis

Jim Davis, właśc. James Robert Davis (ur. 28 lipca 1945 w Marion w stanie Indiana) – amerykański rysownik, twórca Garfielda.
Garfield, stworzony w 1978 roku, pozostaje jedną z najbardziej znanych postaci komiksowych. Pierwsza seria komiksowa rysownika nazywała się „Gnorm Gnat” i opowiadała o owadach. W latach 1986-1989 Davis tworzył serię komiksową „Farma Orsona” poświęconą zwierzętom gospodarskim.

</doc>
<doc id="81111" url="https://pl.wikipedia.org/wiki?curid=81111" title="Diecezja toruńska">
Diecezja toruńska

Diecezja toruńska (łac. "Dioecesis Thoruniensis") – jedna z trzech diecezji obrządku łacińskiego metropolii gdańskiej w Polsce.
Lokalizacja.
Diecezja toruńska znajduje się w północnej Polsce i od północy graniczy z diecezjami pelplińska i elbląską, od wschodu z archidiecezją warmińską, od południa z diecezjami: płocką, włocławską i archidiecezją gnieźnieńską, zaś od zachodu z diecezją bydgoską.
Historia.
Diecezja toruńska została ustanowiona 25 marca 1992 roku przez papieża Jana Pawła II bullą „Totus Tuus Poloniae populus”. Powstała ona z dużej części dawnej diecezji chełmińskiej, erygowanej przez papieża Innocentego IV 29 lipca 1243 roku oraz z jednego dekanatu archidiecezji gnieźnieńskiej.
Pierwszym biskupem toruńskim został ówczesny biskup pomocniczy płocki Andrzej Suski, a jego ingres do katedry odbył się 31 maja 1992 roku.
Bazyliką katedralną stał się najstarszy kościół Torunia, pochodzący z XIV wieku, pw. św. św. Janów. Pierwotnie pełnił on funkcję kościoła parafialnego dla Starego Miasta. W 1935 roku podniesiony do rangi bazyliki mniejszej przez papieża Piusa XI.
Patronką diecezji toruńskiej została Matka Boża Nieustającej Pomocy, która od 1962 roku patronowała także byłej diecezji chełmińskiej. Jej cudowny wizerunek znajduje się w diecezjalnym sanktuarium na Bielanach w Toruniu, gdzie posługę sprawują ojcowie redemptoryści.
Ważnym wydarzeniem w historii diecezji toruńskiej była mająca miejsce 7 czerwca 1999 roku wizyta papieża Jana Pawła II w Toruniu, podczas której nawiedził katedrę św. św. Janów, w Auli UMK spotkał się z przedstawicielami polskiej nauki, na terenie lotniska odprawił nabożeństwo czerwcowe oraz dokonał beatyfikacji ks. Stefana Wincentego Frelichowskiego.
11 listopada 2017 roku papież Franciszek przyjął rezygnację ks. bp. Andrzeja Suskiego z posługi biskupa toruńskiego. Jednocześnie mianował biskupem toruńskim bp. Wiesława Śmigla – biskupa pomocniczego diecezji pelplińskiej. Jego kanoniczne objęcie diecezji miało miejsce 8 grudnia 2017 roku, zaś ingres do bazyliki katedralnej świętych Janów odbył się 10 grudnia tegoż roku.
Podział administracyjny.
Diecezja obejmuje teren 5427 km², który zamieszkuje 617 694 mieszkańców. Podzielona jest ona na trzy rejony: brodnicki, grudziądzki i toruński, na które składają się 24 dekanaty ze 196 parafiami.
Dekanaty.
Liczba dekanatów w diecezji toruńskiej:
Patroni.
Błogosławieni związani z diecezją toruńską:
Diakonat stały.
W diecezji posługuje trzech diakonów stałych:
Okna życia.
Okna życia na terenie diecezji:
Diecezjalna Droga Krzyżowa.
Pierwsza diecezjalna Droga Krzyżowa ulicami Zespołu Staromiejskiego w Toruniu przeszła w 1995 roku. Jej trasa wiedzie z kościoła garnizonowego św. Katarzyny przez ulice: św. Katarzyny – Rynek Nowomiejski – Królowej Jadwigi – Szeroką – Żeglarską, do bazyliki katedralnej św. św. Janów. W nabożeństwie tym biorą udział biskupi toruńscy, duchowieństwo, klerycy Wyższego Seminarium Duchownego, władze miasta i województwa, żołnierze Garnizonu Toruń oraz mieszkańcy Torunia. W Drodze Krzyżowej uczestniczą także przedstawiciele parafii ewangelicko-augsburskiej i parafii prawosławnej. Krzyż niesiony jest przez poszczególne grupy społeczne miasta i diecezji. Po drodze rozważane są kolejne etapy Męki Pańskiej.
Droga Krzyżowa, w której bierze udział ponad 2500 wiernych, odbywa się zawsze w piątek poprzedzający Niedzielę Palmową i kończy się mszą świętą odprawianą w katedrze. Jej organizatorem jest parafia katedralna.
Misteria Męki Pańskiej.
Na terenie diecezji toruńskiej misteria pasyjne są wystawiane:
Adoracje Najświętszego Sakramentu.
Kościoły na terenie diecezji toruńskiej, w których przez cały rok trwa całodzienna adoracja Najświętszego Sakramentu:
Statystyka.
Liczba nowo wyświęconych kapłanów w diecezji toruńskiej w latach 1992–2020:
Galeria.
Wybrane kościoły z terenu diecezji toruńskiej

</doc>
<doc id="81114" url="https://pl.wikipedia.org/wiki?curid=81114" title="Andrzej Suski">
Andrzej Suski

Andrzej Wojciech Suski (ur. 24 grudnia 1941 w Płocku) – polski duchowny rzymskokatolicki, doktor nauk teologicznych, biskup pomocniczy płocki w latach 1986–1992, biskup diecezjalny toruński w latach 1992–2017, od 2017 biskup senior diecezji toruńskiej.
Życiorys.
Urodził się 24 grudnia 1941 w Płocku. Ukończył Liceum Ogólnokształcące im. Marszałka Stanisława Małachowskiego w Płocku. W latach 1959–1965 studiował w Wyższym Seminarium Duchownym w Płocku. Święceń prezbiteratu udzielił mu 13 czerwca 1965 w kościele św. Bartłomieja w Płocku miejscowy biskup pomocniczy Piotr Dudziec. Skierowany na studia specjalistyczne do Rzymu, w latach 1965–1967 kształcił się w zakresie teologii na Papieskim Uniwersytecie Gregoriańskim, następnie w latach 1967–1970 w zakresie Pisma Świętego w Papieskim Instytucie Biblijnym. Studia na obydwu uczelniach ukończył ze stopniami licencjata. W 1973 uzyskał na Papieskim Uniwersytecie Gregoriańskim doktorat z teologii. W 1974 w Papieskim Instytucie Biblijnym przygotowywał pracę doktorską z zakresu Pisma Świętego.
W 1973 został wykładowcą w Wyższym Seminarium Duchownym w Płocku, Soborowym Studium Teologiczno-Pastoralnym Diecezji Płockiej, a także prowadzącym zajęcia z przedmiotów biblijnych na Wydziale Teologicznym Akademii Teologii Katolickiej w Warszawie. W 1975 został profesorem Wyższego Seminarium Duchownego w Płocku. W 1984 objął funkcję wicerektora, a w 1986 rektora tego seminarium. Od 1975 był wicedyrektorem Soborowego Studium Teologiczno-Pastoralnego Diecezji Płockiej. W 1976 został adiunktem w Katedrze Biblistyki Wydziału Teologicznego Akademii Teologii Katolickiej w Warszawie. W 1974 został mianowany cenzorem ksiąg kościelnych. W 1985 otrzymał godność kapelana honorowego Ojca Świętego.
12 sierpnia 1986 papież Jan Paweł II mianował go biskupem pomocniczym diecezji płockiej ze stolicą tytularną Pulcheriopolis. Święcenia biskupie otrzymał 4 października 1986 w bazylice katedralnej Wniebowzięcia Najświętszej Maryi Panny w Płocku. Udzielił mu ich kardynał Józef Glemp, prymas Polski, w asyście Zygmunta Kamińskiego, biskupa koadiutora płockiego, i Juliusza Paetza, biskupa diecezjalnego łomżyńskiego. Jako zawołanie biskupie przyjął słowa z hymnu do krzyża Chrystusa: "„Spes mea unica”" ("Nadzieja moja jedyna"). W diecezji płockiej zajmował się sprawami: Wyższego Seminarium Duchownego, Niższego Seminarium Duchownego, Studium Soborowego, Instytutu Wyższej Kultury Religijnej, Wydawnictwa Diecezjalnego, Biblioteki Diecezjalnej, Archiwum Diecezjalnego oraz księży studentów. W 1991 został mianowany kanonikiem gremialnym Kapituły Katedralnej Płockiej.
19 marca 1992 Jan Paweł II przeniósł go na urząd biskupa diecezjalnego nowo utworzonej, na mocy bulli "Totus Tuus Poloniae populus", diecezji toruńskiej. 25 marca 1992 kanonicznie objął diecezję, a 31 maja 1992 odbył ingres do katedry św. Jana Ewangelisty i św. Jana Chrzciciela w Toruniu. W 1993 utworzył Wyższe Seminarium Duchowne w Toruniu. Przyczynił się do powstania Wydziału Teologii na Uniwersytecie Mikołaja Kopernika, w którym objął urząd wielkiego kanclerza. Współorganizator cyklu konferencji Colloquia Torunensia, poświęconych współczesnym problemom teologicznym i społecznym. W swoim pierwszym dekrecie biskupim utworzył toruński oddział Caritas. Wsparł budowę Hospicjum „Światło”, Centrum Dialogu Społecznego, burs szkolnych oraz okna życia. 11 listopada 2017 papież Franciszek przyjął jego rezygnację z urzędu biskupa diecezjalnego toruńskiego. Jednocześnie do czasu kanonicznego objęcia urzędu przez następcę zlecił mu sprawowanie funkcji administratora apostolskiego diecezji.
W ramach Konferencji Episkopatu Polski objął funkcję wiceprzewodniczącego Komisji ds. Dialogu z Judaizmem. W 1996 i ponownie w 2001 był wybierany przewodniczącym Komisji Duchowieństwa. W 2002 wszedł w skład Zespołu Biskupów ds. Duszpasterskiej Troski o Radio Maryja, a w latach 2012–2018 był jego przewodniczącym. W latach 2007–2012 był członkiem Rady Stałej. Wszedł także w skład Komisji Wspólnej Przedstawicieli Rządu RP i KEP. Ponadto w 1989 został wizytatorem apostolskim wyznaczonych seminariów diecezjalnych i zakonnych w Polsce, a w 1990 dyrektorem krajowym Papieskich Dzieł Misyjnych w Polsce. W 1999 jako reprezentant Episkopatu Polski wziął udział w Synodzie Biskupów w Rzymie.
W 2000 konsekrował biskupa pomocniczego toruńskiego Józefa Szamockiego. Był współkonsekratorem podczas sakr biskupa pomocniczego pelplińskiego Wiesława Śmigla (2012), arcybiskupa Manfredonii-Vieste-San Giovanni Rotondo Franca Mosconego (2019) i nuncjusza apostolskiego w Gwinei i Mali Tymona Chmieleckiego (2019).
Odznaczenia i wyróżnienia.
Nadano mu honorowe obywatelstwa: Lubawy (1998), Torunia (2009), Jabłonowa Pomorskiego (2012), Nowego Miasta Lubawskiego (2013) i Chełmży (2017). Otrzymał ponadto tytuły honorowego obywatela województwa kujawsko-pomorskiego (2016) oraz osobowości powiatu działdowskiego (2017).
W 2011 został laureatem wyróżnienia „Convallaria Copernicana”, przyznanego przez Senat Uniwersytetu Mikołaja Kopernika w Toruniu. Został odznaczony Missio Reconciliationis. W 2008 został włączony do Konfraterni Zakonu Paulinów. W marcu 2012 otrzymał honorowy tytuł Oblata Zgromadzenia Najświętszego Odkupiciela.

</doc>
<doc id="81118" url="https://pl.wikipedia.org/wiki?curid=81118" title="M68000">
M68000

M68000 - rodzina mikroprocesorów CISC firmy Motorola, znana także pod nazwą "68k".
Najpopularniejsze mikroprocesory tej rodziny: 
Inne popularne układy z tej rodziny:
Niektóre rodziny komputerów oparte na M68000:
W momencie pisania tej strony (wrzesień 2004) najpopularniejszymi, aktywnie rozwijanymi systemami operacyjnymi na tę linię procesorów są GNU/Linux oraz NetBSD. 
Popularne systemy operacyjne, które nie są już rozwijane na M68000:

</doc>
<doc id="81120" url="https://pl.wikipedia.org/wiki?curid=81120" title="Podwantka">
Podwantka

Podwantka – lina olinowania stałego na żaglowcu z masztem dzielonym (wieloczęściowym), odciągająca w dół platformę (np. mars, saling) znajdującą się na łączeniu części takiego masztu. Działa przeciwnie do want, które biegną z danej platformy w górę. Podwantki są krótkimi linami, odchylającymi się od masztu dość znacznie, bo pod kątem ok. 30°.
Platformy na niektórych żaglowcach nie mają otworu wejściowego, i wtedy wchodzi się na nie od zewnątrz, właśnie po podwantkach. Wtedy na podwantkach mocowane są drablinki tworzące drabinkę sznurową. Chodzenie po podwantkach jest dość trudne, gdyż znajdująca się na nich osoba niemal zwisa plecami do dołu.
Na współczesnych żaglowcach podwantki zastąpione są prętami stalowymi.

</doc>
<doc id="81121" url="https://pl.wikipedia.org/wiki?curid=81121" title="Voice over Internet Protocol">
Voice over Internet Protocol

Voice over Internet Protocol (VoIP) – technika umożliwiająca przesyłanie dźwięków mowy za pomocą łączy internetowych lub oddzielnych sieci wykorzystujących protokół IP, popularnie nazywana „telefonią internetową”. Dane przesyłane są przy użyciu protokołu IP, co pozwala wykluczyć niepotrzebne „połączenie ciągłe” i np. wymianę informacji, gdy rozmówcy milczą.
Ogólny opis.
Zalety w porównaniu z telefonią tradycyjną:
Wady w porównaniu z telefonią tradycyjną:
Z VoIP korzystać można do połączeń z:
Osiągnąć to można:
Najczęściej praktykowane jest wykorzystanie VoIP do realizacji połączeń zagranicznych, których koszt jest wielokrotnie mniejszy niż w telefonii tradycyjnej czy komórkowej.
Poszczególne systemy różnią się nie tylko ceną połączeń, ale również sposobem podłączenia się.
W przypadku kart zdrapek połączenia wykonuje się poprzez numery dostępowe/połączenie wdzwaniane (typu 801, ale również zwykłe numery „stacjonarne” oferowane przez niektórych operatorów VoIP).
W przypadku telefonu IP, bramki VoIP lub programu (typowego VoIP lub komunikatora internetowego) połączenie wykonuje się przez posiadane łącze internetowe. Istnieje możliwość wykupienia towarzyszącego numeru telefonii stacjonarnej, co pozwala na odbieranie rozmów przychodzących. Obecnie dla tego typu połączeń istnieje możliwość dzwonienia na dowolny numer telefoniczny na całym świecie (niektórzy operatorzy ograniczają możliwość połączeń na płatne infolinie i telefony alarmowe).
Oprócz płatności "pre-paid" (opłacone z góry) niektórzy operatorzy oferują również wersje "post-paid" (opłata po wykonaniu usługi).
Protokoły VoIP.
Większość implementacji VoIP wykorzystuje protokół RTP.
Niektóre protokoły VoIP:
Metody kompresji mowy.
Do najczęściej używanych metod kompresji mowy w telefonii VoIP należą:
VoIP sprzętowy.
Najsprawniejsza forma wykorzystania VoIP to urządzenia niezależne od komputera. Tego typu urządzeniami są bramka VoIP i telefon VoIP.
Oprogramowanie.
Oprogramowanie można podzielić na trzy główne grupy. Pierwsza, to programy stworzone z myślą o komunikacji głosowej. Druga grupa to komunikatory internetowe, których funkcjonalność została poszerzona o możliwość przekazywania głosu. Trzecią grupę stanowią serwery służące do obsługi połączeń VoIP i centralek PBX, np. Customer Interaction Center. Dostępne są również aplikacje mobilne pozwalające na obsługę połączeń VoIP, dzięki czemu możemy rozmawiać bezpośrednio przez smartfon.
Ponadto dostępne jest darmowe oprogramowanie, które potrafi w bardzo szerokim zakresie zapewnić bezpieczeństwo połączeń VoIP. Zaliczyć do nich można:
Problemy.
Jakość.
Największym problemem, z jakim boryka się telefonia VoIP, jest jakość połączenia. Obecna struktura Internetu uniemożliwia często zapewnienie minimalnego stałego przesyłu danych (QoS), wymaganego dla idealnej jakości rozmowy. W razie zbyt wolnego połączenia pojawiają się zniekształcenia, dźwięk staje się mechaniczny, a słowa urywane (Jitter, Lag). Dodatkowym utrudnieniem są większe opóźnienia, które w skrajnych sytuacjach uniemożliwiają płynną konwersację. W większości przypadków udaje się jednak obejść ten problem poprzez użycie zaawansowanych metod kompresji mowy. Zresztą przy połączeniu 256 kb/s jakość rozmowy przy zastosowaniu QoS’u jest już bardzo dobra.
Kolejnym utrudnieniem jest brak w większości przypadków możliwości dzwonienia pod numery alarmowe. Związane jest to z trudnością lokalizacji rozmówcy i tym samym odpowiedniego przekierowania jego zgłoszenia do najbliższej jednostki alarmowej.
Bezpieczeństwo.
Zaniedbywanym problemem jest obecnie bezpieczeństwo połączeń poprzez VoIP. Możliwe, że telefonia internetowa zawdzięcza swoją konkurencyjną cenę brakom w tym zakresie, np. niestosowaniu polityki bezpieczeństwa wdrażania oraz eksploatowania systemów VoIP. Świadomość zagrożenia jest tutaj niezwykle niska.
Jak się okazuje przeprowadzenie udanego ataku na serwer lub użytkownika telefonii jest niezwykle łatwe. Możliwe jest np. spreparowanie pakietu, który po dotarciu do węzła rozłącza rozmówców itp.
Jednym z bardziej podatnych na atak protokołów jest "SIP" (protokół sygnalizacyjny), który jest bardzo często stosowany w praktyce.
Innym zagadnieniem bezpieczeństwa jest atak pasywny, który może polegać na podsłuchu (Sniffer).
Polska w porównaniu ze światem.
Serwis internetowy DigiTimes we wrześniu 2004 poinformował, iż pięć państw, w których technika telefonii internetowej w wersji opartej na sieci P2P jest najpopularniejsza to Stany Zjednoczone, Tajwan, Polska, Brazylia i Chiny.
Przechowywanie danych.
Od kwietnia 2009 na podstawie nowej unijnej dyrektywy, dostawcy internetu w UE muszą rejestrować kontakty swoich klientów w sieci, m.in. rozmowy VoIP.

</doc>
<doc id="81122" url="https://pl.wikipedia.org/wiki?curid=81122" title="The Beau Brummels">
The Beau Brummels

The Beau Brummels – amerykańska grupa rockowa powstała w 1964 i rozwiązana w 1968. Nazwę grupa zapozyczyła od nazwiska słynnego brytyjskiego dandysa XIX w. Beau Brummella. Grupa reprezentowała styl folk rock, a w schyłkowym okresie swej działalności była pionierem stylu styl country rock. Choć grupa skutecznie konkurowała ze swym największym rywalem, The Byrds, ostatecznie do historii przeszła jako gwiazda jednego przeboju, którym była piosenka "Laugh Laugh". 

</doc>
<doc id="81123" url="https://pl.wikipedia.org/wiki?curid=81123" title="Populacja statystyczna">
Populacja statystyczna

Populacja statystyczna (inaczej populacja generalna, zbiorowość generalna) – zbiór elementów, podlegających badaniu statystycznemu. 
Opis.
Populacją w badaniu statystycznym wzrostu ludzi w Polsce będą wszyscy ludzie w Polsce. Nie wszystkie populacje muszą istnieć w rzeczywistości, niektóre z nich mają charakter wyłącznie hipotetyczny (zob. metoda Monte Carlo).
Elementy populacji statystycznej nazywamy jednostkami statystycznymi, zaś badana cecha to cecha statystyczna.
Ze względu na liczebność zbioru, populacje można podzielić na:
Ponieważ często badanie statystyczne całej populacji jest nieuzasadnione lub niemożliwe (przyczyny: patrz badanie statystyczne), dlatego zwykle bada się jedynie wybrane losowo elementy populacji, czyli próbę losową, a następnie wnioskuje na podstawie obserwacji cechy w próbie o możliwych wartościach cechy w populacji. Dlatego właśnie niektóre pojęcia statystyczne mogą odnosić się zarówno do populacji, jak i do próby (są to tzw. wielkości empiryczne). I tak rozróżniamy np.: rozkład prawdopodobieństwa w populacji i rozkład próby losowej (empiryczny), wariancję w populacji i wariancję z próby, korelację w populacjach i korelację z próby itd.
Przykład: badaną cechą statystyczną jest wzrost Polaków, a populacją cała ludność Polski. Badanie statystyczne całej populacji jest nieuzasadnione z ekonomicznego punktu widzenia, dlatego wybieramy losowo próbę 1000 Polaków i notujemy wartości przyjmowane przez cechę: wzrost. Na podstawie wyników próby możemy obliczyć parametry rozkładu empirycznego cechy: średnią, odchylenie standardowe z próby itd. Dzięki tym wynikom oraz zasadom wnioskowania statystycznego możemy wnioskować o tym, jak wygląda rozkład cechy w całej populacji.

</doc>
<doc id="81124" url="https://pl.wikipedia.org/wiki?curid=81124" title="Populacja generalna">
Populacja generalna



</doc>
<doc id="81125" url="https://pl.wikipedia.org/wiki?curid=81125" title="Zbiorowość statystyczna">
Zbiorowość statystyczna



</doc>
<doc id="81126" url="https://pl.wikipedia.org/wiki?curid=81126" title="Zbiorowość generalna">
Zbiorowość generalna



</doc>
<doc id="81127" url="https://pl.wikipedia.org/wiki?curid=81127" title="Populacja skończona">
Populacja skończona

Populacja skończona – populacja statystyczna o skończonej liczbie jednostek. Większość populacji, z którymi mamy do czynienia w statystyce, szczególnie w statystyce stosowanej, to populacje skończone.
Przykłady populacji skończonych: ludzie w Polsce, maszyny produkowane w fabryce, artykuły w Wikipedii.
Przeciwieństwem populacji skończonej jest populacja nieskończona.

</doc>
<doc id="81128" url="https://pl.wikipedia.org/wiki?curid=81128" title="Populacja nieskończona">
Populacja nieskończona

Populacja nieskończona to pojęcie z zakresu statystyki oznaczające taką populację statystyczną, która ma nieskończoną liczbę elementów (jednostek).
Populacje nieskończone są zazwyczaj wynikiem hipotetycznych rozważań, gdyż zbiory nieskończone rzadko mają związek z rzeczywistością. Do nielicznych przykładów należą populacje w jakiś sposób związane z czasem: np. natężenia światła lasera (zmienia się w czasie w sposób ciągły), rzut monetą (zakładamy, że populacja rzutów może trwać w nieskończoność).
Chociaż niektóre populacje są skończone, często wygodne jest założyć, że są nieskończone.
Przeciwieństwem populacji nieskończonej jest populacja skończona.

</doc>
<doc id="81130" url="https://pl.wikipedia.org/wiki?curid=81130" title="Jednostka statystyczna">
Jednostka statystyczna

Jednostka statystyczna – każdy z elementów populacji statystycznej. Jednostki posiadają cechy, które podlegają badaniu statystycznemu (cechy statystyczne).
Przykłady jednostek statystycznych dla konkretnych populacji: 
Wektor danych o jednostce statystycznej nazywany jest obserwacją statystyczną.

</doc>
<doc id="81131" url="https://pl.wikipedia.org/wiki?curid=81131" title="IC">
IC



</doc>
<doc id="81132" url="https://pl.wikipedia.org/wiki?curid=81132" title="Populacja hipotetyczna">
Populacja hipotetyczna

Populacja hipotetyczna – populacja statystyczna, która nie istnieje w rzeczywistym świecie, a jest jedynie wynikiem pewnego abstrakcyjnego wyobrażenia.
Przykład: rzucamy monetą nieskończoną liczbę razy. Realizacja takiego doświadczenia jest niemożliwa, nie przeszkadza nam to jednak w badaniu hipotetycznej populacji, składającej się z nieskończonej liczby wyników rzutu monetą.

</doc>
<doc id="81133" url="https://pl.wikipedia.org/wiki?curid=81133" title="Harold Vanderbilt">
Harold Vanderbilt

Harold Stirling Vanderbilt (ur. 6 lipca 1884 w Oakdale (hrabstwo Suffolk, USA), zm. 4 lipca 1970) – amerykański przedsiębiorca i brydżysta.
Uważany za jednego z twórców współczesnego brydża, którego zasady opracował w roku 1925, jak głosi legenda, płynąc z Nowego Jorku do Hawany na pokładzie statku SS Finland. Był także zapalonym żeglarzem, trzykrotnie wygrywając Regaty o Puchar Ameryki w latach 1930, 1934 i 1937.

</doc>
<doc id="81135" url="https://pl.wikipedia.org/wiki?curid=81135" title="Populacja standardowa">
Populacja standardowa

Populacja standardowa to populacja statystyczna, którą tworzymy przy porównywaniu dwu lub więcej populacji w celu wyeliminowania pewnych czynników strukturalnych mogących wpłynąć na porównanie.
Przykład: Porównujemy stopę bezrobocia na dwóch hipotetycznych obszarach A i B. Wyniki badań przedstawia tabelka:
Można zauważyć, że na obszarach A i B istnieją różnice w proporcjach płci, przez co stopy bezrobocia nie mogą być porównywane.
Aby wyeliminować wpływ czynnika płci na wyniki, tworzymy populację standardową, to znaczy taką, do której moglibyśmy odnieść obszar A i obszar B. Łączymy populacje A i B i sprawdzamy, co stałoby się, gdyby stopy bezrobocia z obszarów A i B obowiązywały w całej populacji:
Dokonaliśmy standaryzacji stopy bezrobocia. Jak widzimy różnica w stopach bezrobocia po wyeliminowaniu czynnika płci jest o wiele większa, niż mogłoby się wydawać na początku.
Populacja standardowa najczęściej ma wyeliminować wpływ czynnika wieku i jest stosowana w obliczaniu wielu wskaźników, m.in. stopy bezrobocia, umieralności na poszczególne choroby itd.

</doc>
<doc id="81136" url="https://pl.wikipedia.org/wiki?curid=81136" title="Populacja stacjonarna">
Populacja stacjonarna

Populacja stacjonarna – populacja z zerowym przyrostem naturalnym, czyli taka, w której wskaźnik urodzeń jest równy wskaźnikowi umieralności. W długim okresie populacja osiąga stan stacjonarny, w przeciwnym razie następuje wyginięcie, populacja też nie może rozrastać się w nieskończoność.

</doc>
<doc id="81137" url="https://pl.wikipedia.org/wiki?curid=81137" title="Cecha niemierzalna">
Cecha niemierzalna



</doc>
<doc id="81138" url="https://pl.wikipedia.org/wiki?curid=81138" title="Cecha mierzalna">
Cecha mierzalna



</doc>
<doc id="81139" url="https://pl.wikipedia.org/wiki?curid=81139" title="Cecha jakościowa">
Cecha jakościowa



</doc>
<doc id="81140" url="https://pl.wikipedia.org/wiki?curid=81140" title="Cecha ilościowa">
Cecha ilościowa



</doc>
<doc id="81141" url="https://pl.wikipedia.org/wiki?curid=81141" title="Badanie częściowe">
Badanie częściowe



</doc>
<doc id="81142" url="https://pl.wikipedia.org/wiki?curid=81142" title="Badanie pełne">
Badanie pełne

Badanie pełne, lub całościowe, to w naukach społecznych pomiar interesujących badacza parametrów w całej populacji w odróżnieniu od częściowego badania fragmentarycznego. 
Badanie pełne przeprowadzane jest zazwyczaj na małych grupach, bądź z innych przyczyn. Przykładem badania całościowego (na populacji głosujących, a nie wszystkich uprawnionych do głosowania) są wybory. Warto zauważyć, że badania pełne często pociągają za sobą duże koszty (w bardzo dużych populacjach), bądź mają charakter niszczący (na przykład badanie wytrzymałości zderzaka samochodowego).
Wybory są też dobrą okazją weryfikacji wiarygodności badań statystycznych w postaci sondaży przedwyborczych. Okazję taką stwarzają mechanizmy wyborcze, w przypadku wyborów powszechnych demokratyczne podstawy prawne ustroju państwa, które nakazują ponieść określone (wysokie) koszty w celu wyłonienia władzy ustawodawczej.

</doc>
<doc id="81143" url="https://pl.wikipedia.org/wiki?curid=81143" title="Dane ilościowe">
Dane ilościowe



</doc>
<doc id="81144" url="https://pl.wikipedia.org/wiki?curid=81144" title="Dane jakościowe">
Dane jakościowe



</doc>
<doc id="81145" url="https://pl.wikipedia.org/wiki?curid=81145" title="Dane mierzalne">
Dane mierzalne



</doc>
<doc id="81147" url="https://pl.wikipedia.org/wiki?curid=81147" title="Dane niemierzalne">
Dane niemierzalne



</doc>
<doc id="81151" url="https://pl.wikipedia.org/wiki?curid=81151" title="Relikwia">
Relikwia



</doc>
<doc id="81157" url="https://pl.wikipedia.org/wiki?curid=81157" title="Szeroka Jaworzyńska">
Szeroka Jaworzyńska

Szeroka Jaworzyńska (słow. "Javorinská Široká", "Široká", niem. "Široka", "Siroka", "Javoriner Siroka", węg. "Siroka") – położony na terenie Słowacji rozłożysty masyw tatrzański rozdzielający Dolinę Białej Wody ("Bielovodská dolina") od Doliny Jaworowej ("Javorová dolina"), a wliczając przyległe od północy regle – Dolinę Jaworową od całej Doliny Białki. Szeroka Jaworzyńska jest położona w bocznej grani, na północ od Jaworowych Wierchów, łagodniejszej części Jaworowej Grani, oddzielona od nich Szeroką Przełęczą. Kulminacja wznosi się na wysokość 2211 m n.p.m. (według wcześniejszych pomiarów 2210 m). W masyw wcinają się odgałęzienia dolin:
W północno-wschodnim ramieniu Szerokiej Jaworzyńskiej znajdują się kolejno:
W ramieniu północno-zachodnim leżą szczyty i przełęcze:
Masyw powstał przez wypiętrzenie skał osadowych wypełniających tzw. depresję Szerokiej Jaworzyńskiej. Jądro krystaliczne, nasunięte na skały osadowe, tworzy wierzchołek góry. Na dnie Doliny Szerokiej znajduje się jedyne w Tatrach, poza Mokrą Jamą, jeziorko krasowe – Cichy Staw ("Tiché pleso"), położony na wysokości 1743 m n.p.m.
W masywie znajduje się wiele jaskiń, w tym odkryta w 2004 roku najdłuższa obecnie znana jaskinia Tatr – Cień Księżyca.
Panorama rozciągająca się z masywu była propagowana już w 1844 przez Wilhelma Richtera.
Na szczycie Świstowej Góry okresowo działała kopalnia rudy żelaza (zamknięta w 1852 r.). Od 1887 r. rejon Szerokiej Jaworzyńskiej został objęty prywatną ochroną księcia Christiana Hohenlohego. Obecnie jest to ścisły rezerwat przyrody, niedostępny dla taterników i turystów.
Pierwsze odnotowane wejścia turystyczne:

</doc>
<doc id="81158" url="https://pl.wikipedia.org/wiki?curid=81158" title="Wyspy Korzenne">
Wyspy Korzenne



</doc>
<doc id="81163" url="https://pl.wikipedia.org/wiki?curid=81163" title="Droga do Gwiazd">
Droga do Gwiazd



</doc>
<doc id="81165" url="https://pl.wikipedia.org/wiki?curid=81165" title="Czerwona Ławka">
Czerwona Ławka

Czerwona Ławka (słow. "Priečne sedlo", niem. "Roteturmscharte", "Roterturmpass", "Vordere Rote Bank", węg. "Vörös-torony-hágó") – przełęcz w bocznej, odchodzącej w zworniku Małego Lodowego Szczytu ("Široká veža"), grani słowackich Tatr Wysokich.
Przełęcz utworzona jest przez dwa głębokie wcięcia (2309 i 2305 m n.p.m.) pomiędzy Małym Lodowym Szczytem a Spągą groźnie zwieszającą się nad przełęczą. Podawana powszechnie w literaturze wysokość 2352 m mogła odnosić się w rzeczywistości do Spągi, która według nowych pomiarów z lotniczego skaningu laserowego wznosi się na wysokość 2353 m. Wschodnie zbocza spod przełęczy opadają do Dolinki Lodowej (górne odgałęzienie Doliny Małej Zimnej Wody), zbocza zachodnie do Strzeleckiej Kotliny w górnym piętrze Doliny Staroleśnej. Przez Czerwoną Ławkę zbudowano w latach 1935–37 szlak turystyczny. Trasa jest eksponowana i zabezpieczona łańcuchami. Są to jedne z najdłuższych łańcuchów w Tatrach, sama zaś przełęcz nazwana została w 1956 r. przez Jana Alfreda Szczepańskiego „słowackim Zawratem”. Przez wiele lat szlak ten był jednokierunkowy, w 2013 r. zamontowano dodatkowe łańcuchy i klamry umożliwiające bezpieczne przejście w obu kierunkach. W sierpniu 2021 r. otworzono dla turystów alternatywną trasę via ferraty o trudnościach A/B. Poprowadzono ją po skałach powyżej klasycznego szlaku turystycznego. Z przełęczy prowadzi nieoznakowana, najłatwiejsza droga na Mały Lodowy Szczyt.
Czerwona Ławka składa się z dwóch siodeł rozdzielonych niewielką turniczką zwaną Małą Spągą. Siodło znajdujące się bliżej Małego Lodowego Szczytu nosi nazwę Wyżnia Czerwona Ławka, a siodło bezpośrednio poniżej Spągi nazywane jest Niżnią Czerwoną Ławką. Szlak prowadzi przez Wyżnią Czerwoną Ławkę (2309 m). Via ferrata przekracza grań około 10 m powyżej wcięcia Wyżniej Czerwonej Ławki.
Polska nazwa związana jest z kolorem skał poniżej przełęczy, nazwa słowacka to „poprzeczna przełęcz”. Rejon przełęczy zbudowany jest z mylonitów i porasta go bogata flora roślin. Pomimo surowych warunków (duża wysokość nad poziomem morza) stwierdzono tutaj występowanie jeszcze 50 gatunków roślin naczyniowych, w tym aż 8 gatunków skalnic.
Pierwsze znane przejścia turystyczne:

</doc>
<doc id="81167" url="https://pl.wikipedia.org/wiki?curid=81167" title="Lodowa Przełęcz">
Lodowa Przełęcz

Lodowa Przełęcz (słow. "Sedielko", niem. "Kleiner Sattelpass", węg. "Kis-Nyereg-hágó", 2372 m n.p.m.) – przełęcz położona w głównej grani Tatr pomiędzy Małym Lodowym Szczytem ("Široká veža", 2461 m) a Lodową Kopą ("Malý Ľadový štít", 2602 m). Zachodnie stoki spod przełęczy opadają do Doliny Zadniej Jaworowej, wschodnie do Dolinki Lodowej – odgałęzienia Doliny Małej Zimnej Wody. W grani opadającej z Małego Lodowego Szczytu ku Lodowej Przełęczy znajduje się kilka niewybitnych obiektów (w kolejności od wierzchołka):
Przez Lodową Przełęcz poprowadzony jest znakowany szlak turystyczny z Doliny Pięciu Stawów Spiskich ("Kotlina Piatich Spišskych plies"), górnego piętra Doliny Małej Zimnej Wody ("Malá Studená dolina"), do Doliny Jaworowej ("Javorová dolina"). Jest to najwyżej położona przełęcz w Tatrach, przez którą przebiega szlak turystyczny. Zimą trasa jest zamknięta.
Przełęcz powstała w szerokiej strefie mylonitów. Pierwsze odnotowane przejścia turystyczne: Feliks Berdau, Wojciech Grzegorzek, Józef Stolarczyk z przewodnikami 13 sierpnia 1854 r., zimą – Károly Jordán z przewodnikami Johannem Franzem seniorem i Johannem Hunsdorferem juniorem (5 stycznia 1902 r.). W XIX wieku po obu stronach przełęczy zalegały wielkie pola firnowe i przejście tędy było dużo trudniejsze, jednak w 1891 przeszedł tędy batalion piechoty.

</doc>
<doc id="81177" url="https://pl.wikipedia.org/wiki?curid=81177" title="Mohandas Gandhi">
Mohandas Gandhi



</doc>
<doc id="81178" url="https://pl.wikipedia.org/wiki?curid=81178" title="Francesco Franco">
Francesco Franco



</doc>
<doc id="81179" url="https://pl.wikipedia.org/wiki?curid=81179" title="PaintShopPro">
PaintShopPro



</doc>
<doc id="81180" url="https://pl.wikipedia.org/wiki?curid=81180" title="Bi-Pi">
Bi-Pi



</doc>
<doc id="81181" url="https://pl.wikipedia.org/wiki?curid=81181" title="Język griko">
Język griko

Język griko – język ojczysty Greków zamieszkujących Kalabrię i Apulię we Włoszech (Italogreków). Jest uważany niekiedy za dialekt języka nowogreckiego, wywodzi się jednak bezpośrednio z dialektu doryckiego greki klasycznej. Przez wieki pozostawał pod silnym wpływem łaciny, a później języka włoskiego, wciąż jest jednak w dużym stopniu zrozumiały dla użytkowników współczesnej greki.
Na używaną przez Italogreków odmianę greki zwaną „grico” ("griko") składają się dwa dialekty, "griko-bovese" ("griko-calabro") i "griko salentino", używane w obu enklawach. Jest ona zapisywana alfabetem łacińskim. Lokalne władze nie czynią przeszkód w oficjalnym użyciu tego języka. Pod koniec XX wieku środowiska akademickie południowych Włoch usiłowały ożywić kulturę italogrecką poprzez naukę "grico" w szkołach i na kursach, wydawanie czasopism i kontakty z Grecją, jednak wśród młodego pokolenia asymilacja wydaje się całkowita.
Z rodzin mówiących w "griko" pochodzili biskup Barlaam z Kalabrii i przyjaciel Petrarki Leontius Pilatus.

</doc>
<doc id="81182" url="https://pl.wikipedia.org/wiki?curid=81182" title="Martin Luther King Jr.">
Martin Luther King Jr.



</doc>
<doc id="81184" url="https://pl.wikipedia.org/wiki?curid=81184" title="Księżna Diana">
Księżna Diana



</doc>
<doc id="81191" url="https://pl.wikipedia.org/wiki?curid=81191" title="Xfig">
Xfig

Xfig - program do tworzenia grafiki wektorowej. Jest przeznaczony do tworzenia nieskomplikowanych rysunków.
Działa w systemach uniksowych oraz w systemie MS Windows, istnieje także wersja Xfiga napisana w Javie, którą można uruchomić w dowolnej przeglądarce internetowej.
Program umożliwia rysowania odcinków, łamanych zamkniętych i otwartych, okręgów, elips, łuków, krzywych sklejanych; możliwe jest również wprowadzenie tekstu oraz wstawianie gotowych obrazków (EPS/PS, GIF, JPEG, PNG, PCX, PNM).
Liniom (obrysom) obiektów można nadać kolor, grubość oraz styl kreskowania, natomiast obszary zamknięte wypełnić kolorem jednolitym lub użyć predefiniowanych wzorów.
Obiekty graficzne można umieszczać na warstwach. Program oferuje podstawowe operacje edycyjne jak przesuwanie, skalowania, kopiowanie, obracanie, odbicia zwierciadlane. Xfig umożliwia grupowanie obiektów, a także tworzenie bibliotek symboli.
Xfig zapisuje rysunki w swoim własnym, bardzo prostym i dobrze udokumentowanym formacie (FIG). Umożliwia również zapis rysunków tak do formatów rastrowych (m.in. GIF, PNG, JPEG, PCX) jak i wektorowych (m.in. EPS, PDF, SVG, METAFONT, MetaPost, LaTeX).

</doc>
<doc id="81196" url="https://pl.wikipedia.org/wiki?curid=81196" title="Metaanaliza">
Metaanaliza

Metaanaliza – pojęcie z zakresu analizy danych i wnioskowania statystycznego, określające wtórne odkrywanie wiedzy metodą uogólniania informacji zawartych w publikacjach czy źródłach pierwotnych. 
Najczęściej metaanaliza przybiera postać przeglądu systematycznego literatury z jakiegoś obszaru, wzbogaconego o analizę (najczęściej statystyczną) uzyskanych wcześniej wyników, wnioskowanie i podsumowanie. Uważa się, że metaanaliza jest samodzielnym i pełnoprawnym rodzajem badania naukowego (z ang. "integrative research" lub "literature-based discovery"). Narzędzie to pozwala określić, jakie wnioski płyną z całości publikacji z danego tematu, dając dokładniejszą i szerszą wiedzę niż analizowanie pojedynczych badań. Pojęcie ukuł Gene V. Glass w 1976 r., zaś spopularyzował w 1978 r. Robert Rosenthal, choć proste metody tego typu opisywano już wcześniej, jak np. test łączonego prawdopodobieństwa Ronalda Fishera. 
Metaanaliza uprawnia do wyciągania pewniejszych wniosków ze zbioru badań, zwłaszcza oszacowań wielkości efektu, niż bardziej nieformalne metody, takie jak najprostsze zliczanie wyników badań „za” i „przeciwko” hipotezie. Do porównywania kilku metod postępowania jednocześnie może służyć metaanaliza sieciowa.
Typowa procedura.
Procedura metaanalityczna ma najczęściej podobną postać:
Inne często spotykane elementy to narzędzia kontroli jakości metodologicznej i tendencyjności publikacji, jak "funnel plot" i "P"-curve. W oparciu o ich wyniki można, jeśli jest taka potrzeba, przedstawić ogólną wielkość efektu z poprawką na błędy metodologiczne.
Narzędzia.
Do wykonywania metaanaliz można używać pakietu "meta" w języku R.

</doc>
<doc id="81197" url="https://pl.wikipedia.org/wiki?curid=81197" title="Povray">
Povray



</doc>
<doc id="81198" url="https://pl.wikipedia.org/wiki?curid=81198" title="Bernard Zwinny">
Bernard Zwinny

Bernard Zwinny lwówecki (ur. między 1253 a 1257, zm. 25 kwietnia 1286) – książę lwówecki w latach 1281–1286.
Życiorys.
Bernard był najmłodszym synem księcia śląskiego Bolesława II Rogatki i Jadwigi pochodzącej z Anhaltu. Nie wiadomo, kiedy dokładnie się urodził, musiało to jednak nastąpić przed 1258 rokiem, skoro siedem lat późnej został wysłany przez ojca do Wrocławia z dziesięciną dla biskupa Tomasza. W kolejnych latach Bernard aktywnie wspierał politykę ojca i braci Henryka V Brzuchatego i Bolka Surowego (m.in. uczestniczył w zwycięskiej bitwie pod Stolcem). Samodzielnym księciem został dopiero trzy lata po śmierci ojca, w 1281 roku, kiedy to Bolko Surowy wydzielił mu księstwo ze stolicą w Lwówku Śląskim. Niewiele wiadomo także o tym okresie życia Bernarda – z zachowanych informacji można przypuszczać, że był raczej propagatorem wartości rycerskich, o czym świadczyć może zachowana pieczęć księcia. Wskazywać na to może zresztą przydomek, jakim obdarzają Bernarda współczesne źródła: "Zwinny". Szczególną wdzięczność wobec księcia na Lwówku Śląskim zachował zakon joannitów, którego Bernard był hojnym dobroczyńcą, dając im m.in. w 1281 roku wieś Cieplice. Bernard Zwinny zmarł w 1286 roku w stanie bezżennym, nie doczekawszy się następców. Został pochowany w kościele Ojców Dominikanów w Legnicy, zaś jego księstwo zostało połączone z dzielnicą jaworską Bolka Surowego.
Genezę przydomka księcia lwóweckiego wyjaśnił Jan Długosz w swojej kronice:

</doc>
<doc id="81202" url="https://pl.wikipedia.org/wiki?curid=81202" title="Limba">
Limba



</doc>
<doc id="81203" url="https://pl.wikipedia.org/wiki?curid=81203" title="Paint Shop Pro">
Paint Shop Pro

Paint Shop Pro (PSP) – edytor grafiki bitmapowej i wektorowej dla komputerów z systemem operacyjnym Microsoft Windows.
Stworzony przez firmę Jasc Software, stał się jednym z popularniejszych edytorów pod ten system. Obecnie producentem programu jest Corel, który przejął Jasc w październiku 2004.
Aplikacja jest udostępniana na zasadach licencji shareware. Po wykupieniu pełnej wersji zazwyczaj użytkownik dostaje aplikację Animation Shop, która poza współpracą z PSP nadaje się do tworzenia animacji.
W PSP można stworzyć nową grafikę, jak i też obrabiać gotowy plik, a także poprawiać. Program ma dużą kolekcję pędzli ("brush"), kształtów figur, a także wzorów do malowania (tzw. "Picture Tubes") oraz gotowych efektów.
Wersje.
Program był początkowo wydawany przez firmę JASC Software. Od października 2004 dalszym rozwojem PSP zajmuje się Corel.
Okres JASC: 1990-2004.
W poniższej tabeli podane "kursywą" daty są szacowane na podstawie najwcześniejszych informacji z plików wysyłanych na serwery FTP należących do JASC lub Corela. Pozostałe daty pochodzą z informacji prasowych lub opublikowanych na stronie JASC Software.

</doc>
<doc id="81205" url="https://pl.wikipedia.org/wiki?curid=81205" title="GD (oprogramowanie)">
GD (oprogramowanie)

GD jest biblioteką graficzną służącą do dynamicznej manipulacji obrazami. Jej głównym twórcą jest Thomas Boutell. Dzięki niej można tworzyć obrazy w formatach GIF, JPEG, PNG i BMP. GD obsługuje m.in. takie języki programowania jak C, PHP, Perl, OCaml, Tcl, Pascal czy REXX.
Biblioteka jest udostępniana na zasadach Open Source.

</doc>
<doc id="81208" url="https://pl.wikipedia.org/wiki?curid=81208" title="Cyprysowate">
Cyprysowate

Cyprysowate ("Cupressaceae" Rich. ex Bartl.) – rodzina żywicznych drzew i krzewów nagonasiennych. Obejmuje w zależności od ujęcia około 130 gatunków skupionych w 29–32 rodzajach. Rozprzestrzenione są niemal na całym świecie, przy czym w Polsce występują naturalnie jedynie gatunki z rodzaju jałowiec ("Juniperus"). Zajmują bardzo zróżnicowane siedliska, z wyjątkiem tundry i wilgotnych lasów równikowych, wiele gatunków ma ograniczony zasięg i jest zagrożona wymarciem. Wiele gatunków jest popularnie uprawianych, także w Polsce (np. żywotniki i cyprysiki). Liczne gatunki są ważnym źródłem drewna i żywic.
Systematyka i pochodzenie.
Rodzina obejmuje we współczesnych klasyfikacjach systematycznych dawniej wyodrębniane cypryśnikowate ("Taxodiaceae") z 9 rodzajami. Rodzina ta w wyniku analiz filogenetycznych, opartych głównie na badaniach molekularnych, okazała się grupą parafiletyczną, w obrębie której zagnieżdżone były cyprysowate. W tej sytuacji konieczne było dla uzyskania taksonu monofiletycznego złączenie tych rodzin w jeden takson.
Najstarsze skamieniałości rodziny datowane są na 170 milionów lat (szyszka z zachodniej Szkocji).

</doc>
<doc id="81212" url="https://pl.wikipedia.org/wiki?curid=81212" title="Cisowate">
Cisowate

Cisowate ("Taxaceae" Gray) – rodzina drzew i krzewów iglastych z rzędu cyprysowców. Obejmuje 6 rodzajów z 28 gatunkami występującymi w Eurazji, Afryce północnej, Ameryce Północnej i Środkowej oraz na Nowej Kaledonii. W Polsce jedynym rodzimym przedstawicielem rodziny jest cis pospolity ("Taxus baccata"). W przeszłości wyodrębniano rodzinę głowocisowatych ("Cephalotaxaceae"), jednak okazała się ona zagnieżdżona w obrębie cisowatych. Charakterystyczna dla przedstawicieli rodziny jest mięsista osnówka otaczająca pojedyncze nasiono (dwa u głowocisa). Rośliny z tej rodziny mają zastosowanie do produkcji drewna, są sadzone jako rośliny ozdobne, należą tu także rośliny lecznicze. Nasiona torrei orzechowej są jadalne.
Systematyka.
Rodzina stanowi klad siostrzany wobec cyprysowatych ("Cupressaceae") w obrębie rzędu cyprysowców ("Cupressales"). W przeszłości wyodrębniano rodzinę głowocisowatych ("Cephalotaxaceae"), jednak okazała się ona zagnieżdżona w obrębie cisowatych. W celu uzyskania taksonów monofiletycznych można co prawda wyróżnić trzy rodziny ("Cephalotaxaceae", "Amentotaxaceae", "Taxaceae"), jednak we współczesnych publikacjach systematycznych raczej łączy się je w szerszą, monofiletyczną rodzinę cisowatych ("Taxaceae" "sensu lato").

</doc>
<doc id="81213" url="https://pl.wikipedia.org/wiki?curid=81213" title="Powiat złotoryjski">
Powiat złotoryjski

Powiat złotoryjski – powiat w Polsce (województwo dolnośląskie), utworzony w 1999 roku w ramach reformy administracyjnej. Jego siedzibą jest miasto Złotoryja.
W skład powiatu wchodzą:
Powiat graniczy z powiatami: legnickim, jaworskim, karkonoskim, lwóweckim i bolesławieckim.
Przed 1 stycznia 1999 r. wszystkie gminy powiatu należały do województwa legnickiego, z wyjątkiem gminy Świerzawa i miasta Wojcieszów, które należały do województwa jeleniogórskiego.
Demografia.
Według danych z 31 grudnia 2019 roku powiat zamieszkiwało 43 490 osób. Natomiast według danych z 30 czerwca 2020 roku powiat zamieszkiwały 43 274 osoby.
Gospodarka.
W końcu września 2019 roku liczba zarejestrowanych bezrobotnych w powiecie obejmowała około 1,7 tys. mieszkańców, co stanowiło stopę bezrobocia na poziomie 12,8% do aktywnych zawodowo.
Historia.
Powiat złotoryjski istniał także przed reformą podziału administracyjnego Polski w roku 1975, wówczas w jego skład wchodziły także:

</doc>
<doc id="81214" url="https://pl.wikipedia.org/wiki?curid=81214" title="Państwowa Medyczna Wyższa Szkoła Zawodowa w Opolu">
Państwowa Medyczna Wyższa Szkoła Zawodowa w Opolu

Państwowa Medyczna Wyższa Szkoła Zawodowa w Opolu (PMWSZ) – państwowa uczelnia medyczna w Opolu, utworzona 1 maja 2003 roku na podstawie rozporządzenia Rady Ministrów z dnia 8 kwietnia 2003 roku. W jej ramach powołano wówczas trzy instytuty: Fizjoterapii, Pielęgniarstwa i Położnictwa. 15 lipca 2020 roku została włączona w strukturę Uniwersytetu Opolskiego jako Wydział Nauk o Zdrowiu, będący częścią składową Collegium Medicum tej uczelni.
Kształciła studentów na pięciu podstawowych kierunkach zaliczanych do obszaru nauk medycznych, nauk o zdrowiu oraz nauk o kulturze fizycznej, na studiach stacjonarnych i niestacjonarnych: pierwszego, drugiego stopnia oraz jednolitych studiach magisterskich. Strukturę uczelni tworzyły w ostatnim okresie jej działalności trzy wydziały. Była jedyną państwową medyczną wyższą szkołą zawodową w Polsce, jak i pierwszą uczelnią medyczną na Opolszczyźnie.
Władze kanclerskie.
W ostatniej kadencji władz uczelni w latach 2016–2020 kierownicze funkcję administracyjne pełnili: 
Historia.
Geneza uczelni.
Państwowa Medyczna Wyższa Szkoła Zawodowa w Opolu powstała na bazie Medycznego Studium Zawodowego im. dr. Marii Kujawskiej. Początki tej szkoły sięgają 1955 roku, kiedy to utworzono Państwową Szkołę Położnych w Nysie, którą w 1957 roku przeniesiono do Opola do tymczasowej siedziby przy ul. Konduktorskiej. W 1962 roku zapadła decyzja o budowie nowej siedziby szkoły przy ul. Katowickiej, która została oddana do użytku w 1967 roku. W tym samym roku z inicjatywy władz wojewódzkich powstała Państwowa Szkoła Medyczna Pielęgniarstwa z tymczasową siedzibą w Brzegu. Po ukończeniu budowy Domu Słuchacza w Opolu przy ul. Katowickiej we wrześniu 1968 roku nastąpiło jej przeniesienie do Opola i połączenie organizacyjne z Państwową Szkołą Położnych w Zespół Średnich Szkół Medycznych w Opolu. W 1972 roku szkoła ta została przekształcona w wyniku reformy szkolnictwa w Polsce w Medyczne Studium Zawodowe w Opolu. Decyzją wojewody opolskiego z 1974 roku szkole nadano patrona, którym została dr Maria Kujawska.
Na początku XXI wieku zrodziła się idea powstania, na terenie województwa opolskiego, uczelni kształcącej kadrę medyczną, której brakowało w tym regionie. Z tego zapotrzebowania zrodził się pomysł utworzenia, na bazie Medycznego Studium Zawodowego im. Marii Kujawskiej, nowej uczelni, kształcącej kadry medyczne. Po zgromadzeniu stosownych dokumentów został przedłożony do Komisji Akredytacyjnej Ministerstwa Edukacji Narodowej wniosek o utworzenie w Opolu Wyższej Szkoły Medycznej.
Początki uczelni.
Rozporządzeniem Rady Ministrów z dnia 1 maja 2003 roku na bazie Medycznego Studium Zawodowego w Opolu powstała Państwowa Medyczna Wyższa Szkoła Zawodowa. Początkowo główny trzon kadry naukowej uczelni stanowili dotychczasowi nauczyciele studium, które ostatecznie zakończyło swoją działalność w 2007 roku. Pierwszym rektorem uczelni został w 2003 roku dr hab. Andrzej Steciwko. Strukturę uczelni tworzyły: Instytut Pielęgniarstwa na czele z dyrektorem dr. Ryszardem Kwiecińskim oraz Instytut Położnictwa, którym kierował dr Wojciech Guzikowski. W październiku 2003 roku uczelnia zainaugurowała pierwszy rok akademicki, zaś studia rozpoczęło ponad 300 studentów. W tym samym roku w lipcu oddano do użytku także nowy budynek dydaktyczny. Uroczysta inauguracja miała miejsce 17 października 2003 roku, zaś wykład inauguracyjny pt. "Mistrz i uczeń w medycynie" wygłosił prof. dr hab. Leszek Paradowski.
Mając na uwadze dalszy rozwój uczelni przystąpiono do dalszego rozwoju jej bazy lokalowej. W kadencji władz rektorskich 2004–2008 opracowano plan budowy nowoczesnej auli i siedmiokondygnacyjnego budynku dydaktycznego, mających pomieścić: 9 sal wykładowych, 15 seminaryjnych, nowoczesną bibliotekę wraz z czytelnią i bogato wyposażone laboratoria naukowo-badawcze. Działkę, na której miały się znaleźć nowe obiekty akademickie, która przylegała do terenu uczelni, przekazał prezydent Opola. W 2006 roku powstała kolejna jednostka organizacyjna PMWSZ – Instytut Fizjoterapii. Jego dyrektorem został dr Tomasz Halski. Nowy kierunek studiów, jakim była fizjoterapia, cieszył się sporą popularnością wśród absolwentów szkół średnich, biorących udział w rekrutacji w roku akademickim 2006/2007 i to pomimo faktu, iż ten sam kierunek można było w Opolu również studiować na Politechnice Opolskiej. W 2008 roku powstał Instytut Zdrowia Publicznego, którego szefostwo objął dr Zbigniew Kuzyszyn.
Dalszy rozwój uczelni.
W 2009 roku oddano do użytku nowoczesną aulę mogącą pomieścić 500 słuchaczy z możliwością jej podziału na dwie samodzielne sale. W tym samym roku pierwszy rok działalności zainaugurował Instytut Kosmetologii na czele z dr Izabelą Wróblewską. Rok później zakończono modernizację biblioteki uczelnianej oraz sali gimnastycznej. W 2011 z przyczyn zdrowotnych prof. Andrzej Steciwko zrezygnował z kierowania uczelnią. Nowym rektorem został prof. Roman Kurzbauer, który kontynuował wizję rozwoju swojego poprzednika. Zastąpiony został on w 2012 roku w wyniku kolejnych wyborów władz uczelni na tym stanowisku przez dr. Tomasza Halskiego. W 2012 roku zmarł pierwszy rektor PMWSZ w Opolu, prof. Steciwko. Mając na uwadze jego zaangażowanie w powstanie i rozwój opolskiej uczelni medycznej, jej Senat podjął decyzję o nadaniu jego imienia auli uczelni. Obchodząc w 2013 jubileusz 10-lecia uczelni zorganizowano zjazd absolwentów Studium Medycznego oraz PMWSZ w Opolu.
W 2014 roku opolska medyczna wyższa szkoła zawodowa uzyskała zgodę na prowadzenie studiów drugiego stopnia na kierunku fizjoterapia, zaś w 2015 roku na kierunku pielęgniarstwo, a w 2016 roku w zakresie położnictwa i kosmetologii. W tym samym roku powstał Instytut Dietetyki, którego dyrektorem została dr Krystyna Brzozowska. Ważnym wydarzeniem w dziejach uczelni było otrzymanie od Ministerstwa Nauki i Szkolnictwa Wyższego w 2017 roku kategorii naukowej A dla kierunku fizjoterapia. Kadencja władz uczelni 2016–2020 przyniosła także zmianę struktury organizacyjnej tej szkoły wyższej. Również w 2017 roku, w miejsce dotychczasowych instytutów, zostały powołane wydziały: Wydział Nauk o Zdrowiu, Wydział Nauk Medycznych oraz Wydział Fizjoterapii. W 2019 roku otworzono przy wsparciu ze strony Ministerstwa Zdrowia Innowacyjne Centrum Symulacji Medycznej, w którym w warunkach wysokiej wierności odbywały się zajęcia praktycznej nauki zawodu.
Od 2015 roku uczelnia przystąpiła do programu wymiany studentów i pracowników naukowo-dydaktycznych – Erasmus+. Koordynacją tego projektu zajęło się założone rok później Biuro ds. Współpracy z Zagranicą. Udział w programie wzięło ponad 400 uczestników, a kolejnych 200 skorzysta z niego na podstawie grantów pozyskanych w 2020 roku. Państwowa Medyczna Wyższa Szkoła Zawodowa w Opolu podjęła współpracę z uczelniami w Fidżi, Japonii, Kubie, Stanach Zjednoczonych, Rosji, Ukrainie, Białorusi, Kazachstanie, Izraelu i Bhutanie.
Włączenie w struktury Uniwersytetu Opolskiego.
Koncepcja konsolidacji Państwowej Medycznej Wyższej Szkoły Zawodowej w Opolu z Uniwersytetem Opolskim po raz pierwszy pojawiła się w styczniu 2015 roku. Podstawą tej idei było przeświadczenie, iż jedynie stworzenie silnego oraz prężnego ośrodka akademickiego, kształcącego także w dziedzinie nauk medycznych i nauk o zdrowiu, stwarza nowe możliwości rozwoju opolskiego środowiska akademickiego. Ponadto uważano, że włączenie PMWSZ do opolskiego uniwersytetu pozwoli na bardziej efektywną gospodarkę finansową, a także w istotny sposób przełoży się na lepsze wykorzystanie zasobów kadrowych, jak i finansowych obu uczelni. Kolejne lata przyniosły dalsze rozmowy, jednak nie kończyły się one wypracowaniem żadnego porozumienia w tej sprawie.
Jednak kolejne, trudne rozmowy dotyczące szczegółów konsolidacji, a później samego pomysłu włączenia PMWSZ w strukturę uniwersytetu, zakończyły się niepowodzeniem. Przełomem okazały się pracę na szczeblu ministerialnym, kiedy to ówczesny minister nauki i szkolnictwa wyższego Jarosław Gowin w 2019 roku zaproponował projekt rozporządzenia w sprawie włączenia PMWSZ w Opolu do Uniwersytetu Opolskiego. Rozpoczęło to cykl cotygodniowych dyskusji przedstawicieli obu uczelni. 24 kwietnia 2020 roku list popierający projekt rozporządzenia napisali do Ministerstwa Nauki i Szkolnictwa Wyższego byli rektorzy Uniwersytetu Opolskiego, zaś 14 maja tego samego roku zapadła ministerialna decyzja o połączeniu obu uczelni.
21 maja 2020 roku miało miejsce uroczyste podpisanie dokumentu o połączeniu obu placówek akademickich. Weszła ona w życie 15 lipca tego samego roku. W jej wyniku Państwowa Medyczna Wyższa Szkoła Zawodowa w Opolu weszła w skład Uniwersytetu Opolskiego jako Wydział Nauk o Zdrowiu, będący częścią Collegium Medicum. W skład kolegium ponadto miał wejść uniwersytecki Wydział Lekarski. Dotychczasowy rektor PMWSZ w Opolu objął funkcję prorektora ds. Collegium Medicum.
Kierunki kształcenia.
W roku akademickim 2019/2020 Państwowa Medyczna Wyższa Szkoła Zawodowa w Opolu oferowała studia w trybie stacjonarnym i niestacjonarnym I stopnia na czterech kierunkach. Kształcenie trwało trzy lata i kończyło się uzyskaniem tytułu zawodowego licencjata. Do wyboru były następujące kierunki:
Po ukończeniu studiów licencjackich ich absolwenci mogli kontynuować dalsze kształcenie w ramach studiów II stopnia (magisterskich uzupełniających) w trybie dziennym bądź zaocznym. Nauka na nich trwała dwa lata i kończyła się uzyskaniem tytułu zawodowego magistra:
Uczelnia kształciła także w ramach jednolitych studiów magisterskich, trwających 5 lat studentów na kierunku fizjoterapia. Ich absolwenci otrzymywali tytuł zawodowy magistra. Ponadto opolska medyczna wyższa szkoła zawodowa oferowała także studia podyplomowe oraz kursy dokształcające.
Wydawnictwo PMWSZ w Opolu.
Uczelnia posiadała własne Wydawnictwo Państwowej Medycznej Wyższej Szkoły Zawodowej w Opolu, które powstało w 2013 roku. Zajmowało się ono publikowaniem monografii naukowych oraz podręczników w celu promowania nowoczesnej wiedzy, badań naukowych, jak i także prac rozwojowych jej pracowników. Prace koncentrowały się na najnowszych osiągnięciach naukowych medycyny ze szczególnym uwzględnieniem pielęgniarstwa, położnictwa i fizjoterapii. Ponadto publikowane prace m.in. z zakresu: neonatologii, pediatrii, chorób cywilizacyjnych, zagadnień rehabilitacji, profilaktyki chorób, edukacji zdrowotnej, doświadczeń pacjenta w związku z chorobą oraz bólem, etyki medycznej. Misją wydawnictwa było umożliwienie wszystkim zainteresowanym dostępu do monografii naukowych, podręczników. Publikacje wydawane były głównie w sposób niekomercyjny. Dostępne były w wersji drukowanej jak i opublikowane on-line w Dolnośląskiej Bibliotece Cyfrowej.

</doc>
<doc id="81215" url="https://pl.wikipedia.org/wiki?curid=81215" title="Danu">
Danu

Danu – bóstwo żeńskie obecne w mitologiach ludow indoaryjskich.
Danu może być identyfikowana z indoeuropejską boginią wody Danavas, uznawaną za pramatkę - bóstwo najbardziej pierwotne, wywodzące się z okresu matriarchatu. O powiązaniach Danu z wodą mówią nazwy wielkich europejskich rzek: Donu, Dniestru, Dniepru, a zwłaszcza Dunaju (łac. Danubius), który Celtowie czcili szczególnie. Na jej cześć zatapiali w rzekach i jeziorach kotły ofiarne, możliwe także iż wiele ofiar z ludzi znajdowanych na bagnach w całej Europie było przeznaczone dla niej
Hinduizm.
W hinduizmie, Danu jest pierwotną boginią wody, która była obecna podczas stworzenia. Do jej synów zalicza się Wrytrę.
Celtowie.
W mitologii celtyckiej, Danu była boginią-matką. Bogini żyzności, urodzaju, ale również śmierci i zniszczenia. Jej mężem był Beli. Ich dziećmi byli: Dagda, Dian Cecht, Lir, Lugh, Gwydion, Govannon, Arianrhod, Gilfaethwy i Amaethon. Z Dagdą miała dziecko o imieniu Ogma. Była matriarchinią ludu Tuatha Dé Danann.

</doc>
<doc id="81221" url="https://pl.wikipedia.org/wiki?curid=81221" title="Zespół Jurajskich Parków Krajobrazowych">
Zespół Jurajskich Parków Krajobrazowych

Zespół Jurajskich Parków Krajobrazowych – nieistniejący już zespół sześciu parków krajobrazowych w województwie małopolskim o łącznej powierzchni 90 038 ha, które razem z otuliną (73576 ha) i Ojcowskim Parkiem Narodowym (2146 ha) stanowiły największy w Polsce obszar podlegający ochronie.
Zespół Jurajskich Parków Krajobrazowych został utworzony w 1981 roku, a w 1999 w wyniku reformy administracyjnej ZJPK został powiększony o część obszaru, który dawniej znajdował się w granicach Zespołu Jurajskich Parków Krajobrazowych województwa katowickiego. Dyrekcja Zespołu miała siedzibę w Krakowie. 30 stycznia 2009 roku Zespół Jurajskich Parków Krajobrazowych wraz z Zespołem Parków Krajobrazowych Pogórza i Popradzkim Parkiem Krajobrazowym, został przekształcony w Zespół Parków Krajobrazowych Województwa Małopolskiego z oddziałami w Krakowie, Tarnowie i Starym Sączu.
Historia.
Z pomysłem utworzenia na obszarze Jury Krakowsko-Częstochowskiej parku krajobrazowego wystąpił w 1948 r. dr Zygmunt Novák, będący później profesorem Politechniki Krakowskiej. Kierował on pracami zmierzającymi do zagospodarowania terenu Jury. Efektem koncepcji planistycznych było powstanie w latach 50. i 60. szeregu rezerwatów przyrody. Parki krajobrazowe powstały dopiero w latach 1980–1982. Ich głównym celem była ochrona przyrody i kultury Jury w powiązaniu z racjonalnym wykorzystaniem dla potrzeb społecznych i turystycznych.
Jurajskie Parki Krajobrazowe.
W skład zespołu wchodziły następujące parki krajobrazowe:

</doc>
<doc id="81225" url="https://pl.wikipedia.org/wiki?curid=81225" title="La Niña">
La Niña

La Niña – anomalia pogodowa polegająca na utrzymywaniu się ponadprzeciętnie niskiej temperatury na powierzchni wody, występująca we wschodniej części tropikalnego Pacyfiku (szczególnie u wybrzeży Ameryki Południowej). 
La Niña jest związana ze zjawiskiem El Niño – oba zjawiska są fazami oscylacji południowej. Wiatry pasatowe mają składową wiatru wiejącą ze wschodu i spiętrzają ocean (o około 60 cm) w zachodnim Pacyfiku, transportują także wilgotne powietrze. Temperatura oceanu w zachodniej części Pacyfiku jest stosunkowo wysoka co powoduje burze i powstawanie cyklonów tropikalnych. 
Telekoneksje ze średnimi szerokościami.
Konsekwencją ruchu wód oceanicznych oraz pasatów są bardziej obfite deszcze monsunowe w Indiach oraz intensywniejsze niż zazwyczaj opady w Australii, Indonezji oraz Afryce południowo-zachodniej. Poprzez zepchnięcie polarnego prądu strumieniowego znad Kanady nad obszar Stanów Zjednoczonych przyczynia się do ochłodzenia zim w tym rejonie. 
W latach występowania La Niña słabnie również podzwrotnikowy prąd wiejący nad Zatoką Meksykańską, umożliwiając huraganom znad Oceanu Atlantyckiego przesuwanie się na zachód.

</doc>
<doc id="81227" url="https://pl.wikipedia.org/wiki?curid=81227" title="Diecezja sosnowiecka">
Diecezja sosnowiecka

Diecezja sosnowiecka (łac. "Dioecesis Sosnoviensis") – jedna z 3 diecezji obrządku łacińskiego w metropolii częstochowskiej w Polsce, złożona z 97 parafii dotychczasowej diecezji częstochowskiej, 44 parafii diecezji kieleckiej i 11 parafii archidiecezji krakowskiej (parafie jaworznickie, historycznie nigdy nie należące do Zagłębia), ustanowiona 25 marca 1992 przez papieża Jana Pawła II bullą "Totus Tuus Poloniae Populus" (z łac. „Cały Twój lud w Polsce”). Największe wydarzenie w historii diecezji to wizyta papieża Jana Pawła II 14 czerwca 1999 roku w Sosnowcu, co zgodnie ze słowami pierwszego ordynariusza księdza biskupa Adama Śmigielskiego, było wielkim sukcesem Kościoła katolickiego w Zagłębiu Dąbrowskim i ludzi tutaj mieszkających.
Diecezja sosnowiecka graniczy z archidiecezją katowicką, archidiecezją częstochowską i archidiecezją krakowską.
W 2021 w diecezji posługę pełniło 327 księży, a w seminarium kształciło się 14 kleryków. Udzielono 4607 chrztów (wobec 4233 rok wcześniej), 5755 I komunii (wobec 5002 w 2020), 4367 bierzmowań (wobec 3539 w 2020) i 1265 ślubów (wobec 1168 w 2020). We mszach uczestniczy 18% wiernych, do komunii przystępuje 7,7%, a na religię uczęszcza 81,2% uczniów.

</doc>
<doc id="81229" url="https://pl.wikipedia.org/wiki?curid=81229" title="Ogma">
Ogma

Ogma (Ogme, Ogmios) – w mitologii celtyckiej bóg uczonych, nauczania, pisma i elokwencji. Był synem Danu i Dagdy i należał do ludu Tuatha Dé Danann. Wynalazł pismo ogamiczne, stosowane we wczesnym języku irlandzkim.
Został zabity w drugiej bitwie pod Mag Tuireadh po tym, jak zabrał miecz Balora.
W sztuce przedstawiano go jako starego, łysego mężczyznę, odzianego w skórę lwa (tu nawiązania do rzymskiego Herkulesa).
W Galii (Ogmios) przedstawiany jako brodacz, z przymocowanymi do języka łańcuchami, na końcach których wisiały ludzkie głowy (często za uszy).
Inne wersje jego imienia to: Ogmios (galijskie), 
Ogmios Grianainech ("Ogmios Słoneczna Twarz") i Ogmios Milbél (dosł. "Ogmios Miodousty").

</doc>
<doc id="81231" url="https://pl.wikipedia.org/wiki?curid=81231" title="Acetofenon">
Acetofenon

Acetofenon – organiczny związek chemiczny z grupy ketonów (czasem oznaczany skrótem PhAc), jeden z najprostszych ketonów aromatycznych. Ma dość intensywny, przyjemny zapach kojarzący się z zasuszonymi różami. Jest ważnym prekursorem używanym w produkcji związków zapachowych i żywic.
Otrzymywanie.
Acetofenon jest otrzymywany przemysłowo głównie jako produkt uboczny przy produkcji fenolu i acetonu w procesie kumenowym. Jeżeli w przegrupowaniu wodoronadtlenku kumylu migracji ulegnie grupa metylowa zamiast fenylowej produktami tej reakcji będą acetofenon i metanol:
Reakcja ta może stanowić główny kierunek rozkładu wodoronadtlenku kumylu jeśli prowadzi się ją w temp. w obecności .
Drugą przemysłową metodą otrzymywania acetofenonu jest katalityczne utlenianie etylobenzenu w :
Na skalę laboratoryjną acetofenon otrzymuje się metodą Friedela-Craftsa przez acylowanie benzenu chlorkiem acetylu lub bezwodnikiem octowym w obecności bezwodnego chlorku glinu jako katalizatora.

</doc>
<doc id="81234" url="https://pl.wikipedia.org/wiki?curid=81234" title="Server Side Includes">
Server Side Includes

SSI (ang. "Server Side Includes") to prosty mechanizm skryptowy służący do dynamicznego generowania stron WWW na serwerze WWW. Używany przede wszystkim do włączania zdefiniowanych plików do dokumentu wynikowego ("include"). Pozwala na zagnieżdżanie w kodzie dokumentu wartości zmiennych serwera i wyników działania programów uruchomionych po stronie serwera. Domyślnie pliki generowane (filtrowane) przez SSI mają rozszerzenie codice_1.

</doc>
<doc id="81236" url="https://pl.wikipedia.org/wiki?curid=81236" title="WordPerfect Corporation">
WordPerfect Corporation

WordPerfect Corporation – amerykańskie przedsiębiorstwo informatyczne założone w 1979 roku przez Alana Ashtona, Bruce’a Bastiana i Dona Owensa, pod nazwą Satellite Software International, z siedzibą w Orem, w stanie Utah.
Przedsiębiorstwo od początku zajmowało się produkcją edytorów tekstu, a jego pierwszym programem był edytor przeznaczony dla minikomputerów produkowanych przez firmę Data General. W 1982 roku pojawił się WordPerfect, który na wiele lat zdominował rynek, szczególnie w okresie panowania systemu operacyjnego DOS. W połowie lat 80. przedsiębiorstwo zmieniło nazwę na WordPerfect Corporation. Kolejnymi produktami WP Corp. były m.in. pakiet grafiki prezentacyjnej Presentations, zakupiony od Borlanda i rozwijany samodzielnie arkusz kalkulacyjny Quattro Pro, w środowisku Windows pojawił się InfoCentral i zakupiony system zarządzania bazą danych Paradox.
Błędy w zarządzaniu i wytyczaniu strategii rozwoju, przede wszystkim w obliczu rosnącej potęgi Microsoftu i jej produktów biurowych dla Windows, spowodowały niezdolność do dalszego rozwoju i WordPerfect Corporation została w 1994 roku sprzedana firmie Novell, a ta odstąpiła ją w 1996 roku firmie Corel, gdzie programy WordPerfecta pozostają do dzisiaj, należąc w dalszym ciągu do czołowych produktów w swoich klasach na rynku.

</doc>
<doc id="81237" url="https://pl.wikipedia.org/wiki?curid=81237" title="Penarddun">
Penarddun

Penarddun – w mitologii celtyckiej żona Lira, z którym miała dzieci: Bran, Branwen, Manannan mac Lir i Manawydan. Inny mężczyzna, Eurossydd, trzymał jej męża w niewoli tak długo, aż zgodziła się spędzić z nim noc; skutkiem tego związku były bliźniaki o imionach Nisien i Efnisien.

</doc>
<doc id="81241" url="https://pl.wikipedia.org/wiki?curid=81241" title="Lir">
Lir

Lir ("morze") – w mitologii celtyckiej bóg morza. Jego rodzicami byli Danu i Beli, a dziećmi (wszystkie ze związku z Penarddun - Manannan mac Lir, Bran i Branwen. Jego tożsamość z Learem/Lirem, ojcem dzieci zamienionych według legendy "Dzieci Lira" - "Clann Lir" ("Children of Lir") w łabędzie przez ciotkę macochę nie jest do końca pewna. Do czwórki tych dzieci należała Fionnuala. (Imię jej matki to: "Aoibh" a jej siostry - czarownicy macochy - to: "Aoife", imiona trzech braci Fionnuali to: Aodh, Fiachra i Conn). 
Lir popadł w niewolę Eurosswydda, który więził go, aż jego żona, Penarddun, zgodziła się spędzić noc z jego opresorem. Dziećmi Eurosswydda i Penarddun byli bliźniacy: Nisien i Efnisien.
Walijski odpowiednik.
Walijskim odpowiednikiem Lira był Llŷr Llediaith. Słowo Llediaith oznacza „mówić po walijsku z obcym akcentem”.

</doc>
<doc id="81242" url="https://pl.wikipedia.org/wiki?curid=81242" title="Llyr">
Llyr



</doc>
<doc id="81243" url="https://pl.wikipedia.org/wiki?curid=81243" title="Tuczno">
Tuczno

Tuczno (niem. "Tütz") – miasto w północno-zachodniej Polsce, w województwie zachodniopomorskim, w powiecie wałeckim, siedziba gminy miejsko-wiejskiej Tuczno. Położone na Pojezierzu Południowopomorskim, ok. 5 km na wschód od Drawieńskiego Parku Narodowego.
Według danych z 31 grudnia 2013 r. miasto miało 1974 mieszkańców.
Prywatne miasto szlacheckie lokowane w 1395 roku położone było w XVI wieku w województwie poznańskim.
Położenie.
Tuczno jest położone we wschodniej części Równiny Drawskiej, będącej mezoregionem Pojezierza Południowopomorskiego. Tuczno położone jest nad trzema jeziorami: Tuczno, Lubiatowo (są w granicach miasta) oraz Jeziorem Zamkowym.
Miasto znajduje się w południowo-wschodniej części woj. zachodniopomorskiego, we wschodniej części powiatu wałeckiego.
Według danych z 1 stycznia 2014 powierzchnia miasta wynosi 9,21 km².
Miasto leży w odległości:
Położone na ziemi wałeckiej Tuczno początkowo było grodem obronnym na obszarze Krajny, od czasu podboju przez Bolesława Krzywoustego należy do Wielkopolski. W latach 1946–50 miasto administracyjnie należało do woj. szczecińskiego, w latach 1950–75 do woj. koszalińskiego, a w latach 1975–1998 do woj. pilskiego.
Historia.
Pierwszym oficjalnym dokumentem, stwierdzającym, że Tuczno było już wówczas miasteczkiem, jest akt sprzedaży ziemi przez Wedllów. Transakcja została zawarta w 1306 r. Dokument stwierdza, że Wedell, dziedzic na Tucznie („Dominus haereditalis in Tuctz"), sprzedaje mieszczaninowi w Tucznie (urzędnikowi miasta Tuczna) Krzysztofowi Boltenowi („fa-moso viro Christophero Bolten famulo nostro civi in Tuetz”) majątek Strzelno o pow. 7 Hufen za cenę 60 Marek Finkelaugen (moneta pomorska).
Drugi z kolei dokument nosi datę 24 II 1331 r., mocą którego bracia Ludwik i Dambrecht Wedllowie nadają miastu prawo magdeburskie. Dokument ten jest sporządzony w języku niemieckim (Plattdeutsch). Dokumentem tym przyznają równocześnie miastu obszar 175 Hufen, względnie łanów na własność, przy czym podano nazwy jezior i strumieni, które weszły w obręb przyznanych obszarów oraz określono bliżej położenie lasu, przydzielone-go do tego miasta. Istniejącym czterem cechom przyznano prawo magdeburskie i tym cechom, które w przyszłości mogą powstać. Zatwierdzono prawo do polowania na przydzielonych obszarach, ustalono prawo wybierania własnego burmistrza i członków magistratu z tym, że wybory musiały być zatwierdzone przez zamek. Sekretarz magistratu otrzymał obowiązek nauczania dzieci w skromnej szkółce miejskiej. Dokument został podpisany przez wymienionych nadawców prawa oraz przez świadków: Henryka i Jana v. Wedell, sekretarza Mikołaja i wasalów Henryka Wolfsbeutla, Henryka i Reinekego Woltersdorpów oraz Abla Runge; a ze strony radnych podpisali: Piotr Woocke, Claus Dessen, Heine Marquart, Pribemow, Jan Schreder i Piotr Hagedom oraz kilku pomniejszych mieszczan.
W 1338 roku powstała najstarsza budowla, istniejąca po dziś dzień – Zamek Wedlów. Zaczątkiem dzisiejszego miasta była prawdopodobnie słowiańska osada. Tuczno w 1331 roku otrzymało prawa miejskie na prawie brandenburskim, do 1336 wybudowano umocnienia drewniano-ziemne. W 1409 miasto opanowali Krzyżacy, ale już rok później wróciło ono do Korony. Ponownie Krzyżacy zaatakowali Tuczno w 1458, ale wkrótce zostali stąd wyparci. 
W 1606 roku w Tucznie miało miejsce jedno z najsilniejszych odnotowanych trzęsień ziemi na terenie Polski.
Od wcześniejszych już lat, miasto było prywatną własnością rodziny Wedlów, której przedstawiciele byli ważnymi osobistościami w ówczesnej Wielkopolsce. Ich rządy trwały do połowy XVIII wieku, kiedy ród Wedlów-Tuczyńskich całkowicie wygasł. Wtedy Tuczno i okoliczne miejscowości przeszły pod władanie różnych osób, aby w 1772 roku przejść w wyniku I rozbioru Polski pod władzę pruską. W 1807 w czasach napoleońskich chłopi pod dowództwem proboszcza księdza Riebschagiera przepędzili kosami Prusaków, miasto zajął pułkownik Franciszek Garczyński. Tuczno jako jedno z nielicznych miasteczek wielkopolskich nie powróciło do odrodzonej Polski po 1918, lecz dopiero w 1945 roku.
W latach 20. i 30. XX wieku władze niemieckie poleciły wybudować w mieście i okolicach olbrzymie umocnienia, które w czasie II wojny światowej weszły w skład Wału Pomorskiego. Bunkry te po wojnie zostały w większości wysadzone w powietrze przez żołnierzy 47 Armii Radzieckiej. Tuczno zostało zajęte przez żołnierzy radzieckich 11 lutego 1945 roku. Zabudowa miasteczka legła w gruzach, straty sięgnęły 80%.
Miasto zostało ponownie włączone do Polski, zaś jego ludność wysiedlono do Niemiec. Po wojnie nastąpiła odbudowa i rozbudowa miasta, jednak utraciło ono swój pierwotny charakter architektoniczny. Do 1999 roku Tuczno było najmniejszym miastem województwa pilskiego. Obecnie jest jednym z mniejszych miast województwa zachodniopomorskiego.
Zabytki.
Miasto wskutek działań wojennych znacznie ucierpiało, w gruzach legło 80% zabudowy miasta. Wobec tego nie ma tu wielu zabytków, a turystów przyciągają zamek, kościół oraz jeziora. Do zachowanych zabytków należą:
Gospodarka.
Tuczno obecnie stara się o statut gminy uzdrowiskowej, toteż nie ma tutaj uciążliwego przemysłu. Większymi przedsiębiorstwami są , Zakład Gospodarki Komunalnej i Mieszkaniowej, fabryka słodyczy „Ludwig Czekolada” Sp. z o.o., produkująca wyroby pod marką Mauxion, Fritt i Trumpf. Istnieją stacja benzynowa, poczta, ośrodek zdrowia, zajazd, hotel, gościniec, bary, sklepy, restauracja, punkty usługowe i handlowe.
Kultura.
W mieście działa Świetlica Miejska, Biblioteka Publiczna Miasta i Gminy. Organizowane są liczne imprezy jak chociażby Powitanie Wiosny, „Kraszanki, pisanki, malowanki” warsztaty twórcze dla dzieci i młodzieży, Dni Tuczna, Turniej tenisa stołowego, wieczór wróżb, Przegląd piosenki dziecięcej czy Konkurs recytatorski im. Jarosława Rymkiewicza. Od roku 2008 jest organizowany Festiwal Sztuki Audiowizualnej MISIETUPODOBA.
Turystyka.
W mieście działa hotel „Zamek” z restauracją i ośrodek wczasowy „Nad Zatoką”. Nocleg oferują również Ośrodek Leśny przy ul. Staszica, Ośrodek Kempingowo-Wypoczynkowy „Biesiada” przy ul. Jeziornej oraz kwatery prywatne. Niedaleko miejscowości znajduje się Stanica Harcerska Hufca ZHP Łódź-Polesie.
Komunikacja.
Leży ono przy trasach:
Do miasta można dojechać autobusami PKS i WTP.
Administracja.
Miasto jest siedzibą gminy miejsko-wiejskiej. W Radzie Miejskiej w Tucznie zasiada 15 radnych. Organem wykonawczym jest burmistrz. Siedzibą władz jest Urząd Miejski przy ul. Wolności.
Burmistrzowie Tuczna:
Mieszkańcy Tuczna wybierają posłów na Sejm z okręgu wyborczego nr 40 (siedziba Koszalin), senatora z okręgu nr 99 (siedziba Koszalin), a posłów do Parlamentu Europejskiego z okręgu wyborczego nr 13.
Władze miasta współpracują z niemiecką gminą Märkische Heide. Współpraca działa na płaszczyznach kulturalnej, oświatowej, gospodarczej i w ramach wspólnej promocji turystycznej.

</doc>
<doc id="81257" url="https://pl.wikipedia.org/wiki?curid=81257" title="Janko z Czarnkowa">
Janko z Czarnkowa

Janko z Czarnkowa (łac. "Jancone de Czarnekow"; ur. około 1320 w Czarnkowie, zm. 5 kwietnia 1387 w Gnieźnie) – polski kronikarz, podkanclerzy koronny, archidiakon gnieźnieński.
Życiorys.
Rodzina, młodość, początki kariery.
Jan pochodził z Czarnkowa w Wielkopolsce. W dawnej historiografii istniał pogląd, jakoby kronikarz mógł urodzić się na innych terenach, jak np. w miejscowości Czarnkow w Meklemburgii. Był synem Bogumiła, wójta czarnkowskiego. Więzy rodzinne łączyły go z Klemensem z Ruszkowa, który był jego bratem, bratem przyrodnim lub ewentualnie kuzynem. Marek Derwich wysnuwa przypuszczenie, jakoby Janko urodził się nie w Czarnkowie, lecz w Ruszkowie niedaleko Sandomierza.
Pochodzenie społeczne Janka nie jest oczywiste. Wedle dawniejszych badaczy był on uważany za szlachcica z rodu Nałęczów. Janko nigdy jednak nie posługiwał się herbem Nałęcz, a jego znak przy dokumentach identyfikowany jest jako odmiana herbu Rola. Jan Dąbrowski obstaje przy jego mieszczańskim rodowodzie. Za szlacheckim pochodzeniem kronikarza opowiadają się m.in. Marek Derwich oraz Janusz Bieniak. Jerzy Wyrozumski przypuszcza, że rodzice Janka z Czarnkowa należeli do przedstawicieli drobnej szlachty.
Studiował prawo, czego dowodem jest fakt, że określano go jako "iuris peritus" (biegły w prawie). Niektóre dokumenty tytułują go "omni iure peritus" (biegły we wszystkich prawach), co może świadczyć o znajomości zarówno prawa rzymskiego, jak i kanonicznego. Studia prawnicze odbywał zapewne we Włoszech, najprawdopodobniej nie uzyskał jednak stopnia naukowego. Początki kariery urzędniczej Jana przypadają ok. 1348 r., kiedy został on kanclerzem biskupa Andrzeja z Wiślicy. Wraz z nim udał się do Schwerinu (wówczas stolica Hrabstwa Schwerinu, włączonego w 1358 do Meklemburgii), gdzie Andrzej objął godność biskupa. U boku Andrzeja w roku 1355 posłował na dwór papieski do Awinionu.
W 1356 r., po śmierci biskupa Andrzeja, Janko wyjechał do Włocławka, gdzie już wcześniej otrzymał kanonię. W latach 1362-66 kilkukrotnie posłował do Awinionu, zarówno w sprawach kościelnych (z poręki biskupów), jak i państwowych, dzięki czemu zdobywał doświadczenie urzędnicze i obycie w świecie, a także zyskiwał uznanie w kręgach rządzących.
W międzyczasie zdobywał liczne godności i uposażenia kościelne, między innymi probostwo w meklemburskim Tarnowie, kanonię w Bützowie, później kanonie gnieźnieńską, włocławską (tamże później mianowany prepozytem lub nawet dziekanem), poznańską, a wreszcie w roku 1368 (już po uzyskaniu tytułu podkanclerzego) archidiakonat gnieźnieński. Uzyskał też liczne beneficja związane głównie z kapitułą gnieźnieńską i wrocławską.
Kariera u boku Kazimierza Wielkiego.
W czasie licznych podróży (kronikarz odegrał poważną rolę przy zakładaniu Akademii Krakowskiej, w tej sprawie posłował w 1363 do papieża Urbana V do Awinionu) i ze względu na sprawowane funkcje, Jan z Czarnkowa zawierał liczne znajomości z dygnitarzami Królestwa posiadającymi duże wpływy na dworze. Jego przyjaciel jeszcze z czasów meklemburskich Henryk Cropelin, poseł i notariusz króla Kazimierza, odgrywał znaczną rolę w kontaktach władcy z papiestwem. Sojusznikiem Janka w kancelarii królewskiej był również Henryk z Ruszkowa, będący być może krewnym kronikarza. Duże wpływy na dworze krakowskim posiadał biskup Andrzej z Wiślicy, jego protektor. Dowodem dużego uznania i kontaktów, jakie posiadał Janko, jest fakt, że już w 1356 Kazimierz Wielki pisał do papieża w sprawie zagwarantowania kronikarzowi odpowiednich prebend.
Niewątpliwym patronem szybkiego rozwoju kariery Janka na dworze Kazimierza Wielkiego był kanclerz Janusz Suchywilk, do którego frakcji politycznej kronikarz należał. Stanowisko podkanclerzego zaczął piastować w 1366 lub 1367 roku. Dał się poznać jako człowiek energiczny i biegły dyplomata. Będąc ważną postacią kancelarii królewskiej, uczestniczył w procesie tworzenia nowoczesnych podstaw prawnych państwa, takich jak statuty czy organizacja sądu najwyższego prawa magdeburskiego. Był członkiem komisji monarszej zajmującej się organizacją działalności kluczowych dla gospodarki Królestwa żup solnych. Wkrótce stał się posiadaczem dobrze uposażonych prebend we wszystkich kapitułach katedralnych, a także dorabiając się sporego majątku, nabył gród Lubosz koło Czarnkowa.
W trakcie pełnienia swojej funkcji Janko doprowadził do poważnego wzmocnienia rangi urzędu podkanclerzego i jego centralizacji. Monopolizując swoje uprawnienia na terytorium całego państwa, wspólnie z kanclerzem Suchywilkiem osłabił skutecznie znaczenie kanclerzy i podkanclerzy poszczególnych dzielnic na rzecz kancelarii krakowskiej. Pod koniec rządów Kazimierza Wielkiego, za sprawą rosnącej przewagi nad innymi dzielnicami, kancelaria krakowska naturalnie przekształciła się w kancelarię koronną. Świadectwem tego jest tytulatura używana przez Janka, który w dokumentach podpisuje się jako "vicecancellarius Regni Polonie" ("podkanclerzy Królestwa Polskiego") lub "vicecancellarius regni nostri" ("podkanclerzy naszego królestwa").
Upadek polityczny i emigracja.
Po śmierci Kazimierza Wielkiego.
Dobrze zapowiadającą się karierę podkanclerzego zatrzymała śmierć Kazimierza Wielkiego. Po opróżnieniu tronu elity polityczne Królestwa podzieliły się na tzw. "pars ungarorum" (stronnictwo prowęgierskie) oraz "pars terrigenarum" (stronnictwo rodzinne, wspierające rodzimych kandydatów). Janko skłaniał się ku drugiej partii, optując za sukcesją któregoś z kandydatów piastowskich: Kaźka Słupskiego lub Władysława Białego, przeciwko Ludwikowi Węgierskiemu. Fakt, że po zdobyciu tronu polskiego Ludwik Węgierski anulował zapisy terytorialne Kazimierza Wielkiego wobec Kaźka, był przez Janka wielokrotnie poruszany w kronice. Kronikarz czuł również wielką niechęć wobec matki Ludwika, królowej Elżbiety, która sprawowała w jego imieniu rządy namiestnicze w Królestwie Polskim. W związku z tym Janko prawdopodobnie wplątał się w spisek polityczny skierowany przeciw Andegawenom, być może mając na celu doprowadzenie do podwójnej koronacji. Aspiracje te doprowadziły go do upadku politycznego na przełomie lat 1370-71.
Kradzież insygniów koronnych.
Po uroczystym pogrzebie Kazimierza Wielkiego i koronacji Ludwika w Krakowie odkryto fakt naruszenia grobu królewskiego i kradzieży insygniów. O obrazę majestatu i świętokradztwo posądzono Janka, a oskarżycielami byli jego przeciwnicy polityczni oraz osobiści: Zawisza Kurozwęcki i Mikołaj z Kórnika. Królowa Elżbieta z początku nie wierzyła oskarżeniom, jednak Zawiszę poparł jego wpływowy ojciec, wojewoda krakowski Dobiesław Kurozwęcki. Wraz z nim wystąpił przeciw podkanclerzemu szereg znanych i liczących się osób, głównie ze środowiska szlachty krakowskiej. Do posądzenia o kradzież insygniów grobowych dodano również inne, takie jak defraudacja pieniędzy ze skarbca, udawanie szlachectwa czy kontakty z prostytutkami. Do grona osób wspierających Janka należeli m.in. biskupi Jarosław z Bogorii i Skotnik oraz Florian Mokrski. Jeszcze przed wydaniem jakichkolwiek wyroków, prawdopodobnie w grudniu 1370 r., Janko został usunięty z podkanclerstwa, a jego miejsce zajął Zawisza Kurozwęcki.
Proces i opuszczenie dworu.
Janko został wstępnie przesłuchany w Krakowie lub Miechowie, w obecności królowej Elżbiety. Oskarżony przyznał się wówczas do winy kradzieży, oświadczając jednak, że miał zamiar zagarnięte przedmioty przeznaczyć na pobożne cele. Dążenia Elżbiety do postawienia kronikarza przed sądem biskupa krakowskiego nie powiodły się, gdyż pełniący tę funkcję Florian Mokrski, sojusznik Janka, odmówił zawiązania procesu. Biskup stwierdził, że Janko, jako archidiakon gnieźnieński, nie podlega jurysdykcji krakowskiego sądu biskupiego. W związku z tym oskarżyciele wraz z oskarżonym udali się do Gniezna przed sąd arcybiskupa Jarosława Bogorii.
Proces w Gnieźnie, ze względu na zręczność prawniczą Janka, oraz przychylną mu postawę arcybiskupa, zakończył się całkowitą klęską oskarżycieli. Oskarżony zaproponował Jarosławowi Bogorii przeprowadzenie procesu na zasadach "talionis" – oznaczałoby to, że, w przypadku uznania niewinności Janka, kara grożąca mu za domniemane przestępstwo (w przypadku świętokradztwa i obrazy majestatu – najprawdopodobniej kara śmierci) spadłaby na skarżącego. Arcybiskup zgodził się na taki przebieg procesu, jednak Mikołaj z Kórnika, główny oskarżyciel, zrezygnował ze skargi. W związku z powyższym arcybiskup oficjalnie oczyścił Janka ze wszystkich ciążących na nim zarzutów.
Ze względu na niemożność pokonania kronikarza w sądach kościelnych stronnictwo jego przeciwników postanowiło wykorzystać wielkopolską jurysdykcję świecką, której podlegał z uwagi na fakt, że był właścicielem grodu Lubosz pod Czarnkowem i innych ziem w okolicy. Ostatni, trzeci proces odbył się na przełomie maja i czerwca 1372 roku w Poznaniu. Organem sądzącym był sąd komisarski pod przewodnictwem sędziego Przecława. Gremium uznało oskarżonego winnym profanacji grobu królewskiego i skazało go na konfiskatę majątku (gród Lubosz), niesławę oraz banicję. Sam Janko nie stawił się wcale w Poznaniu. Wyrok zapadł 10 czerwca 1372 r. Podpisali się pod nim najważniejsi urzędnicy Wielkopolski, biskup Poznania, a także niektórzy przedstawiciele szlachty małopolskiej. Uznanie Janka za winnego oraz banicja oznaczały ostateczne przekreślenie jego kariery politycznej i zmusiły go do opuszczenia dworu, a chwilowo nawet do wyjazdu z kraju.
Pobyt we Wrocławiu, Pradze i Lubuszu.
Zapewne tuż po 10 czerwca 1372 kronikarz udał się do Wrocławia, gdzie spędził bliżej nieznaną ilość czasu, być może około roku. Stamtąd udał się do Pragi, a następnie do miasta Lubusz, gdzie spędził ponad 6 tygodni u zaprzyjaźnionego biskupa Piotra. W czasie swojej podróży gościł prawdopodobnie między innymi w Lubiążu i Raciborzu, być może także w Kłodzku, Krzeszowie i Henrykowie. Powrót do Wielkopolski umożliwiło mu wstawiennictwo sojuszników, w tym Szymona z Ruszkowa, prawdopodobnie krewnego kronikarza, który posiadał mocną pozycję na dworze. Dzięki ich pomocy królowa Elżbieta zdjęła zeń banicję i pozwoliła zatrzymać posiadane wcześniej funkcje kościelne, w tym najważniejszy tytuł archidiakona gnieźnieńskiego. Swoich prywatnych dóbr ziemskich, w tym grodu Lubosz, Janko już nie odzyskał.
Powrót do Wielkopolski, ostatnie lata.
Zapewne na początku 1375 r. kronikarz powrócił do Gniezna na odzyskany archidiakonat. Jego nazwisko pojawia się po raz pierwszy po przerwie na dokumencie z 13 lutego 1375. Istnieje możliwość, że Janko wrócił z wygnania wcześniej, lecz dopiero w lutym 1375 r. zaczął na nowo sprawować niektóre funkcje duchowne. Zszargana przez wyrok i banicję reputacja oraz nieprzychylna Jankowi frakcja rządząca uniemożliwiły mu powrót do polityki. Spowolnienu uległ także rozwój jego kariery kościelnej. Nowy arcybiskup gnieźnieński, Janusz Suchywilk, bronił wprawdzie sprawy kronikarza podczas wygnania, lecz po powrocie Janka do Gniezna stosunki obydwu duchownych uległy ochłodzeniu. Arcybiskup odmówił m.in. Jankowi awansu na prepozyturę gnieźnieńską, ten zaś w swojej kronice wystawił Suchywilkowi niepochlebny obraz, przedstawiając go jako niekompetentnego arcybiskupa, a nawet negując jego zbawienie po śmierci.
Po powrocie do Gniezna Janko, pozbawiony znaczenia politycznego, zajmował się głównie posługą kościelną. Gromadził także materiały historyczne i pisał kronikę obejmującą okres 1370-1384, czasy, których był bezpośrednim świadkiem. Redakcję dzieła oraz pełnienie funkcji archidiakona gnieźnieńskiego przerywa śmierć kronikarza 5 kwietnia 1387 roku.
Twórczość.
Dzieła o autorstwie niepewnym.
Chronica Magna.
Znaczna część badaczy przypisuje Jankowi z Czarnkowa autorstwo tzw. Kroniki Wielkiej ("Chronica Magna"), będącej największym w średniowieczu przeddługoszowym zbiorem tekstów historycznych odnoszących się do dziejów Polski. "Chronica Magna" stanowi kompilację licznych kronik i roczników (m.in. Kroniki wielkopolskiej, Kroniki Janka z Czarnkowa, Kroniki katedralnej krakowskiej, Spominków gnieźnieńskich). Skompletowanie źródeł wywodzących się z różnych środowisk kronikarskich i zebranie ich w jeden zwód to zadanie, które z dużą dozą prawdopodobieństwa przypisuje się Jankowi – teorię tę wysnuwał m.in. Wojciech Kętrzyński. Zdaniem m.in. Janusza Bieniaka Janko zbierał wszelkie napotkane podczas swoich podróży źródła, chcąc stworzyć solidną bazę materiałową dla planowanej przez siebie monumentalnej kroniki opisującej dzieje Polski od początków jej istnienia aż po czasy mu współczesne. Za Jankowym autorstwem Kroniki Wielkiej opowiadają się także Tadeusz Wojciechowski, Brygida Kürbis czy Jan Dąbrowski.
Pomimo braku bezpośrednich dowodów wiele okoliczności może wskazywać na słuszność tej teorii autorstwa. Prawdopodobna pierwsza redakcja Wielkiej Kroniki powstała najpewniej w II poł. XIV wieku. Podkanclerzy królestwa był jedną z nielicznych osób, które mogły uzyskać dostęp do przechowywanych w zamknięciu ksiąg i zaaranżować ich skopiowanie. Dokonać tego mógł tylko ktoś posiadający warsztat i wiedzę historyczną, a taką osobą kronikarz był. Również liczne podróże i zmiany miejsca pobytu mogły umożliwić Jankowi zebranie rozsianych po różnych miastach i klasztorach materiałów. Stąd często Chronica Magna interpretowana jest jako stworzony przez niego zbiór tekstów historycznych mający stanowić podstawę do napisania kompletnych dziejów Polski. Dzieło to wedle teorii historyków miała przerwać śmierć Janka, a jego Kronika oraz przypisywana mu Kronika wielkopolska miały stanowić niedokończone jego fragmenty. Praca kompilatorska Janka miała być kontynuowana przez podkanclerzego z czasów Jagiełły, Mikołaja Trąbę. Ostateczną realizacją myśli stworzenia "historii narodowej" są Roczniki Długosza, który być może korzystał z "Chronica Magna" w swojej pracy.
Kronika wielkopolska.
Podobnie jak w przypadku Kroniki Wielkiej, pewne pośrednie informacje zawarte w Kronice Wielkopolskiej mogą wskazywać na fakt jej napisania przez Janka z Czarnkowa. Kronika owa zawiera unikalne informacje na temat dziejów Raciborza oraz Lubiąża, w których to miejscowościach Janko prawdopodobnie przez pewien czas przebywał. Styl Jana oraz anonimowego autora łączą "zainteresowanie okazywane Przemysłowi II, tendencja do etymologizowania, znajomość dziejów Santoku oraz wrogie nastawienie do Zakonu Krzyżackiego". Również pewne tendencje autora Kroniki Wielkopolskiej mogą sprzyjać identyfikacji go z Jankiem. Są to m.in. duże zainteresowanie kwestią Rusi czy znajdujące się w tekście ślady powiązań autora z Krakowem. W Kronice Wielkopolskiej widoczne są ponadto wyraźne poglądy antywęgierskie, będące cechą charakterystyczną twórczości Janka. Marek Derwich jako dodatkowy trop podaje zawartą w tekście kroniki legendę o Walgierzu Wdałym i Wisławie z Wiślicy – miejscowości, z którą Janko z Czarnkowa pośrednio był związany. Tak samo, jak w kontekście Kroniki Wielkiej, autorstwo Jana nie jest w żaden sposób bezpośrednio udowodnione i pozostaje w sferze spekulacji historyków.
Poglądy i horyzont polityczny.
Janko z Czarnkowa daje się poznać jako wyraźny przeciwnik panowania Andegawenów w Polsce. Rządy Ludwika Węgierskiego określa jako nieszczęśliwe, a samego władcę traktuje jak osobę obcą, choć w kronice przedstawia go mniej negatywnie niż jego matkę, Elżbietę Łokietkównę. Janko przejawia silną niechęć wobec Węgrów, do tego stopnia, że Józef Sieradzki nazywa ją "ungarofobią". Kronikarz ma także wrogi stosunek wobec Sasów oraz Krzyżaków. Brak w jego twórczości świadectw niechęci wobec Niemców, Pomorzan czy Kaszubów. Ujemny stosunek przejawia Janko do przedstawicieli dynastii Luksemburgów, z wyjątkiem Karola IV, szwagra Kaźka Słupskiego. Niektórzy historycy uważają jednak kronikarza za członka stronnictwa luksemburskiego w Polsce. Głównymi postulatami Janka były dążenie do jedności i niepodzielności terytorialnej państwa, ostrożność wobec obcych dynastii i wspieranie kandydatury Kaźka Słupskiego jako następcy Ludwika Węgierskiego kosztem córek króla, które to punkty sytuują go najbliżej tzw. partii legitymistów, kierowanej przez Janusza Suchywilka propiastowskiej frakcji wewnątrz szerokiego stronnictwa luksemburskiego.
Janko dużą wagę przykładał do problemów praworządności oraz przestrzegania przywilejów stanowych w Królestwie. W tym zakresie za wzór stawiał panowanie Kazimierza Wielkiego, za antywzór zaś czasy Ludwika Węgierskiego i regencję królowej Elżbiety. Kronikarz mocno krytykował wszelkie próby zakłócania wewnętrznego pokoju i integralności państwa. Uznawał on śląskich książąt piastowskich, którzy w XIII i XIV w. uznali zwierzchność czeską, za zdrajców i odszczepieńców niegodnych następstwa na tronie polskim. Starania Władysława Białego o odzyskanie ojcowizny opisywał Janko z ironią, traktując księcia, mimo sympatii wobec niego, jako burzyciela spokoju. Również podczas opisywania wojny Grzymalitów z Nałęczami odnosił się on z wrogością do obydwu stron, oceniając konflikt jako zupełnie bezsensowny i powodowany nienawiścią.
Na podstawie twórczości kronikarza można wysnuć wniosek o jego stosunkowo szerokich horyzontach i dobrej orientacji w dziedzinie tak ówczesnej polityki polskiej jak i wydarzeń politycznych w Europie. Janko ze szczegółami opisał początki wielkiej schizmy w kościele katolickim, popełniając jedynie drobne błędy merytoryczne w datacji czy imionach. Bardzo dobrze orientuje się on w wewnętrznej sytuacji na Litwie, opisując bez większych pomyłek walki o władzę pomiędzy Jagiełłą a jego stryjem Kiejstutem. Wykazuje także znajomość podstaw genealogii Andegawenów oraz Luksemburgów.
W Kronice Janko kilkukrotnie używa określeń narodu polskiego i Korony Królestwa Polskiego, dając wyraz istnieniu mocnej świadomości narodowej przynajmniej części mieszkańców Polski w 2. poł. XIV wieku. Wpisuje się tym w nowoczesny nurt polityczny elit narodów europejskich polegający na stopniowym rozgraniczaniu pojęć państwa i dynastii. Był to proces niezbędny przy stopniowym tworzeniu się społecznego poczucia odrębności państwowej. Janko poprzez upowszechnienie terminu "korony królestwa" przeszczepia owo nowoczesne rozumienie państwowości na grunt polski. Wysoko ceni przy tym "Polonorum mores et consuetudines" ("zwyczaje oraz tradycje Polaków") i "iura et libertates Polonorum" ("prawa i wolności Polaków"), traktując je jako wartości narodowe, wymagające obrony i zagrożone przez żywioły obce.
Upamiętnienie.
Imię Janka z Czarnkowa noszą:

</doc>
<doc id="81258" url="https://pl.wikipedia.org/wiki?curid=81258" title="Łódź (wieś w powiecie poznańskim)">
Łódź (wieś w powiecie poznańskim)

Łódź – wieś w województwie wielkopolskim, powiecie poznańskim, gminie Stęszew, na obrzeżach Wielkopolskiego Parku Narodowego. Wieś położona jest pomiędzy dwoma jeziorami rynnowymi: Witobelskim i Łódzko-Dymaczewskim.
Historia.
Pierwsza wzmianka o miejscowości pochodzi z 1271 ("Loda"). Kościół stał tu już prawdopodobnie w XII wieku (odnotowany był w 1298). Wieś szlachecka ("Lodzia") należała w 1580 do powiatu kościańskiego województwa poznańskiego. Była ona gniazdem rodowym Łodziów (następnie Łódzkich). Począwszy od wieku XVI dobra częstokroć zmieniały właścicieli, by w pierwszej połowie XIX wieku zostać rozparcelowanymi. 
W latach 1975–1998 miejscowość administracyjnie należała do województwa poznańskiego.
Osoby.
W 1900 we wsi urodził się porucznik Andrzej Gmerek (1900–2004).

</doc>
<doc id="81259" url="https://pl.wikipedia.org/wiki?curid=81259" title="Iptables">
Iptables

iptables – program sterujący filtrem pakietów (głównie używanym jako zapora sieciowa bądź NAT) opracowany dla systemu operacyjnego Linux. Autor Rusty Russell napisał pierwszą wersję w 1998 roku w języku C. Program może być używany jako filtr pakietów, bądź tzw. stanowa zapora dla systemów Linux z jądrem począwszy od serii 2.4.x, kontrolujący połączenia wchodzące i wychodzące do sieci komputerowej lub stacji roboczej. Wymaga jądra skompilowanego z modułem ip_tables.
Iptables wymaga uprawnień roota do uruchomienia. W większości dystrybucji linuksowych iptables jest instalowane w katalogu /usr/sbin/iptables, jednakże w niektórych z nich można go znaleźć w /sbin/iptables.
Zasady działania.
Iptables umożliwia administratorowi systemu definiowanie "tabel" zawierających "łańcuchy reguł" stosowanych dla pakietów. Każda z tabel służy do przetwarzania pakietów różnego rodzaju i zawiera kilka łańcuchów:
Każdy z tych predefiniowanych łańcuchów posiada "sposób postępowania" względem pakietów, które do niego trafiają, np. DROP (odrzucenie pakietu). Administrator może w razie potrzeby tworzyć swoje własne łańcuchy.
Reguły pozwalają na podjęcie określonych działań z uwzględnieniem rodzaju i przeznaczenia pakietu, np. port, host, wykorzystany protokół, czas życia (TTL) itp.
Gdy pakiet trafia do łańcucha wędruje przez znajdujące się w nim reguły dopóki nie trafi na taką, która skierowuje go do określonego celu. Niektóre z nich to ACCEPT (zaakceptowanie pakietu), DROP (odrzucenie) i REJECT (odrzucenie z powiadomieniem nadawcy).
Przykład.
Po wpisaniu poniższych komend komputer będzie akceptował wyłącznie połączenia skierowane na porty HTTP i SSH:
 # iptables -P FORWARD DROP
 # iptables -P INPUT DROP
 # iptables -A INPUT --protocol tcp --destination-port 22 -j ACCEPT
 # iptables -A INPUT --protocol tcp --destination-port 80 -j ACCEPT

</doc>
<doc id="81264" url="https://pl.wikipedia.org/wiki?curid=81264" title="Podgórze (geografia)">
Podgórze (geografia)

Podgórze – teren położony u podnóża gór (poza ich obrębem) o charakterze równiny lub wysoczyzny. Zazwyczaj jest to fragment kotliny śródgórskiej lub skrajna część przedgórza. Przykładami takich podgórzy jest Podgórze Rzeszowskie na przedpolu Pogórza Dynowskiego lub Podgórze Wilamowickie na przedpolu Pogórza Śląskiego.
W nazewnictwie miejscowym podgórzem określa się obszar położony bliżej gór niż przyjęty punkt odniesienia (np. centrum miasta) lub bezpośrednio u podnóża gór lub wzniesień sąsiadujących z miastem. Przykładem jest Podgórze krakowskie, wałbrzyskie czy toruńskie.

</doc>
<doc id="81265" url="https://pl.wikipedia.org/wiki?curid=81265" title="Heraklit z Efezu">
Heraklit z Efezu



</doc>
<doc id="81266" url="https://pl.wikipedia.org/wiki?curid=81266" title="Druzgot">
Druzgot



</doc>
<doc id="81267" url="https://pl.wikipedia.org/wiki?curid=81267" title="Okruchowiec">
Okruchowiec



</doc>
<doc id="81268" url="https://pl.wikipedia.org/wiki?curid=81268" title="Brekcja">
Brekcja

Brekcja ( ‘przełom, wyłom’), in. druzgot, okruchowiec – zlityfikowana skała okruchowa składająca się z ostrokrawędzistych fragmentów innych skał i minerałów (bloków i gruzu) scementowanych ze sobą przy pomocy spoiwa krzemionkowego, wapiennego, żelazistego, ilastego lub innego.
Niekiedy brekcje tworzą się w miejscu, w którym odbywał się proces wietrzenia, powstają w wyniku nagromadzenia się (sedymentacji) fragmentów skalnych w pobliżu lub w miejscu skały pierwotnej. Drobniejsze produkty zostają z czasem wypłukane przez deszcze albo wywiane przez wiatr, większe odłamki i okruchy ulegają cementacji przez spoiwo. Przyczyny powstania brekcji są bardzo różne.

</doc>
<doc id="81270" url="https://pl.wikipedia.org/wiki?curid=81270" title="Prądnik">
Prądnik

Prądnik (w dolnym biegu na obszarze Krakowa pod nazwą Białucha) – rzeka w województwie małopolskim, na Wyżynie Krakowsko-Częstochowskiej, lewy dopływ Wisły. Inne nazwy rzeki: "Prątnik", "Promnik", a w biegu górnym "Sałaszówka" lub "Sułoszówka".
Etymologia.
Nazwa podstawowa pochodzi od słowa "prandky", co znaczy prędki, bystry i nawiązuje do wartkiego nurtu. Używane równolegle określenie Białucha pochodzi natomiast od białego, wapiennego koryta lub od mlecznego koloru wody bogatej w wapienne osady.
Przebieg.
Źródła znajdują się we wsi Sułoszowa na Wyżynie Olkuskiej. W górnym biegu płynie głębokim wąwozem (Dolina Prądnika na obszarze Ojcowskiego Parku Narodowego). Rzeka uchodzi do Wisły w Krakowie w okolicach Dąbia. Do roku 1655 uchodził do nieistniejącego już koryta Wisły w okolicy obecnej ulicy Blich.
W górnym biegu występuje pstrąg potokowy oraz kleń, którego ławice można zauważyć nawet w Krakowie. W latach osiemdziesiątych XX wieku występował także pstrąg tęczowy pochodzący z zarybień.
Tę samą nazwę nosiły pierwotnie (od średniowiecza) osady w jego dolinie, począwszy od wsi Prądnik, która znajdowała się tuż za granicą Kleparza.
Nad Prądnikiem usytuowane są miejscowości: Sułoszowa, Pieskowa Skała, Ojców, Prądnik Korzkiewski, Giebułtów, Januszowice, Pękowice i Zielonki oraz dzielnice Krakowa: Prądnik Biały, Prądnik Czerwony, Stare Miasto i Grzegórzki.
Celem zachowania naturalnie meandrującego koryta rzeki, będącego siedliskiem chronionych gatunków zwierząt, wzdłuż Prądnika utworzono w 2008 roku użytek ekologiczny „Dolina Prądnika” o powierzchni ok. 14 ha (od ul. Górnickiego do granic miasta). W 2014 roku użytek został w pewnym stopniu zdewastowany przez Małopolski Zarząd Melioracji i Urządzeń Wodnych w Krakowie podczas realizacji zadania „Konserwacja rzeki Białucha”.
Dopływy.
Dopływami Prądnika/Białuchy są:

</doc>
<doc id="81271" url="https://pl.wikipedia.org/wiki?curid=81271" title="Kamieniołom">
Kamieniołom

Kamieniołom – kopalnia odkrywkowa kamienia użytkowego (skały zwięzłej o dużej twardości). Kamieniołomów nie należy mylić z kopalniami odkrywkowymi wydobywającymi skały sypkie (piaskownie, żwirownie). Nie są nimi także odkrywkowe zakłady górnicze eksploatujące skały zwięzłe o stosunkowo małej twardości (węgiel brunatny, glinka ogniotrwała), czyli takie, które można urabiać za pomocą koparek. W Polsce w kamieniołomach wydobywa się głównie: granit, bazalt, wapień, piaskowiec, marmur, melafir, sjenit.
Eksploatację w kamieniołomach można podzielić na dwie zasadnicze gałęzie:
Głównym sposobem urabiania surowców skalnych jest obecnie użycie materiału wybuchowego, którego ładunki umieszcza się we wcześniej odwierconych otworach. Dla pozyskania bloków skalnych stosuje się otwory o małej średnicy (24-42 mm) i niewielkiej długości (do 8 m), rozmieszczone w niewielkiej odległości od siebie (do 0,5 m), gdyż głównym celem jest jedynie odspojenie fragmentu skały od calizny. Następnie blok jest cięty przy pomocy pił diamentowych, palników termicznych lub łuparek, a uzyskane elementy foremne poddawane dalszej obróbce (szlifowanie, groszkowanie, polerowanie, płomieniowanie). W sytuacji produkowania kruszyw łamanych stosuje się większą ilość materiału wybuchowego – dłuższe otwory strzałowe (10-24 m) o większej średnicy (64-105 mm) rozmieszczone w większych odległościach od siebie (2-3,5 m), nawet w trzech rzędach. Takie postępowanie, oprócz urobienia odpowiedniej ilości skał, ma również za zadanie zapewnić wstępne ich rozdrobnienie. Materiał skalny jest następnie przy pomocy koparek lub ładowarek ładowany na wozidła technologiczne (wywrotki kopalniane), które dostarczają go do zakładu przeróbczego. Tam zostaje on skruszony przy pomocy kruszarek i rozsiany przez układ przesiewaczy na poszczególne frakcje.
Największym zagrożeniem naturalnym występującym w kamieniołomach (poza osuwiskowym i związanym z obrywaniem się skał) jest zagrożenie wodne, związane z możliwością zalania wyrobiska wodami podziemnymi lub opadowymi. Dlatego też istnieje stała konieczność wypompowywania wody napływającej do rząpia. Po wyczerpaniu się złoża i zakończeniu eksploatacji zaprzestaje się odwadniania wyrobiska, co najczęściej powoduje jego powolne zalewanie, wskutek podnoszenia się zwierciadła wód gruntowych. Jest to najprostszy i najczęściej stosowany kierunek rekultywacji, jeśli tylko warunki naturalne na to pozwalają.

</doc>
<doc id="81273" url="https://pl.wikipedia.org/wiki?curid=81273" title="Zwał">
Zwał



</doc>
<doc id="81274" url="https://pl.wikipedia.org/wiki?curid=81274" title="Hałda">
Hałda

Hałda, zwałowisko (śl. "hołda", "berga", od stpol. "hala" – usypisko, wysypisko) – antropogeniczna forma ukształtowania powierzchni ziemi, wysypisko skały płonnej lub stałych odpadów przemysłowych (popiół, żużel) powstających w wyniku eksploatacji kopalin lub przerobu surowców w zakładach przemysłowych wydobycia i przetwórstwa węgla oraz rud metali, a także w zakładach związanych z energetyką. Hałdy są nieużytkami. Usypane są z nieposzukiwanych surowców i większość z nich stanowi zagrożenie dla środowiska naturalnego przez wiele lat, z tego względu prowadzona jest ich rekultywacja i zagospodarowanie, w celu ograniczenia ich negatywnego oddziaływania.
Na nowo usypywanych hałdach związanych z górnictwem węgla kamiennego, za pomocą nowych metod, skała płonna jest lepiej odsiana od pozostałości węgla, wysypywany materiał zostaje sprasowany, działalności te zabezpieczają przed samozapłonem, występującym na starych hałdach. Obecnie prowadzi się działania prowadzące do uzyskania gleby (czasami usypuje się wierzchnią warstwę), kanałami deszczowymi odprowadza wodę chroniąc przed jej wypłukaniem. Następną czynnością jest zasianie trawy, po minięciu odpowiedniego okresu hałda zostaje zalesiona. Hałdy nie można zalesiać od razu, bowiem korzenie drzew prowadzą do rozluźnienia i napowietrzenia materiału, co w konsekwencji zwiększa niebezpieczeństwo samozapłonu.
W Polsce najwięcej hałd występuje na Górnym Śląsku. Jedną z najwyższych hałd w Europie jest hałda „Szarlota” w Rydułtowach (wysokość względna 134 m, szczyt 406 m n.p.m.). Najwyższe wzniesienie w Polsce środkowej to hałda Góra Kamieńska 386 m n.p.m.
Hałdy – poza negatywnym znaczeniem dla środowiska – z drugiej strony stanowią siedlisko wielu gatunków roślin, w tym dużej liczby chronionych m.in. z rodziny storczykowatych. Badania naukowe wskazują, że hałdy pozostawione bez rekultywacji, a więc takie, na których trwają spontaniczne procesy przyrodnicze, wykazują trzydziestokrotnie większy wskaźnik „nowości biologicznej”. Wskaźnik ten określa w jakim stopniu roślinność danego obszaru składa się z nierodzimych gatunków
oraz jak bardzo te gatunki są niepodobne do rodzimych.
Z niektórych hałd prowadzi się eksploatację pierwiastków śladowych lub innych minerałów zawartych w odpadach wydobywczych. Do takiej działalności nie ma zastosowania Prawo geologiczne i górnicze, bowiem hałda nie jest w rozumieniu przepisów tejże ustawy uznawana za złoże kopaliny. Skałę płonną z niektórych hałd wykorzystuje się jako tłuczeń drogowy lub dla podobnych celów.

</doc>
<doc id="81275" url="https://pl.wikipedia.org/wiki?curid=81275" title="Równina">
Równina

Równina – wielkopowierzchniowa forma ukształtowania terenu. Stanowi ją płaski lub prawie całkowicie poziomy (nachylenie do 3°) teren. Równiny mogą występować na obszarach nizin, wyżyn, lub gór (doliny rzek lub wierzchowiny), charakter równinny mają znaczne powierzchnie den oceanów.
Pochodzenie równin jest zróżnicowane, ze względu na genezę wyróżnia się:
Za największą równinę Ziemi można uznać Nizinę Amazonki (pochodzenia aluwialnego) o powierzchni ok. 3,5 mln km².

</doc>
<doc id="81276" url="https://pl.wikipedia.org/wiki?curid=81276" title="Dystrykt">
Dystrykt

Dystrykt (od łac. "districtus") – nazwa jednostki administracyjnej, a także okręgu sądowego, wyborczego lub innego, stosowana współcześnie lub dawniej w wielu państwach. Dystrykty mogą być zarówno jednostkami administracyjnymi najwyższego rzędu (np. w Izraelu, Luksemburgu, czy na Cyprze), jak i niższych rzędów (np. w RPA, czy Indii).
Wielka Brytania.
Dystrykt jest jednostką administracyjną dwóch różnych szczebli. W Irlandii Północnej są to jednostki drugiego rzędu, w Anglii są to zaś jednostki trzeciego rzędu podległe hrabstwu.
Do kompetencji dystryktów w Anglii należą:
Zobacz też unitary authority oraz lista dystryktów w Anglii.
Generalne Gubernatorstwo.
Dystrykt w latach 1939–1945 był jednostką podziału administracyjnego w Generalnym Gubernatorstwie. Funkcjonowały dystrykty: krakowski, lubelski, radomski, warszawski oraz od 1 sierpnia 1941 – Dystrykt Galicja.

</doc>
<doc id="81278" url="https://pl.wikipedia.org/wiki?curid=81278" title="WordPerfect Office">
WordPerfect Office



</doc>
<doc id="81280" url="https://pl.wikipedia.org/wiki?curid=81280" title="Lubaszowa">
Lubaszowa

Lubaszowa – wieś w Polsce, położona w województwie małopolskim, w powiecie tarnowskim, w gminie Tuchów.
W latach 1975–1998 wieś położona była w województwie tarnowskim.
Historia.
Wioska Lubaszowa należy do najstarszych osad Małopolski. Ślady osadnictwa na tutejszym terenie odkrywają archeologowie od czasów epoki kamiennej, poprzez okres rzymski i wczesnośredniowieczny. Za Bolesława Chrobrego powstała w Lubaszowej "stróżka" czyli gródek, strzegący handlowego szlaku węgierskiego prowadzącego przez Biecz do Bardiejowa. Dziś pozostała po nim jedynie legenda topograficzna. Wzgórze, na którym stał ogródek do dziś nosi nazwę "Zamek", a część jego podnóża "Podwale". Pierwsza historyczna wzmianka o Lubaszowej pochodzi z tzw. "Dokumentu Idziego" z 1105 r. W dokumencie tym wioska nosi nazwę "Lube" i jest już wsią. Jest to nazwa osobowa, pochodząca od nazwiska pierwotnego założyciela wsi z rodu "Luba", który w XI w. liczył 64 gniazd rodowych. Nazwa "Lube" utrzymała się do XV wieku. Jan Długosz w 1470 r. nazywa ją "Lubo" albo Lubaszowa. W 1105 r. Judyta, wdowa po Władysławie Hermanie, podarowała opactwu benedyktynów tynieckich w powiecie bieckim województwa krakowskiego; wioski należące do jej wiana: Tuchów, Meszną Opacką i Lubaszową. Odtąd przez 7 wieków Lubaszowa pozostawała pod rządami Benedyktynów Tynieckich, którzy w Tuchowie mieli swoją rezydencję. Z ich ramienia administratorami wsi byli zmieniający się dzierżawcy. W 1340 r. Lubaszowa wraz z Tuchowem otrzymała korzystniejsze prawa magdeburskie. Wsią zarządzał sołtys posiadający szerokie uprawnienia administracyjne i gospodarcze. W 1657 r. wioska została obrabowana i zniszczona najazdem Rakoczego z Węgier, a następnie przez Szwedów.
Czteroletnia wojna konfederatów barskich doprowadziła wioskę do ruiny gospodarczej. Od 1772 r. I rozbioru Polski przez 146 lat wioska była pod rządami Austrii uczestnicząc w osławionej "biedzie galicyjskiej". Lata okupacji przyniosły dalsze wyniszczenia gospodarcze wsi.
Środowisko.
Położenie
Miejscowość Lubaszowa położona jest w mezoregionie Pogórze Ciężkowickie, na prawym brzegu rzeki Biała, przy linii kolejowej i drodze Tarnów – Krynica. Pola i zbudowania Lubaszowej rozciągają się wzdłuż potoku Rostówka i na okolicznych wzgórzach, m.in. Pasmo Brzanki. Na zachodnim jego stoku znajdują się lubaszowskie Morgi (453 m) z zabudowaniami oo. Redemptorystów. U podnóża znajduje się szeroka dolina Białej, której liczne źródła znajdują się w Beskidzie Niskim między Lackową (947 m), Ostrym Wierchem (930 m) i Białą Skałą (903 m). Rzeka nazwę swą zawdzięcza wapiennemu podłożu, co wyraźnie widać u źródeł w okolicach Bielicznej. Biała jest prawym dopływem Dunajca. Jej całkowita długość wynosi 115 km. Przy normalnych stanach wód jej głębokość tylko w rejonie Tuchowa i Łowczowa przekracza miejscami 2 m głębokości. W czasie intensywnych opadów błyskawicznie przybiera, rozlewa się szeroko stając się groźnym żywiołem, czyniąc spustoszenie na polach i zagrożenie niżej położonym zabudowaniom. Biała Dunajcowa jako granica między Pogórzem Ciężkowickim i Rożnowskim rozdziela tuchowską gminę na dwie części. W jej prawobrzeżnej części na Pogórzu Ciężkowickim leży Lubaszowa, a rzeka stanowi zachodnią granicę wioski.
Budowa geologiczna.
Lubaszowa położona jest na obszarze Karpat zewnętrznych, które zbudowane są naprzemianległych miękkich piaskowców, łupków, iłów czasem margli nazwanych wspólnie fliszem karpackim. W czasie najmłodszej fazy ruchów górotwórczych osady te uległy sfałdowaniu i wyniesieniu wraz z całym górotworem Karpat. Spośród licznych pofałdowań należy wymienić fałd liwocki, ciągnący się łukiem przez 38 km. U jego zakończenia leży opisywana miejscowość. Oglądać tu można odkryte warstwy piaskowca i łupka. Jako osobliwość fliszu karpackiego wymienić można osuwiska ziemne tworzące się w okresach intensywnych opadów.
Rzeźba terenu.
Mało odporne na wietrzenie i erozję utwory fliszowe miały decydujący wpływ na wytworzenie się w wyniku długotrwałego działania czynników zewnętrznych charakterystycznego krajobrazu Pogórza. Erozja rzek i wód opadowych doprowadziła do wyrzeźbienia głębokich dolin, między którymi rozciągają się wierzchowiny lub wydłużone, zaokrąglone i spłaszczone garby. W grzbiety wcinają się wąskie wądoły i jary. Rzeźba tego obszaru modelowana była również przez działalność lodowca kontynentalnego w czasie największego zlodowacenia, zwanego krakowskim. Objął on prawie całe Pogórze Wielickie i wdarł się językami w doliny Dunajca, Białej i Wisłoki. Po ustąpieniu lodowca na stokach Pogórzy silne wiatry osadziły warstwy lessu.
Najwyższe wzniesienie na Pogórzu Ciężkowickim to Pasmo Brzanki, które ciągnie się od przysiółka Siedlisk – Zabiele przez Nosalową (365 m n.p.m.) skąd schodzi i przecina drogę Lubaszowa – Olszyny, Ostry Kamień (530 m n.p.m.) aż do Liwocza (562 m n.p.m.) nad Czermną.
Klimat.
Z badań prowadzonych na terenie Pogórza Ciężkowickiego wynika, że najczęściej napływają tu polarno-morskie masy powietrza głównie z północnego zachodu i zachodu, występują fronty chłodne. Rejon od Tarnowa po Ciężkowice w tym Lubaszowa cechuje się małą zmiennością termiczną w okresie lata. Stacjonarne wyże rosyjskie przynoszą w zimie znaczne spadki temperatury, zaś w lecie upały. Średnia temperatura stycznia to -3 stopnie Celcjusza, lipca 18 stopni Celcjusza; opady ok. 600 mm rocznie. Okres wegetacji wynosi 200 dni w roku. Są jednak znaczne różnice w stopniu wegetacji między stokami południowymi a północnymi, co najwyraźniej widać na wiosnę i w okresie dojrzewania zbóż.
Świat roślinny i zwierzęcy.
Szata roślinna wyróżnia się wysokim stopniem naturalności zbiorowisk leśnych i obecnością wielu cennych elementów florystycznych. Wśród zbiorowisk leśnych dominuje zespół żyznej buczyny karpackiej w formie podgórskiej, porastający wyższe partie piętra pogórza. W przyszczytowych partiach pasma Brzanki wykształciła się kwaśna buczyna górska. W niższych położeniach rozwijają się żyzne jedliny oraz grądy, a wzdłuż dolin rzecznych spotykany jest łęg. Na uwagę zasługuje występowanie grądu subkontynentalnego, który rozwija się na siedliskach wilgotnych i żyznych w dolinie rzeki Białej Dunajcowej oraz w lokalnych wilgotnych zagłębieniach terenu. Grądy występują również na niezbyt stromych zboczach na glebach świeżych. Wykształca się też w szczytowych częściach stoków i na wierzchowinach.
Świat zwierzęcy jest dość różnorodny. Pasmo Brzanki obfituje w zwierzynę łowną jak: sarny, jelenie, dziki, lisy. Ponadto występuje tutaj wiele gatunków ptaków takich jak: bocian czarny, krogulec, myszołów i jastrząb. Z płazów chronionych dość często można spotkać salamandrę plamistą. Gady reprezentowane są przez zaskrońca, żmiję zygzakowatą, jaszczurkę zwinkę i padalca.
Ochrona przyrody.
W 1995 r. rozporządzeniem wojewody tarnowskiego utworzono Park Krajobrazowy Pasma Brzanki. Swoim zasięgiem obejmuje całe pasmo: od Nosalowej przez Brzankę po Liwocz. Jego powierzchnia wynosi 18 tys. ha. Lubaszowa w całości położona jest na terenie parku. Celem utworzenia Parku Krajobrazowego jest aktywna ochrona przed nasilającą się antropopresją wyjątkowo cennych, a także charakterystycznych dla regionu fizyczno-geograficznych i kulturowych walorów środowiska.
Wieś posiada połączenie komunikacyjne: Tarnów, Kraków, Nowy Sącz, Krynica, Jasło, Gorlice; sklepy spożywczo-przemysłowe, szkołę, Dom Nauczyciela, OSP, boiska sportowe.
Religia.
W Lubaszowej mieści się nowicjat redemptorystów oraz dom rekolekcyjny im. bł. Kaspara Stangassingera prowadzony przez kongregację. Zgromadzenie Najświętszego Odkupiciela opiekuje się także kościołem pw. św. Gerarda Majelli.

</doc>
<doc id="81281" url="https://pl.wikipedia.org/wiki?curid=81281" title="Lotus">
Lotus



</doc>
<doc id="81283" url="https://pl.wikipedia.org/wiki?curid=81283" title="Lotus Software">
Lotus Software

Lotus Software (do 1995 jako "Lotus Development Corporation") – marka IBM,
do 1995 odrębne przedsiębiorstwo informatyczne z siedzibą w Cambridge, założone w 1981 roku przez Mitcha Kapora.
Lotus Development Corporation.
Pierwszym wielkim sukcesem przedsiębiorstwa było opracowanie arkusza kalkulacyjnego Lotus 1-2-3 dla komputerów klasy PC, który wyrugował z rynku Multiplan i stał się na długie lata standardem w tej kategorii oprogramowania.
Pod koniec lat 80. pojawiły się inne produkty – w 1989 roku oprogramowanie do pracy grupowej Lotus Notes i w 1990 roku przejęty od firmy Samna edytor AmiPro (później Word Pro), który do chwili pojawienia się Worda i WordPerfecta dla Windows był czołowym programem dla tego środowiska.
Lotus Software.
W 1995 roku przedsiębiorstwo zostało przejęte przez IBM i od tej pory działa jako jedna z jego marek, oferując w dalszym ciągu aplikacje biurowe.
Produkty Lotus Software:

</doc>
<doc id="81288" url="https://pl.wikipedia.org/wiki?curid=81288" title="Kopiec (architektura)">
Kopiec (architektura)

Kopiec – antropogeniczna forma ukształtowania powierzchni ziemi, budowla ziemna w kształcie stożka (zazwyczaj ściętego). Na terenie Europy kopce, różnej wielkości i konstrukcji, były wznoszone już w czasach prehistorycznych. Pełniły wówczas rolę miejsc pochówku, a także funkcje kultowe, obronne, obserwacyjne. W znacznej części przypadków ich rola jest nieznana.
W późniejszych wiekach kopce wznoszono jako pamiątki ważnych wydarzeń historycznych lub w celu pośmiertnego upamiętnienia godnych osób, niewielkie kopce oznaczały np. granice ziem czy wsi. W związku ze znacznymi kosztami budowy i problemami z zapewnieniem trwałości budowli (erozja, spełzywanie zboczy itp.) obecnie nie buduje się kopców.
Wybrane kopce.
W Polsce.
Nienazywane kopcami:
Bezpowrotnie zniszczone:
Niezrealizowane:
Na terenach należących dawniej do Polski.
Bezpowrotnie zniszczone:

</doc>
<doc id="81295" url="https://pl.wikipedia.org/wiki?curid=81295" title="Quattro Pro">
Quattro Pro

Quattro Pro – arkusz kalkulacyjny rozwijany obecnie przez firmę Corel. Nazwa, oznaczająca w języku włoskim „cztery”, jest żartobliwym nawiązaniem do konkurencyjnego arkusza Lotus 1-2-3. Również kodowa nazwa rozwijanej wersji 1.0, "Buddha", nawiązywała do nazwy "Lotus". W 1990 roku nazwa została zmieniona z "Quattro" na "Quattro Pro".
Twórcą arkusza w 1988 roku, jeszcze w okresie panowania znakowego środowiska DOS, była firma Borland, która następnie sprzedała program firmie WordPerfect Corporation, budującej pakiet biurowy. Razem z WP Corp. program został przejęty w 1994 roku przez Novella, a w 1996 roku odkupiony przez Corela.
Trzema wyróżniającymi cechami Quattro Pro są:
Program jest integralną częścią pakietu biurowego WordPerfect Office.

</doc>
<doc id="81301" url="https://pl.wikipedia.org/wiki?curid=81301" title="Fir Bolg">
Fir Bolg

Fir Bolg (Fir Bholg) – w mitologii celtyckiej było plemieniem pochodzącym od Nemeda, zamieszkującym Irlandię przed przybyciem Tuatha De Danann. Nazwa „Fir Bolg” oznacza ludzi z workami. Wywodzi się ona z czasów zanim przybyli do Irlandii. Pracowali wtedy w Grecji jako niewolnicy nosząc ziemię w workach i usypując z nich umocnienia. Znaleźli się tam po tym jak zostali wypędzeni z wyspy przez Fomorian. Po 230 latach zbuntowali się i wyruszyli na swoich łodziach, które zbudowali z worków z powrotem do Irlandii. Na wyspę przybyli pod wodzą Dela, który podzielił wyspę pomiędzy swoich synów. Munster otrzymał Gann i Sengann. Leinster – Slane, Ulster – Rudraige. Rządzili Irlandią tylko 37 lat po czym zostali pokonani w pierwszej bitwie pod Magh Tuireadh i wygnani z wyspy. Po drugiej bitwie pod Magh Tuireadh przegranymi okazali się Fomoraigowie, którzy jako bogowie zamieszkali pod wzgórzami Irlandii. Nie ma wzmianki w źródłach w jaki sposób Firbolgowie koegzystowali z Fomorianami w tym czasie. Miejsca w Irlandii, których nazewnictwo odnosi się do Firbolgów to Dún Bolg w Wicklow, Moherbullog w Clare, Moyboulgue w Cavan. Jeżeli badania wykazały by celtyckie pochodzenie tego plemienia, możliwe jest, że obecna ludność zamieszkująca te tereny jest ich potomkami. Wiele pomogły by w rozwikłaniu zagadki ich pochodzenia badania genetyczne i archeologiczne tych terenów.

</doc>
<doc id="81302" url="https://pl.wikipedia.org/wiki?curid=81302" title="Katmai">
Katmai



</doc>
<doc id="81303" url="https://pl.wikipedia.org/wiki?curid=81303" title="Specnaz">
Specnaz

Wojska Specjalnego Przeznaczenia Federacji Rosyjskiej (ros. Подразделе́ния специа́льного назначе́ния Росси́йской Федера́ции), potocznie Specnaz (ros. Спецназ) – określenie sił specjalnych wojsk radzieckich, następnie Federacji Rosyjskiej. Formalnie to VIII Zarząd GRU.
Etymologia.
Termin „Specnaz” jest zbitką słów „specjalnoje naznaczenije”, co znaczy „specjalne przeznaczenie”. W Federacji Rosyjskiej słowo „specnaz” to właściwie synonim określenia „jednostki specjalne” ("czasti specjalnowo naznaczenija"), choć głównie używa się tego terminu w odniesieniu do rozmaitych oddziałów rosyjskich bądź z większości byłych republik radzieckich. Pododdziały podległe wywiadowi wojskowemu GRU nazywane były „SPECNAZ-em”, zaś te podległe KGB nosiły nazwę „OSNAZ”, co brało się z ich nazwy – „osoboje naznaczenije”.
Historia.
Na świecie jako „Specnaz” określa się przede wszystkim wojskowe siły specjalne podległe wcześniej radzieckiemu, a obecnie rosyjskiemu zarządowi wywiadu wojskowego GRU. Po raz pierwszy użyte zostały podczas wojny domowej w Hiszpanii. Działały także podczas II wojny światowej, jednak ich największy rozwój rozpoczął się w latach 50. Według Wiktora Suworowa z czasem miały składać się z 20 brygad (po ok. 700-1000 ludzi) i 41 samodzielnych kompanii, łącznie ok. 30 tys. żołnierzy. Każda flota, armia i front dysponowały własnymi oddziałami komandosów. W czasie zimnej wojny doradcy ze Specnazu wspierali promoskiewskie ruchy niepodległościowe, niekiedy biorąc czynny udział w walkach. Najkrwawsze walki Specnaz prowadził podczas radzieckiej interwencji w Afganistanie, gdzie jego żołnierze zasłynęli zarówno odwagą, sprawnością w walce, jak i okrucieństwem.
Po upadku ZSRR Specnaz mocno podupadł, o czym świadczyły porażki w czasie I wojny czeczeńskiej. Miano elity przejęły jednostki podporządkowane FSB, mianowicie „Alfa”, „Wympieł” czy „Zenit”, i mimo że nie są to jednostki Specnazu, to większość ich żołnierzy pochodzi właśnie z tej formacji. Również oddziały specjalne rosyjskiego Ministerstwa Spraw Wewnętrznych chętnie nazywają się Specnazem. Miana tego używają kompanie tzw. czerwonych beretów funkcjonujące przy dużych oddziałach (dywizjach, brygadach) wojsk wewnętrznych podlegających MWD (ministerstwu spraw wewnętrznych). Najsłynniejsza spośród nich jest jednostka „Witiaź”.
Obecnie jest to pułk, początkowo był to pluton, następnie kompania o numerze taktycznym 9. Było to nawiązanie do niemieckiej GSG 9. Twórcą oddziału był płk. Lisiuk, powołano go jako formację do walki z terrorem i uwalniania zakładników ok. roku 1978, z myślą o Olimpiadzie w Moskwie planowanej na 1980 r. Jedną z podawanych przyczyn była chęć ukrycia wówczas ściśle tajnej jednostki KGB „A”. To właśnie na tej ostatniej spoczywała odpowiedzialność za nowy rodzaj działań specjalnych, jakim było zwalczanie grup terrorystycznych operujących w miastach i uwalnianie zakładników z rąk zabarykadowanych porywaczy. Rosjanie nie prowadzili przez długie lata wymiany szkoleniowej w tym zakresie z innymi krajami, natomiast poprzez różne formy wywiadu pozyskiwali informacje o sposobach działania, wyposażeniu i organizacji tego rodzaju jednostek w Europie Zachodniej.
Podobnie jak Izraelczycy, Rosjanie posiadają bogate doświadczenie w walce ze skrajną przestępczością i terrorem. Przeprowadzili, podobnie jak Francuzi, mnóstwo przedsięwzięć uwalniania zakładników, chociaż organizacja tych działań i ich przebieg jest kontrowersyjny. Z całą pewnością rosyjscy komandosi są mocno zdeterminowani, doświadczeni, a w ich działaniu dominuje obok profesjonalnego wyszkolenia osobiste poświęcenie. Przykładem tego jest śmierć jednego z operatorów w Biesłanie w trakcie zasłaniania dzieci przed wybuchem granatu. Rosjanie obok właśnie Francuzów i Izraelczyków są jednymi z nielicznych, mających doświadczenie w operacjach na dużych obiektach z wielką liczbą zakładników.
Obecnie w ramach FSB istnieje Centrum Specjalnego Przeznaczenia (ros. CSN), w ramach którego funkcjonują co najmniej dwa oddziały: Zarząd „A” – do uwalniania zakładników, Zarząd „W” – jako wielozadaniowa formacja specjalna. Dla tych jednostek istnieją połączone struktury logistyczne, wsparcia, oraz planowania i dowodzenia. Ich dopełnieniem jest tzw. grupa kadrowa 9 Pułku Specjalnego Przeznaczenia „Witaź”, wspierająca liczebnie oba wymienione podczas poważniejszych przedsięwzięć. Faktyczna wiedza na temat działania tych formacji współcześnie jest niepełna i nie zawsze wiarygodna, co ma ścisły związek ze skomplikowaną sytuacją polityczną w Rosji po upadku ZSRR. Natomiast skala przedsięwzięć w jakich formacje specjalne zarówno FSB, jak i innych służb biorą udział każe zaliczyć je do najbardziej doświadczonych bojowo na świecie.
Kontrowersje.
Wiele spośród przeprowadzonych operacji typu ratunkowego miało wysoki stopień trudności, stąd i liczba ofiar po stronie zakładników bywała znaczna. Jest to przyczyną surowej oceny rosyjskich jednostek i ich operacji takich jak: atak na Budionnowsk, atak na moskiewski teatr na Dubrowce czy atak terrorystyczny na szkołę w Biesłanie.
Nierzadko żołnierze specnazu, będąc przygotowywanymi do pełnienia służby wojskowej, muszą brać udział w brutalnych treningach sprawnościowych, w trakcie których są torturowani oraz szkoleni na wypadek pojmania przez wroga i przesłuchań. W ten sposób uczą się jak przywyknąć do bólu fizycznego.

</doc>
<doc id="81305" url="https://pl.wikipedia.org/wiki?curid=81305" title="Marek Citko">
Marek Citko

Marek Citko (ur. 27 marca 1974 w Białymstoku) – polski piłkarz występujący na pozycji pomocnika, reprezentant Polski.
Kariera piłkarska.
Kariera klubowa.
Występujący na pozycji ofensywnego pomocnika, wychowanek Włókniarza Białystok, skończył karierę w Polonii Warszawa. W swojej karierze grał w zespołach Włókniarza Białystok, Jagiellonii Białystok, Widzewa Łódź, Legii Warszawa, Dyskobolii Grodzisk Wielkopolski, Hapoel Beer Szewa, FC Aarau, Cracovii, Polonii Warszawa. Dwukrotnie zdobywał Mistrzostwo Polski (w sezonach 95/96 i 96/97), a raz Superpuchar Polski (w 1996) w barwach Widzewa Łódź, z którym w sezonie 1996/97 grał w Lidze Mistrzów (6 meczów, 2 gole).
Strzelił pierwszą bramkę w historii Widzewa Łódź w Lidze Mistrzów w przegranym 1:2 wyjazdowym meczu z Borussią Dortmund. W spotkaniu z Atletico Madryt na stadionie przy al. Piłsudskiego w Łodzi strzelił bramkę, pokonując bramkarza ówczesnych mistrzów Hiszpanii, José Francisco Molinę z niemal 40 metrów. Jest pierwszym Polakiem, który strzelił bramkę w dwóch kolejnych meczach Ligi Mistrzów.
Jego karierę przerwała na 16 miesięcy kontuzja ścięgna Achillesa, której doznał w meczu z Górnikiem Zabrze 17 maja 1997. Po rehabilitacji nie udało mu się powrócić do dawnej formy.
Grając w rundzie jesiennej sezonu 2006/2007 w Polonii Warszawa, popisał się bramką strzeloną bezpośrednio z rzutu rożnego, podczas meczu z Zawiszą Bydgoszcz. W 2007 rozwiązał za porozumieniem stron ważny jeszcze przez rok kontrakt z drugoligową Polonią Warszawa i zakończył karierę.
W głosowaniu internautów został wybrany do złotej jedenastki wszech czasów Widzewa Łódź.
Reprezentacja Polski.
Występował w kadrze narodowej seniorów, rozegrał w niej 10 meczów i zdobył 2 gole (z Anglią i Brazylią); 9 października 1996 w meczu eliminacji do Mundialu w 1998 strzelił na londyńskim stadionie Wembley bramkę Anglikom, co uczyniło go jednym z najpopularniejszych polskich sportowców – w plebiscycie na najlepszego sportowca Polski 1996, przeprowadzonym przez Telewizję Polską, Program III Polskiego Radia i „Super Express”, zajął pierwsze miejsce, wyprzedzając wszystkich medalistów olimpijskich z Atlanty. W konkursie tygodnika „Piłka Nożna” został „Odkryciem Roku”. W kolejnych miesiącach uwagę kibiców sportowych przykuwała sprawa zagranicznego transferu Citki do angielskiej ekstraklasy.
Aktywność po zakończeniu kariery.
Od 23 lipca 2016 do 18 sierpnia 2016 razem z Jakubem Meresińskim był właścicielem klubu piłkarskiego Wisła Kraków i pełnił tam funkcję dyrektora sportowego.
Działalność publiczna.
W wyborach samorządowych w 2014 z listy Prawa i Sprawiedliwości uzyskał mandat radnego Sejmiku Województwa Podlaskiego. W wyborach w 2018 nie uzyskał reelekcji.

</doc>
<doc id="81312" url="https://pl.wikipedia.org/wiki?curid=81312" title="Piotr Świerczewski">
Piotr Świerczewski

Piotr Jarosław Świerczewski (ur. 8 kwietnia 1972 w Nowym Sączu) – polski piłkarz występujący na pozycji pomocnika, reprezentant Polski, trener piłkarski, zawodnik MMA. Młodszy brat Marka Świerczewskiego. Posiada również obywatelstwo francuskie.
Przebieg kariery sportowej.
Kariera piłkarska.
Zdobył wicemistrzostwo olimpijskie w Barcelonie 1992, Puchar Intertoto w 1997 jako zawodnik SC Bastia, cztery razy Puchar Polski (w sezonach 1990/91, 1992/93 w barwach GKS Katowice, 2003/04 w barwach Lecha Poznań oraz 2006/07 w barwach Dyskobolii), dwa razy Superpuchar Polski (w 1992 w barwach Katowic oraz w 2004 w barwach Lecha).
26 listopada 1992 zadebiutował w reprezentacji Polski w meczu przeciwko Argentynie. Uczestniczył w mistrzostwach świata w Korei Południowej i Japonii w 2002, w których wystąpił w dwóch meczach. Łącznie w reprezentacji rozegrał 70 spotkań i strzelił jednego gola.
W połowie 2010 zakończył profesjonalną karierę piłkarską. W 2012 rozegrał jeszcze dwa spotkania w nieistniejącej już Tęczy '34 Płońsk, a w 2014 był krótko zawodnikiem Tarnovii Tarnowo Podgórne.
Kariera trenerska
Od 15 kwietnia 2011 do zakończenia sezonu 2010/11 wraz z Maciejem Śliwowskim tworzył duet trenerski w Zniczu Pruszków. W 2012 pracował jako szkoleniowiec ŁKS Łódź. Po spadku klubu do I ligi, z dniem 1 czerwca 2012 został mianowany jego dyrektorem sportowym. Od 12 września 2012 był trenerem Motoru Lublin. Od 19 lutego 2015 był asystentem Marcina Dorny, selekcjonera reprezentacji Polski do lat 21.
Kariera MMA.
21 grudnia 2019 zadebiutował w Mieszanych sztukach walki. Podczas gali „" pokonał jednogłośnie na punkty Grzegorza „Grega Collinsa" Chmielewskiego.
Życie prywatne.
Jest żonaty z Lidią, która w 2005 wystąpiła w filmie dokumentalnym „Bo mój chłopak piłkę kopie”. Ma dwoje dzieci: Tomasza (ur. 2004) i Annę (ur. 2007).
W 2009 wystąpił w teledysku Red &amp; Spinache, wcielając się w rolę policjanta.
Wiosną 2018 brał udział w trzecim sezonie programu TVN "Agent – Gwiazdy".
Procesy sądowe.
Za zachowanie po meczu towarzyskim Polski z Irlandią w Bydgoszczy 28 kwietnia 2004 – doszło do utarczek i znieważenia dziennikarza tygodnika „Piłka Nożna” Adama Godlewskiego – został ukarany przez Polski Związek Piłki Nożnej karą dyskwalifikacji na sześć miesięcy w zawieszeniu na rok oraz grzywną w wysokości 28 tysięcy złotych.
W nocy z 27 na 28 lipca 2008 w pensjonacie "Villa Siesta" w Mielnie został zatrzymany za rzekome zaatakowanie i znieważenie interweniujących policjantów. W zajściu brali udział także inni piłkarze: Radosław Majdan oraz Jarosław Chwastek. Prokuratura wszczęła postępowanie w tej sprawie, a Świerczewski opuścił areszt za poręczeniem majątkowym w wysokości 50 tysięcy złotych. Proces sądowy rozpoczął się w czerwcu 2009, piłkarze zaś zostali oskarżeni o to, że podczas wymienionych zdarzeń mieli zmuszać policjantów przemocą do odstąpienia od czynności służbowych i znieważali ich. 15 czerwca 2010 zapadł wyrok w tej sprawie, w którym koszaliński sąd rejonowy skazał Świerczewskiego na pół roku więzienia w zawieszeniu na dwa lata (Majdan został skazany na karę grzywny, a w sprawie Chwastka postępowanie karne zostało warunkowo umorzone). Od powyższego wyroku apelację złożyli zarówno obrońcy piłkarzy, jak i prokurator. 29 października 2010 sąd drugiej instancji, Sąd Okręgowy w Koszalinie, umorzył sprawę z uwagi na nieznaczną szkodliwość czynu. Sąd uznał, że piłkarze nie są niewinni, jednakowoż reakcję policjantów na zachowanie Świerczewskiego ocenił jako niewspółmierną w stosunku do tego zachowania. Wobec Świerczewskiego umorzenie było warunkowe przez okres dwóch lat; bezterminowe wobec pozostałych zawodników. Ponadto piłkarz musiał zapłacić 2 tysiące zł nawiązki na rzecz "Fundacji Pomocy Wdowom i Sierotom po Poległych Policjantach", a wszyscy wspólnie pokryć koszty postępowania.

</doc>
<doc id="81313" url="https://pl.wikipedia.org/wiki?curid=81313" title="Selekcja krewniacza">
Selekcja krewniacza



</doc>
<doc id="81316" url="https://pl.wikipedia.org/wiki?curid=81316" title="Zielonka (ptak)">
Zielonka (ptak)

Zielonka, kureczka zielonka ("Zapornia parva") – gatunek małego, wędrownego ptaka wodnego z rodziny chruścieli (Rallidae). Nie wyróżnia się podgatunków. Nie jest zagrożony wyginięciem.
Zasięg występowania.
Zamieszkuje wyspowo Europę Środkową i Wschodnią, Kaukaz, południowo-wschodnie brzegi Morza Kaspijskiego oraz zachodni Tadżykistan, Kazachstan i północno-zachodnie Chiny. Przeloty w kwietniu–maju i sierpniu–październiku. Zimuje wyspowo w Europie Południowej nad Morzem Śródziemnym, w północnej, środkowej i wschodniej Afryce oraz na Bliskim Wschodzie, Pakistanie i północno-zachodnich Indiach.
W Polsce bardzo nieliczny, lokalnie skrajnie nieliczny ptak lęgowy. Gniazduje na prawie całym niżu, ale wyspowo na rozproszonych stanowiskach. Stosunkowo najliczniejszy jest na północnym wschodzie kraju.
Środowisko.
Zbiorniki z gęstym pasem trzcin, sitowia i inną roślinnością bagienną na brzegach wód stojących. Preferuje styk niewielkich obszarów wolnego lustra wody z pasem roślin lub zwałowiska trzciny. Najliczniejsza w pasie stepów.
Pożywienie.
Głównie owady oraz inne drobne zwierzęta uzupełniane nasionami. Żerują szukając pokarmu wśród wodnych zarośli, jak również nurkując lub pływając w wodzie.
Status i ochrona.
Międzynarodowa Unia Ochrony Przyrody (IUCN) uznaje zielonkę za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, obliczona w oparciu o szacunki organizacji BirdLife International dla Europy z 2015 roku, mieści się w przedziale 100–500 tysięcy dorosłych osobników. Ogólny trend liczebności populacji uznawany jest za stabilny.
W Polsce objęty ścisłą ochroną gatunkową. Liczebność populacji na terenie kraju w latach 2013–2018 szacowano na 1500–2000 tokujących samców. Na "Czerwonej liście ptaków Polski" kropiatka sklasyfikowana została jako gatunek niedostatecznie rozpoznany (DD).

</doc>
<doc id="81318" url="https://pl.wikipedia.org/wiki?curid=81318" title="LAMP">
LAMP

LAMP – zestaw otwartoźródłowego oprogramowania, stanowiący popularną platformę serwerową dynamicznych stron WWW:
Pomimo, że żaden z tych elementów nie został stworzony specjalnie do współdziałania z pozostałymi, taki zestaw oprogramowania jest bardzo popularny ze względu na niski koszt i dostępność wszystkich komponentów (m.in. są dołączane do większości dystrybucji Linuksa, lub dostępne do pobrania za pośrednictwem systemu zarządzania pakietami).
Akronim "LAMP" został stworzony przez Michaela Kunze w artykule dla niemieckiego magazynu komputerowego "c't". Celem artykułu było wskazanie zestawu darmowego oprogramowania, który mógł stanowić alternatywę dla oprogramowania komercyjnego. Znając zamiłowanie środowiska informatycznego do akronimów, Kunze stworzył "LAMP" jako chwytliwy sposób popularyzacji wolnego oprogramowania (w jęz. angielskim słowo „lamp” oznacza lampę).
Wśród anglojęzycznych informatyków termin "LAMP" został rozpowszechniony przez wydawnictwo O’Reilly i producentów MySQL.
Istnieją odmiany tego zestawu oprogramowania i co za tym idzie akronimu: LAPP (gdzie MariaDB jest zastąpiona przez PostgreSQL), LASP (gdzie MariaDB jest zastąpiona przez SQLite), LNMP (gdzie Apache jest zastąpiony przez nginx), LLMP (gdzie Apache jest zastąpiony przez lighttpd), WAMP (Microsoft Windows zamiast Linuksa), FAMP (FreeBSD) oraz samo AMP (pominięty system operacyjny – wariant lansowany przez Apple Inc.).
Oprogramowanie, na którym działa Wikipedia, jest również platformą "LAMP" – MediaWiki stworzone na Linuksie, korzysta z serwera Apache, dane z kolei przechowuje baza danych MySQL, a językiem skryptowym jest PHP (poprzednio Perl).

</doc>
<doc id="81328" url="https://pl.wikipedia.org/wiki?curid=81328" title="Lew Landau">
Lew Landau

Lew Dawidowicz Landau (, ur. w Baku, zm. 1 kwietnia 1968 w Moskwie) – radziecki fizyk teoretyk żydowskiego pochodzenia, laureat Nagrody Nobla w dziedzinie fizyki (1962) za sformułowanie teorii przemiany lambda helu, przejścia ze stanu płynnego w nadciekły; znany również ze znaczącego wkładu do teorii nadprzewodnictwa, elektrodynamiki kwantowej, fizyki jądrowej, fizyki cząstek elementarnych, teorii grawitacji.
Życiorys.
Lew Landau urodził się w Baku, stolicy ówczesnej guberni bakijskiej, w żydowskiej rodzinie pochodzącej z Mohylewa. Ojciec Dawid Landau był inżynierem pracującym na polach naftowych w Baku, matka Ljubow Garkawi (Harkavy-Landau) była fizjolożką i farmakolożką, pracowała jako lekarka i nauczycielka, m.in. w 1. Leningradzkim Instytucie Medycznym im. Iwana Pawłowa. Od 1916 roku uczęszczał do gimnazjum żydowskiego w Baku, w którym jego matka wykładała nauki przyrodnicze, wcześnie wykazywał zdolności matematyczne połączone z uporem i samodzielnością, mając 12 lat opanował różniczkowanie a rok później całkowanie. W 1922 roku rozpoczął studia na wydziałach chemii oraz fizyko-matematycznym Bakijskiego Uniwersytetu Państwowego, za wybitne wyniki w nauce w 1924 roku został przeniesiony na wydział fizyko-matematyczny Leningradzkiego Uniwersytetu Państwowego. Pierwsze publikacje naukowe wydał w latach 1926-1927, w 1927 roku, równolegle z matematykiem Johnem von Neumannem wówczas przebywającym na Uniwersytecie Humboldtów w Berlinie, wprowadził do mechaniki kwantowej pojęcie macierzy gęstości, ukończył studia na katedrze fizyki Uniwersytetu Leningradzkiego, rozpoczął pracę naukową w Leningradzkim Instytucie Fizyko-Technicznym Akademii Nauk ZSRR, wówczas kierowanym przez jego twórcę akademika Abrama Joffe. W latach 1929-1931 podróżował, na Uniwersytecie w Getyndze uczęszczał na seminaria Maksa Borna, na Uniwersytecie Humboldtów w Berlinie spotkał Alberta Einsteina, w niemieckim Lipsku spotkał Wernera Heisenberga, w Cambridge poznał Piotra Kapicę. W Kopenhadze pracował z Nielsem Bohrem, dzięki któremu Fundacja Rockefellera wsparła go po upłynięciu sześciomiesięcznego wsparcia Ludowego Komisariatu Oświaty Rosyjskiej FSRR. W 1931 roku wrócił do Leningradu, tam nie zagrzał miejsca przez nieporozumienia z Abramem Joffe. Rok później przeniósł się do Charkowa, wówczas stolicy radzieckiej Ukrainy, tam kierował działem teoretycznym Ukraińskiego Instytutu Fizyko-Technicznego (UFTI) i katedrą fizyki teoretycznej Charkowskiego Instytutu Inżynierii Mechanicznej, w 1934 roku otrzymał stopień doktora nauk nie mając stopnia kandydata nauk, od 1935 roku wykładał fizykę teoretyczną na Charkowskim Uniwersytecie Państwowym. W 1937 roku przeniósł się do Moskwy, na zaproszenie Piotra Kapicy kierował działem teoretycznym Instytutu Problemów Fizycznych Akademii Nauk ZSRR. 
Gdy NKWD aresztowało i rozstrzelało jego kolegów z UFTI w ramach stalinowskiej Wielkiej Czystki, w 1938 roku Landau, w ramach działania zorganizowanego przez profesora fizyki w Instytucie Problemów Fizycznych Jurija B. Rumera, zredagował ulotkę napisaną przez docenta fizyki Moskiewskiego Państwowego Instytutu Pedagogicznego imienia Andrieja Bubnowa Mojsieja Koreca, potępiającą zbrodnie NKWD i stalinizm oraz nazywającą ówczesnego przywódcę radzieckiego Józefa Stalina faszystowskim dyktatorem, nienawidzącym socjalizmu. Uczeni zostali aresztowani przez radzieckie służby bezpieczeństwa pod zarzutem agitacji antyradzieckiej i osadzeni w moskiewskim więzieniu NKWD Butyrki. Wszyscy trzej stracili pracę, a Landaua usunięto z listy pracowników Instytutu Problemów Fizycznych. Podczas zeznań w NKWD, prawdopodobnie wymuszonych torturami lub ich groźbą, Landau oprócz Koreca i Rumera wskazał też swego przełożonego Kapicę i akademika Nikołaja Siemionowa jako uczestników spisku. Ostatni dwaj uczeni nie zostali pociągnięci do odpowiedzialności, natomiast Korec musiał odbyć pełny wyrok więzienia w Butyrkach a Rumer wykonywać prace przymusowe w państwowej fabryce budowy maszyn Ludowego Komisariatu Przemysłu Ciężkiego ZSRR w Moskwie. Dzięki poparciu Nielsa Bohra i listom Piotra Kapicy do kierownika NKWD Ławrentija Berii, proszącymi o zwolnienie Landaua w zamian za poręczenie o zaprzestaniu przez niego działań kontrrewolucyjnych w Instytucie Problemów Fizycznych i poza jego murami, Beria a za nim kierownictwo NKWD uznali Landaua za wybitnego specjalistę w dziedzinie fizyki teoretycznej mogącego później być przydatnym nauce radzieckiej, wskutek czego po roku osadzenia Landau opuścił Butyrki i otrzymał posadę w Instytucie Problemów Fizycznych.
Świadom ówczesnej sytuacji w ZSRR i realnych zagrożeń, Landau poprawnie i bez przejawu własnej inicjatywy wykonywał zlecone mu zadania. W 1941 roku Kapica wraz z akademikiem Władimirem Fockiem złożyli prośbę do oddziału nauk fizyko-matematycznych Akademii Nauk ZSRR o nadanie Landauowi tytułu członka korespondenta, lecz ten zwyczajowo wymagany staż pominięto i w 1946 roku nadano mu tytuł członka rzeczywistego Akademii Nauk ZSRR. W latach 1943-1947 Landau był profesorem katedry fizyki niskich temperatur wydziału fizycznego Uniwersytetu Moskiewskiego, w latach 1945-1953 był czynnym pracownikiem radzieckiego programu nuklearnego. W 1955 roku podpisał tzw. „List trzystu”, który oceniał stan radzieckiej biologii do połowy lat 50. i krytykował jej ówczesnego lidera Trofima Łysenkę oraz jego pseudonaukę zwaną łysenkizmem. W latach 1955-1968 był profesorem katedry teorii kwantowej i elektrodynamiki wydziału fizycznego Uniwersytetu Moskiewskiego. Został nagrodzony Orderem „Znak Honoru” (1943), Orderem Czerwonego Sztandaru Pracy (1945), nagrodą Stalinowską (1946, 1949, 1953), nagrodą Leninowską (1949, 1962, 1968), tytułem Bohatera Pracy Socjalistycznej (1954), doktoratem honoris causa Uniwersytetu Oksfordzkiego (1956), medalem Maxa Plancka (1960), oraz nagrodą pamięci Fritza Londona (1960). Uzyskał członkostwo Królewskiej Duńskiej Akademii Nauk i Literatury (1951), Królewskiej Holenderskiej Akademii Sztuk i Nauk (1956), Towarzystwa Królewskiego w Londynie (1960), Narodowej Akademii Nauk (1960), Amerykańskiej Akademii Sztuk i Nauk (1960), oraz Niemieckiej Akademii Przyrodników Leopoldina (1964).
W 1962 roku, podczas podróży z Moskwy do Zjednoczonego Instytutu Badań Jądrowych w Dubnej, w samochód Landaua uderzyła ciężarówka. Wskutek licznych złamań, krwotoków oraz urazów głowy zapadł w niemal dwumiesięczną śpiączkę, po powrocie świadomości zaprzestał czynnej kariery naukowej. Nagrodę Nobla w dziedzinie fizyki za rok 1962, pełną i niepodzieloną, uzyskaną dzięki nominacji Wernera Heisenberga, wręczył mu ambasador Szwecji w ZSRR w towarzystwie jego żony, przewodniczącego Akademii Nauk ZSRR Mstisława Kiełdysza oraz akademików radzieckich, m.in. Piotra Kapicy, Igora Tamma i Nikołaja Siemionowa. Nie wygłosił wykładu noblowskiego, podczas uroczystego bankietu w Sztokholmie w jego imieniu głos zabrał ambasador ZSRR w Szwecji. Lew Landau zmarł kilka dni po operacji przeprowadzonej w celu usunięcia niedrożności jelit, z rozpoznaniem zakrzepicy żyły wrotnej, wskutek niedrożności tętnicy z powodu odłączonego skrzepu krwi. W lipcu 1990 roku, kilka miesięcy przed rozpadem ZSRR, postępowanie karne przeciwko Landauowi zostało oddalone z powodu braku corpus delicti, a tym samym został prawnie zrehabilitowany z oskarżeń NKWD.
W 1937 roku ożenił się w Charkowie z Konkordiją (Korą) Tierientjewną Drobancewą, która w 2002 roku wydała wspomnienia biograficzne wskazujące na poparcie i czynny udział jej męża w rewolucji obyczajowej w ZSRR, spowodowanej ogólnospołecznym sprzeciwem wobec oficjalnej propagandy państwowej czasów stalinowskich. Para miała syna Igora Landaua (1946-2011), również fizyka, który pracował m.in. w CERN w Genewie.
Działalność naukowa i dydaktyczna.
Oprócz teorii Landaua przemiany lambda w teorii nadciekłości helu, zdolności helu II do przepływania niemal bez tarcia przez bardzo wąskie szczeliny zauważonej niezależnie przez Kapicę oraz J.F. Allena i A.D. Misenera w 1938 roku, jego imię noszą też odkrycia i współodkrycia jego oraz jego współpracowników. W szczególności, są to tłumienie Landaua w teorii plazmy, teoria Landaua cieczy Fermiego, teoria Landaua przejść fazowych drugiego rodzaju, biegun Landaua i związany z nim duch Landaua w elektrodynamice kwantowej, równania Landaua dla osobliwości macierzy rozpraszania w fizyce cząstek elementarnych, cechowanie Landaua w teorii nieabelowych pól cechowania, energia swobodna Landaua w mechanice statystycznej, teoria nadprzewodnictwa Ginzburga-Landaua, twierdzenie Landaua-Yanga w kwantowej teorii pola, równanie Landaua-Lifszyca w hydrodynamice, model Landaua-Lifszyca w teorii magnetyzmu ciała stałego, pseudotensor energii-pędu Landaua-Lifszyca w ogólnej teorii względności, teoria turbulencji Landaua-Hopfa w dynamice płynów, zjawisko Landaua-Pomieranczuka-Migdała w fizyce wysokich energii, i wiele innych.
Landau był znanym dydaktykiem fizyki, stworzył schemat kształcenia młodych fizyków nazywany dziś teoretycznym minimum Landaua i składający się z 9 egzaminów teoretycznych - dwóch z matematyki, oraz z mechaniki klasycznej, klasycznej teorii pola (elektrodynamiki klasycznej i teorii grawitacji), nierelatywistycznej mechaniki kwantowej, fizyki statystycznej, mechaniki ośrodków ciągłych, elektrodynamiki ośrodków ciągłych oraz elektrodynamiki kwantowej (w dzisiejszym rozumieniu relatywistycznej mechaniki kwantowej). Stworzył jedną z bardziej znaczących radzieckich i rosyjskich szkół fizyki teoretycznej, a jego uczniami i współpracownikami byli m.in. laureaci Nagrody Nobla w dziedzinie fizyki Witalij Ginzburg i Aleksiej Abrikosow, znani radzieccy i rosyjscy akademicy tacy jak Isaak Pomieranczuk i Lew Pitajewski. Po śmierci Landaua noblistą został też jego przełożony Piotr Kapica. Wspólnie ze współpracownikiem Jewgienijem Lifszycem, również późniejszym akademikiem radzieckim, napisał pierwsze tomy doniosłego kursu fizyki teoretycznej, który dziś jest międzynarodowym standardem akademickim w dziedzinie uniwersyteckiej dydaktyki fizyki. Landau jest również znany jako popularyzator nauki, w szczególności książki napisane z Jurijem Rumerem oraz Aleksandrem Kitajgorodskim, doczekały się licznych tłumaczeń na inne języki. Po śmierci Landaua jego uczniowie i współpracownicy powołali Instytut Fizyki Teoretycznej imienia Lwa D. Landaua Akademii Nauk ZSRR, obecnie Rosyjskiej Akademii Nauk, położony w Czernogołowce nieopodal Moskwy, który zyskał sławę ze względu na swobodę intelektualną, w porównaniu do konkurencyjnych radzieckich i rosyjskich instytucji akademickich, która zaowocowała międzynarodowym rozwojem fizyki teoretycznej. Landau był znany z używania w relacjach zarówno koleżeńskich, jak i rodzinnych pseudonimu Dau, który sam sobie nadał jeszcze w czasach studenckich.
Landau surowo oceniał kolegów nawet w czasie stalinowskiego upolitycznienia nauki radzieckiej. Znany przypadek to Anatolij Własow, który w 1944 roku tuż po uzyskaniu członkostwa Wszechzwiązkowej Komunistycznej Partii (bolszewików) kierowanej przez Stalina otrzymał stanowisko kierownika katedry fizyki teoretycznej wydziału fizycznego Moskiewskiego Uniwersytetu Państwowego. W 1946 roku Landau wraz z Witalijem Ginzburgiem i akademikami Władimirem Fockiem i Michaiłem Leontowiczem na łamach jednego z opiniotwórczych radzieckich czasopism naukowych wytknął Własowowi błędy w obliczeniach matematycznych i założeniach fizycznych jego teorii plazmy. Wynikła nieufność fizyków radzieckich spowodowała zawieszenie kierownictwa Własowa, gdy jego teoria już przynosiła międzynarodową sławę nauce radzieckiej i była już rozwijana poza ZSRR. Kilka miesięcy później Własow odzyskał stanowisko, kierował katedrą aż do śmierci Stalina. Niejasne jest pierwszeństwo tłumienia Landaua, Własow ogłosił, że jest to wniosek z jego teorii i sprzeciwiał się stowarzyszaniu z nim nazwiska Landaua, co wciąż jest popierane przez część fizyków teoretycznych, zarówno w Rosji jak i poza nią.
Wybrane publikacje.
Kurs fizyki teoretycznej, najnowsze tłumaczenie na język polski uporządkowane według rosyjskiej numeracji tomów:
Skrócony kurs fizyki teoretycznej przetłumaczony na język polski:
Książki popularnonaukowe przetłumaczone na język polski:
Ponadto, pod redakcją Leopolda Infelda ukazało się tłumaczenie na język polski:
Zbiory artykułów naukowych:
Krytyka prac Anatolija Własowa ukazała się tylko w języku rosyjskim, została pominięta we wszystkich znanych zbiorach artykułów naukowych Landaua:

</doc>
<doc id="81329" url="https://pl.wikipedia.org/wiki?curid=81329" title="CLUG">
CLUG



</doc>
<doc id="81336" url="https://pl.wikipedia.org/wiki?curid=81336" title="Puy de Dome">
Puy de Dome



</doc>
<doc id="81337" url="https://pl.wikipedia.org/wiki?curid=81337" title="Puy de Dôme">
Puy de Dôme

Puy de Dôme – szczyt górski w paśmie górskim Chaîne des Puys (Masyw Centralny), wygasły wulkan typu kopułowego. Jego wysokość wynosi 1464 m n.p.m. Jest najmłodszym z wulkanów tego obszaru Francji, ostatnia erupcja miała miejsce około 5760 roku p.n.e. Szczyt położony jest około 10 km na zachód od Clermont-Ferrand, stolicy departamentu Puy-de-Dôme, którego nazwa pochodzi właśnie od tego szczytu. Szczyt położony jest na obszarze Regionalnego Parku Przyrody Wulkanów Owernii.
Historia.
Charakterystyczny, dominujący nad okolicą szczyt Puy de Dôme był uznawany w czasach przedchrześcijańskich za świętą górę. Na szczycie powstawały miejsca kultu, m.in. odkryta w 1873 galoromańska świątynia ku czci Merkurego. Powstała ona w I lub II wieku n.e. na miejscu dawnej świątyni galijskiej. Została opuszczona w III lub IV wieku.
Na tym szczycie przeprowadzone zostały obserwacje mieszkającego w pobliskim Clermont Blaise'a Pascala, dotyczące ciśnienia atmosferycznego. Jego współpracownik Florin Périer wybrał się w 1648 z barometrem zawierającym rtęć na Puy de Dôme. Zatrzymując się na trzech różnych wysokościach zmierzył wysokość słupa rtęci. Im wyżej się znajdował tym był on niższy. Udowodnił tym samym twierdzenie Torricellego, że wysokość słupa rtęci zależy od naciskającej masy powietrza.
W 1875 na szczycie powstało laboratorium fizyczne, a w 1956 zbudowano przekaźnik radiowo-telewizyjny.
Na szczyt prowadzi droga asfaltowa. Kilkakrotnie służyła ona jako finisz etapu Tour de France. Ze względu na trudny podjazd finisz ten był szczególnie widowiskowy. W 1964 fascynującą walkę stoczyli Raymond Poulidor i Jacques Anquetil. W 1975 Eddy Merckx został uderzony w brzuch przez jednego z widzów.

</doc>
<doc id="81338" url="https://pl.wikipedia.org/wiki?curid=81338" title="Cewka Malpighiego">
Cewka Malpighiego

Cewka Malpighiego (łac. "vasa Malpighii") – narząd wydalniczy u stawonogów lądowych. Są to zamknięte od strony jamy ciała kanaliki, uchodzące do przewodu pokarmowego, zwykle na granicy pomiędzy jelitem środkowym a jelitem tylnym. Kanaliki te zbierają zbędne i szkodliwe metabolity z hemolimfy i przekazują je do jelita. Pełnią funkcje wydalnicze u owadów, pajęczaków i niektórych wijów. U niektórych stawonogów produkują enzymy trawienne, substancje wapienne, materiał do budowy kokonu, a także wchłaniają wodę. Do cewek trafiają produkty przemiany materii (kwas moczowy) wraz z dużą ilością wody (i rozpuszczonymi w niej jonami, głównie potasu i sodu), która jest wypompowywana dopiero w jelicie. W wyniku tego możliwe jest oszczędzanie wody. Stawonogi lądowe nie wydalają amoniaku, tylko przetwarzają go w związki azotowe słabo rozpuszczalne w wodzie, jak guanina (pajęczaki) czy kwas moczowy (owady). Cewki występują w liczbie od 2 do kilkuset.
Nazwa pochodzi od nazwiska biologa Marcello Malpighiego.

</doc>
<doc id="81339" url="https://pl.wikipedia.org/wiki?curid=81339" title="Żagary">
Żagary

Żagary (w gwarze wileńskiej "suche patyki, żerdki, chrust") – polska grupa poetycka, która narodziła się w Wilnie w 1931 roku. Sytuowała się w obrębie tzw. Drugiej Awangardy, była nazywana także „awangardą wileńską”. Początkowo grupa wydawała czasopismo o takiej samej nazwie „Żagary”. Jej członkowie postulowali społeczne zaangażowanie literatury, a ich twórczość charakteryzowała się lewicowym radykalizmem, antyfaszyzmem oraz katastrofizmem.
Powstanie grupy.
Narodziny grupy wiążą się ze środowiskiem akademickim Uniwersytetu Stefana Batorego (obecnie Uniwersytet Wileński), głównie z istniejącymi tam kołami naukowymi i stowarzyszeniami: Klubem Intelektualistów, Legionem Młodych, Klubem Włóczęgów oraz Sekcją Twórczości Oryginalnej Koła Polonistów. Wystąpienie programowe Teodora Bujnickiego, Czesława Miłosza, Jerzego Zagórskiego, Kazimierza Hałaburdy i Stefana Jędrychowskiego odbyło się w lutym 1931 roku podczas wieczorku poetyckiego, zorganizowanego pod nazwą Najmłodsze Wilno Literackie, w sali Związku Literatów. To wydarzenie, oraz wydane wcześniej (w latach 1927–1929) trzy wspólne tomiki poetyckie: "STO", "Spod arkad", "Patykiem po niebie" dały początek grupie literackiej.
Działalność publicystyczna i kulturalna.
Dzięki pomocy Stanisława Cata-Mackiewicza, redaktora i wydawcy dziennika „Słowo”, żagaryści opublikowali w kwietniu 1931 roku pierwszy numer swojego czasopisma. Pomysłodawcami nazwy periodyku, a zarazem grupy byli Bujnicki i Miłosz. Oprócz nich redakcję czasopisma tworzyli także: Jędrychowski, Zagórski i Antoni Gołubiew. W listopadzie tego samego roku wykluczony z redakcji został Hałaburda ze względu na jego udział w antysemickim zajściu, na jego miejsce przyjęto Jerzego Putramenta.
Na skutek sporów ideologicznych z Mackiewiczem, po opublikowaniu ośmiu numerów „Żagarów”, od maja 1932 roku czasopismo przekształcono w dodatek do Kuriera Wileńskiego o nazwie „Piony”. Jego redaktorami byli Henryk Dembiński, Jędrychowski i Zagórski. W 1933 roku wznowiono jednak druk „Żagarów”, którego cztery numery ukazały się do marca 1934. W redakcji tego czasopisma zasiadali Bujnicki, Dembiński, Zagórski, Miłosz, Putrament, Józef Maśliński, Aleksander Rymkiewicz, a także Anatol Mikułko i Mieczysław Kotlicki, którzy redagowali dotąd dodatek wileński pt. „Smuga”. Do grupy należeli także Wacław Korabiewicz, Tadeusz Byrski i Leon Szreder.
Po upadku pisma w 1934 nastąpiła dezintegracja grupy, chociaż podejmowano (aż do końca 1939 roku) kolejne inicjatywy czasopiśmiennicze: Maśliński redagował „Kolumnę Literacką” jako dodatek do „Kuriera Wileńskiego” w latach 1934–1938, z kolei w latach 1937–1938 Zagórski prowadził dodatek do „Kuriera Porannego” o nazwie „Apel”. Bujnicki do wybuchu II wojny światowej prowadził dział literacki w „Słowie”. Dembiński i Jędrychowski w 1936 roku wydawali pisma „Poprostu” oraz „Karta” o radykalnym charakterze społeczno-politycznym (za co spotkały ich liczne szykany ze strony władz państwowych oraz konfiskaty mienia).
Działalność żagarystów nie ograniczała się tylko do wydawania kolejnych pism. Poeci ci byli także założycielami drugiego Klubu Intelektualistów, której przewodził Dembiński. Grupa usiłowała także stworzyć własną linię wydawniczą, wzorem innych grup literackich, o nazwie „Grupa literacka Żagary-Piony”. Jednakże drukiem ukazały się tylko dwa zbiorki: Bujnickiego "Po omacku" i Zagórskiego "Ostrze mostu". Organizowali wieczorki poetyckie, podejmowali współpracę z redaktorami czasopisma „Linia”. W 1934 uczestniczyli wraz z poetami z innych części kraju w wieczorze poetyckim o nazwie „Najazd Awangardy na Warszawę”. Żagarystów łączyły silne więzi przyjacielskie.
Program literacki.
Żagaryści cechowali się silnym poczuciem odrębności pokoleniowej, jednocześnie reprezentując otwartą postawę, co różniło ich znacznie od innych awangardowych środowisk artystycznych dwudziestolecia międzywojennego. Ich twórczość była podporządkowana przede wszystkim poglądom społeczno-ekonomicznym. Głównym ideologiem grupy był Dembiński, który głosił hasła przemiany moralnej społeczeństwa dokonanej z dobrej woli. Literatura miała więc pełnić głównie rolę społeczną.
Ich twórczość cechowała się konstruktywizmem, prozaizacją, kultem faktu, reportażem, intelektualizmem. Nawiązywali jednocześnie do poezji Mickiewicza, Słowackiego, a także do klasycyzmu (oda, poemat, liryka opisowa) oraz do korzeni kultury. Ponadto obecne w niej było także przeczucie katastrofy, nieuchronnej apokalipsy czy zbliżającej się zagłady, która miała pochłonąć zarówno świat, jak i człowieka.
Program literacki grupy został zawarty w kilku wypowiedziach indywidualnych, opublikowanych na łamach czasopism:
Twórczość.
Literacki dorobek grupy obejmuje kilka tomików wierszy:
Nawiązania.
Niektóre następne generacje polskich poetów nawiązywały zarówno do twórczości, jak i poetyki żagarystów. Byli to m.in. poeci „Sztuki i Narodu”, pokolenia Kolumbów oraz pokolenia „Współczesności”. Z kolei w Gdańsku w latach 1979–1983 założono grupę literacką Nowe Żagary, skupiającą członków Koła Młodych Związku Literatów Polskich, która jednak do poetów wileńskich nawiązywała tylko swoją nazwą.

</doc>
<doc id="81340" url="https://pl.wikipedia.org/wiki?curid=81340" title="Tuatha de Danaan">
Tuatha de Danaan



</doc>
<doc id="81341" url="https://pl.wikipedia.org/wiki?curid=81341" title="Mocz pierwotny">
Mocz pierwotny

Mocz pierwotny – część osocza krwi, przesączonego podczas procesu filtracji w ciałku nerkowym i zbierającego się w torebce Bowmana.
Zawiera nie tylko szkodliwe produkty przemiany materii, które powinny zostać usunięte z organizmu, lecz również substancje potrzebne, tj. cukry, sole mineralne, witaminy, aminokwasy i wodę. Dlatego w czasie przepływania przesączu przez długie kanaliki nerkowe, użyteczne substancje i część wody są powtórnie wchłaniane. Proces ten nazywa się wchłanianiem zwrotnym, czyli resorpcją.
Mocz pierwotny u zdrowego człowieka może zawierać do 250 mg białek.

</doc>
<doc id="81342" url="https://pl.wikipedia.org/wiki?curid=81342" title="MESH">
MESH

MESH (ang. "Macintosh Enchanced SCSI Hardware") – kontroler SCSI-2 firmy Apple stosowany w komputerach Power Macintosh oraz PowerBook. Montowany był aż do czasu wprowadzenia przez Apple standardu FireWire. Początkowo występował jako oddzielny układ, zaś później był integrowany w jednym z układów płyty głównej (różniło się to w zależności od modelu komputera). 
Maksymalny transfer wynosił 5 MB/s w komputerach z jedną szyną SCSI. W Power Macintoshach z dwiema szynami SCSI (druga obsługiwana przez inny układ – NCR 53C94), instalowano wersje MESH zgodną z SCSI-2 Fast i mogącą przesyłać dane z szybkością 10 MB/s.
Niektóre komputery Apple posiadają kontroler MESH, ale nie posiadają gniazd SCSI (np. PowerMac G3 Blue&amp;White).

</doc>
<doc id="81349" url="https://pl.wikipedia.org/wiki?curid=81349" title="Ukres">
Ukres

Ukres – miejsce przy zbiegających się torach (rozjazd, skrzyżowanie torów), dokąd wolno zająć tor taborem bez uniemożliwiania przejazdu po drugim torze. Ukres jest wyznaczony przez miejsce, gdzie spotykają się skrajnie sąsiednich torów. W uproszczeniu, jest to miejsce dokąd można bezpiecznie zatrzymać skład, tak że jego obrys nie będzie zachodził na sąsiedni tor.
Wskaźnik W17.
W Polsce ukres jest oznaczany wskaźnikiem W17, mającym postać biało-czerwonego słupka (na ogół specjalny słupek ceramiczny; czasem stosuje się wkopany pomalowany kawałek szyny, dwuteownika, rury lub drewna). Umiejscowienie słupka ukresowego wyznaczane jest dla każdego rozjazdu przez właściwą sekcję drogową. Przy ustawianiu wskaźnika W17 uwzględnia się warunki lokalne takie jak przechyłkę toru, poszerzenie łuku itp.

</doc>
<doc id="81350" url="https://pl.wikipedia.org/wiki?curid=81350" title="Tuatha Dé Danann">
Tuatha Dé Danann

Tuatha Dé Danann (wymowa nowoirlandzka: [], wymowa staroirlandzka: []; „plemię, lud bogini Danu”) – według tradycji "Lebor Gabála Érenn" ("Księga Inwazji") piąta grupa ludności zamieszkująca Irlandię. Są uważani za reprezentantów bogów goidelo-iryjskich; chrześcijańscy redaktorzy księgi zredukowali ich do stopnia historycznych królów i bohaterów.
Pochodzenie i historia.
Poemat w "Księdze z Leinster" wymienia wielu z Tuatha Dé, ale kończy się słowami „Mimo że (autor) wylicza ich, nie oddaje im czci”. Goibniu, Creidhne i Luchta przypisani są do "Tri Dée Dána" („trzej bogowie kunsztu”), a imię Dagdy jest w średniowiecznych tekstach interpretowane, jako „dobry bóg”. Nawet po tym jak zostali usunięci z listy władców Irlandii, postaci takie jak Lug, Mórrigan, Aengus i Manannan pojawiają się w historiach umiejscowionych stulecia później, zdradzając wszelkie znamiona nieśmiertelności. Posiadają liczne paralele w całym świecie Celtów. Nuada jest spokrewniony z brytyjskim bogiem Nondesem; Lug jest odbiciem pan-celtyckiego bóstwa Lugusa; Tuireann jest związany z galijskim Taranisem; Ogma z Ogmiosem; Badb z Catuboduą.
Tuatha Dé Danann pochodzili od Nameda, przywódcy poprzedniej fali ludności zamieszkującej Irlandię. Przybyli z czterech północnych miast: Falias, Gorias, Murias i Finias, gdzie zdobyli swe zdolności nadprzyrodzone i atrybuty. Przybyli do Irlandii około 1 maja (data święta Beltaine), na burzowych chmurach, jednak późniejsze przekazy racjonalizują to, mówiąc, że spalili swe statki, zapobiegając odwrotowi a „chmury” były dymem z płonących okrętów. Inne źródła podają, że przybyli z zachodu na chmurach.
Pod przywództwem swego króla Nuady, wzięli udział w pierwszej bitwie pod Magh Tuiredh, na zachodnim wybrzeżu, z której wyszli zwycięsko, rozgramiając i wypierając niezdarnych i słabo uzbrojonych Fir Bolgów, którzy w tym czasie zamieszkiwali Irlandię. Podczas bitwy Nuada stracił ramię. Odkąd nie był już doskonały, nie mógł już dłużej być królem i został zastąpiony przez pół-Fomorianina, Bresa, który w swych rządach wprowadził tyranię. Medyk Dian Cecht odtworzył ramię Nuady przy użyciu płynnego srebra, co pozwoliło królowi na ponowne przejęcie władzy nad plemieniem. 
Wkrótce Tuatha Dé zmierzyli się z Fomorianami w drugiej bitwie pod Magh Tuiredh. Nuada został zabity przez zatrute oko króla Fomorian Balora, lecz Balor zginął z rąk Luga, który przejął rządy jako król. 
Trzecia bitwa została stoczona przeciwko kolejnym falom najeźdźców, Milezjan z Hiszpanii potomków Mila Espáine (który, jak uważa się, reprezentuje Celtów goidelickich). Milezjanie napotkali na swej drodze trzy boginie z Tuatha Dé, Ériu, Banbę, i Fodlę, które poprosili o pozwolenie na osiedlenie się na wyspie. Boginie zażądały w zamian, aby od ich imion nazwać ową wyspę; od słowa Ériu wywodzi się współczesna nazwa Éire, a Banba i Fodla są wciąż w użyciu jako poetyczne określenia Irlandii.
Jednak nie zgodzili się na to mężowie bogiń Mac Cuill, Mac Cecht, Mac Gréine, którzy w tym czasie byli królami Tuatha Dé. Poprosili więc o trzydniowy rozejm, podczas którego Milezjanie mieli wrócić na statki i odpłynąć na odległość „dziewięciu fal” od brzegu, aby rozegrać bitwę sprawiedliwie. Milezjanie przystali na to, ale Tuatha Dé użyli swych mocy i stworzyli magiczny sztorm, który miał zepchnąć najeźdźców z dala od wyspy. Milezjański poeta Amergin chwycił morze swymi wersami, aby jego lud mógł wylądować i pokonać Tuatha Dé pod Tailtiu. Ci jednak poprowadzeni przez Dagdę, zdołali ukryć się pod ziemią wzgórz Sídhe.
Walczyli jeszcze przeciwko wiedźmie Carman i jej trzem synom. Mówi się, że sprowadzili do Irlandii rydwany i druidów.
Cztery Skarby Tuatha Dé Danann.
Tuatha Dé Danann przywieźli ze sobą do Irlandii cztery magiczne skarby:
Wysocy Królowie Irlandii z Tuatha Dé Danann.
"AFM": chronologia według Kronik Czterech Mistrzów; "FFE": chronologia na podstawie długości rządów z "Forus Feasa ar Erinn" autorstwa Seathrúna Céitinn.
Drzewo genealogiczne Tuatha Dé Danann.
Poniższa tabela jest oparta na genealogii ustalonej przez Seathrúna Céitinn, "Lebor Gabála Érenn", oraz odwołań w "Cath Maige Tuireadh". Nie jest do końca jasne czy liczne Elathy and Delbáethe to różne postaci o tym samym imieniu czy różne tradycje odnośnie do genealogii tej samej osoby. Należy również zaznaczyć, że Fomorianie jak np. Elatha czy Balor są blisko związani z Tuatha Dé.
Inni członkowie Tuatha Dé Danann:
Odwołania w fikcji.
"Tuatha Dé Danann" to nazwa flagowej łodzi podwodnej organizacji Mithril w anime "Full Metal Panic!".

</doc>
<doc id="81351" url="https://pl.wikipedia.org/wiki?curid=81351" title="FAUR">
FAUR

FAUR – rumuńskie zakłady mechaniczne i metalowe w Bukareszcie produkujące m.in. tabor kolejowy.
Zakłady FAUR powstały w 1921 roku pod nazwą "Malaxa", potem zmienioną na "23 August". Producent m.in. lokomotyw spalinowych używanych głównie w krajach byłego RWPG. Zakłady wyprodukowały lokomotywy spalinowe Baureihe 119 dla kolei wschodnioniemieckich. W Polsce tabor wyprodukowany przez zakłady FAUR jest reprezentowany przez m.in. wąskotorowe lokomotywy spalinowe typu L45H (oznaczenie PKP Lxd2) i L30H (oznaczenie PKP Lyd2), a także normalnotorowe lokomotywy spalinowe serii SP32. Zakłady przemysłowe na terenie Polski eksploatowały i eksploatują do dzisiaj także pojedyncze sztuki innych lokomotyw m.in. typów LDE125, LDH45, LDH70, LDH180 i inne. FAUR produkował także wagony spalinowe i wagony osobowe – w Polsce są one reprezentowane przez wagony silnikowe wąskotorowe typu A20D-P (oznaczenie PKP MBxd2), oraz wagony osobowe wąskotorowe (oznaczenie PKP Bxhpi).

</doc>
<doc id="81352" url="https://pl.wikipedia.org/wiki?curid=81352" title="Chupacabra">
Chupacabra

Chupacabra (wym. //; , również – dosł. "wysysacz kóz", z hiszp. "chupar" – ssać, "la cabra" – koza) – legendarne latynoamerykańskie zwierzę, obiekt badań kryptozoologii, którego istnienia nie udało się wiarygodnie potwierdzić.
Jej rzekome występowanie powiązane jest z Portoryko (skąd pochodzą pierwsze informacje o tym zjawisku), Meksykiem i południowymi stanami USA. Nazwa rzekomego zwierzęcia wzięła się stąd, iż ma ono napadać na zwierzęta domowe i wysysać z nich krew. Opisy stworzenia znacznie różnią się od siebie. Pierwsze relacje z rzekomych spotkań pochodzą z 1990 z Portoryko, od tego czasu "chupacabra" miała być spotykana najdalej na północ w Maine i najdalej na południe w Chile. Pomimo że wiele osób twierdzi, iż "chupacabra" może być rzeczywiście istniejącym zwierzęciem, większość naukowców uważa ją za legendarne stworzenie, rodzaj współczesnego mitu. Opisywana jest przez rzekomych świadków jako duże i ciężkie zwierzę, wielkości małego niedźwiedzia, wyposażone w szereg kolców na grzbiecie, ciągnący się od szyi aż do nasady ogona. Według innych zeznań stworzenie to jest nienaturalnie szybkie i potrafi przeskoczyć drzewo. Kryptozoolodzy sugerują, jakoby "chupacabra" była nieznanym gatunkiem zwierzęcia lub kosmitą. Istnieje również teoria, wedle której "chupacabra" jest domowym zwierzęciem kosmitów. Według świadków często jej atakom towarzyszą dziwne znaki na niebie.
Wygląd.
Benjamin Radford grupuje opisy wyglądu rzekomej "chupacabry" w trzech kategoriach:
Różnorodność opisów Radford komentuje następująco: 
W przeciwieństwie do znanych drapieżników "chupacabra" ma wysysać całość krwi swojej ofiary (a czasem nawet całe organy wewnętrzne) przez dziurę w jej ciele lub kilka dziur. Inne źródła mówią, że "chupacabra" przekłuwa kłami krtań ofiary, a następnie wsuwa w otwór rurkowaty język, wysysając krew ze środka ciała. Sekcja zwłok ponad 300 zwierząt, mających być ofiarami chupacabry, nie wykazała – wbrew sensacyjnym doniesiom prasowym – by z któregokolwiek z nich została wyssana krew Istnieją nieostre fotografie mające przedstawiać to zwierzę. Jednak ich wiarygodność jest kwestionowana.
Historia.
Legenda "chupacabry" rozpoczęła się mniej więcej w 1987, kiedy to portorykańskie gazety "El Vocero" i "El Nuevo Dia" doniosły o śmierci wielu zwierząt różnego gatunku, takich jak ptaki, konie i kozy. Jako sprawcę czasopisma wskazały "El Vampiro de Moca" ("Wampira z Moca"), istotę rzekomo odpowiedzialną za podobne wydarzenia, które miały miejsce w małej miejscowości Moca w latach 70. XX wieku. Początkowo wydawało się, iż zwierzęta zostały zabite przez członków jakiejś satanistycznej sekty, później jednak podobne przypadki zaczęły powtarzać się na terenie całej wyspy – wielu rolników donosiło o stratach pośród należących do nich zwierząt domowych. Wszystkie przypadki miały jedną cechę wspólną: każde z zabitych zwierząt miało zostać pozbawione krwi przez szereg okrągłych nacięć ciała. Portorykański komik Silverio Pérez niedługo po pierwszych doniesieniach prasowych stworzył termin "chupacabra". Po przypadkach odnotowanych w Portoryko inne doniesienia napłynęły z krajów takich jak Dominikana, Argentyna, Boliwia, Chile, Kolumbia, Honduras, Salwador, Panama, Peru, Brazylia, Stany Zjednoczone i Meksyk.
Zarówno w Portoryko, jak i w Meksyku "chupacabra" stała się bohaterem licznych opowieści. Doniesienia o kolejnych rzekomych obserwacjach zwierzęcia co jakiś czas pojawiają się w serwisach informacyjnych, rozwinął się biznes związany z "chupacabrą" – jej wizerunki pojawiają się na T-shirtach, czapkach baseballowych, kubkach itd. Sprzedawane są cukierki noszące tę nazwę.
Relacje.
Ocenia się, że tylko do marca 1996 w Portoryko doszło do ponad 2 tys. okaleczeń zwierząt domowych, które są przypisywane "chupacabrze". Tamtejsze władze obwiniają o to stada bezpańskich psów lub też egzotyczne zwierzęta sprowadzone nielegalnie i wypuszczone na wolność. Pojawiają się także przypuszczenia, że być może ataki te są dziełem człowieka.
Lata 90. XX wieku.
We wrześniu 1995 w portorykańskim Canóvanas 25-letni Michael Negron miał widzieć jakoby zwinne, poruszające się w pozycji wyprostowanej stworzenie, skaczące na dwóch łapach tuż za oknem jego domu. Opisywał je w następujący sposób: Następnego dnia jego brat, Angel, również zaobserwował zwierzę, które zabiło kozę Negronów, Suerte. Świadkowi udało się spłoszyć stworzenie, które uciekło do dżungli. Jak później stwierdzono, koza została wypatroszona z chirurgiczną precyzją. W tej samej okolicy "chupacabrę" miała spotkać także Medelyne Tolentino, która opisała ją jako zwierzę przypominające kangura i tradycyjne wyobrażenie kosmity. Stwór miał również poruszać się na silnych tylnych nogach, wydzielając silną woń siarki. Tolentino miała zaobserwować dziwnego stwora raz jeszcze, 2 stycznia 1996. Gdy jechała samochodem, poczuła rzekomo woń siarki i dostrzegła zwierzę unoszące się w powietrzu. Sprawą zainteresował się burmistrz Canóvanas, Jose Soto Rivera, który wyraził swe zaniepokojenie, stwierdzając, iż "dziś to atakuje zwierzęta, ale jutro może atakować ludzi". Zorganizował on łowy, w których wzięło udział 200 członków obrony cywilnej, wyposażonych w sieci, strzelby i klatki. Ekspedycji nie udało się jednak ani schwytać zwierzęcia, ani nawet go spotkać.
6 listopada 1995 Luis Angel Guadalupe i Carlos Carrillo łowili wczesnym wieczorem ryby w Canóvanas, gdy nagle – zgodnie z ich opowieścią – usłyszeli dziwny dźwięk za swoimi plecami. Gdy się odwrócili, mieli zobaczyć zwierzę, które opisali jako "straszne – niczym diabeł we własnej osobie": z dużymi uszami, świecącymi owalnymi oczami zmieniającymi kolor z pomarańczowego na czerwony, pazurami i skrzydłami. Rzekoma istota miała 1,2-1,5 metra wysokości. Mężczyźni uciekli przerażeni, stwór miał ich gonić, lecąc w powietrzu. Guadelupe chciał bronić się przed "chupacabrą", używając w tym celu maczety, ale potwór ukrył się w dżungli. Guadelupe opowiadał później: 
9 listopada 1995 Ada Arroyo pracująca w szpitalu Mount Sion w portorykańskim Caguas zobaczyła rzekomo "chupacabrę" około 7 wieczorem. Jak później opisywała: Arroyo dodała również, że istota miała na nią hipnotyczny wpływ. Następnie stwór miał wznieść się w powietrze i zniknąć jej z oczu.
15 listopada 1995 Bernardo Gómez z Caguas miała zobaczyć włochate, czerwonookie zwierzę, które sięgnęło przez uchylone okno jej mieszkania, rozrywając szponiastą łapą pluszowego misia. Istota rzekomo zostawiło po sobie także dziwny szlam o nieprzyjemnym zapachu.
16 listopada 1995 trzech mężczyzn z portorykańskiego Barrio Cain Alto rzekomo widziało latającą "chupacabrę", przyłapując ją na gorącym uczynku, szykującą się do ataku na koguty. Zaczęli w nią rzucać kamieniami. Istota miała wznieść się w powietrze i odlecieć w kierunku pobliskiego wzgórza. Później świadkowie opisywali stworzenie jako szarobrązowe, z dużymi oczami w kształcie migdałów, owalnym pyskiem i stosunkowo niedużymi łapami.
23 grudnia 1995 Osvaldo Rosado z portorykańskiej miejscowości Guánica miał zostać napadnięty przez nieznaną istotę. Jak później opowiadał, został chwycony od tyłu przez dziwne, podobne do goryla zwierzę, co skończyło się dla niego ranami tułowia.
José Febo miał zobaczyć "chupacabrę" w Canóvanas, niedługo po tym, jak zabiła tam kilka owiec. 8 stycznia Febo dostrzegł stworzenie siedzące na tamaryndowcu. Gdy stwór zauważył mężczyznę, zeskoczył z drzewa i uciekł, poruszając się podobnie do gazeli.
15 kwietnia 1996 Juana Tizoc miała zostać napadnięta przez "chupacabrę" w mieście Alfonso Calderon położonym w meksykańskim stanie Sinaloa. Stwór rzekomo zaatakował ją, gdy spacerowała po polu. Istota miała spaść na swą ofiarę z nieba, wykorzystując przy tym „przypominające sieć” skrzydła. Efektem tej napaści był szereg ugryzień i okaleczeń na ciele kobiety.
9 marca 1996 Ovidio Méndez z portorykańskiego Aguas Buenas zakopywał właśnie okaleczone, a następnie zabite w zagadkowych okolicznościach kurczaki, kiedy dostrzegł rzekomo stworzenie poruszające się na tylnych łapach. Istota miała długie kły, czerwone oczy, spiczaste uszy i szponiaste łapy.
W marcu 1996 69 zwierząt domowych – kóz i kur – zostało odnalezionych martwych w Sweetwater na Florydzie. W tym czasie Teide Carballo miał zobaczyć ciemnobrązowe, podobne do małpy stworzenie, chodzące na dwóch łapach. Władze hrabstwa Dade twierdzą, że za ataki odpowiadały zdziczałe psy.
9 maja 1996 Joe Espinoza z Tucson w Arizonie miał spotkać "chupacabrę". Zgodnie z jego relacją, zobaczył zwierzę przez okno własnego domu. Istota miała dziwnie gestykulować i okropnie śmierdzieć, "niczym mokry pies". Później rzekomy stwór dostał się do mieszkania, wchodząc przez otwarte okno i przez chwilę siedział na łóżku siedmioletniego syna Espinozy.
Od marca do maja 1996 z Meksyku pochodzi wiele relacji z rzekomych spotkań z "chupacabrą". Teodora Ayala Reyes ze wsi w stanie Sinaloa, José Angel Pulido z Tlajomulco de Zuñiga twierdzili, że zostali zaatakowani i poranieni przez to stworzenie. Pod koniec maja odnotowano 46 ataków na ponad 300 zwierząt domowych i 4 osoby. "Chupacabra" pojawiająca się w Meksyku ma przypominać raczej wielkiego gryzonia i mierzyć ok. 1 metra wysokości. 9 maja psy należące do Violety Colorado otoczyły dziwne zwierzę w Zapotal. Rzekoma istota zasyczała agresywnie i uciekła. Tej samej nocy w niedalekiej okolicy znaleziono 9 martwych owiec. Wszystkie ciała pozbawione były krwi.
W 1997 wiele doniesień o rzekomych spotkaniach z "chupacabrą" zaczęło masowo pojawiać się na łamach brazylijskich gazet. Jedna z relacji pochodzi od funkcjonariusza policji, który twierdził, że doznał silnego ataku nudności, gdy ujrzał dziwaczne, podobne do psa stworzenie, siedzące na drzewie.
50 martwych zwierząt pozbawionych krwi zostało znalezionych na farmie niedaleko Utuando w Portoryko 20 listopada 1997. Na ich brzuchach znaleziono podwójne trójkątne otwory. W tym samym czasie "chupacabra" zaatakowała rzekomo także w Loíza, gdzie zabiła dwie kozy. Świadkowie słyszeli „trzepot skrzydeł” i widzieli wystraszone konie oraz krowy uciekające "jakby je gonił diabeł". 17 listopada 33 świnie zostały zabite w Aricibo.
Niedaleko miejscowości Hesperia na południu Kalifornii widziano w grudniu 1997 rzekomo istotę przypominającą "chupacabrę". Zaatakowała ona prosiaka. Jego właściciel mówił m.in.: 
26 stycznia 1998 "chupacabra" miała zabić trzy koty w domu Melvina Rosado z La Parguera (Portoryko). Jak opisywały media, "jeden z kotów miał skórę oddzieloną od ciała precyzyjnym, bezkrwawym cięciem".
Od 2000.
3 maja 2000 zamieszkała w chilijskim Concepción Liliana Romero Castillo została obudzona przez szczekającego psa. Za oknem miała wówczas dostrzec mierzącego ok. 2 metry uskrzydlonego humanoida, stojącego w jej ogrodzie. Następnego dnia o 6 wieczorem jej dzieci znalazły martwego, pozbawionego krwi psa, z dwoma okrągłymi ranami na gardle. W pierwszych trzech tygodniach maja 2000 ok. 200 owiec zostało znalezionych martwych w okolicach chilijskiego Calama. Wielokrotnie widywano tam dziwną istotę o cechach ludzkich i zwierzęcych. Na przykład 28 sierpnia 2001 para wracająca z kościoła zauważyła rzekomo niewielkie, włochate, szarobiałe stworzenie. Miało ono wyłonić się z krzaków porastających pobocze drogi, przekroczyć ją poruszając się dziwacznie i skryć się po drugiej stronie.
28 sierpnia 2000 Jorge Luis Talavera z San Lorenzo (Nikaragua, 154 km od Malpaisillo), śmiertelnie postrzelił dziwne zwierzę, które oskarżano o wysysanie krwi z owiec. Kilka dni później znalazł jego szkielet. Jak powiedział Talavera: Ciało bardzo szybko zostało pożarte przez sępy, ale zachował się szkielet stworzenia. Znajdowały się na nim resztki żółtawej sierści i gładkiej skóry. Widoczne były również duże pazury i zęby oraz, najbardziej charakterystyczny, spory kostny grzebień na kręgach. Zwierzę za życia wyposażone było w dużych rozmiarów oczy, prawdopodobnie nie miało uszu. Szkielet został przebadany w szpitalu w León. Tamtejszym naukowcom nie udało się zidentyfikować zwierzęcia. Szkielet przetransportowano następnie do kampusu medycznego uniwersytetu UNAN-León. Eksperci, którzy go przebadali, wydali opinię, iż zwierzę należało do psowatych i był to najprawdopodobniej zwykły pies. Nie stwierdzono, aby istota była w stanie odżywiać się poprzez wysysanie krwi innym zwierzętom. Zdziwiony takimi wynikami badań Talavera oświadczył, że szkielet przebadany przez naukowców został podmieniony i różnił się dość znacznie od tego, który znalazł.
12 stycznia 2002 dwóch nastolatków miało zauważyć w chilijskim mieście Calama dziwną istotę. Zgodnie z przedstawionym przez nich opisem stworzenie miało ok. 1,8 m wysokości, psią głowę, trójpalczaste łapy, ogon i poruszało się skacząc. Gdy zwierzę zbliżyło się do świadków, ci uciekli przerażeni.
W lipcu 2004 właściciel ranczo w San Antonio zabił bezwłose, podobne do psa zwierzę, które atakowało jego żywy inwentarz. Istota ta znana jest kryptozoologom jako "Bestia z Elmendorf" ("Elmendorf Beast"). Po przebadaniu przez zoologów okazało się, iż nie było to zwierzę nieznane nauce, ale kojot cierpiący za życia na szereg schorzeń, które spowodowały jego dziwny wygląd. W październiku 2004 dwa podobne zwierzęta zostały zaobserwowane na tym samym terenie. Jedno z nich padło, a miejscowy zoolog, który został wezwany do zbadania padliny, dojeżdżając na miejsce odnalezienia martwego egzemplarza, zaobserwował drugie z nich. Ciała przebadali biologowie w Teksasie – stwierdzono, iż były to kojoty cierpiące na poważne schorzenia.
W 2005 Isaac Espinoza zorganizował wyprawę, która miała wyśledzić i schwytać "chupacabrę". Przez osiem miesięcy wraz z zespołem badaczy, dziennikarzy i lokalnych przewodników przeczesywał dżunglę Ameryki Południowej. Na poszukiwania te Espinoza wydał niemal 6 mln dolarów. W trakcie ekspedycji zanotowano kilka spotkań ze zwierzęciem, którego jej uczestnicy nie potrafili zidentyfikować. Część z nich udało się zarejestrować na taśmie filmowej. Nagrania te zostały przekazane Uniwersytetowi Teksańskiemu. Profesor zoologii z tej uczelni, Hugo Mata, stwierdził, że próbki sierści i skóry przekazane przez ekipę Espinozy nie pasują do jakiegokolwiek znanego zwierzęcia zamieszkującego Amerykę Południową.
W mieście Coleman w Teksasie w lecie 2006 farmer Reggie Lagow miał schwytać w pułapkę dziwaczne zwierzę. Zastawił sidła na drapieżnika, który zabijał jego kurczaki i indyki. Zwierzę, które wpadło w zasadzkę, stanowiło – wedle jego opisu – krzyżówkę bezwłosego psa, szczura i kangura. Stworzenie miało zostać przekazane w ręce badaczy w celu stwierdzenia jego prawdziwej natury, jednak 17 września 2006 Lagow stwierdził w wywiadzie telefonicznym udzielonym Johnowi Adolfi, założycielowi muzeum osobliwości "Lost World Museum", iż wyrzucił je do śmieci.
W kwietniu 2006 serwis informacyjny MoNews podał, że "chupacabra" została zauważona po raz pierwszy w Rosji. Doniesienia z centralnej Rosji, które zaczęły napływać w marcu 2005, mówiły o stworzeniu, które zabija inne zwierzęta i wysysa z nich krew. Rosyjska "chupacabra" miała zabić 32 indyki w ciągu jednej nocy. Później pojawiła się relacja o rzekomym uśmierceniu i wyssaniu krwi z 30 owiec. Rzekomi świadkowie opisywali także samą istotę. W maju 2006 grupa ekspertów wyruszyła na poszukiwania zwierzęcia, bez rezultatu.
W sierpniu 2006 Michaele O’Donnell, zamieszkała w Turner w amerykańskim stanie Maine, doniosła o dziwnym, „wyglądającym na złe”, podobnym do gryzonia zwierzęciu wyposażonym w kły, które zostało znalezione martwe niedaleko drogi. Stworzenie zostało najwidoczniej uderzone przez jadący samochód. Padlinie zrobiono szereg zdjęć, a świadkowie byli zgodni co do tego, że istota wyglądała na drapieżne stworzenie, ale nie przypominała psa czy wilka, spotykanych w tamtejszych okolicach. Ciało zostało pożarte przez sępy, zanim zostało przebadane przez naukowców. W ciągu lat mieszkańcy Maine donosili o obserwacjach dziwnego zwierzęcia i szeregu okaleczeń psów.
We wrześniu 2006 "Lost World Museum" pozyskało pozostałości ciała zwierzęcia, które być może było "chupacabrą". Zostało ono zabite pod koniec sierpnia 2006 przez 15-letniego Geordie Deckera i 16-letniego Josha Underwooda z Berkshire w stanie Nowy Jork. Obaj opisywali Johnowi Adolfiemu rzekome stworzenie jako Kości rzekomej "chupacabry" są obecnie w posiadaniu "Lost World Museum" i można je obejrzeć m.in. na jego stronie internetowej. Mają one zostać poddane w najbliższej przyszłości badaniom naukowym.
Również we wrześniu 2006 pracownica Amerisuites Hotel w Albuquerque w Nowym Meksyku, Valerie Pauls, miała spotkać "chupacabrę". Zaniepokojona dziwnymi, syczącymi odgłosami dochodzącymi około 7 rano z dachu sześciopiętrowego budynku hotelowego, spojrzała tam. Palus miała wówczas dostrzec dziwne stworzenie, przypominające gargulca, spoglądające na nią dużymi, czerwonymi oczami. Według jej relacji zwierzę śmierdziało siarką. Wydawało także syczące odgłosy, a także zmieniało kolory, niczym neon, co dodatkowo przeraziło kobietę. Poczuła się źle i zaczęła odczuwać zawroty głowy. Udało jej się dotrzeć do samochodu zaparkowanego przed hotelem. Stwór miał wówczas podążyć za nią, zeskoczyć z dachu, uszkodzić przednią szybę auta i zniknąć. O podobnym przypadku wspomina zamieszkała także w Albuquerque Rebecca Tuggle. Miała ona, idąc do samochodu, usłyszeć tajemniczy syczący dźwięk. Odwróciwszy się, zobaczyła – jak twierdzi – stworzenie częściowo przypominające jaszczurkę, kangura i nietoperza. Rzekome zwierzę miało na grzbiecie kolce, mieniące się wszystkimi kolorami tęczy. Jak podaje Tuggle, "chupacabra" była wysoka na 0,9-1,2 metra. Wydawane przez nią dźwięki spowodowały u kobiety atak nudności tak silny, że prawie zemdlała. Wedle jej relacji stwór wydzielał zapach siarki, a jego oczy świeciły na czerwono.
Także we wrześniu 2006 miało rzekomo miejsce spotkanie z "chupacabrą" w High Rolls niedaleko Alamogordo w amerykańskim stanie Nowy Meksyk. Trey Rogers przebywał właśnie w lesie, biorąc udział w rozgrywce paintballowej, gdy nagle miał zauważyć dziwne zwierzę. Według jego opowieści stworzenie było średnich rozmiarów, koloru brązowo-czerwonawego, z kolcami na grzbiecie. "Chupacabra", zgodnie z jego opisem, miała także posiadać parę skrzydeł. Zanim Treyowi udało się do niej strzelić, stwór uciekł z ogromną prędkością.
W maju 2007 seria doniesień dotyczących "chupacabry" pojawiła się w ogólnopaństwowych serwisach informacyjnych w Kolumbii. Mówiły one o ponad 300 zabitych owcach w regionie Boyaca, jak również o schwytaniu dziwnego zwierzęcia, które miało być poddane badaniom naukowym w wykonaniu ekspertów z kolumbijskiego Universidad Nacional.
8 sierpnia 2008 zastępca szeryfa z hrabstwa DeWitt w Teksasie, Brandon Riedel, sfilmował niezidentyfikowane zwierzę na poboczu drogi niedaleko Cuero. Stworzenie było rozmiarów kojota, bezwłose, z długim pyskiem, krótkimi przednimi i długimi tylnymi nogami. Jednak, zdaniem Scotta Henke z Texas A&amp;M University-Kingsville, film przedstawia biegnącego psa.
W tym samym roku chupacabrę zaobserwowano w Polsce, w Kornelinie pod Sochaczewem. Przypadek dokumentowała Fundacja Nautilus.
W marcu 2010 Jeremy Scheffel schwytał w okolicach miasta Dry Gulch w Oklahomie dziwne, bezwłose zwierzę, przypominające ogromnego szczura. W amerykańskich środkach masowego przekazu pojawiły się wówczas informacje, że odnaleziono żywą "chupacabrę". Po przebadaniu stworzenia okazało się, że jest to szop pracz cierpiący na nużycę.
18 grudnia 2010 w Hrabstwie Nelson w Kentucky zaobserwowano tajemnicze zwierzę. Pojawiło się ono na podwórku należącym do Marka Cothrena, który nie potrafił go zidentyfikować. Opisał je jako będące wielkości domowego kota, bezwłose, posiadające duże uszy, wąsy i długi ogon. Cothren zastrzelił stworzenie, wykonał jego zdjęcia, i przekazał spreparowane stanowemu Departamentowi Zasobów Rybnych i Dzikich Zwierząt. W regionalnych mediach trwały dyskusje na temat tego czy zwierzę to było legendarną "chupacabrą" czy też może, jak twierdzili sceptycy, był to ssak cierpiący na chorobę skóry. Ostatecznie okazało się, że zwierzę przekazane przez Cothrena było bezwłosym szopem.
4 lipca 2011 Jack (Jeff) Crabtree z Lake Jackson w Teksasie, doniósł, iż widział "chupacabrę" na tyłach swojego domu. Było to bezwłose, podobne do psa zwierzę. Początkowo Crabtree utrzymywał, że spotkał "chupacabrę", jednak po tym, jak 11 lipca o jego spotkaniu doniosły lokalne gazety i inne media, szybko wycofał się z wcześniejszych twierdzeń. Przyznał rację przyrodnikom, którzy stwierdzili, iż widział on najprawdopodobniej kojota cierpiącego na nużycę.
17 września 2013 Fox 2 z Saint Louis w Missouri poinformował na swojej stronie internetowej o dwóch obserwacjach rzekomej "chupacabry". W pierwszym przypadku kobieta miała spotkać "małe, szare podobne do psa zwierzę" niedaleko głównego wejścia na tor wyścigowy Old Lake Hill Speedway w Saint Louis. Tydzień wcześniej myśliwy doniósł, że zastrzelił "chupacabrę" w trakcie polowania na szopy. Departament ds. Dzikich Zwierząt stanu Missisipi stwierdził jednak, że był to pies chory na nużycę.
23 lutego 2014 Doug Ohrt i jego żona Lucy spotkali dziwne zwierzę na terenie swojego rancza w teksańskim hrabstwie Victoria. Stworzenie, przypominające kojota, zostało zastrzelone przez ich wnuka. Ciało sfotografowano i sfilmowano. Zdaniem pracowników administracji tamtejszego parku narodowego, zwierzęciem tym był kojot z chorobą skóry.
3 kwietnia 2014 małżeństwo zamieszkałe w miejscowości Ratcliffe poinformowało, że 29 marca tego roku schwytało "chupacabrę". Jackie Stock i jej mężowi udało się zamknąć w klatce łysawe zwierzę o długich pazurach i licznych zębach. Ich zdaniem, szczególną uwagę zwraca fakt, że stworzenie głośno warczy. Utrzymują, że schwytali młodą "chupacabrę". Zdaniem biologów z administracji teksańskich parków narodowych, zwierzę jest przedstawicielem psowatych, cierpiącym na nużycę.
Wyjaśnienia.
Teorie próbujące wyjaśnić przypadki okaleczeń zwierząt domowych i obserwacji dziwnych istot, można podzielić na kilka grup. Część z nich mówi o całkowicie naturalnych zjawiskach lub znanych nauce zwierzętach odpowiedzialnych za tego typu wydarzenia. Inne obstają przy paranormalnych wyjaśnieniach (powiązanie z obserwacjami UFO, wiarą w duchy i demony itd.) lub czerpią z doświadczeń kryptozoologii.
Kultura.
Opowieści o "chupacabrze" postrzegane są przez większość naukowców jako element kultury latynoamerykańskiej. Być może są one kontynuacją legend o „człowieku-moskicie”, który miał wysysać krew ze zwierząt i ludzi. Współczesny mit o mrocznym stworze, atakującym i zabijającym zwierzęta domowe, powtarzany jest tak często, że z biegiem czasu fikcyjna istota staje się niezwykle popularnym motywem. Zgodnie z tym wyjaśnieniem, wszystkie relacje z rzekomych spotkań z tym stworem są zmyślone, a ich rozprzestrzenianie może mieć celowy charakter, jeśli wziąć pod uwagę fakt, że "chupacabra" wykorzystywana jest często w charakterze marketingowym.
Na korzyść tego wyjaśnienia przemawia także fakt, że opowieści o "chupacabrze" np. w USA pochodzą niemal wyłącznie od osób należących do wspólnot latynoamerykańskich.
Ludzka psychika.
Kolejne fale doniesień o rzekomych spotkaniach z różnymi „stworami” tłumaczone są często jako ataki zbiorowej histerii (mogącej powodować m.in. chwilowe załamanie prawidłowego postrzegania rzeczywistości), omamy wzrokowe, lub przypadki pareidolii. Carl Sagan w swojej książce tłumaczącej większość relacji o spotkaniach z UFO i inne rzekomo niewyjaśnione wydarzenia procesami zachodzącymi w ludzkich głowach pisał: 
Inne możliwe wytłumaczenie rzekomych obserwacji "chupacabry", odnoszące się do ludzkiej psychiki, posługuje się pojęciem pareidolii. Zasadza się ona na naturalnym dążeniu człowieka do odnajdywania znajomych sygnałów w bodźcach całkowicie losowych. Na tej podstawie można zakładać, że osoby, które wierzą w istnienie dziwacznej, groźnej istoty, w taki sposób interpretowały widok znanego nauce zwierzęcia (np. dużego ptaka) lub zjawiska.
Znane zwierzęta.
Osoby próbujące wyjaśnić przypadki wielokrotnych okaleczeń zwierząt domowych i rzekomych obserwacji dziwacznych istot przywołują cały szereg znanych nauce zwierząt. Jednym z nich jest łasica długoogoniasta ("Mustela frenata"). Ten zwinny drapieżnik zjada niewielkie ssaki i znany jest ze swej żarłoczności. Nie jest jednak gatunkiem rodzimym na Portoryko, gdzie nie występują w stanie dzikim duże ssaki poza małpami i mangustami introdukowanymi tam w celu walki z plagą szczurów (szczególnie szkodliwych dla tamtejszych plantacji trzciny cukrowej).
Często przywoływanym wyjaśnieniem są także watahy zdziczałych psów ("Canis familiaris"). Obwiniane są one przez władze o zagryzanie niepilnowanych zwierząt domowych. Zauważano, że ślady nakłuć na ciałach rzekomych ofiar chupacabry odpowiadają kłom ssaków drapieżnych
Teoria przedstawiona przez Juana A. Rivero z University of Puerto Rico w Mayaguez mówi o zbiegłych małpach rezusach ("Macaca mulatta"), sprowadzanych często w celach naukowych do różnych ośrodków badawczych. Jego zdaniem część z nich mogła wydostać się z klatek i rozprzestrzenić się po całej wyspie. Problemem pozostaje jednak fakt, że rezusy odżywiają się zazwyczaj owadami, owocami i nasionami. Tylko okazjonalnie zjadają niewielkie zwierzęta (najczęściej gryzonie). Nawet grupa rezusów nie zaatakowałaby np. kozy.
Humberto Cota Gil o część ataków w meksykańskim Sinaloa podejrzewa natomiast nietoperza "Vampyrum spectrum". Jest to największy znany drapieżny nietoperz, którego skrzydła mogą mieć nawet 80 cm rozpiętości. Odżywia się owadami, gadami, płazami, małymi ptakami i niewielkimi ssakami (nawet innymi nietoperzami). Problemem pozostaje jednak to, że zasięg jego występowania nie obejmuje północnego Meksyku.
Kolejnym „kandydatem” jest południowoamerykański lelek "Caprimulgus longirostris". To nocny ptak, odżywiający się owadami, występujący od Wenezueli do Argentyny. Część badaczy jest zdania, iż jest on odpowiedzialny za niektóre „obserwacje” "chupacabry". Zwracają oni również uwagę na fakt, że hiszpańska nazwa tego gatunku to "chotacabras".
UFO i kosmici.
Spora część wyjaśnień wiąże relacje ze spotkań z rzekomą "chupacabrą" i okaleczenia kóz, kur, gęsi itd. z częstymi obserwacjami niezidentyfikowanych obiektów latających (które miały następować w niedługim czasie przed lub po spotkaniach z "chupacabrą"). Najczęściej pojawiające się teorie mówią o tym, że stworzenie to jest kosmitą, zwierzęciem domowym „obcych” lub też istotą (celowo lub przez przypadek) przetransportowaną przez nich na Ziemię z innej planety. Teorie te zdają się potwierdzać pewne szczególne cechy stworzeń opisywanych przez rzekomych świadków. Według ich opowieści "chupacabra" bardzo często jest w stanie dokonywać rzeczy nieosiągalnych dla większości ziemskich zwierząt (latać z dużą prędkością, zmieniać kolory lub skakać na ogromne odległości).
Obserwacje "chupacabry" łączone są również z tzw. incydentem w Varginha (Brazylia) z 1996, podczas którego zanotowano wiele obserwacji UFO i zagadkowych istot.
W 2000 w chilijskich mediach pojawiły się informacje o tym, że władzom udało się odnaleźć trzy jaja "chupacabry", a także schwytać jednego osobnika. To wszystko miało zostać później przekazane NASA. W wielu programach radiowych w tym czasie przedstawiano także teorię, że to właśnie amerykańska agencja kosmiczna jest odpowiedzialna za stworzenie istoty. NASA zaprzeczyła tym informacjom.
Kryptozoologia.
Kryptozoolodzy są zdania, iż "chupacabra" jest nieznanym nauce gatunkiem zwierzęcia (kryptydą). Część z nich twierdzi, iż może ona mieć wiele wspólnego z tzw. brytyjskimi wielkimi kotami, które pojawiają się w Wielkiej Brytanii od wielu lat. Inni są zdania, iż jej naturę można wyjaśnić, uznając iż "chupacabra" jest efektem eksperymentów genetycznych (np. zmodyfikowanym nietoperzem wampirem), któremu udało się uciec z laboratorium.
Kryptozoolodzy badają również wystąpienia rzekomych ataków "chupacabry" w Teksasie. Zgodnie z doniesieniami, w tamtym rejonie zaobserwowane dziwne zwierzę przypominające kojota, jednak bardzo się od niego różniące – zwierzę posiada krótkie przednie łapy, wydłużony pysk oraz szarą nieowłosioną skórę. Psowaty ten pojawiał się blisko miejsc ataków na zwierzęta hodowlane, nie bał się bardzo ludzi. Badania DNA znalezionego osobnika, zabitego przez samochód, potwierdziły, że nie jest to żaden ze znanych gatunków, jednak podobieństwa DNA sugerują, iż jest to hybryda kojota z wilkiem rudym bądź wilkiem meksykańskim. Nie wyjaśnia to jednak braku futra u znalezionego osobnika.
Inne.
Inne wyjaśnienia mówią m.in. o oszustwie, efektach czarnej magii lub wyjaśniają śmierć setek zwierząt domowych rytualnymi mordami w wykonaniu np. członków sekt satanistycznych i z kręgu kultu Santeria.

</doc>
<doc id="81359" url="https://pl.wikipedia.org/wiki?curid=81359" title="Milezjanie">
Milezjanie

Milezjanie lub Synowie Mila Espaine () – w mitologii irlandzkiej to nazwa określająca potomków Mila Espaine. 
Pod wodzą Amhairghina (Amergina), przybyli oni do Irlandii podczas święta Beltane. Pokonali lud Tuatha Dé Danann i zajęli ich stolicę, którą było miasto Tara. Ustanowili tam swoją stolicę. Na swej drodze spotkali boginie Ériu, Banba i Fotla i obiecali im, że nazwą kraj od imienia tej z nich, która pomoże im w jego podboju. Porady Eriu prowadziły ich misję, i na jej cześć wyspa została nazwana Erin (w jęz. starożytnym) i obecnie w jęz. irlandzkim nosi miano Éire. Tuatha De Danaan zostali pokonani w Bitwie pod Taitlinn i, po ich krótkotrwałym oporze, poddali się, a kraj został podzielony. Milezjanie otrzymali całą nadziemną jego część, podczas gdy Tuatha de Danaan dostali część podziemną. Syn Mila Espaine, Eremon, objął władzę nad północną częścią Irlandii, a jeden z wodzów Milezjan, Eber Finn - nad południową. Trochę później między obiema częściami wybuchła wojna, podczas której zginął Eber Finn, a Eremon objął rządy nad całym terytorium kraju i został pierwszym jego "ludzkim" królem.

</doc>
<doc id="81360" url="https://pl.wikipedia.org/wiki?curid=81360" title="Jagiellonia">
Jagiellonia



</doc>
<doc id="81362" url="https://pl.wikipedia.org/wiki?curid=81362" title="Zatoka Fundy">
Zatoka Fundy

Zatoka Fundy (ang. "Bay of Fundy", []; franc. "Baie de Fundy", []) – zatoka (ang. "bay", franc. "baie") na Oceanie Atlantyckim, u wybrzeży Kanady, tworząca granicę między prowincjami Nowy Brunszwik i Nowa Szkocja. Jest północno-wschodnią częścią zatoki Maine, wydzieloną granicą przeprowadzoną wzdłuż linii biegnącej od przylądka Cape St. Marys w nowoszkockim hrabstwie Digby, poprzez południowy kraniec rafy Brier Island Southwest Ledge i wyspy Machias Seal Island do ujścia rzeki Little River w stanie Maine.Zatoka Fundy ma długość 258 km, . Wysokość pływów dochodzi do 21 m. . Nazwa angielska urzędowo zatwierdzona 6 listopada 1923 (potwierdzona 2 czerwca 1944), nazwa francuska urzędowo zatwierdzona 23 listopada 1983.

</doc>
<doc id="81363" url="https://pl.wikipedia.org/wiki?curid=81363" title="Skagerrak">
Skagerrak

Skagerrak – jedna z Cieśnin Duńskich, położona między Danią (Półwysep Jutlandzki) a Szwecją i Norwegią (Półwysep Skandynawski).
Poprzez Kattegat, Sund i Wielki Bełt Skagerrak łączy Morze Północne z Morzem Bałtyckim.
W miejscach, gdzie jej wody pokrywają polodowcową rynnę norweską, jest znacznie głębsza niż wody Morza Północnego (średnia gł. 100 m).
Nazwa cieśniny wywodzi się od najbardziej na północ wysuniętej europejskiej części Danii – Skagen.
Międzynarodowa Organizacja Hydrograficzna wyznacza jej akwen w następujący sposób:
Podczas I wojny światowej na wodach Morza Północnego na wysokości cieśniny miało miejsce wielkie starcie flot liniowych, tzw. bitwa jutlandzka, co zostało utrwalone w niemieckiej nazwie tego zdarzenia ().

</doc>
<doc id="81364" url="https://pl.wikipedia.org/wiki?curid=81364" title="Saint John">
Saint John

Święty Jan – po angielsku Saint John
Jednostki administracyjne:
Rzeki:
Inne:

</doc>
<doc id="81367" url="https://pl.wikipedia.org/wiki?curid=81367" title="VLAN">
VLAN



</doc>
<doc id="81368" url="https://pl.wikipedia.org/wiki?curid=81368" title="Fomorianie">
Fomorianie

Fomorianie (Fomorowie) – w mitologii celtyckiej rasa gigantów zamieszkujących Irlandię przed przybyciem Gaelów. Nazwa "Fomorianie" pochodzi od słowa "mor" oznaczającego "zjawę".
Mitologia.
Mieli oni jedną nogę i jedną rękę. 
Pierwsi najechali Irlandię ludzie Partholona, zostali oni jednak zabici przez plagę zesłaną przez Fomorian. Następnie przybyli ludzie pod wodzą Nemeda, zostali jednak zniewoleni. Trzecimi najeźdźcami byli Firbolgowie, którzy podbili Fomorian, po czym te dwie rasy żyły razem w pokoju.
Trwało to do przybycia bogów irlandzkich, którymi byli Tuatha Dé Danann. Podbili oni Firbolgów, a w Drugiej Bitwie pod Magh Tuiredh pokonali Fomorian. Mając na celu zagwarantowanie pokoju, Tuatha Dé obiecali tron jednemu z Fomorian, Bresowi. Później został on jednak obalony za tyranię i zastąpiony przez Nuadę z ludu Tuatha Dé.
Fomorianie otrzymali Connachtę. Pomiędzy nimi a Tuatha Dé zdarzały się małżeństwa. Przykładem jest historia Ériu i Elathy.
Kultura popularna.
W toczącej się w świecie fantasy grze fabularnej Dungeons &amp; Dragons Fomorianie są jedną z ras Giant Kin.
Zostają wspomnieni w pierwszym tomie "Pana Lodowego Ogrodu", Jarosława Grzędowicza

</doc>
<doc id="81371" url="https://pl.wikipedia.org/wiki?curid=81371" title="Sucuriju gigante">
Sucuriju gigante

Sucuriju gigante ("anakonda olbrzymia") – gigantycznych rozmiarów anakonda, obiekt badań kryptozoologii.
Head i współpracownicy (2009) podają, że najdłuższa zmierzona anakonda, której pomiar jest weryfikowalny, mierzyła ok. 7 m długości. Od dawna jednak istnieją legendy i pojawiają się doniesienia o anakondach większych rozmiarów, niekiedy nawet kilkakrotnie dłuższych. O ich istnieniu donoszą naoczni świadkowie (zwykle Indianie południowoamerykańscy), lecz do tej pory nie udało się naukowo potwierdzić istnienia anakondy o takiej długości. Rzekomo w 1944 r. we wschodniej Wenezueli grupie geologów udało się postrzelić i zmierzyć anakondę o długości 11,43 m; ponieważ jednak geolodzy uznali, że wąż jest martwy, zostawili go i wrócili do obozu na posiłek; gdy zaś wrócili, węża już nie było – najwyraźniej postrzał jedynie ogłuszył go na krótko, a nie zabił. Nie ma zatem fizycznego dowodu istnienia tak wielkiej anakondy i historia ta pozostaje niepotwierdzona. W 1907 roku angielski oficer badający dorzecze Amazonki, pułkownik Percy Fawcett, zastrzelił na rzece Rio Negro osobnika, którego długość oszacował (nie mając jednak taśmy mierniczej) na 62 stopy, czyli prawie 19 m. Miejscowi Indianie twierdzili wówczas, że trafiają się jeszcze dłuższe węże, natomiast urzędnicy z Brazilian Boundary Commission poinformowali Fawcetta o zabitym osobniku, który miał mieć 80 stóp, czyli ponad 24 m długości.
O ile informacje te, przede wszystkim ze względu na wiarygodność angielskiego oficera, noszą jeszcze pewne cechy prawdopodobieństwa (był to okres przed gwałtowną i niszczącą ekspansją człowieka na dziewicze tereny tropikalnej dżungli), do fantazji należy prawdopodobnie zaliczyć relację oficera armii brazylijskiej, którego oddział miał zastrzelić w 1948 roku, na rzece Oiapoc (terytorium Guaporé), w pobliżu Fort Tabatinga, anakondę o długości 35 m, tym bardziej, że ze względu na warunki dżungli miano natychmiast wyrzucić ciało węża do rzeki. Nie wyklucza to jednak możliwości, że nieliczne dziko żyjące osobniki mogą osiągać kilkanaście metrów długości, zwłaszcza w odludnych rejonach, gdzie nie są narażone na szybkie wytępienie. Jest jednak charakterystyczne, że większość tego rodzaju doniesień pochodzi z wieku XIX i pierwszej połowy XX, gdy możliwości sfotografowania czy sfilmowania były znacznie bardziej ograniczone niż dzisiaj.

</doc>
<doc id="81372" url="https://pl.wikipedia.org/wiki?curid=81372" title="Luchtaine">
Luchtaine

Luchtaine (lub Luchta) – w mitologii celtyckiej syn Brigidy i Tuireanna oraz bóg rzemiosła i kowalstwa. Należał do Tuatha de Danaan.

</doc>
<doc id="81374" url="https://pl.wikipedia.org/wiki?curid=81374" title="Abhean">
Abhean

Abhean – w mitologii celtyckiej: syn Bec-Felmas, który był poetą, harfiarzem z ludu Tuatha Dé Danann. Został zabity przez Óengus przed Midir według poematu Fland Mainistreach w "Lebor Gabála Érenn". Słowo pochodzi z języka celtyckiego, a ono oznacza „tego, który uderza”.

</doc>
<doc id="81375" url="https://pl.wikipedia.org/wiki?curid=81375" title="Chaîne des Puys">
Chaîne des Puys

Chaîne des Puys ("Monts Dômes") – grupa wulkanicznych szczytów w północnej części Masywu Centralnego, rozciągająca się z północy na południe na długości około 30 km, równolegle do uskoku oganiczającego równinę Limagne. Znajdują się około 10 km na zachód od Clermont-Ferrand w departamencie Puy-de-Dôme (Owernia). 
Grupa ta obejmuje około setki szczytów wulkanicznych, nazywanych "puys", których aktywność wulkaniczna datowana jest na czwartorzęd. Najstarsze erupcje miały miejsce 70 tysięcy lat temu, a najmłodsze mniej niż 8 tysięcy lat temu. Większość ze wzniesień nie przekracza 200 m wysokości względnej ponad powierzchnię płaskowyżu, na którym dochodziło do erupcji. Jedynie szczyt Puy de Dôme (1464 m n.p.m.) wznosi się wyżej dominując nad pozostałymi wzniesieniami. 
Można wyróżnić trzy typy wulkanów:
Obszar Chaîne des Puys wchodzi w skład Regionalnego Parku Przyrody Wulkanów Owernii.

</doc>
<doc id="81376" url="https://pl.wikipedia.org/wiki?curid=81376" title="Tunel (budownictwo)">
Tunel (budownictwo)

Tunel – budowla transportowa w postaci długiego korytarza, podziemna lub podwodna, wykonana metodą odkrywkową lub drążenia, umiejscowiona pod przeszkodą. Tunele to najczęściej budowle geotechniczne mające swoje wyloty na powierzchni ziemi.
Podział ze względu na funkcje.
Ze względu na przeznaczenie można je podzielić na:
Tunel w ruchu drogowym.
W Polsce w myśl obowiązującej Ustawy "Prawo o ruchu drogowym", tunel jest to "budowla przeznaczona do przeprowadzenia drogi przez lub pod przeszkodą, oznaczona odpowiednimi znakami". W praktyce oznacza to, że tunelem jest każdy odcinek drogi rozpoczynający się i kończący odpowiednio znakami D37 i D38 (nawet jeśli nie występowałaby na nim wspomniana budowla).
W myśl tej samej ustawy w tunelu zabrania się zawracania, cofania i zatrzymania pojazdu.
Metody drążenia tuneli.
Metody górnicze.
Drążenie tunelu metodami górniczymi, np. za pomocą robót strzałowych. Wyrobisko jest wykonywane segmentami, zazwyczaj najpierw stabilizowane jest obudową tymczasową. Tą metodą tunele wykonywane są na dużych głębokościach.
Metoda tarczowa.
Drążenie tunelu za pomocą maszyn borujących (TBM) o średnicy 2–12 m, drążenie tunelu i montaż obudowy są zmechanizowane.Tunele drążone tą metodą najczęściej mają przekrój kołowy.
Obudowa składa się z pierścieni, tzw. „tubingów”. Na jeden tubing potrzeba około 5-10 (w zależności od rozmiaru tunelu) prefabrykowanych segmentów wykonanych z żelbetu lub z fibrobetonu, przygotowanych w zakładzie prefabrykacji.
Metody odkrywkowe.
Montaż obudowy w wykopie szeroko- lub wąskoprzestrzennym.
Wentylacja tuneli.
Zadaniem systemów wentylacji tuneli jest utrzymanie dopuszczalnego stężenia gazów i pyłów, zapewnienie dobrej widoczności i warunków klimatycznych, oraz, w razie wystąpienia pożaru, zapewnienie możliwości sprawnej ewakuacji oraz ugaszenia pożaru.

</doc>
<doc id="81377" url="https://pl.wikipedia.org/wiki?curid=81377" title="Tunel (informatyka)">
Tunel (informatyka)

Tunel – zestawienie połączenia między dwoma odległymi hostami tak, by stworzyć wrażenie, że są połączone bezpośrednio.
W miarę rozwoju sieci komputerowych najpierw lokalnych, a następnie rozległych, powstało zapotrzebowanie na łączenie ze sobą różnych sieci lokalnych za pośrednictwem publicznych sieci rozległych. Sieci lokalne korzystają jednak z innych protokołów sieciowych, niż sieci rozległe. Na przykład popularne sieci lokalne firmy Novell pracują w protokole IPX, sieci rozległe wykorzystują natomiast protokoły Frame Relay, ATM, X.25, a na nich często IP (np. Internet). Łączenie sieci wykorzystujących inny protokół niż sieć rozległa, poprzez sieć rozległą w wirtualną sieć prywatną (VPN), nie jest jedynym przesłaniem wykorzystywania tunelowania. Drugim i często istotniejszym jest bezpieczeństwo. Szczególnie ostatnio tunelowanie bywa często łączone z wykorzystaniem metod kryptograficznych. Często zwykli użytkownicy Internetu stosują tę technikę do własnych potrzeb. Przykładem jest korzystanie z dostępnego w Internecie oprogramowania szyfrującego o nazwie SSH. Oprogramowanie to, oprócz bezpiecznej pracy zdalnej, umożliwia tworzenie dodatkowego kanału szyfrowanego, przez który użytkownik może „tunelować” dowolną inną – potencjalnie narażoną na niebezpieczeństwo podsłuchu – usługę TCP/IP (np. FTP, telnet, IRC). Warunkiem jest jedynie zainstalowane SSH na obu końcach połączenia.
Generalnie można stwierdzić, iż tunelowanie umożliwia przesyłanie pewnych usług sieciowych za pośrednictwem innych, często odmiennych usług sieci, pracujących w różnych standardach.
Niezależnie od rodzaju używanych protokołów i celu, do jakiego tunelowanie ma służyć, jego podstawowa technika pozostaje taka sama. Zwykle jeden protokół służy do ustanowienia połączenia z miejscem zdalnym a drugi do opakowywania danych i instrukcji w celu przesyłania ich przez tunel.
Przykładem wykorzystania tunelu do obejścia niezgodności między protokołami i adresami jest zestaw SIT (z ang Simple Internet Transition) który dołączony jest do protokołu IPv6. Technika tunelowania wykorzystana jest na przykład jako narzędzie dostarczone przez grupę roboczą do spraw Internetu ułatwiające przechodzenie od wersji 4 protokołu Internetu do jego wersji 6. Wersje IPv4 i IPv6 różnią się od siebie na tyle, że ich bezpośrednie współdziałanie nie jest możliwe. Współdziałanie umożliwia im dopiero zastosowanie tunelowania protokołu IPv4 przez protokół IPv6 i na odwrót.
Tunelowanie służy również zabezpieczaniu danych przez utworzenie wokół nich osłony przydatnej podczas przesyłania ich przez domeny pozbawione mechanizmów bezpieczeństwa. Protokołem tunelowania zaprojektowanym specjalnie w celu realizacji tej funkcji jest protokół PPTP (z ang. "Point to Point Tunneling Protocol").
Tunele oparte na SSH.
Tunelowanie, czyli inaczej przekierowywanie portów polega na przesyłaniu niezabezpieczonych pakietów protokołów TCP (POP3, SMTP czy HTTP) przez bezpieczny protokół SSH.
Istnieją dwa rodzaje przekierowania portów: lokalne (wychodzące) oraz zdalne (przychodzące).
Tunele GRE.
GRE czyli "Generic Routing Encapsulation" jest to protokół, który został opracowany przez firmę CISCO.
Tunele IPsec.
IPsec, czyli "Internet Protocol security" udostępnia mechanizmy silnej kryptografii, które umożliwiają uwierzytelnianie oraz szyfrowanie. Uwierzytelnienie gwarantuje, że pakiety pochodzą od właściwego nadawcy oraz że nie zostały zmienione podczas transmisji. Szyfrowanie zapobiega przeglądaniu pakietów przez nieuprawnionych użytkowników.
Tunele IP in IP.
Ten rodzaj tunelowania istnieje w Linuksie od dawna. Działa tylko dla IPv4, nie jest kompatybilny z innymi systemami operacyjnymi.

</doc>
<doc id="81379" url="https://pl.wikipedia.org/wiki?curid=81379" title="Milanówek">
Milanówek

Milanówek – miasto w województwie mazowieckim, w powiecie grodziskim, leżące na południowy zachód od Warszawy i wchodzące w skład aglomeracji warszawskiej. Położone na Nizinie Środkowomazowieckiej, na Równinie Łowicko-Błońskiej.
Według danych z 2010 miasto miało 16 056 mieszkańców. Wraz z Brwinowem i Podkową Leśną należy do tzw. podwarszawskiego trójmiasta ogrodów.
Historia.
Pierwsza wzmianka o wsi Milanowo pochodzi z XV w. Wieś szlachecka Milanowo Rabstin (Rabsztyn) położona była w drugiej połowie XVI wieku w powiecie błońskim ziemi warszawskiej województwa mazowieckiego. W 1831 r. właścicielem wsi Milanówek był Karol Skalski, były oficer wojsk Księstwa Warszawskiego. W 1809 r. kapitan – dowódca rakietników.
Milanówek powstał na przełomie XIX i XX w. w wyniku parcelacji dóbr należących do Michała Lasockiego, a leżących wzdłuż Kolei Warszawsko-Wiedeńskiej.
Od początku swego istnienia Milanówek był przede wszystkim letniskiem dla zamożnych mieszkańców Warszawy, którzy stawiali tu wystawne domy letniskowe, które często, gdy właściciele postanawiali przenieść się na stałe, zamieniały się w okazałe wille. Była to przeważnie inteligencja. Letnisko wyróżnia się nowoczesnym wyglądem zewnętrznym i urządzeniami. Stylowe dobrze urządzone, skanalizowane pensjonaty i dworki. z telefonami, wśród estetycznie utrzymanych ogrodów, tworzą miasto-ogród nie ustępujące pierwszorzędnym letniskom zagranicznym. Jest to jedno z najpiękniejszych i najbardziej eleganckich uzdrowisk podwarszawskich, miejsce wypoczynku wyborowego towarzystwa stołecznego. Najsłynniejszym letnikiem z pierwszych lat był Bolesław Prus. Stałym mieszkańcem miasteczka był m.in. rzeźbiarz Jan Szczepkowski.
W okresie międzywojennym rozwijała się, dominująca do dziś w starszej części miasta, architektura willowa. W latach 20. powstała Centralna Doświadczalna Stacja Jedwabnicza, po wojnie przekształcona w Zakłady Jedwabiu Naturalnego „Milanówek”. W 1933 roku w Milanówku z inicjatywy społecznej powołano instytucję "obywatelskich patroli" w związku z plagą napadów na domki letniskowe i wille.
W czasie II wojny światowej w kościele św. Jadwigi w Milanówku przechowywano przeniesioną z Kościoła Świętego Krzyża na Krakowskim Przedmieściu urnę z sercem Fryderyka Chopina. Po kapitulacji powstania warszawskiego do Milanówka przeniosły się najważniejsze organy Polskiego Państwa Podziemnego, co dało mu przydomek „małego Londynu”.
1 lipca 1952 miejscowość otrzymała prawa miejskie, wchłonięte zostały Nowa Wieś (obecnie ta część Milanówka nazywana jest Kazimierówką) i Polesie z gminy Nadarzyn oraz osiedle Parcele Milanówek z gminy Grodzisk. W okresie PRL nastąpił dalszy rozwój przemysłu, przede wszystkim powstanie fabryki narzędzi stomatologicznych i chirurgicznych „MIFAM” oraz Milanowska Fabryka Cukierków. W latach 1975–1998 miasto administracyjnie należało do województwa warszawskiego. Po reformie administracyjnej z 1999 Milanówek stał się jedną z sześciu gmin tworzących powiat grodziski. W 2004 decyzją ministra kultury Milanówek stał się siedzibą Archiwum Państwowego Dokumentacji Osobowej i Płacowej, najmłodszego spośród głównych archiwów państwowych.
Milanówek w kulturze.
Najbardziej znanym dziełem obfitującym w odniesienia do milanowskiej codzienności jest tom wierszy "Zachód słońca w Milanówku" Jarosława Marka Rymkiewicza, wyróżniony Nagrodą Literacką Nike za rok 2003. Melomani mogą też pamiętać piosenkę Hanny Banaszak "Truskawki w Milanówku" – autor tekstu Wojciech Młynarski.
Struktura powierzchni.
Według danych z roku 2002 Milanówek ma obszar 13,52 km², w tym:
Miasto stanowi 3,69% powierzchni powiatu.
Demografia.
Ogółem 16056 mieszkańców (7560 mężczyzn)
Władze.
Podobnie jak we wszystkich polskich gminach nie będących miastami na prawach powiatu, wybory do rady miasta odbywają się w Milanówku z zastosowaniem ordynacji większościowej. Rada liczy 15 osób, począwszy od kadencji 2014-2018 wybieranych w jednomandatowych okręgach wyborczych. Władzę wykonawczą stanowi pochodzący z wyborów bezpośrednich burmistrz oraz podległe mu struktury Urzędu Miasta i innych gminnych jednostek organizacyjnych.
Urząd Miasta.
Urząd Miasta Milanówka mieści się w czterech budynkach, położonych w trzech różnych lokalizacjach. Główną siedzibę władz miasta stanowi znajdujący się u zbiegu ulic Kościuszki i Mickiewicza kompleks, składający się z zabytkowej willi „Wandzin” (Budynek A) oraz dobudowanego na tej samej posesji nowszego Budynku B. Obiekty te stanowią siedzibę burmistrza i rady miasta, Urzędu Stanu Cywilnego, a także komórek Urzędu związanych z finansami, sprawami organizacyjnymi i obywatelskimi. Budynek C znajduje się w zmodernizowanym obiekcie poprzemysłowym przy ul. Spacerowej 4. Mieści się tam część Urzędu odpowiadająca za kwestie infrastrukturalne i techniczne, a także związane z ochroną środowiska i gospodarką przestrzenną. Budynek ten jest także siedzibą miejskiej spółki wodociągowo-kanalizacyjnej oraz biblioteki. Budynek D przy ul. Żabie Oczko 1, jest siedzibą Referatu Organizacyjnego i Kadr.
Osobne siedziby posiadają inne jednostki miejskie, jak Straż Miejska, Centrum Kultury, Ośrodek Pomocy Społecznej czy szkoły.
Zabytki.
Do zabytków Milanówka należą m.in. kościół parafialny pw. św. Jadwigi, zespół willowy Turczynek, kwatera żołnierzy z okresu II wojny światowej oraz wiele willi z lat 1896–1945, m.in. „Potęga”, „Matulinek”, „Hygea”, „Hala” „Borówka”. Wpisane są one do krajowego rejestru zabytków (26 pozycji). 388 przedwojennych willi i innej wartościowej zabudowy w środkowej części Milanówka zostało wpisanych jako „zespół urbanistyczno-krajobrazowy” do krajowego rejestru zabytków. Liczne wille i pensjonaty tworzą genius loci Milanówka, stanowią o jego charakterze.
Edukacja.
Na terenie miasta znajduje się 5 szkół podstawowych (w tym 3 publiczne i 2 niepubliczne), Liceum Ogólnokształcące przy ul. Piasta, Zespół Szkół nr 2 im. gen. Józefa Bema (Liceum i Technikum) przy ul. Wójtowskiej oraz społeczne LO nr 5 przy ul. Herberta (d.Fiderkiewicza). Najstarszą szkołą w mieście jest 100-letnia Szkoła Podstawowa nr 1 im. ks. Piotra Skargi przy ul. Szkolnej.
Transport.
Drogowy.
Milanówek leży przy drodze wojewódzkiej nr 719 wiodącej z Warszawy (wyjazd Alejami Jerozolimskimi) do Żyrardowa. Przez teren miasta przechodzi mały fragment autostrady A2, w jego granicach nie ma jednak możliwości wjazdu na nią – najbliższy wjazd znajduje się w Tłustem (na samej autostradzie jest oznakowany jako węzeł Grodzisk).
Kolejowy.
Przez miasto przechodzą dwie linie kolejowe. Pierwsza to linia PKP przy której działa przystanek osobowy Milanówek. Zatrzymują się tu wszystkie pociągi osobowe spółki Koleje Mazowieckie jadące z Warszawy do Grodziska Mazowieckiego, Żyrardowa oraz Skierniewic. Druga to linia WKD – na terenie Milanówka znajdują się trzy stacje: Brzózki, Polesie oraz Milanówek Grudów. Ta ostatnia jest stacją końcową jednej z nitek linii.
Współpraca międzynarodowa.
Miasta partnerskie:

</doc>
<doc id="81385" url="https://pl.wikipedia.org/wiki?curid=81385" title="Airmed">
Airmed

Airmed – w mitologii goidelskiej bogini sztuki wiedźm i leczenia, należy do ludu Tuatha de Danaan. Była córką Dian Cecht. Jej brat to Miach; oboje uleczyli kiedyś Nuadę.

</doc>
<doc id="81386" url="https://pl.wikipedia.org/wiki?curid=81386" title="Beag">
Beag

W mitologii goidelskiej, Beag była boginią z ludu Tuatha de Danaan. Była znana z posiadania magicznej studni strzeżonej przez jej trzy córki. Osobą, której udało się napić wody ze studni i zdobyć mądrość był Fionn mac Cumhail.

</doc>
<doc id="81387" url="https://pl.wikipedia.org/wiki?curid=81387" title="Temperatura maksymalna">
Temperatura maksymalna

Temperatura maksymalna – najwyższa temperatura powietrza zanotowana na danej stacji lub na danym obszarze w ciągu określonej sesji pomiarowej: doby, miesiąca, roku czy wielolecia. Różnica między tą temperaturą a temperaturą minimalną – to amplituda temperatury powietrza, w zależności od okresu pomiaru; dobowa, miesięczna, roczna lub wieloletnia. Najwyższą temperaturę na świecie zanotowano 10 lipca 1913 w Dolinie Śmierci w Kalifornii; wynosiła ona +56,7 °C. Natomiast na terenie dzisiejszej Polski najwyższą temperaturę maksymalną zanotowano 29 lipca 1921 w Prószkowie koło Opola; wynosiła ona +40,2 °C.

</doc>
<doc id="81388" url="https://pl.wikipedia.org/wiki?curid=81388" title="Temperatura minimalna">
Temperatura minimalna

Temperatura minimalna – najniższa temperatura powietrza zanotowana na danej stacji lub na danym obszarze w ciągu określonej sesji pomiarowej: doby, miesiąca, roku czy wielolecia.
Różnica między tą temperaturą a temperaturą maksymalną to amplituda temperatury powietrza, w zależności od okresu pomiaru, dobowa, miesięczna, roczna lub wieloletnia.

</doc>
<doc id="81389" url="https://pl.wikipedia.org/wiki?curid=81389" title="Tuczno (miasto)">
Tuczno (miasto)



</doc>
<doc id="81392" url="https://pl.wikipedia.org/wiki?curid=81392" title="Bechuille">
Bechuille

Bechuille (także Bé Chuille, Becuille, Bé Chuma) – w mitologii celtyckiej dobra wiedźma z ludu Tuatha Dé Danann. Pokonała w bitwie złą wiedźmę, Carman.

</doc>
<doc id="81393" url="https://pl.wikipedia.org/wiki?curid=81393" title="Bodb Dearg">
Bodb Dearg

Bodb Dearg lub Badhb Dearg mac an Daghda ("Bodb Czerwony") – postać z mitologii celtyckiej, syn Dagdy, który objął po nim tron ludu Tuatha Dé Danann.

</doc>
<doc id="81394" url="https://pl.wikipedia.org/wiki?curid=81394" title="Lew Dawidowicz Landau">
Lew Dawidowicz Landau



</doc>
<doc id="81395" url="https://pl.wikipedia.org/wiki?curid=81395" title="Temperatura powietrza">
Temperatura powietrza

Temperatura powietrza – jeden z podstawowych elementów meteorologicznych, określający stan cieplny atmosfery. 
Dane o temperaturze powietrza zbierane są przez stacje meteorologiczne. Pomiaru dokonuje się na wysokości 2 m nad gruntem za pomocą termometru, osłoniętego przed bezpośrednim promieniowaniem słonecznym w klatce meteorologicznej. Osobnymi termometrami dokonuje się pomiaru temperatury maksymalnej i minimalnej – odpowiednio termometrem maksymalnym i minimalnym. Temperaturę podaje się w stopniach Celsjusza [°C], Fahrenheita [°F] lub kelwinach [K].
Różnica między najwyższą a najniższą temperaturą w danym okresie to amplituda temperatury powietrza.
Amplituda temperatury może być dobowa lub roczna. Amplituda temperatury jest cechą dość charakterystyczną dla określonych miejsc na kuli ziemskiej. Średnia roczna amplituda temperatury jest jednym z kryteriów wydzielenia kontynentalnego i oceanicznego typu klimatu.
Ponadto mierzona jest także temperatura przy gruncie na wysokości 5 cm.

</doc>
<doc id="81398" url="https://pl.wikipedia.org/wiki?curid=81398" title="Elementy meteorologiczne">
Elementy meteorologiczne



</doc>
<doc id="81401" url="https://pl.wikipedia.org/wiki?curid=81401" title="Creidne">
Creidne

Creidne – w mitologii irlandzkiej była wojowniczką. Została mistrzem w zespole wojowników po ucieczce od ojca z którym była w kazirodczym związku.
Nie należy jej mylić z bogiem kowalstwa, Creidhne.

</doc>
<doc id="81402" url="https://pl.wikipedia.org/wiki?curid=81402" title="Creidhne">
Creidhne

Creidhne (lub Crédne) – w mitologii celtyckiej syn Brigid i Tuireanna.
Należał do ludu Tuatha de Danaan. Był bogiem metalurgii, i razem z Goibhniu i Luchtą tworzył 
"na trí dée Dána" - trójcę bogów rzemiosła. Kuł z brązu, mosiądzu i złota broń do walki przeciw Fomorianom. Według jednego z podań miał utonąć podczas transportu złota z Hiszpanii do Irlandii.
Często myli się go z irlandzką wojowniczką o imieniu Creidne walczącą w drużynie Fianny.

</doc>
<doc id="81403" url="https://pl.wikipedia.org/wiki?curid=81403" title="Anguis">
Anguis

Anguis – rodzaj jaszczurki z podrodziny w Anguinae w rodzinie padalcowatych (Anguidae).
Zasięg występowania.
Rodzaj obejmuje gatunki występujące w niemal całej Europie, z wyjątkiem północnej części Półwyspu Skandynawskiego, Sardynii, Korsyki, południowej części Półwyspu Iberyjskiego, wysp Morza Egejskiego, południowej Ukrainy, Niziny Nadkaspijskiej i północnego obszaru europejskiej części Rosji. Poza Europą można je znaleźć w północnej Azji (do rzeki Toboł), w Azji Mniejszej (występują w Turcji, Izraelu i północno-zachodnim Iranie) oraz w części Afryki (Maroko, Algieria, Tunezja).
Charakterystyka.
Gatunki z tego rodzaju maksymalnie osiągają długość około 50 cm. Grzbiet jest w kolorze brązowym (od jasnego do ciemnego i w różnych odcieniach), rzadziej ciemnoszary lub czarny. Spodnia strona ciała i boki są czarne. Padalce nie mają kończyn, przez co często mylone są z wężami, z którymi nie są jednak spokrewnione. Ich głowa jest mała, o zaokrąglonym pysku, nie wyodrębniona z tułowia. Zarówno grzbiet jak i spód ciała pokryte są dachówkowato na siebie zachodzącymi łuskami. 
Systematyka.
Etymologia.
"Anguis": „wąż”.
Podział systematyczny.
Przeprowadzone przez Maceya i współpracowników (1999) oraz Wiensa i Slingluffa (2001) analizy filogenetyczne wykorzystujące dane molekularne sugerują, że rodzaj "Ophisaurus" jest parafiletyczny, gdyż część należących do niego gatunków jest bliżej spokrewnionych z gatunkami zaliczanymi do rodzaju "Anguis" oraz z żółtopuzikiem bałkańskim (również zaliczanym przez autorów do "Ophisaurus"; inni autorzy zaliczają go do osobnego rodzaju "Pseudopus") niż z innymi gatunkami z rodzaju "Ophisaurus"; według tych analiz gatunki "O. attenuatus", "O. ventralis" i "O. harti" są bliżej spokrewnione z "Anguis" i żółtopuzikiem bałkańskim niż z "O. koellikeri". Ze względu na parafiletyzm "Ophisaurus" Macey i współpracownicy (1999) zalecili, by uznać "Ophisaurus" za młodszy synonim rodzaju "Anguis" (choć dopuszczali też możliwość pozostawienia "Ophisaurus" jako odrębnego rodzaju, przy jednoczesnym przeniesieniu żółtopuzika bałkańskiego do odrębnego rodzaju "Pseudopus", zaś "O. koellikeri" do rodzaju "Hyalosaurus"). Zsynonimizowanie "Ophisaurus" (i "Pseudopus") z "Anguis" oznaczałoby włączenie do tego ostatniego rodzaju dodatkowych 14 gatunków i rozszerzenie zasięgu występowania przedstawicieli rodzaju na cały Iran, Afganistan, Azję Środkową, Indie, Chiny, Azję Południowo-Wschodnią i Amerykę Północną. Do rodzaju należą następujące gatunki: 
Kladogram.
Kladogram według Gvoždíka i in. (2013). Analiza oparta na sekwencjach genów "ND2" i tRNA:
Ochrona.
W Polsce występują padalec zwyczajny i padalec kolchidzki – są objęte całkowitą ochroną.

</doc>
<doc id="81404" url="https://pl.wikipedia.org/wiki?curid=81404" title="Aoi Mac Ollamain">
Aoi Mac Ollamain

Aoi Mac Ollamain lub Ai – w mitologii celtyckiej bóg poezji należący do ludu Tuatha de Danaan. Ai był synem Ollomana, który uratował go przed wykonaniem królewskiego dekretu, nakazującego zgładzenie Ai. Dekret króla był odpowiedzią na proroctwo druidów, mówiące że Ai urodzi się wyposażony w specjalne moce.

</doc>
<doc id="81406" url="https://pl.wikipedia.org/wiki?curid=81406" title="Dian Cecht">
Dian Cecht

Dian Cecht – w mitologii celtyckiej syn Danu i Beli, bóstwo lecznictwa.
Wraz ze swoją córką Airmid opiekował się źródłem, którego woda przywracała umierających Tuatha de Danann do życia.
Kiedy król Nuada, wódz Tuatha de Danann stracił rękę w pierwszej bitwie pod Magh Tuireadh, Dian Cecht wykonał dla niego srebrną protezę. Nadano mu wtedy przydomek Nuada Srebrnoręki, jednakże będąc kaleką, nie mógł już być wodzem w walce, przez co Tuatha de Danann wybrali nowego przywódcę Bresa, który był w połowie Fomoraigiem. Bres okazał się tyranem i do władzy przywrócono Nuadę po tym, jak syn Dian Cechta, Miach zrobił dla niego nową rękę z krwi i ciała. Ostatecznie bóg uzdrowiciel stał się zazdrosny o umiejętności medyczne swojego syna i go zabił.

</doc>
<doc id="81408" url="https://pl.wikipedia.org/wiki?curid=81408" title="Altymetr">
Altymetr



</doc>
<doc id="81410" url="https://pl.wikipedia.org/wiki?curid=81410" title="Kanion">
Kanion



</doc>
<doc id="81411" url="https://pl.wikipedia.org/wiki?curid=81411" title="Erin (Irlandia)">
Erin (Irlandia)

Erin – zangielszczona forma irlandzkiego "Éirinn" (celownik od "Éire" "Irlandia"), według irlandzkiej mitologii i folkloru to starożytna goidelska nazwa Irlandii nadana jej przez Milezjan, na cześć bogini Ériu. Nacjonaliści irlandzcy z dziewiętnastego wieku używali słowa Erin jako poetyckiej nazwy Irlandii podczas dyskusji o stosunkach Zielonej Wyspy z Brytanią, używając m.in. chwytliwego zwrotu "Niech Erin pamięta" (ang. "Let Erin Remember").

</doc>
<doc id="81414" url="https://pl.wikipedia.org/wiki?curid=81414" title="Szyszka">
Szyszka

Szyszka – kłos zarodnionośny u roślin iglastych utworzony z osi i liści zarodnionośnych (sporofili). W piśmiennictwie polskojęzycznym narządy te określane są mianem kwiatów lub kwiatostanów, czasem na wzór terminologii anglosaskiej preferowane jest określenie „strobil”. Szyszka w zależności od ujęcia opisywana jest jako organ skupiający narządy rozrodcze nagonasiennych lub w węższym ujęciu tylko iglastych, ewentualnie nawet tylko sosnowatych. Szyszkami bywają określane zarówno jako strobile (kwiaty lub kwiatostany) męskie (mikrostrobile) jak i żeńskie (makrostrobile). W niektórych źródłach termin „szyszka” odnoszony jest tylko do drewniejących strobili żeńskich zawierających zalążki.
Gdy oś szyszki jest nierozgałęziona – szyszka określana jest mianem prostej, gdy sporofile wyrastają na osi rozgałęzionej – szyszkę nazywa się złożoną.
Na szyszki męskie składają się osadzone na osi mikrosporofile, bez żadnych dodatkowych struktur podporowych, są to zatem szyszki proste. Można szyszkę męską określić mianem kwiatu, jako że mikrosporofile to właściwie pręcikowie ułożone spiralnie wokół osi szyszki.
Szyszka żeńska to zazwyczaj szyszka złożona: na osi osadzone są łuski nasienne z zalążkami i twarde łuski wspierające. Wyjątkowy kształt i budowę mają szyszkojagody jałowców – w szyszkach tego rodzaju łuski są zmięśniałe i zrośnięte.
Podobne do szyszek kwiatostany występują u niektórych roślin okrytonasiennych, np. przypominają szyszki drewniejące kotki olch i brzóz.

</doc>
<doc id="81415" url="https://pl.wikipedia.org/wiki?curid=81415" title="Elatha">
Elatha

Elatha – postać z mitologii celtyckiej, syn Delbaeth, wód Fomoraigów, ojciec Bresa.
W przeciwieństwie do reszty Fomorian był przystojnym blondynem. Pewnego razu spotkał nad brzegiem morza boginię Éri z którą spłodził Bresa. Gdy Bres utracił władzę nad swym plemieniem udał się do swych rodziców po pomoc jednak było już za późno i w drugiej bitwie pod Magh Tuireadh Fomorianie zostali pokonani i wygnani z Irlandii.

</doc>
<doc id="81417" url="https://pl.wikipedia.org/wiki?curid=81417" title="Tuchów">
Tuchów

Tuchów – miasto na południu Polski, w województwie małopolskim, w powiecie tarnowskim, siedziba gminy miejsko-wiejskiej Tuchów.
Tuchów uzyskał prawa miejskie w 1340 roku. Był miastem w województwie sandomierskim w 1629 roku. W latach 1975–1998 miasto administracyjnie należało do województwa tarnowskiego.
Według danych GUS z 31 grudnia 2021 r. miasto liczyło 6438 mieszkańców.
Historia.
Miasto znane jest od początków XII wieku. Przywilej legata papieskiego
Paschalisa II, przeprowadzającego legację w Polsce Idziego z Tuskulum z 1105 r. zawiera zapis o Tuchowie (Tucov) jako posiadłości benedyktynów z Tyńca. Nad rzeką Białą, na wzgórzu Lipie, na miejscu pogańskiej gontyny, za sprawą księcia, a późniejszego króla polskiego Bolesława Chrobrego przed 1015 r. wzniesiono kościół ku czci Matki Bożej Wniebowziętej (dokument potwierdzający istnienie owej parafii pochodzi dopiero z roku 1321). W związku z odkryciem (ok. 1315 r.) i eksploatacją soli ze wzgórza położonego w rejonie obecnych ulic: Daszyńskiego, Zielonej i Stromej Soli, na prośbę opata tynieckiego Bogusława, uzyskał Tuchów prawa miejskie 2 listopada 1340 roku, z nadania Kazimierza Wielkiego, z podniesieniem do rzędu miast łącznie z nadaniem prawa magdeburskiego i przywileju wtorkowych jarmarków. Otrzymał gród ten też herb: dwa skrzyżowane klucze z mieczem pośrodku, mitrą i literami: C.T.O.S.B., co oznacza "Civitas Tuchoviensis Ordinis Sankti Benedicti" ("Miasto Tuchów Zakonu Świętego Benedykta"). W 1494 r. w czasie pożaru grodu kościół spłonął wraz z całą miejską zabudową. W XV w. na przeciwległym brzegu Białej zbudowano drugi kościół, do którego sprowadzono około 1620 roku namalowany przez Mistrza Ołtarza z Bodzentyna obraz Matki Bożej z inicjatywy ówczesnego proboszcza tuchowskiego o. Andrzeja Gołeckiego, który polecił umieścić w jego głównym ołtarzu określony jako łaskami słynący obraz Matki Boskiej z Dzieciątkiem „Tuchowskiej” – uznany w 1642 r. przez komisję biskupią jako cudowny.
Proboszcz tuchowski S. Pielsz w 1640 r. rozpoczął budowę murowanej świątyni, . Po nim prace kontynuował Jerzy Gryf–Leśniowski. Głównym fundatorem był Adam Gliński – chorąży sandomierski, który zakończył budowę świątyni. Kilkanaście lat później podczaszy bracławski Remigian Grocholski oraz Jan Szaniawski, dożywotni dzierżawca Lubaszowej i Siedlisk ufundowali dwie stojące do dziś po obu stronach nawy kaplice: św. Barbary i Antoniego.
Wojny polsko-kozackie i spustoszenia dokonane przez Szwedów i Siedmiogrodzian w latach 1655–1657 wpłynęły na upadek Tuchowa i utrudnienia w budowie kościoła (która trwała do 1683 r.). W 1789 roku w pożarze miasta kościół spłonął. Upadek miasta zaczął się w XVII wieku i spowodowany był głównie najazdami wojsk obcych, pożarami, epidemiami i I rozbiorem. Kolejny kościół wybudowano w latach 1791–1794 za sprawą proboszcza tuchowskiego Odona Kontenowicza. Benedyktyni opiekowali się tutejszym sanktuarium jeszcze po kasacie zakonu przez zaborcę – cesarza Józefa I w 1787 roku. Po śmierci ostatniego z nich w 1820 r. miejsce ich na dwadzieścia cztery lata zajęli jezuici.
W Tuchowie Celina Dębicka w latach 1842–1846 była uczestniczką ruchu niepodległościowego i brała udział w przygotowaniach do powstania skierowanego przeciwko zaborczym władzom austriackim. W dniach rzezi galicyjskiej 1846 roku w okolicznych dworach podburzeni przez zaborców chłopi dokonali krwawych napadów, np. na Floriana i Juliana Niemyskich w Karwodrzy.
Od 2 października 1893 r. znajduje się tu klasztor redemptorystów oraz sanktuarium maryjne z cudownym obrazem.
W dniu 6 lutego 1898 roku powołano Koło Towarzystwa Gimnastycznego „Sokół”; na prezesa koła wybrano doktora Kazimierza Goyskiego, a na jego zastępcę Karola Berke, właściciela majątku w niedalekiej Karwodrzy. Tuchowski „Sokół” podjął aktywną działalność kulturalno-oświatową i patriotyczno-wychowawczą.
W okresie I wojny światowej w okolicach Tuchowa toczono ciężkie walki. Z tego czasu pozostało kilkanaście cmentarzy w okolicy miasta, np. z 20–21 grudnia 1914 r. i z 3–5 maja 1915 r.
Rosjanie zajęli Tuchów na kilka miesięcy (od 11 listopada 1914 do 5 maja 1915 roku). Miasto było wówczas opustoszałe, bo większość obywateli ewakuowała się, a na miejscu pozostało ich zaledwie około 500. Obowiązki burmistrza przez pół roku okupacji rosyjskiej pełnił wyznaczony przez dowódcę kozaków Wojciech Krogulski. Zapisał się on chlubnie w dziejach Tuchowa organizując pomoc dla najuboższych mieszkańców.
Pod Łowczówkiem, położonym niedaleko, w gminie Pleśna, brała udział I Brygada Legionów, którą dowodził tu generał Kazimierz Sosnkowski. W wyniku toczonych w okolicy bitew miasto poniosło wiele strat.
W czasie II wojny światowej, w latach 1940–1945, Tuchów stał się ośrodkiem AK i tajnego nauczania w ramach szkoły ogólnokształcącej. Organizatorem był prof. dr Jan Sajdak (rektor Uniwersytetu im. Adama Mickiewicza w Poznaniu), który w styczniu 1945 r., po wyzwoleniu miasta spod okupacji hitlerowskiej, wspólnie z mgr. Janem Florkowskim założył Miejskie Gimnazjum i Liceum w Tuchowie, które od 1949 r. funkcjonowało jako Państwowa Szkoła Ogólnokształcąca stopnia licealnego.
25 maja 1996 r. Rada Miejska w Tuchowie na sesji inauguracyjnej „I Dni Tuchowa” przyjęła hejnał miasta skomponowany przez Tadeusza Goliszewskiego.
W Tuchowie znajduje się zakład produkcji znaków drogowych „Wimed”; przemysł drobny, głównie spożywczy (wyrób wędlin z przedwojennymi tradycjami).
Miasto za sprawą redemptorystów stało się najsłynniejszym miejscem pielgrzymkowym diecezji tarnowskiej. Co roku podczas trwającego od 1 do 9 lipca Wielkiego Odpustu do Tuchowa przybywa ok. 100 000 wiernych.
4 czerwca 2010 r. – Ogromna fala na rzece Białej spowodowana intensywnymi opadami zalała dużą część gminy i miasta. W Tuchowie pod wodą znalazły się zabudowania położone przy ulicach: Daszyńskiego, Zielonej, Kąpielowej, Podwale, Krótkiej, Długiej, Ryglickiej, Piotrowskiego, Polnej, Kolejowej, Drelicharza, Stawarza, Młyńca. W nocy woda przepłynęła ulicą Chopina i Wróblewskiego zalewając sklep sieci Delikatesy Centrum. Uszkodzona była ul. Graniczna, Leśna (osuwisko). W nocy na skutek podmycia torów wykoleił się skład techniczny, którym jechało 6 osób. Zalana została oczyszczalnia ścieków w Tuchowie oraz ujęcie wody w Lubaszowej.
Demografia.
Piramida wieku mieszkańców.
Dane z 2014 roku. .
Zabytki.
Średniowieczny układ urbanistyczny z rynkiem pośrodku i szereg zabytków:
Położenie.
Miasto i Gmina Tuchów położone są na terenie Pogórza Ciężkowicko-Rożnowskiego, nad rzeką Białą. Miasto Tuchów leży około 100 km od Krakowa i 80 km od granicy polsko-słowackiej. Znajduje się ono 220 m n.p.m.
Ochrona środowiska.
Według raportu Światowej Organizacji Zdrowia w 2016 roku Tuchów został sklasyfikowany jako szesnaste najbardziej zanieczyszczone miasto Unii Europejskiej. 
Był to początek działań jakie podjął samorząd gminny na rzecz poprawy jakości powietrza. Od 2016 roku zrealizowano szereg projektów dofinansowujących wymianę niskoefektywnych kotłów na ekologiczne źródła ciepła. Gmina Tuchów zrealizowała i jest w trakcie realizacji projektów dotyczących montażu instalacji OZE (fotowoltaika i kolektory słoneczne) na budynkach prywatnych oraz użyteczności publicznej, a także realizuje pilotażowy rządowy program STOP SMOG, który ma na celu termomodernizację, wymianę i likwidację źródeł ciepła w budynkach jednorodzinnych najuboższych mieszkańców gminy. Gmina Tuchów zaangażowała się w realizację projektu "LIFE - Małopolska w zdrowej atmosferze", zatrudniając ekodoradcę, którego zadaniem jest podnoszenie poziomu wiedzy i świadomości mieszkańców w zakresie ochrony powietrza. Podjęte przez samorząd działania sukcesywnie przyczyniają się do poprawy jakości powietrza w gminie Tuchów, co potwierdzają wyniki pomiaru jakości powietrza Wojewódzkiego Inspektoratu Ochrony Środowiska. 
Informacja Światowej Organizacji Zdrowia z 2016 roku dała impuls do działania grupie mieszkańców, którzy stowarzyszyli się pod nazwą „Powietrze Tuchów”. Grupa działa na rzecz przywrócenia dobrych walorów środowiskowych Tuchowa poprzez szereg działań proekologicznych, m.in. organizuje konferencje, spotkania i pokazy promujące nowoczesne systemy grzewcze, edukuje dzieci w wieku szkolnym i przedszkolnym w zakresie dbałości o środowisko naturalne, organizuje akcje sadzenia drzew. Członkowie stowarzyszenia z własnych środków zakupili czujniki jakości powietrza i rozmieścili je w różnych miejscach w gminie, tworząc sieć monitorującą poziom zanieczyszczenia. Wyniki pomiarów można na bieżąco śledzić na stronie internetowej stowarzyszenia, a także w aplikacji mobilnej. Staraniem organizacji Powietrze Tuchów placówki oświatowe w gminie zostały wyposażone w oczyszczacze powietrza, aby zmniejszyć poziom zanieczyszczenia w pomieszczeniach, w których przebywają dzieci.
Media.
Miasto posiada własne gazety. Jest to miesięcznik: „Kurier Tuchowski”, a także czasopismo: „Tuchowskie Wieści”. W Tuchowie mieści się także studio Radia Maryja i TV Trwam przy klasztorze redemptorystów. Za pośrednictwem Radia Maryja w każdą niedzielę o 17:30 emitowane są nieszpory z Sanktuarium Nawiedzenia Najświętszej Maryi Panny. Rozgłośnia transmituje także wybrane punkty z Wielkiego Odpustu Tuchowskiego, który każdego roku odbywa się w dniach od 2 do 9 lipca. Co jakiś czas relacje z różnego rodzaju mszy i nabożeństw z Tuchowa przeprowadza także TV Trwam.
Gmina Tuchów.
Gmina Tuchów składa się z 12 sołectw: Buchcice, Burzyn, Dąbrówka Tuchowska, Jodłówka Tuchowska, Karwodrza, Lubaszowa, Łowczów, Meszna Opacka, Piotrkowice, Siedliska, Trzemesna, Zabłędza.
Współpraca międzynarodowa.
Tuchów współpracuje z następującymi miastami partnerskimi:

</doc>
<doc id="81418" url="https://pl.wikipedia.org/wiki?curid=81418" title="Fodla">
Fodla



</doc>
<doc id="81419" url="https://pl.wikipedia.org/wiki?curid=81419" title="Amergin">
Amergin



</doc>
<doc id="81420" url="https://pl.wikipedia.org/wiki?curid=81420" title="Wincenty Cybulski">
Wincenty Cybulski

Wincenty Cybulski (ur. 16 stycznia 1949 w Miejskiej Woli) – generał brygady Wojska Polskiego.
Stanowiska.
Od 2002 w stanie spoczynku.
Odznaczenia.
Odznaczony: 

</doc>
<doc id="81425" url="https://pl.wikipedia.org/wiki?curid=81425" title="Bogusław Samol">
Bogusław Samol

Bogusław Samol (ur. 26 lutego 1959 w Kraśniku Fabrycznym) – generał broni Wojska Polskiego w stanie spoczynku, były dowódca MNC NE, obecnie wykładowca na Akademii Sztuki Wojennej.
Życiorys.
Syn Czesława i Kazimiery, brat Andrzeja. Absolwent Wyższej Szkoły Oficerskiej Wojsk Pancernych im. Stefana Czarnieckiego w Poznaniu, Akademii Wojsk Pancernych w Moskwie, Akademii Obrony Narodowej w Warszawie, Studiów Podyplomowych UAM Poznań, NATO Defense College w Rzymie oraz Wyższych Studiów Polityki Obronnej w Narodowym Uniwersytecie Obrony w Waszyngtonie. Od 1998 do 2004 dowodził 10 Brygadą Kawalerii Pancernej im. gen. broni Stanisława Maczka w Świętoszowie. Od sierpnia 2004 był zastępcą Szefa Generalnego Zarządu Rozpoznania Wojskowego (P-2) Sztabu Generalnego WP. W końcu 2004 roku opuścił P-2 i przeszedł do P-5 (Generalny Zarząd Planowania Strategicznego). W dniu 3 maja 2008 r. awansowany na stopień generała dywizji. Decyzją Ministra Obrony Narodowej z dniem 1 września 2009 roku został wyznaczony na stanowisko dowódcy 16 Pomorskiej Dywizji Zmechanizowanej. 10 grudnia 2010 r. oficjalnie objął obowiązki Zastępcy Szefa Sztabu ISAF ds. Zasobów ("DCOS RESOURCES"). 2 kwietnia 2012 objął stanowisko zastępcy dowódcy Wielonarodowego Korpusu Północno-Wschodniego w Szczecinie, by następnie 19 grudnia 2012 zostać jego dowódcą. Postanowieniem Prezydenta RP z dnia 1 sierpnia 2013 r. awansowany do stopnia generała broni, nominację odebrał 15 sierpnia. Przeniesiony do rezerwy kadrowej MON. W latach 2016-2017 doradzał wiceministrowi obrony narodowej Tomaszowi Szatkowskiemu w przygotowaniu Strategicznego Przeglądu Obronnego. W lutym 2018 r. odszedł z armii.

</doc>
<doc id="81427" url="https://pl.wikipedia.org/wiki?curid=81427" title="Bolesław Izydorczyk">
Bolesław Izydorczyk

Bolesław Kazimierz Izydorczyk (ur. 9 października 1943 w Łodzi) – generał dywizji SZ RP, dyplomata.
Życiorys.
W latach 1962–1968 był słuchaczem Wojskowej Akademii Technicznej w Warszawie.
W latach 1979–1980 uczestniczył w kursie GRU, w ZSRR. 
W latach 1982–1984 był zastępcą attaché wojskowego przy Ambasadzie PRL w Waszyngtonie jako żołnierz Zarządu II Sztabu Generalnego Wojska Polskiego. W latach 1992–1994 szef Wojskowych Służb Informacyjnych. Attaché obrony w USA i Kanadzie. Od lutego 1997 był szefem Obserwatorów Wojskowych w Misji Obserwacyjnej UNMOT w Tadżykistanie. 14 lipca 1999 wyznaczony został na stanowisko szefa Generalnego Zarządu Rozpoznania Wojskowego P-2 Sztabu Generalnego Wojska Polskiego. Po aferze z niewydaniem mu certyfikatu bezpieczeństwa (maj 2000) przeniesiony do SHAPE NATO (Belgia) zajmował się programem „Partnerstwo dla Pokoju”. Od jesieni 2003 w stanie spoczynku.

</doc>
<doc id="81429" url="https://pl.wikipedia.org/wiki?curid=81429" title="Ove Sprogøe">
Ove Sprogøe

Ove Wendelboe Sprogøe Petersen (ur. 21 grudnia 1919 w Odense, zm. 14 września 2004 w Amager) – duński aktor, który znany jest głównie z roli Egona Olsena, którego sportretował w cyklu filmowym o przygodach Gangu Olsena. Był laureatem czterech duńskich nagród filmowych Bodil (w tym honorowej).
Życiorys.
Urodził się jako syn Artura i Inger Sprogøe. W 1944 roku ukończył edukację aktorską. Jako aktor teatralny zadebiutował w listopadzie 1945 roku na deskach kopenhaskiego teatru Folketeatret.
Sprogøe był jednym z najbardziej wszechstronnych duńskich aktorów; często obsadzany był zarówno w produkcjach filmowych, jak i w spektaklach teatralnych. Debiut filmowy miał w 1946 roku. W trakcie swojej kariery zagrał w co najmniej 157 duńskich filmach. Sprogøe zajmował się również rewią i piosenkarstwem.
W Polsce kojarzony jest głównie z rolą Egona Olsena w serii czternastu komedii kryminalnych "Gang Olsena" ("Olsen-banden"). W Danii seria stała się częścią kultury narodowej, cytaty (i przekleństwa) z filmów weszły do codziennego języka duńskiego.
Życie prywatne.
29 marca 1945 roku ożenił się z Evą Lilian Rasmussen (1922–2004). Miał trzech synów, w tym aktora Henninga.
Nagrody i wyróżnienia.
W 1956 roku został laureatem duńskiej nagrody filmowej Bodil za rolę pierwszoplanową w filmie "På tro og love" (1955). W 1972 roku uhonorowano go tą samą nagrodą za główną rolę w obrazie "Den forsvundne fuldmægtig" (1971). Trzy lata później uhonorowano go ponownie Bodilem – tym razem za pierwszoplanową rolę Egona Olsena w filmie "Ostatni skok gangu Olsena" (1974). W 1999 roku Sprogøe otrzymał honorowego Bodila za długoletnią karierę oraz wkład w duńskie kino. 

</doc>
<doc id="81430" url="https://pl.wikipedia.org/wiki?curid=81430" title="Ove Sprogoe">
Ove Sprogoe



</doc>
<doc id="81431" url="https://pl.wikipedia.org/wiki?curid=81431" title="Ove Sprogoee">
Ove Sprogoee



</doc>
<doc id="81432" url="https://pl.wikipedia.org/wiki?curid=81432" title="Jaskra">
Jaskra

Jaskra (łac. "glaucoma") – grupa chorób oczu prowadząca do postępującego i nieodwracalnego uszkodzenia nerwu wzrokowego i komórek zwojowych siatkówki i co za tym idzie pogorszenia lub utraty wzroku (zawężenia pola widzenia). 
Głównym czynnikiem powodującym uszkodzenie nerwu wzrokowego w jaskrze jest nadmierny wzrost ciśnienia wewnątrz gałki ocznej. Leczenie jaskry polega na zmniejszaniu ciśnienia śródgałkowego poprzez stosowanie leków ułatwiających odpływ cieczy wodnistej z gałki ocznej i/lub zmniejszenie jej produkcji. Stosuje się głównie leki w postaci kropli do oczu, czasem podaje się leki doustne. Jaskrę można leczyć także operacyjnie. 
Epidemiologia.
W 2002 roku na świecie na jaskrę chorowało 37 milionów osób, przy czym u 12,3% z nich spowodowała ona obuoczną ślepotę. Ocenia się, że na świecie na jaskrę choruje 70 milionów osób. W Polsce na jaskrę jest chorych około 200 tysięcy osób, a zagrożonych rozwojem tej choroby jest mniej więcej 600 tysięcy. Jaskra jest drugą najczęstszą przyczyną ślepoty na świecie i dotyka proporcjonalnie częściej kobiety i Azjatów. Szacuje się, że w 2020 roku liczba osób z jaskrą na świecie wzrośnie do 79,6 mln i spowoduje ślepotę całkowitą u około 11,2 mln osób. Jednym z głównych powodów ślepoty na świecie jest jaskra pierwotna zamykającego się kąta przesączania ("ang. primary angle closure glaucoma, PACG"). Badanie typu GWAS ("ang. genome-wide association study") z 2016 roku przeprowadzone na podstawie analizy 10,5 tys. przypadków wykazało znaczące dowody na powiązanie występowania jaskry pierwotnej zamykającego się kąta z pięcioma genami. 
Roczne wydatki przeznaczane w Stanach Zjednoczonych na leczenie jaskry wynoszą ponad 2,5 mld dolarów. Roczny koszt opieki nad jednym pacjentem z jaskrą wczesną wynosi 623 dolarów, natomiast z jaskrą zaawansowaną wzrasta czterokrotnie, do 2,5 tys. dolarów. W Europie średni roczny koszt opieki nad pacjentem z jaskrą w stadium zaawansowanym wynosi 803 USD. Przewiduje się, że koszty związane z występowaniem jaskry wzrosną wraz z procesem starzenia się społeczeństw. 
Klasyfikacja.
"Wytyczne postępowania w jaskrze" (2013) Polskiego Towarzystwa Okulistycznego wprowadziły następujące klasyfikacje jaskry: 
Jaskra ostra.
Jaskra ostra (ostry atak jaskry) pojawia się w wyniku gwałtownego zamknięcia kąta przesączania. Powoduje to nagłe zahamowanie odpływu cieczy wodnistej. Dochodzi do nagłego wzrostu ciśnienia śródgałkowego, które znacznie przekracza wartości prawidłowe (osiąga nawet 50–60 mm Hg i więcej). Chory widzi charakterystyczne tęczowe koła wokół punktów świetlnych, odczuwa silne bóle oka (oczu) i głowy, nudności, wymiotuje i obficie się poci. Występuje zwolniona akcja serca. W wyniku badania okulistycznego można stwierdzić znaczne obniżenie ostrości wzroku, przekrwienie żylne gałki ocznej, obrzęk rogówki, spłycenie komory przedniej, rozszerzenie i nieruchomość źrenicy, przekrwienie lub zatarcie rysunku tęczówki, a także czasem białawe plamki pod powierzchnią torebki soczewki (plamy Vogta). Z powodu nieprzejrzystości ośrodków optycznych dno oka jest czasami niewidoczne. Ostry atak jaskry jest stanem nagłym, który wymaga pilnego leczenia, ponieważ grozi nieodwracalną utratą wzroku.
Jaskra podostra.
Jaskra podostra – kąt przesączania nie jest zamknięty całkowicie, wobec czego ciśnienie śródgałkowe nie jest tak wysokie jak w przypadku ataku jaskry ostrej. Występują objawy w postaci kół tęczowych i obniżenia ostrości widzenia, jednakże są to objawy okresowe i poza nimi badanie czynności i hydrodynamiki oczu może nie wykazać odchyleń od stanu prawidłowego (wąski kąt przesączania stwierdzić można jedynie gonioskopowo). W przebiegu długotrwałej jaskry podostrej w kącie przesączania wytwarzają się zrosty, które prowadzą do zmian destrukcyjnych, stałego wzrostu ciśnienia śródgałkowego, zmian w polu widzenia i zwyrodnień w nerwie wzrokowym. Leczenie zachowawcze w ostrym napadzie jaskry ma na celu odblokowanie kąta przesączania (najskuteczniejszym i najbardziej popularnym lekiem jest pilokarpina). Jeżeli pomimo leczenia ostry napad jaskry nie zostanie opanowany, należy bezzwłocznie wykonać operację przeciwjaskrową.
Czynniki ryzyka.
Liczne leki, które odznaczają się działaniem parasympatykolitycznym, mogą zaostrzać przebieg jaskry z wąskim kątem przesączania. Poprzez poszerzenie źrenicy sprzyjają bowiem zamknięciu kąta przesączania i z tego względu podawanie ich jest przeciwwskazane. To przeciwwskazanie dotyczy wyłącznie chorych z tą (rzadką w Polsce) formą choroby.
Rozpoznanie.
Dla rozpoznania jaskry konieczne jest stwierdzenie:
Stosuje się następujące badania diagnostyczne:
Stosowana jest również spektralna koherencyjna tomografia optyczna (SOCT), która jest czulsza w wykrywaniu zmian jaskrowych od klasyfikacji regresji Moorfields w badaniu skaningowej laserowej oftalmoskopii (HRT). W celu właściwej diagnozy wskazane jest wykonanie obu badań (SOCT i HRT). 
Ze względu na to, że często jaskra przebiega bez- lub skąpoobjawowo, istotne znaczenie ma wykonywanie profilaktycznych okresowych badań wzroku w celu jej wykrycia. Zalecana częstość wykonywania badań zależy od wieku i od występowania dodatkowych czynników ryzyka: należy je przeprowadzać co dwa lata, co roku, a nawet co pół roku.
Nowe metody diagnostyczne.
Pomiar ciśnienia w oku.
Badania naukowe testują przenośne tonometry do domowego pomiaru ciśnienia oka, dzięki miękkiej soczewce kontaktowej, w której znajdują się czujniki zmian krzywizny rogówki oka w rąbku rogówki. Zmiany krzywizny są powiązane ze zmianą ciśnienia wewnątrz gałki, stąd można pośrednio śledzić zmiany ciśnieniowe w gałce oka. .
Leczenie.
Wczesne rozpoznanie jaskry i jej skuteczne leczenie może zapobiec nieodwracalnemu uszkodzeniu wzroku. Standardowym postępowaniem leczniczym w przypadku jaskry jest obniżanie ciśnienia wewnątrzgałkowego (lekami, laserowo lub chirurgicznie), co efektywnie zatrzymuje postępujące zmiany jaskrowe w przypadku jaskry pierwotnej otwartego kąta, nadciśnienia ocznego oraz u pacjentów z jaskrą normalnego ciśnienia. 
Stosowane jest trojakie leczenie: farmakologiczne, laseroterapia oraz leczenie chirurgiczne. 
Kroplowe (farmakologiczne).
Najczęstszym sposobem leczenia jaskry z otwartym kątem przesączania jest leczenie farmakologiczne (zachowawcze). Mechanizm działania leków polega na obniżeniu produkcji cieczy wodnistej lub zwiększeniu jej odpływu.
Stosowane krople do oczu:
W farmakologicznym leczeniu jaskry bardzo istotne jest przestrzeganie przez pacjenta zaleceń lekarskich w przebiegu terapii. Pacjenci dotrzymujący zaleceń lekarskich w mniej niż 80 procentach wykazują szersze zaburzenia pola widzenia niż pacjenci, którzy w większym stopniu przestrzegają tych zaleceń. Dodatkowe edukowanie i motywowanie pacjentów do pożądanych zachowań w trakcie terapii jaskrowej podnosi u pacjentów satysfakcję, mimo że nie podnosi zasadniczo wskaźnika przestrzegania zaleceń lekarskich.
Kannabinoidy w leczeniu jaskry.
Stosowanie marihuany i kannabinoidów (przede wszystkim THC) powoduje obniżenie ciśnienia śródgałkowego i przez to ma działanie terapeutyczne. Czysty (–)-trans-Δ9-tetrahydrokannabinol, główny aktywny izomer THC występujący w marihuanie, jest stosowany w postaci tabletek pod nazwą handlową "Marinol" w Stanach Zjednoczonych, Niemczech i kilku innych krajach. 
Laseroterapia.
Stosowane są:
Operacyjne.
Przeciwjaskrowe techniki operacyjne stosowane są coraz częściej. Chirurgia jaskrowa skupia się na małej inwazyjności i jak najmniejszym naruszeniu naturalnych struktur oka. 
Stosowane leczenie operacyjne:
Zabieg chirurgiczny jako podstawowy zalecany jest w jaskrze wrodzonej i jaskrze pierwotnej zamykającego się kąta z całkowitym lub niemal całkowitym zamknięciem kąta przesączania z nieopanowanym ciśnieniem wewnątrz gałki oka (pomimo wykonanej irydotomii).

</doc>
<doc id="81435" url="https://pl.wikipedia.org/wiki?curid=81435" title="Źrenica">
Źrenica

Źrenica () – otwór występujący przed soczewką, odpowiedzialny za ilość światła padającego na siatkówkę. Chroni wnętrze gałki ocznej przed nadmierną ilością oświetlenia.
Jej średnica wynosi 3 do 8 mm, zmienia się w zależności od zmian oświetlenia oraz skurczów mięśni zwieracza i rozwieracza źrenicy. Szerokość źrenic jest także związana z nastrojem – dobry nastrój powoduje ich rozszerzenie, a zły zwężenie.
Znaczenie diagnostyczne.
Odruchy źreniczne należą do najczęściej badanych przy różnego rodzaju urazach z utratą przytomności.

</doc>
<doc id="81437" url="https://pl.wikipedia.org/wiki?curid=81437" title="Hyperopia">
Hyperopia



</doc>
<doc id="81438" url="https://pl.wikipedia.org/wiki?curid=81438" title="Myopia">
Myopia



</doc>
<doc id="81441" url="https://pl.wikipedia.org/wiki?curid=81441" title="Dekanat Prusice">
Dekanat Prusice

Dekanat Prusice – jeden z 33 dekanatów w rzymskokatolickiej archidiecezji wrocławskiej. 
W skład dekanatu wchodzi 10 parafii:

</doc>
<doc id="81442" url="https://pl.wikipedia.org/wiki?curid=81442" title="Zjawisko meteorologiczne">
Zjawisko meteorologiczne

Za zjawisko meteorologiczne uznaje się różnorakie przejawy procesów i zjawisk fizycznych zachodzących w atmosferze, które mogą być obserwowane w powietrzu lub na powierzchni Ziemi. Do zjawisk meteorologicznych nie zalicza się chmur. Dzieli się je ze względu na ich naturę: może to być obecność wody w różnej postaci (hydrometeory) lub cząstek stałych (litometeory), mogą to być zjawiska świetlne (fotometeory) lub elektryczne (elektrometeory).
Przykłady zjawisk meteorologicznych:
Zobacz też: opad atmosferyczny, osad atmosferyczny, mikrofizyka chmur, aerozole atmosferyczne

</doc>
<doc id="81443" url="https://pl.wikipedia.org/wiki?curid=81443" title="Uniwersytet Mikołaja Kopernika w Toruniu">
Uniwersytet Mikołaja Kopernika w Toruniu

Uniwersytet Mikołaja Kopernika w Toruniu (UMK) – polski publiczny uniwersytet utworzony w 1945 roku w Toruniu; w 2004 roku częścią uniwersytetu została Akademia Medyczna w Bydgoszczy, tworząc Collegium Medicum Uniwersytetu Mikołaja Kopernika. Uczelnia prowadzi stację badawczą na Spitsbergenie, a także kieruje Uniwersyteckim Liceum Ogólnokształcącym w Toruniu. Według rankingu szkół wyższych miesięcznika "Perspektywy" jeden z najlepszych polskich uniwersytetów, a także jedna z dziesięciu polskich uczelni badawczych – w 2019 roku uniwersytet otrzymał tytuł uczelni badawczej w konkursie „Inicjatywa Doskonałości – Uczelnia Badawcza”, zorganizowanym przez Ministerstwo Nauki i Szkolnictwa Wyższego.
Charakterystyka.
UMK należy do największych uczelni w Polsce, zarówno pod względem liczby studentów, jak i oferowanych kierunków studiów. Uniwersytet ma uprawnienia do nadawania stopnia doktora w 25 dyscyplinach naukowych oraz stopnia doktora habilitowanego w 22 dyscyplinach. W 2017 roku na uczelni było zatrudnionych 4354 osób, w tym 2228 pracowników naukowo-dydaktycznych. W tej grupie zatrudnionych jest ponad 500 samodzielnych pracowników naukowych – profesorów i doktorów habilitowanych. Na 17 wydziałach i w Interdyscyplinarnym Centrum Nowoczesnych Technologii UMK studiowało w 2017 roku blisko 25 tysięcy studentów, którzy kształcili się na 113 kierunkach studiów, 79 kursach i studiach podyplomowych oraz 24 rodzajach studiów doktoranckich.
Historia.
Powstanie uczelni.
UMK powstał na mocy dekretu Rady Ministrów z dnia 24 sierpnia 1945 roku, zatwierdzonego przez Prezydium Krajowej Rady Narodowej w dniu 11 września 1945 roku. Głównym inicjatorem stworzenia uniwersytetu na ziemi pomorskiej był dr Henryk Świątkowski, delegat rządu, a późniejszy wojewoda pomorski. Utworzenie ośrodka uniwersyteckiego miało przyczynić się do aktywizacji naukowej i kulturalnej regionu, przeciwdziałać procesom depolonizacji oraz zrekompensować niedobory po wojnie, kształcąc nowe kadry dla kultury i gospodarki narodowej. Założenie uniwersytetu w Toruniu miało ponadto skompensować choć częściowo straty po likwidacji Uniwersytetu Stefana Batorego w Wilnie i Uniwersytetu im. Jana Kazimierza we Lwowie. Decyzją Ministerstwa Oświaty organizatorem toruńskiego uniwersytetu ustalono prof. Jana Wiczyńskiego, po miesiącu przekazując tę funkcję prof. Ludwikowi Kolankowskiemu.
Pierwszym rektorem UMK został prof. Ludwik Kolankowski, historyk z lwowskiego UJK, współtwórca uniwersytetów w Wilnie i Łodzi. Początkowo powstały dwa wydziały: Wydział Humanistyczny (wraz z Sekcją Sztuk Pięknych) oraz Wydział Matematyczno-Przyrodniczy. Odbiegało to znacznie od pierwotnej koncepcji organizatorów, która zakładała stworzenie dużego wielowydziałowego uniwersytetu na podobieństwo uniwersytetów przedwojennych. Wkrótce uniwersytet poszerzył swą ofertę o kolejne wydziały: 5 listopada 1945 powstał Wydział Prawno-Ekonomiczny, a 24 stycznia 1946 roku Sekcję Sztuk Pięknych przekształcono w odrębny Wydział Sztuk Pięknych. Pierwsze wykłady (prof. Tadeusza Czeżowskiego i prof. Stefana Srebrnego) odbyły się w 24 listopada 1945 roku, natomiast uroczysta inauguracja pierwszego roku akademickiego miała miejsce 5 stycznia 1946 roku. Funkcjonowało wówczas już 76 katedr, zatrudniających 60 samodzielnych i 69 pomocniczych pracowników nauki. Immatrykulowano około 1600 studentów. Trzon kadry naukowej stanowili w pierwszych latach istnienia uniwersytetu naukowcy z odebranego Polsce Uniwersytetu Stefana Batorego w Wilnie.
Kategoria jednostek.
Kategorie jednostek naukowych uniwersytetu (stan z czerwca 2018 roku):
Struktura.
Wydziały.
Obecnie na UMK istnieje 16 wydziałów:
Collegium Medicum im. L. Rydygiera w Bydgoszczy
Baza uczelni.
Miasteczko Akademickie na Bielanach.
Największym skupiskiem budynków UMK jest kampus zlokalizowany w toruńskiej dzielnicy Bielany, którego budowa rozpoczęła się w latach 60. Obecnie na terenie kampusu znajdują się najważniejsze budynki administracyjne, część domów studenckich oraz wydziałów, a także klub studencki Od Nowa. W roku 2013 oddane do użytku zostało Uczelniane Centrum Sportowe zlokalizowane na rogu ulic św. Klemensa i św. Józefa. Obecnie spośród 16 wydziałów swoją siedzibę na terenie kampusu mają:
Ponadto na terenie kampusu znajduje się Biblioteka Główna, Rektorat oraz Aula.
W niedalekim sąsiedztwie miasteczka akademickiego mieszczą się Wydział Teologii oraz Wydział Sztuk Pięknych. Wzdłuż ulicy Karola Olszewskiego rozmieszczone są Domy Studenckie nr 7, 8, 9, 10, 11,; a także dwa Hotele Asystenckie. W niedużej odległości od kampusu, przy ulicy Reja znajduje się Dom Studencki nr 12. Kampus bielański skomunikowany jest liniami autobusowymi z każdą częścią miasta (linie nr 0, 15, 17, 18, 26, 28, 34, 36, 40, 43 oraz 02), a także trzema liniami tramwajowymi (1, 4 i 1N).
Historia.
Miasteczko akademickie zaplanowano w latach 60. XX wieku w Pracowni Urbanistyczno-Architektonicznej S-77 pod kierunkiem dr doc. Ryszarda Karłowicza. Inwestycję włączono do programu obchodów pięćsetnej rocznicy urodzin patrona uczelni – Mikołaja Kopernika w 1973 roku. Gmachy rozplanowano na dwóch osiach: mieszkaniowo-socjalnej (uliczka od klubu Od Nowa do Auli UMK) i dydaktyczno-naukowej (od rektoratu do poszczególnych wydziałów i biblioteki). W podobny sposób ukształtowano wcześniej m.in. kampus amerykańskiego Uniwersytetu w Charlottesville – niewykluczone, że Karłowicz się nim inspirował. Z kolei sekwencyjny układ wydłużonych laboratoriów jest charakterystyczny dla Illinois Institute of Technology w Chicago z lat 40. XX w. Na przecięciu obu osi, w symbolicznym miejscu położone są kluczowe dla uniwersytetu miejsca – rektorat i aula. Obok „serca” kampusu znajduje się basen zewnętrzny, który po pierwsze pełni praktyczną funkcją, jaką jest chłodzenie terenu i zapewnienie mu sprzyjającego mikroklimatu, bo mimo wszystko wokół mamy dużo betonu. A po drugie został on tak skonstruowany, żeby studenci mogli wokół niego naturalnie się gromadzić. Basen miał stać się pewnego rodzaju agorą. To co dzisiaj funkcjonuje, jako kwietniki pod krzewy, zostało zaplanowane jako scena. Miało być to miejsce, w którym będą odbywały się różnego rodzaju występy, czy akcje studenckie, chociażby juwenalia. Uroczystość otwarcia kampusu, na której zjawił się m.in. ówczesny premier Piotr Jaroszewicz, zorganizowano 2 października 1973 roku na placu między aulą a rektoratem.
Centrum.
W centrum Torunia zlokalizowane są gmachy reprezentacyjne uczelni (Collegium Maius oraz Collegium Maximum) oraz kilka wydziałów i część domów studenckich. Spośród wydziałów są to:
Ponadto w kwartale ulic Mickiewicza, Moniuszki, Słowackiego i Tujakowskiego mieszczą się Domy Studenckie nr 1, 2, 3, 5 i 6.
Inne części miasta.
Poza dwiema podstawowymi bazami uczelni siedzibę przy ul. Batorego ma Wydział Nauk o Polityce i Bezpieczeństwie oraz część Wydziału Nauk Historycznych. Część jednostek Wydziału Nauk Historycznych (Instytut Archeologii) znajduje się też przy Szosie Bydgoskiej, na terenie dawnej fabryki Merinotex.
Niektóre jednostki Wydziału Sztuk Pięknych zlokalizowane są przy ul. Sienkiewicza (Zakład Edukacji Artystycznej) i Szosie Bydgoskiej (Zakład Rysunku i Zakład Rzeźby).
UMK w liczbach.
Uniwersytet Mikołaja Kopernika w Toruniu jest najstarszą i największą uczelnią w regionie. Obecnie istnieje 71 kierunków w Toruniu, oraz 10 kierunków w Collegium Medicum. W roku akademickim 2018/2019 otwarto Centrum Weterynarii.
Uczelnia kształci ponad 32 tysiące studentów na studiach dziennych, zaocznych, doktoranckich i podyplomowych. Wśród ponad 4360 pracowników jest 2222 nauczycieli akademickich, w tym 610 posiada tytuł naukowy profesora lub stopień doktora habilitowanego, 1144 doktorów, 468 magistrów i lekarzy.
Uniwersytet posiada prawa do prowadzenia studiów doktoranckich w 21 dyscyplinach (od roku akademickiego 2010/2011 ruszają interdyscyplinarne studia doktoranckie w zakresie nauk ścisłych i przyrodniczych), prowadzi 130 kursów i studiów podyplomowych oraz studia MBA na Wydziale Nauk Ekonomicznych i Zarządzania. Na uczelni istnieje ponad 100 kół studenckich. Do dyspozycji pracowników i studentów w zbiorach Biblioteki Uniwersyteckiej jest ponad milion książek, 500 tysięcy czasopism i prawie milion jednostek zbiorów specjalnych (rękopisy, mikrofilmy, materiały audio-wizualne), a także ponad 100 tysięcy woluminów w zasobach Biblioteki Medycznej w Bydgoszczy. Osobną jednostką systemu biblioteczno-informacyjnego jest także Biblioteka Brytyjska UMK, prowadzona przy udziale British Council.
Studenci mogą mieszkać w jednym z 11 akademików, zlokalizowanych w dwóch skupiskach: miasteczku uniwersyteckim oraz w pobliżu Zespołu Staromiejskiego. Pracownicy i doktoranci mogą ubiegać się o zamieszkanie w dwóch Hotelach Asystenckich. Uniwersytet dysponuje ponadto zlokalizowanym na Chełmińskim Przedmieściu Hotelem Uniwersyteckim o wysokim standardzie.
Liczba studentów.
Liczba studentów na przestrzeni lat:
Rektorzy Uniwersytetu Mikołaja Kopernika.
Władze uczelni.
W kadencji 2020–2024:
Wykładowcy i absolwenci.
Absolwenci.
Co roku, w okresie wakacyjnym, odbywa się zjazd absolwentów UMK z całego świata.
Studenci.
Studenci UMK w czasie wolnym mogą korzystać z oferty AZS, Klubu Maratońskiego, Akademickiego Klubu Badań Podwodnych. Do ich dyspozycji pozostaje także klub studencki „Od Nowa” z bogatą ofertą koncertów, festiwali, wystaw i filmów.
Studenci i absolwenci UMK mogą skorzystać z usług Biura Karier UMK w zakresie doradztwa zawodowego, pośrednictwa w poszukiwaniu pracy, informacji i możliwości odbycia praktyk zawodowych oraz stażu w firmach w Polsce i za granicą.
UMK posiada własną telewizję internetową, rozgłośnię Radio Sfera, wydaje czasopismo „Głos Uczelni” i „Wiadomości Akademickie” (pismo „Collegium Medicum”). Przy Uniwersytecie działa również Studencki Krąg Instruktorski ZHP im. Tony’ego Halika, który zrzesza harcerzy-studentów spoza Torunia.
Działalność promocyjna uczelni.
Uniwersytet Mikołaja Kopernika organizuje cykliczną imprezę – Ogólnopolskie Targi Ofert Edukacji Akademickiej. Odbywa się ona od 1994 roku i skierowana jest do młodzieży szkół średnich (w szczególności kandydatów na studia). Obejmuje ofertę edukacyjną UMK oraz innych szkół wyższych w Polsce. Polega na prezentacji i promocji oferty dydaktycznej, zasad naboru na poszczególne kierunki oraz przedstawienia form promocji zawodowej absolwentów. Ponadto kandydaci na studia mogą zapoznać się z wydziałami UMK podczas „drzwi otwartych”. Targi zazwyczaj wypadają w marcu i trwają 2 dni. Imprezę koordynuje Centrum Promocji i Informacji UMK.
Od 2001 roku UMK we współpracy z Urzędem Miasta Torunia i Towarzystwem Naukowym w Toruniu organizuje trwający 4 dni Festiwal Nauki i Sztuki. Jest to impreza zmierzająca do popularyzacji nauki i sztuki wśród mieszkańców Torunia i regionu. Spośród innych imprez tego typu wyróżnia się unikatową współpracą kadr naukowych i studentów toruńskich uczelni z przedstawicielami lokalnych przedsiębiorstw i instytucji. Ich aktywna współpraca ogniskuje się wokół prezentacji i propagowania osiągnięć naukowych oraz promowania działań z zakresu sztuki. W planie każdego festiwalu znaleźć można bogatą ofertę spotkań, prezentacji, wykładów, dyskusji, wycieczek, wystaw, warsztatów i konkursów związanych z poszczególnymi wydziałami, firmami i instytucjami. Umożliwiają one bezpośredni kontakt z (na co dzień niedostępnymi dla szerszych kręgów) warsztatami pracowników nauki i artystów. Festiwal jest znaną i docenianą w regionie imprezą. Jego niesłabnąca popularność znacząco przyczynia się do promowania Torunia jako ośrodka nauki i sztuki.

</doc>
<doc id="81445" url="https://pl.wikipedia.org/wiki?curid=81445" title="Charles Hermite">
Charles Hermite

Charles Hermite (ur. 24 grudnia 1822 w Dieuze, zm. 14 stycznia 1901 w Paryżu) – matematyk francuski.
Zajmował się teorią liczb, algebrą i analizą matematyczną. Jako pierwszy dowiódł, że liczba "e" jest liczbą przestępną. Jego prace wykorzystał potem Ferdinand Lindemann przy dowodzeniu, że liczba π jest również liczbą przestępną. Takie pojęcia matematyczne jak Wielomiany Hermite’a czy Sprzężenie hermitowskie są nazwane na jego cześć.
Jego uczniem był inny znany matematyk, Henri Poincaré. Jego zięciem był Charles-Émile Picard.

</doc>
<doc id="81446" url="https://pl.wikipedia.org/wiki?curid=81446" title="UMK">
UMK



</doc>
<doc id="81449" url="https://pl.wikipedia.org/wiki?curid=81449" title="Krupy śnieżne">
Krupy śnieżne



</doc>
<doc id="81450" url="https://pl.wikipedia.org/wiki?curid=81450" title="Scirocco">
Scirocco



</doc>
<doc id="81451" url="https://pl.wikipedia.org/wiki?curid=81451" title="Reklama społeczna">
Reklama społeczna

Reklama społeczna – reklama mająca na celu wywołanie zmian społecznie pożądanych. W języku angielskim reklama społeczna określana jest jako "social ad" oraz (częściej) jako "public service announcement", "public service advertising" lub "public service ad" (PSA).
Istnieją różnice zdań co do ścisłego określenia zakresu zainteresowań reklamy społecznej. Przykładowo, trudno określić, czy należy do niej reklama artystyczna, która z jednej strony nie ma konkretnych celów, zaś z drugiej może funkcjonować jako element animacji społeczno-kulturalnej, a ponadto jest formą promowania sztuki jako takiej. Ostatecznie jednak zwykle zostaje ona uznana za „społeczną”.
Nie każda reklama niekomercyjna jest społeczną – nie można za taką uznać reklamy politycznej.
Reklama społeczna a marketing społeczny.
Często z reklamą społeczną utożsamia się również inne działania z obrębu marketingu społecznego. Choć z punktu widzenia ortodoksji pojęciowej jest to błędem, w praktyce owo rozszerzenie znaczenia określenia „reklama społeczna” przyjęło się w środowiskach z nią związanych. Stało się tak z dwóch przyczyn – po pierwsze wiele działań związanych z reklamą społeczną przenika się z innymi obszarami marketingu społecznego, po drugie określenie „marketing” w świadomości społecznej znacznie mocniej kojarzy się z komercją, niż słowo „reklama” – co wpływa na poziom akceptacji zjawiska.
Pomiędzy społecznością a komercją.
Reklama społeczna często kojarzona jest z tzw. marketingiem społecznie zaangażowanym ("cause related marketing"). Jest to błąd, gdyż o ile reklama społeczna jest niekomercyjna, o tyle CRM jest formą pośrednią pomiędzy działaniem czysto zarobkowym a społecznym.
Skuteczność.
Zmierzenie efektywności reklamy społecznej jest znacznie trudniejsze, niż w przypadku reklamy komercyjnej: w reklamie społecznej nie można korzystać z takich wskaźników, jak np. wielkość sprzedaży (chyba że reklama społeczna dotyczy np. apelu o pomoc finansową na określony cel). Mimo to badania skuteczności są możliwe i prowadzone.
Przykłady efektów kampanii reklam społecznych:
Ośrodki.
W Polsce największą organizacją zajmującą się szeroko rozumianą reklamą społeczną jest Fundacja Komunikacji Społecznej (dawna Fundacja Reklamy Społecznej). W Europie Zachodniej na większą skalę działają między innymi holenderska Stichting Ideele Reclame i brytyjskie Central Office of Information, przy czym to drugie jako powiązane z brytyjskim rządem zajmuje się nie tylko reklamą społeczną, wcześniej również np. promocją euro. Z kolei w Stanach Zjednoczonych szczególną rolę w tym zakresie odgrywa Ad Council.

</doc>
<doc id="81452" url="https://pl.wikipedia.org/wiki?curid=81452" title="Parafia Najświętszego Serca Pana Jezusa w Obornikach Śląskich">
Parafia Najświętszego Serca Pana Jezusa w Obornikach Śląskich

Parafia Najświętszego Serca Pana Jezusa – jedna z dwóch parafii położonych w Obornikach Śl., w dekanacie Prusice w archidiecezji wrocławskiej.
Liczebność i obszar parafii.
Parafia liczy ok. 4 500 mieszkańców. Parafia obejmuje następujące ulice Obornik Śl.: Asnyka, Augusta Zygmunta, Batorego, Broniewskiego, Dębowa, Dunikowskiego, Dworcowa, Jagiełły, Kasztanowa, Kochanowskiego, Konopnickiej, Kopernika, Kościuszki, Kownackiego, Kraszewskiego, Krótka, Licealna, Lipowa, Mała, Ogrodowa, Mickiewicza, Miła, Mieszka I, Mątwiłły, Ofiar Katynia, Orkana, Orzeszkowej, Parkowa, Piękna, Piłsudskiego, Poniatowskiego, Powstańców Warszawy, Powstańców Wielkopolskich, Prusa, Reja, Reymonta, Rycerska, Siemianicka, Sikorskiego, Skłodowskiej (nr 1–19), Sobieskiego, Tuwima, Wąska, Wolności, Wołowska, Wyspiańskiego, Kard. Wyszyńskiego, Zagórskiego, Zapolskiej, Zawiszy Czarnego, Zielona, Żeromskiego, Żwirki i Wigury.
W skład parafii wchodzą też następujące miejscowości: Jary, Kuraszków, Morzęcin Wielki i Siemianice.
Historia parafii.
Parafia została erygowana w XIV w.
Neogotycki kościół pw. św. Jadwigi został poświęcony 26 września 1901 r., 1 października 1920 kard. Adolf Bertram erygował parafię, nie było tu jednak księży. Dopiero w 1947 parafię objęli salwatorianie. W 1952 zmieniono patrona parafii i wezwanie kościoła na Najświętsze Serce Jezusa. W 2001 wydzielono z parafii parafię świętych: Judy Tadeusza i Antoniego Padewskiego.
Ministranci.
Parafia pw. Najświętszego Serca Pana Jezusa liczy ogółem około 20 ministrantów. Jest także dwóch kościelnych.
Co roku odbywają się dla ministrantów turnieje piłki nożnej w okręgu gminnym.
Grupy parafialne.
Rada Parafialna, Żywy Różaniec, Akcja Katolicka, Czciciele Miłosierdzia Bożego, Chór, Koło Przyjaciół Radia Maryja, Redakcja Gazetki "Nasza Parafia", Oaza Rodzin, Ruch Młodzieży Salwatoriańskiej, Lektorzy, Ministranci, schola – "Cardiofonia"

</doc>
<doc id="81454" url="https://pl.wikipedia.org/wiki?curid=81454" title="Tethra">
Tethra



</doc>
<doc id="81455" url="https://pl.wikipedia.org/wiki?curid=81455" title="Heron z Aleksandrii">
Heron z Aleksandrii

Heron z Aleksandrii ( "Heron ho Aleksandreus", ok. 10 – ok. 70) – starożytny grecki matematyk, fizyk, mechanik, wynalazca i konstruktor. Mimo wielkiej aktywności naukowej i pisarskiej, o jego życiu wiadome jest bardzo niewiele. Najprawdopodobniej żył w I w. n.e., ale są historycy uważający, że w II w. p.n.e., a nawet w III w. n.e.
Jego największe osiągnięcia w matematyce to:
Do najbardziej znanych wynalazków należą:
Heron zaproponował także wyjaśnienie prawa odbicia światła. Równość kątów odbicia i padania gwarantuje najkrótszą drogę. Heron był w ten sposób prekursorem zasady Fermata.
Prace Herona z zakresu mechaniki mają charakter encyklopedii zawierającej stan ówczesnej wiedzy z tego zakresu. Z jego dzieł zachowały się "Pneumatyka", "Automaty", "Mechanika", "Metryka" i "Zwierciadła", z czego trzy ostatnie znane są z tłumaczeń arabskich.

</doc>
<doc id="81456" url="https://pl.wikipedia.org/wiki?curid=81456" title="Zin">
Zin



</doc>
<doc id="81458" url="https://pl.wikipedia.org/wiki?curid=81458" title="E-zin">
E-zin



</doc>
<doc id="81459" url="https://pl.wikipedia.org/wiki?curid=81459" title="Miach">
Miach



</doc>
<doc id="81460" url="https://pl.wikipedia.org/wiki?curid=81460" title="Ranma">
Ranma



</doc>
<doc id="81462" url="https://pl.wikipedia.org/wiki?curid=81462" title="Slane">
Slane

Slane (irl. "Baile Shláine") – miasto nad rzeką Boyne w hrabstwie Meath w Irlandii.
Znajduje się tutaj "Hill of Slane" – pagórek, na którym św. Patryk w 433 r. zapalił znicz paschalny, symbolicznie zapoczątkowujący w Irlandii chrześcijaństwo i założył kościół. Dziś są to ruiny kościoła z XVI wieku. W mitologii celtyckiej "slane" to nazwa studni pobłogosławionej przez Dian Cechta, aby Tuatha de Danaan, którzy się w niej wykąpią, byli uleczeni.

</doc>
<doc id="81463" url="https://pl.wikipedia.org/wiki?curid=81463" title="Ranma ½">
Ranma ½

 – komediowa manga i anime autorstwa Rumiko Takahashi. Manga składa się z 38 tomów, a seria anime z siedmiu sezonów serialu telewizyjnego, dwóch pełnometrażowych filmów kinowych oraz jedenastoodcinkowej serii OAV. Film "Ranma nibun no ichi: Chō musabetsu kessen! Ranma chīmu vs. densetsu no hōō" (znany także jako "Team Ranma vs. Legendary Phoenix") powstał jako film kinowy, jednak długością dorównujący OAV (około trzydziestu minut).
W serii nie brak miłosnych awantur, trójkątów i czworokątów uczuciowych, a także walk między bohaterami. Obfituje ona również w humor sytuacyjny i zabawnych bohaterów.
W Polsce manga ukazała się częściowo nakładem wydawnictwa Egmont. Licencję na wydanie mangi wykupiło także JPF, które wyda ją od 2020 roku w 20-tomowym wydaniu zbiorowym.
Opis fabuły.
"Ranma ½" to opowieść o młodym chłopcu Ranmie Saotome, który po niefortunnym treningu w pobliżu przeklętych źródełek leżących w Chinach po każdym kontakcie z zimną wodą zmienia się w dziewczynę. Jego ojciec, Genma, także ofiara wodnej klątwy, po zmoczeniu przybiera postać gigantycznej pandy. Na szczęście proces ten można odwrócić za pomocą gorącej wody. Ojciec Ranmy w młodości zawarł umowę ze swym przyjacielem, Sounem Tendo o przyszłym małżeństwie Ranmy z jedną z córek Souna. Młodemu Saotome dostaje się narzeczona, dość narwana, bardzo zazdrosna, a ponadto także trenująca sztuki walki, Akane. Na domiar złego szybko pojawiają się nowe postacie, które skutecznie utrudniają życie Ranmie. Połowa z nich także zażyła kąpieli w przeklętych źródełkach, w efekcie przez ekran przewija się dość pokaźny zwierzyniec (prosiak, kaczka, kot). Całość uzupełnia malownicza postać starego mistrza panów Tendo i Saotome – Happosaia – niepokonanego i złośliwego dziadka, którego największą w życiu namiętnością jest kradziona damska bielizna.
Anime.
Na podstawie mangi powstała 161-odcinkowa adaptacja anime, podzielona na trzy sezony, składające się kolejno z 54, 54 i 53 odcinków. Za produkcję serii odpowiada studio Kitty Films.
Live action.
We wrześniu 2011 ogłoszono powstawanie adaptacji mangi w formie 2-godzinnego odcinka telewizyjnego w formacie live action. Za scenariusz odpowiadał Yoshihiro Izumi, za reżyserię Ryō Nishimura, producentami są Harukazu Morizane i Masataka Endo.
W roli Akane Tendō obsadzona została Yui Aragaki, natomiast Kento Kaku oraz Natsuna grają Ranmę Saotome. W pozostałych rolach wystąpili: Kyōko Hasegawa (Kasumi Tendō), Shosuke Tanihara (Tōfū Ono), Arata Furuta (Genma Saotome), Katsuhisa Namase (Soun Tendō), a także Kento Nagayama (Tatewaki Kunō), Maki Nishiyama (Nabiki Tendō), Yuta Kanai (Hikaru Gosunkugi) oraz Ryōsei Tayama, który został obsadzony w roli Okamady, głównego przeciwnika odcinka, który jest nową postacią, nie występującą w mandze.
Odcinek miał swoją premierę 9 grudnia 2011 roku na kanale NTV; został także wydany 21 marca 2012 roku na DVD i Blu-ray.
Główny motyw przewodni, zatytułowany , wykonuje grupa 9nine. Utwór ten został także wydany jako singiel 21 grudnia 2011 roku.

</doc>
<doc id="81467" url="https://pl.wikipedia.org/wiki?curid=81467" title="Buarainech">
Buarainech



</doc>
<doc id="81469" url="https://pl.wikipedia.org/wiki?curid=81469" title="Cethlenn">
Cethlenn



</doc>
<doc id="81475" url="https://pl.wikipedia.org/wiki?curid=81475" title="Gerhard Schroeder">
Gerhard Schroeder



</doc>
<doc id="81480" url="https://pl.wikipedia.org/wiki?curid=81480" title="Władimir Siemiczastny">
Władimir Siemiczastny

Władimir Jefimowicz Siemiczastny Влади́мир Ефи́мович Семича́стный (ur. 15 stycznia 1924 we wsi Grigoriewka, zm. 12 stycznia 2001 w Moskwie) – radziecki polityk, przewodniczący Komitetu Bezpieczeństwa Państwowego ZSRR od listopada 1961 roku do maja 1967 roku.
1942–1943 sekretarz Centralnego Rejonowego Komitetu Komsomołu w Kemerowie, 1943–1944 sekretarz rejonowego komitetu Komsomołu w Krasnoarmijśku. Od 1944 w WKP(b), 1944–1946 kierownik wydziału obwodowego komitetu Komsomołu w mieście Stalino (obecnie Donieck), 1946–1947 sekretarz Komsomołu Ukrainy ds. Kadr, 1947–1950 I sekretarz KC Komsomołu Ukrainy, 21 listopada 1947 – 25 marca 1959 członek Biura KC Komsomołu Ukrainy, I 1950 – 19 kwietnia 1958 sekretarz KC Komsomołu. 25 lutego 1956 – 16 listopada 1964 kandydat na członka KC KPZR, 19 kwietnia 1958 – 25 marca 1959 I sekretarz KC Komsomołu. 17 marca – 21 sierpnia 1958 kierownik Wydziału Partyjnych Organów KC KPZR ds. sojuszniczych republik, sierpień 1959 – listopad 1961 II sekretarz KC Komunistycznej Partii Azerbejdżanu. 13 listopada 1961 – 18 maja 1967 przewodniczący KGB przy Radzie Ministrów ZSRR, 16 listopada 1964 – 30 marca 1971 członek KC KPZR. Od 1964 generał pułkownik. Od 29 maja 1967 I zastępca przewodniczącego Rady Ministrów Ukraińskiej SRR, od 1988 na emeryturze.
Odznaczenia.
Odznaczony Orderem Lenina i trzema Orderami Czerwonego Sztandaru Pracy.

</doc>
<doc id="81484" url="https://pl.wikipedia.org/wiki?curid=81484" title="Joseph Howe">
Joseph Howe

Joseph Howe (ur. 13 grudnia 1804 w Halifaksie, zm. 1 czerwca 1873 tamże) – kanadyjski polityk związany z Nową Szkocją. Howe był jedną z najwybitniejszych postaci kanadyjskiej sceny politycznej okresu przedkonfederacyjnego oraz pierwszego okresu Konfederacji Kanady.
Po ukończeniu szkoły podstawowej nie kontynuował edukacji, lecz w wieku 13 zatrudnił się jako pomocnik drukarza w drukarni swego ojca. W 1828 poślubił Catharine Anne McNab i tego samego roku usamodzielnił się finansowo zakupując niewielkie lokalne pismo "Nova Scotian". W krótkim czasie uczynił z niego najbardziej wpływowe pismo w kolonii. Howe nie tylko był wydawcą, lecz także redaktorem naczelnym. Dużo też pisał. Do historii przeszły jego pełne politycznej pasji, pisane żywym językiem, bezkompromisowe ataki na kolonialne władze odsłaniające nieudolność rządzących oraz skandaliczne afery korupcyjne. Oprócz spraw politycznych i społecznych na łamach swego pisma publikowana była współczesna literatura miejscowa i obca. Howe publikował także diariusze ze swych licznych podroży.
Działalność publicystyczna doprowadziła Howe na salę sądową. Oskarżony o oszczerstwa w słynnym i bardzo nagłośnionym procesie, w którym Howe występował jako własny obrońca, został uznany za winnego. To jednak nie powstrzymało go od dalszej działalności. Doświadczenia publicysty oraz mówcy sądowego skłoniły go do wejścia w świat polityki. W 1836 po raz pierwszy został wybrany do legislatury kolonialnej. W legislaturze jak i na łamach swych pism (drugim po "Novoscotian" była gazeta "Morning Cronicle") prowadził kampanie w celu utworzenia rządu przedstawicielskiego. W 1840 Howe po raz pierwszy został powołany do rządu, lecz już w 1842 ustąpił z niego zniechęcony brakiem wpływu na bieg wydarzeń. Dalsza jego walka polityczna przyczyniła się do zwycięstwa wyborczego liberałów, w 1847, którzy zdobyli siedem miejsc w legislaturze. Wynikiem nacisku opinii publicznej na władze kolonialne było utworzenie pierwszego w północnoamerykańskich koloniach brytyjskich rządu przedstawicielskiego. Premierem rządu został bliski współpracownik Howe’a William Johnston, a sam Howe odgrywał w nim rolę drugorzędną, skupiając się na działaniach w kierunku ugruntowania nowego systemu rządów oraz prowadząc kampanię na rzecz rozwoju kolejnictwa w kolonii. W 1855 Howe chwilowo odszedł od polityki angażując się w nietypowe dla swej kariery zadanie – rekrutację oddziałów wojskowych na wojnę krymską. Bezpośrednio potem konflikt pomiędzy katolickimi a protestanckimi frakcjami partii liberalnej doprowadził do znacznego jej osłabienia. Dopiero w 1860 partia powróciła do władzy. Howe został najpierw ministrem bez teki w gabinecie Williama Younga, a gdy ten odszedł do pracy w systemie sądowniczym, Howe został liderem partii i premierem rządu. W 1862 zrezygnował z premierostwo i objął ważne ministerstwo rybołówstwa.
Howe nie wziął udziału ani w konferencji w Charlottetown, ani Quebecu. Znał jednak doskonale wyniki obu i był ich wielkim przeciwnikiem. W serii dwunastu artykułów "Botheration Letters" poddał je miażdżącej krytyce. Wydawało się, że opinia publiczna Nowej Szkocji podziela jego poglądy. Wskutek jednak zakulisowych zabiegów politycznych i silnego poparcia władz w Londynie największy przeciwnik polityczny Howe'a, Charles Tupper przeforsował sprawę przystąpienia Nowej Szkocji do Konfederacji. Wobec takiego obrotu sprawy Howe, którego także prywatne zabiegi w Londynie nie dały rezultatu, powołał nową partię zwaną Partia Antykonfederacyjna Nowej Szkocji, której głównym celem było obrona interesów prowincji. Pierwsze wybory do parlamentu federalnego w Nowej Szkocji zakończyły się druzgocącym zwycięstwem antykonfederatów. Na 19 miejsc przeznaczonych dla prowincji w parlamencie federalnym 18 przypadło partii Howe'a. Wobec tak solidnej reprezentacji w Ottawie obawiano się silnej grupy obstrukcji parlamentarnej. W swym pierwszym, słynnym przemówieniu, Howe rozwiał te obawy. Antykonfederaci zamierzali prowadzić swą walkę w pełni legalną i fair. Jednak już w rok po zawiązaniu konfederacji Howe uświadomił sobie, że zmiany są nieodwracalne i należy zmienić taktykę. Od tego momentu zaczął współpracować z rządem federalnym, próbując bronić interesów swej prowincji i angażując się w prace rządowe. W czasie swego udziału w rządzie zaangażowany był w sprawę utworzenia prowincji Manitoba. W 1873 na kilka miesięcy przed śmiercią zrezygnował z udziału w rządzie i przyjął funkcję gubernatora porucznika Nowej Szkocji.

</doc>
<doc id="81485" url="https://pl.wikipedia.org/wiki?curid=81485" title="Witalij Fiedorczuk">
Witalij Fiedorczuk

Witalij Fiedorczuk Виталий Васильевич Федорчук (ur. 27 grudnia 1918 w Ohijówce w guberni kijowskiej, zm. 29 lutego 2008 w Moskwie) – radziecki działacz państwowy, funkcjonariusz służb specjalnych, generał armii.
Życiorys.
W 1938 ukończył wojskową szkołę łączności. Od 1940 był członkiem WKP(b). Od 1939 pełnił służbę w radzieckim kontrwywiadzie wojskowym, pełnomocnik operacyjny Wydziału Specjalnego NKWD Uralskiego Okręgu Wojskowego, uczestnik bitwy nad Chałchin-Goł. Podczas wojny z Niemcami funkcjonariusz Wydziałów Specjalnych NKWD jednostek frontowych Armii Czerwonej, 1943 szef Wydziału Specjalnego NKWD/Wydziału Kontrwywiadu Smiersz 92 Samodzielnej Brygady Czołgowej, od października 1943 zastępca szefa Wydziału Kontrwywiadu Smiersz Garnizonu w Jarosławiu, a od maja 1944 garnizonu w Tule. Od 1955 był zastępcą szefa, a następnie szefem Wydziału Specjalnego Komitetu Bezpieczeństwa Państwowego (KGB) Moskiewskiego Okręgu Wojskowego. Od 1963 na stanowisku zastępcy szefa, a od 1966 szefa Zarządu Kontrwywiadu KGB Grupy Wojsk Radzieckich w Niemczech. Od 1967 był szefem Zarządu III KGB ZSRR (kontrwywiadu). Od 16 lipca 1970 do 26 maja 1982 był przewodniczącym KGB Ukraińskiej SRR, po czym w maju 1982 zmienił Jurija Andropowa na stanowisku przewodniczącego Komitetu Bezpieczeństwa Państwowego ZSRR. Został mianowany generałem armii. Od 17 grudnia 1982 do 24 stycznia 1986 był ministrem spraw wewnętrznych ZSRR, a od 1986 do 1991 pracował w aparacie centralnym ministerstwa obrony ZSRR.

</doc>
<doc id="81499" url="https://pl.wikipedia.org/wiki?curid=81499" title="Andrzej Głąb">
Andrzej Głąb

Andrzej Głąb (ur. 10 listopada 1966 w Chełmie) – polski zapaśnik, wicemistrz olimpijski.
Życiorys.
Walczył w stylu klasycznym, w wadze papierowej (do 48 kg). Największy sukces odniósł na olimpiadzie w Seulu 1988, gdzie zdobył srebrny medal. Kilkakrotnie startował w mistrzostwach świata i Europy, zajmując czołowe miejsca, ale nie zdobył medalu. Trzykrotnie był mistrzem Polski (w 1988, 1989 i 1993).
Absolwent Technikum Mechanicznego w Chełmie i studium trenerskiego na Zamiejscowym Wydziale Kultury Fizycznej w Gorzowie Wielkopolskim Akademii Wychowania Fizycznego im. Eugeniusza Piaseckiego w Poznaniu. Po zakończeniu kariery został trenerem drużyny Gryfa Chełm. Wychował i wyszkolił mistrzów Polski, zawodników mistrzostw świata i Europy oraz olimpijczyków, m.in. Dariusza i Piotra Jabłońskich.

</doc>
<doc id="81502" url="https://pl.wikipedia.org/wiki?curid=81502" title="Limeryk">
Limeryk

Limeryk (ang. "limerick", od miasta Limerick w Irlandii) – miniaturka liryczna; nonsensowny, groteskowy wierszyk o skodyfikowanej budowie:
Utwór ten, który pod względem treści jest rymowaną anegdotą, ma też zwykle stały układ narracji:
Limeryk, którego historyczne proweniencje sięgają prawdopodobnie XVIII-wiecznej Irlandii, wprowadził do świata literatury Edward Lear w ostatniej dekadzie XIX w. Gatunek ten szybko stał się popularny w męskich klubach wiktoriańskiej Anglii, gdzie powodzeniem cieszyły się limeryki sprośne, pornograficzne czy bluźniercze. W Polsce gatunek ten wykorzystywali m.in. Julian Tuwim, Maciej Słomczyński, Wisława Szymborska, Stanisław Barańczak, Janusz Minkiewicz, Antoni Marianowicz, Mariusz Parlicki, Krzysztof Daukszewicz, Bronisław Maj, Michał Rusinek, Piotr Michałowski, Jacek Kaczmarski.

</doc>
<doc id="81503" url="https://pl.wikipedia.org/wiki?curid=81503" title="Podział administracyjny Australii">
Podział administracyjny Australii

Australia to państwo federalne podzielone na trzy typy jednostek: stany (ang. states), terytoria wewnętrzne (ang. internal territories) oraz terytoria zewnętrzne (ang. external territories). Ponadto funkcjonuje podział niższego rzędu na poziomie lokalnym – tzw. samorząd terytorialny (ang. "local governments"), funkcjonujący podobnie jak powiat, obecnie jest 547 takich samorządów.
Australia podzielona jest na łącznie 6 stanów, 3 terytoria wewnętrzne i 7 terytoriów zewnętrznych.
Australijskie Terytorium Antarktyczne to część Antarktyki, do której Australia rości sobie prawo, jednakże – tak jak inne państwa obejmujące swoje partie Antarktydy – w żaden sposób go nie kontroluje.
Podstawowe informacje.
Stany australijskie wywodzą się z dawnych brytyjskich kolonii sprzed czasów Federacji (1901). Ich niezależność chroniona jest przez konstytucję, a prawa na poziomie Związku Australijskiego obowiązują tylko tam, gdzie pozwala na to konstytucja. Inaczej jest w terytoriach, gdzie automatycznie obowiązuje legislacja federalna. Większość z terytoriów administrowana jest bezpośrednio przez rząd federalny, jedynie trzy z nich (Terytorium Północne, Australijskie Terytorium Stołeczne i Norfolk) posiadają własną administrację. Ale nawet w tych terytoriach parlament australijski posiada pełną moc prawodawczą i może uchylić prawa ustanowione przez instytucje terytoriów. W różnych ciałach międzyrządowych Terytorium Północne i Australijskie Terytorium Stołeczne traktowane są jak stany.
Każdy stan posiada gubernatora, mianowanego przez króla/królową Australii, ale faktycznie wybranego przez premiera stanu. W Terytorium Północnym i na wyspy Norfolk władzę monarszą reprezentuje administrator, wyznaczany przez gubernatora generalnego Australii. W Australijskim Terytorium Stołecznym nie ma ani gubernatora, ani administratora, za to niektóre z jego funkcji sprawuje sam gubernator generalny Australii.
W każdym stanie jest dwuizbowy parlament wzorowany na parlamencie federalnym, poza Queenslandem, który zniósł wyższą izbę w 1922. Niższa izba nazywana jest Zgromadzeniem Ustawodawczym ("Legislative Assembly"), jedynie w Australii Południowej i na Tasmanii nazywany jest "House of Assembly". Wyższa izba nazywana jest Radą Ustawodawczą ("Legislative Council"). Wspomniane wyżej trzy samorządne terytoria mają jednoizbowy parlament.
Głową rządu w każdym stanie jest premier, wyznaczany przez gubernatora stanu z partii lub koalicji stanowiącej większość w niższej izbie parlamentu stanowego. W przypadku kryzysu konstytucjonalnego może wyznaczyć jednak kogoś innego. Na czele rządu w terytoriach stoi główny minister.

</doc>
<doc id="81508" url="https://pl.wikipedia.org/wiki?curid=81508" title="Związek Australijski">
Związek Australijski



</doc>
<doc id="81516" url="https://pl.wikipedia.org/wiki?curid=81516" title="Efekt styku">
Efekt styku

Efekt styku – w ekologii tendencja do wzrostu różnorodności gatunkowej i zagęszczenia organizmów na obszarze ekotonu, czyli styku dwóch lub większej liczby biocenoz.

</doc>
<doc id="81518" url="https://pl.wikipedia.org/wiki?curid=81518" title="Mieczysław Frenkiel">
Mieczysław Frenkiel

Mieczysław Frenkiel (ur. 15 lipca 1858 w Byszowie, zm. 19 kwietnia 1935 w Warszawie) – polski aktor.
Życiorys.
Urodził się jako Bonawentura Adam Mieczysław Frenkiel, syn Alek­sandra i Marii z Niwińskich. Miał siostrę Michalinę Frenkiel-Niwińską, śpiewaczkę. W 1876 ukończył Gimnazjum w Sandomierzu i po półrocznej praktyce w aptece w Zawichoście zapisał się na farmację w Warszawie. Równocześnie rozpoczął naukę w szkole dramatycznej Emiliana Derynga.
Debiutował na popisie szkolnym w 1879 rolą Kryspina, a rok później wyjechał z zespołem na prowincję. Podczas występów w Kaliszu został zaangażowany do teatru krakowskiego, gdzie pracował do 1885. W tym czasie występował gościnnie w Petersburgu, Lwowie (pięć sezonów) i Warszawie.
Zaangażowano go w warszawskim Teatrze Rozmaitości (1890), gdzie pracował do śmierci, wyjeżdżając tylko na gościnne występy, m.in. do Lublina, Lwowa, Wilna, Poznania, Łodzi, Bydgoszczy.
W 1914 występował w Petersburgu, zaś w 1926 - w Pradze. Jego słynna rola to tytułowy pan Geldhab. Trzykrotnie obchodził jubileusze: dwudziestopięciolecia, trzydziestopięciolecia, pięćdziesięciolecia pracy scenicznej. Bezpośrednio po trzecim jubileuszu przeszedł na emeryturę, ale występował do 1932.
Należał do najwybitniejszych polskich aktorów komediowych i wykonawców ról molierowskich, m.in. Tartufa („Świętoszek”), Orgona („Chory z urojenia”). Miał w swoim dorobku osiemnaście ról fredrowskich, np. Cześnika („Zemsta”), Twardosza („Dożywocie”), Szambelana („Pan Jowialski”).
Występował często jako recytator i monologista, a w okresie międzywojennym grał w sześciu filmach, m.in. jako Boryna („Chłopi” 1922). Był wybitnym pedagogiem. Wykładał w klasie dramatycznej przy Warszawskim Towarzystwie Muzycznym, w Szkole Dramatycznej, a w latach 1925–1932 był lektorem dykcji i wymowy Uniwersytetu Warszawskiego. W latach 1910–1913 drukowano jego nowele w „Tygodniku Ilustrowanym”. Był zasłużonym członkiem ZASP.
Został pochowany na cmentarzu Powązkowskim w Warszawie (kwatera 52-1-30).
Był mężem aktorki Stanisławy Pysznik (1863–1945), ojcem aktora Tadeusza Frenkla. Jego siostrzeńcem był Jan Fryling.
Upamiętnienie.
Od 24 listopada 1961 ulica w Warszawie, na terenie obecnej dzielnicy Wawer, nosi nazwę ulicy Mieczysława Frenkla.

</doc>
<doc id="81519" url="https://pl.wikipedia.org/wiki?curid=81519" title="Organizator (stopień instruktorski)">
Organizator (stopień instruktorski)

Organizator był najniższym stopniem instruktorskim wprowadzonym w okresie PRL, w 1969, w ZHP. Oznaczany był białą podkładką pod krzyżem harcerskim. Jego posiadaczami byli głównie nowo mianowani drużynowi zuchów, harcerzy i drużyn HSPS. Stopień zniesiono w 1982 r.
Stopień organizatora nadal stosuje Niezależny Krąg Instruktorów Harcerskich Leśna Szkółka oraz Krąg Harcerski Drzewo Pokoju. Jest on stopniem instruktorskim przeznaczonym dla osób niepełnoletnich.

</doc>
<doc id="81522" url="https://pl.wikipedia.org/wiki?curid=81522" title="Wincenty Granat">
Wincenty Granat

Wincenty Granat (ur. 1 kwietnia 1900 w Ćmielowie, zm. 11 grudnia 1979 w Sandomierzu) – polski duchowny katolicki, profesor doktor habilitowany, pisarz, pedagog, teolog, dogmatyk, rektor KUL. Sługa Boży Kościoła katolickiego, wykładowca Wydziału Teologii Katolickiego Uniwersytetu Lubelskiego.
Życiorys.
Urodził się 1 kwietnia 1900 w Ćmielowie. Jego rodzicami byli: Jan, robotnik w fabryce porcelany i Antonina z Jedlickich. Mając osiem lat zaczął uczęszczać do szkoły elementarnej, a po jej ukończeniu kontynuował naukę w Gimnazjum Męskiej Szkoły Filologicznej w Sandomierzu. W 1918 roku wstąpił do sandomierskiego Seminarium Duchownego, które ukończył uzyskując dyplom i święcenia subdiakona. Biskup Marian Józef Ryx skierował go na dalsze specjalistyczne studia do Rzymu na Uniwersytecie Gregoriańskim. Studiował razem ze swoim przyjacielem, przyszłym biskupem Piotrem Gołębiowskim. W 1924 roku przyjął w Katedrze sandomierskiej święcenia kapłańskie i wrócił do Rzymu, by kontynuować studia, które zakończył dwoma doktoratami: z filozofii i teologii.
Po powrocie do kraju został prefektem szkół powszechnych w Radomiu, a w 1929 roku nauczycielem religii w Państwowym Seminarium Nauczycielskim Męskim. Nie ograniczył się wyłącznie do pracy dydaktycznej. Brał udział w pracach organizacji młodzieżowych, prowadził wykłady dla społeczności Radomia. Zajmował się także działalnością społeczną i charytatywną. Od 1931 roku był dyrektorem Stowarzyszenia Pań Miłosierdzia Świętego Wincentego a Paulo, które niosło pomoc osobom będącym w trudnej sytuacji materialnej i moralnej. W tym czasie w różnych czasopismach zaczęły ukazywać się jego pierwsze artykuły. W 1933 roku został profesorem Wyższego Seminarium Duchownego w Sandomierzu, gdzie nauczał m.in. logiki, kosmologii, psychologii i ontologii. Dwa lata później pełnił funkcję kierownika duchownego Niższego Seminarium Liceum Kurii Diecezjalnej w Sandomierzu. W 1935 roku powierzono mu także obowiązek cenzora książek i wydawnictw. W czasie niemieckiej okupacji z lat 1939–1945 działał w tajnym nauczaniu na tzw. kompletach. Pracę pedagogiczną i badawczą łączył z wykładami oraz publikacjami artykułów i skryptów.
W kwietniu 1947 roku otrzymał godność kanonika honorowego kapituły sandomierskiej, a rok później kanonika gremialnego Kapituły Katedralnej Sandomierskiej. W roku 1952 rozpoczął prowadzenie wykładów i seminariów na Katolickim Uniwersytecie Lubelskim, godząc je z dotychczasowymi zajęciami w sandomierskim Seminarium Duchownym. Początkowo pracował jako zastępca profesora, w latach 1956–1960 jako docent i 1961–1970 jako profesor. Będąc kierownikiem katedry teologii dogmatycznej, pracował także w Towarzystwie Naukowym KUL, gdzie w latach 1963–1970 pełnił funkcję prezesa; członek komitetu redakcyjnego Encyklopedii Katolickiej T. I–III, „Roczników Teologiczno-Kanonicznych” oraz „Zeszytów Naukowych KUL”.
W Lublinie zamieszkał na stałe w 1956 roku. W 1965 został rektorem KUL, z powodu kłopotów zdrowotnych zrzekł się jednak tej funkcji w 1970 roku, opuścił Lublin i zamieszkał w Niezdowie w domu Sióstr Służebniczek NMP Niepokalanej jako rezydent, poświęcając się pracy naukowej i duszpasterskiej. Tam też obchodził swój złoty jubileusz kapłański. W 1973 roku otrzymał nominację na prałata kustosza, następnie na scholastyka Kapituły Katedralnej Sandomierskiej. W sierpniu 1977 roku wrócił do swej diecezji, zamieszkał w Domu Kapitulnym w Sandomierzu. Pracował nad rozpoczętymi artykułami i książkami, pomagał w duszpasterstwie, głosił niedzielne homilie, spowiadał. W tym samym roku Zarząd Towarzystwa Naukowego KUL przyznał księdzu za całokształt działalności naukowej nagrodę im. ks. Idziego Radziszewskiego, a rok później medal „Za zasługi dla Katolickiego Uniwersytetu Lubelskiego”.
Występował w obronie represjonowanych studentów KUL i innych uczelni Lublina w czasie wydarzeń marcowych 1968 r., dzięki czemu żaden z nich nie został wydalony z uczelni mimo nacisków komunistycznej władzy. Aresztowanym studentom pomógł zapłacić kary grzywny z własnej kieszeni i dokonanych zbiórek pieniężnych, co chroniło przed 3-miesięcznym aresztem.
W 1978 roku odmówił przyjęcia Orderu Odrodzenia Polski nadanego mu przez Radę Państwa Polskiej Rzeczypospolitej Ludowej.
W 1979 otrzymał Nagrodę im. Księdza Idziego Radziszewskiego Towarzystwa Naukowego KUL za rok (1978), za całokształt dorobku naukowego w duchu humanizmu chrześcijańskiego.
Dorobek naukowy ks. Wincentego Granata to 330 publikacji.
Ks. Wincenty Granat zmarł w opinii świętości 11 grudnia 1979 roku i został pochowany w grobowcu Kapituły Sandomierskiej na Cmentarzu Katedralnym w Sandomierzu.
12 czerwca 1995 rozpoczął się jego proces beatyfikacyjny.
Z okazji 40. rocznicy Marca '68 za obronę represjonowanych studentów został pośmiertnie odznaczony przez prezydenta RP Lecha Kaczyńskiego Krzyżem Komandorskim Orderu Odrodzenia Polski.
Myśl teologiczna.
W swoich pracach podejmował bardzo szeroki zakres tematyczny, także te zagadnienia, które pojawiły się w minionych wiekach np. szesnastowieczny spór o naturę łaski skutecznej. Podkreślał szacunek dla Tradycji chrześcijańskiej. Ukazywał życiowe wartości dogmatów chrześcijańskich. Podejmował kwestie problematyczne współczesnej teologii np. pytanie o psychiczną jedność Boga i człowieka w osobie Chrystusa. W swoim głównym dziele "Dogmatyka katolicka" omówił większość zagadnień teologii dogmatycznej, korzystając z metody scholastycznej.
Dzieła.
Autor wielu haseł do Encyklopedii Katolickiej, a także szeregu prac książkowych o charakterze filozoficzno-teologicznym, w tym monumentalnej "Dogmatyki katolickiej", t. I–IX Lublin 1959–1967, przepracowanej następnie w duchu II Soboru Watykańskiego i opublikowanej pod tytułem "Ku człowiekowi i Bogu w Chrystusie" T. I–II, Lublin 1972–1974. Inne ważniejsze prace to: "Teodycea", Lublin 1962, "Osoba ludzka. Próba definicji", Sandomierz 1961, "U podstaw humanizmu chrześcijańskiego," Poznań 1976. Pośmiertnie wydano "Wybór pism ks. Wincentego Granata," Warszawa 1984, "Personalizm chrześcijański. Teologia osoby ludzkiej," Poznań 1985. Pod jego redakcją ukazały się także prace zbiorowe m.in. "Jezus Chrystus. Historia i tajemnica", Lublin 1988 oraz "Z zagadnień kultury chrześcijańskiej".
Do grona jego uczniów należy wielu wybitnych teologów polskich m.in. ks. Czesław Bartnik, ks. Roman E. Rogowski, ks. Wacław Hryniewicz OMI.

</doc>
<doc id="81526" url="https://pl.wikipedia.org/wiki?curid=81526" title="Kazimierz Grelewski">
Kazimierz Grelewski

Kazimierz Grelewski (ur. 20 stycznia 1907 r. w Dwikozach k. Sandomierza, zm. 9 stycznia 1942 r. w Dachau) – polski duchowny katolicki, błogosławiony Kościoła rzymskokatolickiego.
Życiorys.
Jego rodzicami byli Michał i Eufrozyna z domu Jarzyna. Rodzice pochodzili z Połańca.
Szkołę powszechną ukończył w Górach Wysokich. Świadectwo dojrzałości otrzymał po ukończeniu Gimnazjum w Sandomierzu. W 1923 r. wstąpił do sandomierskiego Seminarium Duchownego, a w sierpniu 1929 r. uzyskał święcenia kapłańskie z rąk biskupa Pawła Kubickiego.
Nominowany na prefekta szkoły powszechnej im. Jana Kochanowskiego w Radomiu poświęcił tej pracy 13 lat, aż do aresztowania w styczniu 1941 r.
W czasie wojny uczył na tajnych kompletach, prowadził religię w szkołach powszechnych. Ponadto oddał się pracy charytatywnej. Opiekował się ochronką założoną dla dzieci – ofiar wojny. Po pacyfikacji wsi Nadolna zaopiekował się sierotami, sprowadzając je do ochronki w Radomiu.
W styczniu 1941 r. został aresztowany przez Gestapo wraz z bratem ks. Stefanem. Przewieziono go do więzienia przy ulicy Kościuszki, gdzie był torturowany. Następnie przetransportowany do więzienia w Skarżysku-Kamiennej, a dalej drogą kolejową do niemieckiego obozu koncentracyjnego w Auschwitz-Birkenau, gdzie otrzymał numer obozowy 10443.
W kwietniu 1941 r. przewieziono go do obozu w Dachau i nadano numer 25280. W obozie stracił brata. W liście do rodziny napisał: „Stefcio zmarł na moich rękach”. Ksiądz Kazimierz, według opinii współwięźniów, został stracony – powieszony lub rozstrzelany – 9 stycznia 1942 r. w Dachau.
Został beatyfikowany 13 czerwca 1999 r. przez Jana Pawła II w grupie 108 błogosławionych męczenników.

</doc>
<doc id="81527" url="https://pl.wikipedia.org/wiki?curid=81527" title="Gorący punkt">
Gorący punkt



</doc>
<doc id="81529" url="https://pl.wikipedia.org/wiki?curid=81529" title="Stefan Grelewski">
Stefan Grelewski

Stefan Grelewski (ur. 3 lipca 1898 r. w Dwikozach, zm. 9 maja 1941 r. w Dachau) – polski duchowny katolicki, męczennik, błogosławiony Kościoła katolickiego.
Życiorys.
Urodził się 3 lipca 1898 r. w Dwikozach w rodzinie Michała i Eufrozyny z Jarzynów. Uczył się w Progimnazjum w Sandomierzu, rosyjskojęzycznym gimnazjum Diejewa w Janowie Lubelskim a następnie w Gimnazjum w Lubartowie.
Święcenia kapłańskie otrzymał w październiku 1921 r. z rąk księdza biskupa Mariana Ryxa w Katedrze sandomierskiej. Studiował prawo kanonicznego na Katolickim Uniwersytecie Lubelskim, gdzie uzyskał licencjat. W czasie studiów na Uniwersytecie Lubelskim wyjechał do pracy przy przygotowaniach do górnośląskiego plebiscytu. Prowadził od września 1920 do marca 1921 r. działalność propagandową w Miechowicach (obecnie dzielnica Bytomia). Doktorat z prawa kanonicznego obronił w Strasburgu w 1924 r. W następnym roku, po powrocie do Polski, został mianowany generalnym sekretarzem Związku Robotników Chrześcijańskich w Radomiu. W latach 1928-1931 pracował jako prefekt szkół powszechnych męskich, a od stycznia 1932 do wybuchu wojny w 1939 r. w Państwowym Męskim Gimnazjum im. Jana Kochanowskiego w Radomiu.
W czasie okupacji niemieckiej uczył religii w tajnym nauczaniu. Został aresztowany 24 stycznia 1941 r. wraz z młodszym bratem bł. Kazimierzem. Był torturowany, a następnie wywieziony do niemieckiego obozu koncentracyjnego w Auschwitz, gdzie otrzymał numer 10444. Później został przewieziony do obozu Dachau, gdzie miał numer 25281. Tam zmarł z głodu i wycieńczenia 9 maja 1941 r. w szpitalu obozowym, przygotowany na śmierć przez brata – współwięźnia – ks. Kazimierza.
Dokonania i dzieła.
Był publicystą, pisarzem, tłumaczem z języka niemieckiego i francuskiego. Między innymi przetłumaczył z języka niemieckiego książkę pt. "Jezus Chrystus" prof. Karola Adama i dwie książki Adolfa Bertrama "Charyzmaty duszy i pracy kapłańskiej" oraz "W służbie ideałów Akcji Katolickiej". W 1937 r. wydał książkę pt. "Wyznania protestanckie i sekty religijne w Polsce współczesnej". Pisał w „Małym Dzienniku”, „Kurierze Warszawskim”, „Słowie Narodu”, „Przewodniku Katolickim”, „Ateneum Kapłańskim”. W 1930 r. powołał do życia czasopismo „Prawda Katolicka”, którego był redaktorem do 1935 r. Pełnił funkcję prezesa Związku Inteligencji Polskiej w Radomiu, aktywnie współuczestniczył w organizowaniu pierwszego w diecezji Kongresu Eucharystycznego w Radomiu w 1933 r. W dziedzinie znajomości wyznań i sekt religijnych miał opinię najlepszego znawcy w ówczesnej Polsce.
Stosunek do protestantów.
Bł. Stefan Grelewski prezentował stanowisko niechętne protestantyzmowi i zalecał katolikom, aby nawracali protestantów na katolicyzm. Twierdził, że „sekty protestanckie w Polsce najczęściej są ekspozyturami misyjnymi organizacyj zagranicznych” i „starają się trzymać w tajemnicy rezultaty swej działalności”. Społeczeństwo katolickie powinno „pilnie obserwować, by pod płaszczykiem sekciarskim nie było uprawiane szpiegostwo, względnie by wrogowie naszego państwa, poprzez sekty, nie osłabiali siły obronnej naszych granic”.
Twierdził, że protestantyzm zwalcza wszelkie dogmaty.
„Według słownictwa katolickiego, chrześcijański system religijny zawierający z punktu widzenia katolickiego błąd religijny, albo pozytywną wątpliwość przeciwko prawdzie objawionej, nazywa się herezją, a organizacja religijna wyznająca ten błąd – sektą”.
Beatyfikacja.
Został beatyfikowany przez Jana Pawła II 13 czerwca 1999 r. w grupie 108 błogosławionych męczenników II wojny światowej.
Upamiętnienie.
Bł. Stefan Grelewski posiada tablicę epitafijną wraz z bratem, bł. ks. Kazimierzem Grelewskim w Górach Wysokich koło Sandomierza, gdzie obaj byli chrzczeni.
Obaj błogosławieni posiadają także tablicę upamiętniającą w kościele pw.św.Marcina w Połańcu - miejscowości z której pochodzili ich rodzice : Michał i Efrozyna z d. Jarzyna. Tablicę w 2010 r. ufundowała rodzina Grelewskich i Jarzynów.
Linki zewnętrzne.
 

</doc>
<doc id="81549" url="https://pl.wikipedia.org/wiki?curid=81549" title="Brzoza">
Brzoza

Brzoza ("Betula" L.) – rodzaj drzew i krzewów należący do rodziny brzozowatych. Obejmuje trudną do sprecyzowania liczbę gatunków, ponieważ w obrębie rodzaju łatwo powstają mieszańce międzygatunkowe o trudnym do ustalenia statusie taksonomicznym. Wyróżnia się zazwyczaj ok. 30–60 gatunków. Rośliny te występują na północnej półkuli. Zasiedlają zwykle ubogie siedliska i są często gatunkami pionierskimi. Uprawiane są jako drzewa ozdobne głównie dla swej efektownej, cienkiej i białej kory. Dostarczają też cenionego drewna. Wykorzystywane są jako źródło soku brzozowego i wykorzystywane są leczniczo.
Rozmieszczenie geograficzne.
Zasięg rodzaju obejmuje głównie strefę umiarkowaną półkuli północnej włącznie z obszarami klimatu chłodnego i dalej na północy obszarami subarktycznymi pod wpływem klimatu okołobiegunowego (niskie brzozy krzewiaste tworzą istotny komponent tundry). W południowej części zasięgu (Kalifornia, Himalaje) przedstawiciele rodzaju występują na obszarach górskich. Największe zróżnicowanie gatunkowe jest we wschodniej Azji (tylko w Chinach wyróżniane są 32 gatunki) i w Ameryce Północnej (18 gatunków). 
Do flory Polski należą co najmniej cztery gatunki z rodzaju: brzoza brodawkowata "B. pendula", brzoza karłowata "B. nana", brzoza niska "B. humilis" i brzoza omszona "B. pubescens". Według części źródeł zaliczane w randze gatunków są także brzoza ojcowska "B. oycoviensis" i brzoza Szafera "B. szaferi", jednak według innych ranga tych taksonów jest kwestionowana. 
Rodzaje podobne.
Od grabu i leszczyny różni się kwiatami żeńskimi zebranymi w kotki, a nie występującymi w luźnych gronach (grab) lub po 2 (leszczyna); od olszy zaś nie drewniejącymi i odpadającymi z owocami łuskami kwiatów żeńskich i okrągłymi w przekroju młodymi gałązkami.
Systematyka.
Rodzaj z rodziny brzozowate z rzędu bukowców. W obrębie rodziny zaliczany do podrodziny "Betuloideae" , jako takson siostrzany rodzaju olsza "Alnus".
Pierwszą propozycję podziału rodzaju opublikował Eduard August von Regel w 1865 roku. Opisanych zostało wówczas 7 sekcji ("Albae, Fruticosae, Nanae, Dahuricae, Costatae, Lentae, Acuminatae"). System ten był modyfikowany i uzupełniany przez C.K. Schneidera (1915, 1916), Z.D. Chena (1994) i A.K. Skvortsova (2002). W 1993 zaproponowany został przez De Jonga system wyróżniający w obrębie rodzaju 5 podrodzajów na podstawie cech morfologicznych: "Betula, Betulaster, Betulenta, Chamaebetula" i "Neurobetula", wsparty później przez Keinänena i innych (1999) analizą chemiczną metabolitów wtórnych. W miarę jak w analizach pokrewieństwa uwzględniać zaczęto coraz więcej cech (morfologicznych, biochemicznych, liczbę chromosomów, a w końcu genomy) obraz relacji filogenetycznych brzóz coraz bardziej się komplikował. Źródłami problemów w ustaleniu klasyfikacji biologicznej rodzaju jest łatwość z jaką w jego obrębie powstają nowe taksony mieszańcowe i rośliny poliploidalne oraz częsta introgresja. W konkluzjach prac taksonomicznych pojawiają się sugestie, że w przypadku tego rodzaju trzeba odstąpić od prób tworzenia klasycznego kladogramu obrazującego pokrewieństwo filogenetyczne, na rzecz grafu przedstawiającego wielokrotne transfery genów między różnymi taksonami.
Mieszańce międzygatunkowe:
"B. × aurata" , "B. × bottnica" , "B. × caerulea" , "B. × dosmannii" , "B. × dugleana" , "B. × dutillyi" , "B. × eastwoodiae" , "B. × heptopotamica" , "B. × hornei" , "B. × intermedia" , "B. × jackii" , "B. × minor" , "B. × paramushirensis" , "B. × plettkei" , "B. × purpusii" , "B. × raymundii" , "B. × sandbergii" , "B. × sargentii" , "B. × uliginosa" , "B. × utahensis" , "B. × vologdensis" , "B. × winteri" , "B. × zimpelii" 
Zastosowanie.
Roślina lecznicza – liście brzozy mają działanie moczopędne, przeciwreumatyczne i napotne. Poprawiają także przemianę materii i działają odtruwająco na układ krwionośny. W Polsce w celach leczniczych wykorzystywane są liście tylko b. omszonej i b. brodawkowatej. Betulina, stanowiąca do 30% masy białej kory brzozy, wykazuje właściwości lecznicze wobec wielu schorzeń, także przeciwnowotworowe.

</doc>
<doc id="81554" url="https://pl.wikipedia.org/wiki?curid=81554" title="Port lotniczy Wrocław-Strachowice">
Port lotniczy Wrocław-Strachowice

Port lotniczy Wrocław im. Mikołaja Kopernika. (oficjalna nazwa angielska: "Copernicus Airport Wrocław", kod IATA: WRO, kod ICAO: EPWR) – międzynarodowy port lotniczy położony na terenie miasta Wrocławia, w odległości ok. 10 km na zachód od jego centrum, na osiedlu Strachowice. Lotnisko posiada jedną asfaltową drogę startową na kierunku 11/29 o wymiarach 2503 × 45 m, jeden międzynarodowy terminal pasażerski, jeden terminal lotnictwa ogólnego i jeden terminal cargo. Lotnisko posiada system ILS drugiej kategorii.
Pod względem liczby odprawianych pasażerów jest to obecnie 4. polski port lotniczy, także pod względem ilości operacji lotniczych znajduje się na 4. miejscu.
Wrocławski port lotniczy jest obecnie obsługiwany przez 10 regularnych linii lotniczych. W okresie letnim obsługuje szereg połączeń czarterowych.
Historia.
Lotnisko zostało zbudowane w 1938 w Strachowicach (dawniej niem. "Schöngarten") na potrzeby wojska niemieckiego jako "Flughafen Breslau-Schöngarten", po wojnie przejęte na krótko przez Armię Radziecką. Od czerwca 1945 obsługuje także loty cywilne. Przez lata 1946–1958 Strachowice obsługiwały niemal wyłącznie lotnictwo wojskowe (regularne loty cywilne w tym okresie przeniesiono wówczas na trawiaste lotnisko na Gądowie Małym); w tym czasie, w latach 1952–1953 wydłużono betonową drogę startową. Od 1958 ponownie włączono lotnisko w Strachowicach w sieć stałych połączeń krajowych Polskich Linii Lotniczych. Loty odbywały się do Warszawy, Łodzi, Poznania, Katowic, Krakowa, Rzeszowa, Gdańska, Szczecina i Koszalina (Lądowisko Koszalin-Zegrze Pomorskie).
Do chwili jej rozformowania (30.06.2010) z głównej drogi startowej lotniska oraz z jego części trawiastej korzystała również 3 Baza Lotnicza, a obecnie korzysta 8 Baza Lotnictwa Transportowego oraz 31 Batalion Radiotechniczny, którego kompleks koszarowy przylega do lotniska.
Od stycznia 1992 działa pod zarządem spółki Port Lotniczy Wrocław S.A. Pierwsze zagraniczne połączenia uruchomiono w 1993 z Frankfurtem nad Menem, następnie z Düsseldorfem, a w 1998 z Wiedniem i Kopenhagą.
6 grudnia 2005 nadano portowi imię Mikołaja Kopernika, który we Wrocławiu studiował i otrzymywał stypendium naukowe, a w latach 1503–1538 był scholastykiem wrocławskiej Kolegiaty Świętego Krzyża i św. Bartłomieja.
W 2007 po raz pierwszy, jako piąty polski port lotniczy po lotniskach w Warszawie, Krakowie, Katowicach i Gdańsku przekroczył próg obsługi 1 mln pasażerów rocznie, obsługując 1 270 825 osób, a w roku 2014 jako piąty polski port lotniczy przekroczył próg obsługi 2 mln pasażerów rocznie.
12 marca 2010 bazę operacyjną uruchomiła linia lotnicza Wizz Air.
28 marca 2012 na lotnisku powstała pierwsza w Polsce i 47. europejska baza operacyjna linii lotniczych Ryanair.
Od 2014 do marca 2015 na lotnisku we Wrocławiu istniała baza linii EuroLot.
W maju 2014 na terenie lotniska uruchomiono bazę HEMS (Helicopter Emergency Medical Service) dla LPR.
W maju 2015 Ryanair podjął decyzję o budowie na wrocławskim lotnisku bazy technicznej i zarejestrowaniu spółki „Wroclaw Aircraft Maintenance Services” (WAMS).
28 kwietnia 2016 zwężono drogę startową z 58 do 45 m, jednocześnie uruchamiając system ILS kategorii II na kierunku 29.
Czytelnicy „Business Traveller Poland” w głosowaniu na „Bussines Traveller Award” uznali port lotniczy we Wrocławiu najlepszym regionalnym lotniskiem w roku 2013, 2014, 2015 i 2016 oraz drugim najlepszym lotniskiem w Polsce w 2014 roku.
Port Lotniczy Wrocław znalazł się w elitarnym gronie najlepszych lotnisk w Europie w 2016 roku, zajmując 23. miejsce, a wśród lotnisk regionalnych miejsce 3.
Według danych zebranych pomiędzy 1 czerwca a 31 sierpnia 2019 r. wskaźnik punktualności wrocławskiego lotniska wynosił 86%, co uplasowało ten port na najlepszej pozycji spośród dziewięciu sklasyfikowanych polskich lotnisk (najgorsze wyniki – 65, 71 i 74 procent – uzyskały lotniska w Warszawie, Łodzi i Modlinie).
Terminal główny T2.
24 lipca 2009 podpisano umowę z firmą Hochtief na budowę drugiego terminala. Po jego uruchomieniu w 2012 roku przepustowość lotniska zwiększyła się do 3,2 mln pasażerów rocznie. Przy terminalu zbudowana została także nowa płyta postojowa, która ma powierzchnię ponad 60 000 m² i 15 stanowisk dla samolotów pasażerskich.
11 czerwca 2010 lotnisko otrzymało 464,5 ha gruntu, a w następnych miesiącach kolejne 237 ha na dalsze inwestowanie w infrastrukturę obiektu.
Nowy terminal lotniczy został oddany do użytku 11 marca 2012 roku. Jego budowa składała się z dwóch zadań, budowy nowego terminala oraz budowy i rozbudowy płaszczyzn lotniskowych. Nowy budynek posiada jedną z największych kubatur w Polsce – 330 429,81 m³ oraz 60 000 m² powierzchni utwardzonej (drogi dojazdowe, place, parkingi), na 4 poziomach (w tym jednym podziemnym) znajduje się:
Terminal został zaprojektowany zgodnie ze standardem „C” IATA. Wykonawcą była firma Hochtief Polska. Wartość projektu to 300 mln złotych.
Od wiosny 2018 podróżni mają do dyspozycji 4000 miejsc postojowych na parkingach krótkoterminowych A, B, C; godzinowym G; długoterminowym D oraz parkingu VIP.
Terminal został tak zaprojektowany, że jego rozbudowa będzie możliwa do przeprowadzenia w taki sposób, żeby nie przerywać działalności istniejącego obiektu. Po osiągnięciu 3,2 mln pasażerów rocznie terminal zostanie przebudowany w środku, co zwiększy przepustowość do 5–6 mln pasażerów, a w kolejnych latach, jeśli zajdzie taka potrzeba, terminal zostanie rozbudowany do przepustowości 8–10 mln pasażerów.
Terminal general aviation T1.
Od czasu otwarcia nowego terminalu, stary terminal pełni rolę terminalu dla lotnictwa ogólnego. Znajdują się w nim także: szkoła pilotów, sklep dla pilotów, biura linii lotniczych oraz wypożyczalnia samochodów.
Główna Baza Operacyjna Sił Zbrojnych USA.
W związku z istnieniem w pobliżu (Bolesławiec, Świętoszów, Żagań) garnizonów NATO, w których w ramach operacji Atlantic Resolve od stycznia 2017 stacjonują wojska USA, wrocławskie lotnisko bardzo często jest wykorzystywane przez samoloty transportowe US Air Force. 23 września 2019 w Nowym Jorku prezydenci USA i Polski podpisali deklarację na temat pogłębiania współpracy obronnej (Poland – United States Enhanced Defense Cooperation Agreement), w której Port Lotniczy Wrocław wskazano jako siedzibę lotniczej bazy transportowej US Air Force. Rejonowy Zarząd Infrastruktury z Wrocławia w lipcu 2020 ogłosił przetarg na wykonanie dokumentacji przedprojektowej dotyczącej przygotowania infrastruktury dla Lotniczego Portu Debarkacyjnego (APOD) na lotnisku we Wrocławiu w ramach której powstać ma:
25 września 2020 podpisano umowę z firmą WLC Inżynierowie na kwotę 3 677 700 zł z terminem wykonania do 30 czerwca 2021 roku.
Połączenia do centrum Wrocławia.
Pomiędzy lotniskiem a dworcem kolejowym Wrocław Główny kursują autobusy miejskie MPK Wrocław linii 106 (dzienny, przystanek przy ul. Dworcowej koło Silver Tower Center) oraz 206 (nocny, przystanki przy ulicy Suchej koło Wroclavii i przy ulicy Peronowej). Z ulicy Poświęckiej kursuje linia 129.
Od 6 grudnia 2017 Polbus-PKS uruchomił ekspresowy autobus „WRO Airport Express” łączący lotnisko z głównym dworcem autobusowym, który znajduje się w podziemiach centrum handlowego Wroclavia. Autobusy kursują co 50 minut. Pierwszy autobus z dworca autobusowego we Wrocławiu odjeżdża o godz. 03:20, a ostatni o 23:30. Z lotniska pierwszy rejs o 4:10, ostatni o 1:00. Czas przejazdu w zależności od sytuacji na drogach wynosi 20–60 minut. Od marca 2020 ze względu na znaczy spadek ilości podróżnych spowodowany pandemią kursowanie autobusu zostało zawieszone.
Lotnisko obsługują również korporacje taksówkowe, zarówno tradycyjne, jak i aplikacji mobilnych (m.in. Uber, Bolt, GoTaxi, iTaxi).
Lotnisko oferuje 4000 miejsc parkingowych. Na lotnisku można wynająć samochód. Wypożyczalnie znajdują się zarówno w terminalu głównym, jak i w terminalu General Aviation. W pobliżu nowego terminalu znajduje się również stacja paliw Orlen drive-through.
Istnieje również ścieżka rowerowa, która prowadzi do lotniska.
Lotnisko jest także obsługiwane przez Flixbus.
W planie jest budowa linii kolejowej. Dotychczas zbudowany został tunel w podziemiach terminalu oraz wiadukt drogowy nad planowaną linią. Obecnie najbliższą stacją kolejową jest Wrocław Żerniki, którą z lotniskiem łączy autobus MPK nr 129 (przystanek Żernicka).
Statystyki ruchu.
Statystyki pasażerów.
2023
2022
2021 (poprzedni)
2020 (w czasie pandemii)
2019 (ostatni przed pandemią)

</doc>
<doc id="81556" url="https://pl.wikipedia.org/wiki?curid=81556" title="Komputer domowy">
Komputer domowy

Komputer domowy – mikrokomputer przewidziany do zastosowań domowych (gry komputerowe, multimedia, rozrywka), zazwyczaj o uproszczonej konstrukcji w stosunku do typowego komputera osobistego, ale z dobrymi możliwościami multimedialnymi.
Wczesne komputery osobiste, takie jak IBM PC z 1981 roku, rzadko były używane w zastosowaniach domowych - ich cena była wysoka, a możliwości graficzne i dźwiękowe niewystarczające. Specjalne domowe modele komputerów PC, np. IBM PCjr (1984), też nie zdobyły wtedy dużej popularności.
Ogromną popularność w tych zastosowaniach zdobyły natomiast w latach 80. i wczesnych 90. XX wieku, tanie uproszczone mikrokomputery zwane komputerami domowymi. 
Typowe ich cechy to:
Można wyróżnić trzy generacje komputerów domowych:
Niektóre komputery domowe były produkowane także w specjalnych wersjach sprzedawanych jako konsole gier wideo, np. Atari XE Game System oraz Amiga CD32. Konsole takie, po wyposażeniu w odpowiednie akcesoria (np. klawiatura), stawały się normalnymi komputerami domowymi.
Otwartość architektury komputerów osobistych IBM PC doprowadziła do ostrej konkurencji na tym rynku, co zaowocowało szybkim rozwojem technologicznym (m.in. rozszerzenia multimedialne) i spadkiem cen. W tej sytuacji komputery klasy PC stopniowo opanowywały także rynek komputerów domowych, wypierając z niego dedykowane maszyny. Końcowym stadium tego procesu było upowszechnienie się w PC procesorów klasy 80486 (wprowadzonym w roku 1989), które były wystarczająco szybkie dla gier 3D takich jak Doom (1993), podczas gdy tanie procesory stosowane w komputerach domowych były do takich gier zbyt wolne, a także wprowadzenie w PC magistrali VESA Local Bus (1992), która pozwoliła m.in. na znaczny wzrost wydajności montowanych w niej kart graficznych.
W 1993 roku firma Atari wycofała się z produkcji komputerów, a w 1994 nastąpiło bankructwo firmy Commodore, co oznaczało praktycznie koniec ery dedykowanych komputerów domowych.
Historia.
Komputery domowe:
Komputery domowe/osobiste:

</doc>
<doc id="81559" url="https://pl.wikipedia.org/wiki?curid=81559" title="Lodowy Szczyt">
Lodowy Szczyt

Lodowy Szczyt (słow. "Ľadový štít", niem. "Eistaler Spitze", węg. "Jég-völgyi-csúcs") – najwyższy szczyt w grani głównej Tatr Wysokich, o wysokości 2628 m n.p.m. (według wcześniejszych pomiarów 2627 lub 2630 m). Nazwa góry pochodzi od długotrwale zalegających, zwłaszcza na jej północnych stokach, zlodowaciałych pól śniegowych.
Lodowy Szczyt należy do Wielkiej Korony Tatr.
Topografia.
Lodowy Szczyt jest trzecim co do wysokości (po Gerlachu i Łomnicy) samodzielnym szczytem tatrzańskim, a w okresie listopad 1938 – wrzesień 1939 był najwyższym szczytem Polski. Lodowy Szczyt jest silnie rozczłonkowany i opada graniami do Doliny Jaworowej ("Javorová dolina"), rozdzielając wiszące dolinki: Dolinę Zadnią Jaworową ("Zadná Javorová dolina"), Dolinę Suchą Jaworową ("Suchá dolina") i Dolinę Śnieżną ("Ľadová dolinka"). Południowo-wschodnie ściany masywu górują nad Doliną Małej Zimnej Wody ("Malá studená dolina").
Masyw oddzielony jest od Małego Lodowego Szczytu ("Široká veža") Lodową Przełęczą ("Sedielko"), a od masywu Baranich Rogów ("Baranie rohy") – Śnieżną Przełęczą ("Ľadové sedlo").
Na północ od Lodowej Przełęczy znajdują się kolejno:
W Sobkowej Grani z głównym wierzchołkiem Lodowego Szczytu graniczy Sobkowa Czuba, oddzielona od niego Sobkowym Karbikiem ("Suchý zárez") i wyraźniejszym Wyżnim Sobkowym Przechodem.
Dno Doliny Śnieżnej pokrywają wieczne śniegi. Naukowcy określili je jako wieczne pola firnowe (Kapałkowe Śnieżniki). Masyw Lodowego Szczytu jest najbogatszym w Tatrach skupiskiem roślinności turniowej. Naliczono tu 85 gatunków roślin zielnych, z czego 30 osiąga tu najwyższe w Tatrach wysokości występowania.
Historia.
Lodowy Szczyt najokazalej prezentuje się od strony Podhala. Od południa, widziany w towarzystwie Łomnicy i Kieżmarskiego Szczytu, wśród nikogo nie budził takich emocji, jak wśród polskich taterników. Na szczyt próbował wejść (bez sukcesu) już Stanisław Staszic w sierpniu 1805 r. Pierwsze odnotowane wejście: John Ball, Wilhelm Richter i nieznany z nazwiska węgierski malarz wraz z przewodnikami z Jurgowa ok. 31 sierpnia 1843 r. Na szczycie był też ks. Józef Stolarczyk z przewodnikami 17 września 1867 r. Wejście odnotował w księdze parafialnej jako pierwsze pokonanie szczytu (nie wiedział o zdobyciu go przez Anglika J. Balla). Zimą (podczas zadymki śnieżnej) pierwsi na szczycie stanęli Theodor Wundt i Jakob Horvay 28 grudnia 1891 r.
Nazwa szczytu najprawdopodobniej związana jest z polami długo utrzymującego się lodu i śniegu. Ze szczytem wiąże się też kilka legend. Stoki Lodowego Szczytu i Dolina Śnieżna były miejscem poszukiwań legendarnych skarbów. Jeden ze swoich wierszy poświęcił Lodowemu Szczytowi Jan Kasprowicz.
W 1938 roku, przy okazji zajmowania przez Polaków Zaolzia, części Spisza i Orawy Lodowy Szczyt znalazł się na terytorium Rzeczypospolitej. Został wtedy najwyższym szczytem Polski. Po II wojnie światowej powrócił w granice Czechosłowacji, a od jej rozpadu leży na Słowacji.

</doc>
<doc id="81560" url="https://pl.wikipedia.org/wiki?curid=81560" title="Tomasz Frankowski">
Tomasz Frankowski

Tomasz Frankowski (ur. 16 sierpnia 1974 w Białymstoku) – polski piłkarz i polityk, poseł do Parlamentu Europejskiego IX kadencji.
Jako piłkarz występował na pozycji napastnika. Reprezentant Polski, czterokrotny król strzelców polskiej ekstraklasy, w której strzelił łącznie 168 goli, stając się jednym z najskuteczniejszych graczy ligi. Jest również członkiem Klubu 300 – zawodników o największej liczbie występów w najwyższej klasie rozgrywkowej. Największe sukcesy osiągnął z Wisłą Kraków, z którą pięciokrotnie zdobywał mistrzostwo Polski. W 2010–2012 pełnił funkcję trenera napastników reprezentacji Polski. Znany pod pseudonimami „Franek” lub „Franek, łowca bramek”.
Życiorys.
Kariera juniorska.
Tomasz Frankowski od dzieciństwa interesował się piłką nożną. W 1984 grał w reprezentacji Szkoły Podstawowej nr 10 w Białymstoku. Jego drużyna okazała się triumfatorem turnieju juniorskiego, a zwycięzców zapisano na treningi w miejscowej Jagiellonii. W ten sposób w wieku dziesięciu lat znalazł się w białostockim klubie. Po sześciu latach podpisał swój pierwszy kontrakt z Jagiellonią, który opiewał na 300 tysięcy ówczesnych złotych.
W lipcu 1989 z siedmioma golami został najlepszym strzelcem rozegranego w Koszalinie turnieju finałowego o Puchar Michałowicza. Jego trenerem był Ryszard Karalus, pod którego opieką młodzieżowy zespół Jagiellonii wywalczył w 1992 mistrzostwo Polski. W tej drużynie razem z Tomaszem Frankowskim grali również m.in. przyszli reprezentanci kraju: Mariusz Piekarski i Marek Citko.
Kariera klubowa.
Jagiellonia Białystok.
Zadebiutował w ekstraklasie 29 sierpnia 1992 w spotkaniu Jagiellonii Białystok z Ruchem Chorzów. Pierwszą bramkę zdobył 7 października tegoż roku w spotkaniu z Szombierkami Bytom, prawidłowo wykonując rzut karny.
Młody napastnik nie mógł się jednak przebić do pierwszej drużyny, mimo to jego talent został dostrzeżony przez trenerów francuskiego RC Strasbourg. Wkrótce oba kluby doszły do porozumienia i Jagiellonia zezwoliła na jego wypożyczenie. W związku z sytuacją finansową białostockiego klubu odstępnym za dziewiętnastolatka okazało się sfinansowanie sprzętu i obozu przygotowawczego dla Jagiellonii we Francji.
Wyjazd do Francji i Japonii.
Tomasz Frankowski występował w Strasbourgu w latach 1993–1996. Na początku prezentował się bardzo dobrze, zdobywając 22 bramki w rezerwach oraz 2 w pierwszym zespole, ale jego karierę przerwała poważna kontuzja. W 1995 zwyciężył z RC Strasbourg w rozgrywkach Pucharu Intertoto.
W 1996 przeszedł do prowadzonego wówczas przez Arsène'a Wengera japońskiego klubu Nagoya Grampus Eight, lecz szybko powrócił do Francji. Przeniósł się najpierw do trzecioligowego Poitiers FC (kwota odstępnego 150 tys. euro), by po roku znaleźć się w FC Martigues (kwota odstępnego 350 tys. euro).
Powrót do Polski.
Lata 1998–2004.
W 1998 powrócił do Polski, zostając zawodnikiem Wisły Kraków. Już w pierwszym sezonie gry w ekstraklasie zdobył tytuł króla strzelców oraz został wybrany piłkarzem sezonu, w dużej mierze przyczyniając się do zdobycia przez Wisłę mistrzostwa Polski.
W przerwie letniej przed rozpoczęciem sezonu 2001/2002 włoska prasa informowała o zainteresowaniu zawodnikiem ze strony Brescii Calcio, w której występował inny polski reprezentant – Marek Koźmiński. Z kolei niemiecka prasa pisała, iż wysłannicy Borussii Mönchengladbach obserwowali Tomasza Frankowskiego w meczu z Legią Warszawa w poprzednim sezonie. Polskie media donosiły, że kwota, za którą krakowski klub byłby skłonny sprzedać swojego najlepszego napastnika, wynosić miała 7 mln marek.
Spotkanie rozgrywane między Wisłą Kraków a Widzewem Łódź 30 września 2001 było setnym meczem Tomasza Frankowskiego w najwyższej klasie rozgrywkowej w Polsce.
W meczu rozgrywanym 17 października 2004 pomiędzy Odrą Wodzisław a Wisłą Kraków strzelił swoją setną bramkę w polskiej ekstraklasie.
Sezon 2004/2005.
W meczu 19. kolejki, w której gracze Wisły Kraków pokonali Amikę Wronki (1:0) i przełamali passę trzech remisów, odniósł kontuzję. Początkowo zdiagnozowano, że może być to odnowienie kontuzji mięśnia lewego przywodziciela, która w 2002 wyłączyła zawodnika z gry na pół roku. Uraz jednak nie okazał się tak groźny i zawodnik wrócił do treningów po dwóch dniach absencji.
Pod koniec kwietnia na łamach prasy piłkarz zaprzeczył doniesieniom mediów, iż złe wyniki i mało efektowna gra Wisły jest sabotażem zawodników przeciwko trenerowi Vernerowi Ličce, mającym na celu jego zwolnienie przez zarząd klubu. Przyznał, że drużyna znajduje się w słabszej formie. W kolejnym spotkaniu krakowianie pokonali Zagłębie Lubin 6:0, czym zdementowali wszystkie poprzednie medialne plotki. Zdobywcą dwóch bramek był w tym spotkaniu Tomasz Frankowski.
Cztery dni później zdobył zwycięską bramkę w derbach Krakowa. Było to pierwsze zwycięstwo napastnika pochodzącego z Białegostoku w meczach z Cracovią. 10 maja prezes Wisły Kraków Janusz Basałaj w wywiadzie dla „Przeglądu Sportowego” podał, iż menedżer piłkarski Adam Mandziara uzyskał pozwolenie klubu na negocjacje z prezesem Austrii Wiedeń Tonym Polsterem w sprawie transferu Macieja Żurawskiego i Tomasza Frankowskiego do wiedeńskiego klubu. Łączna cena za duet napastników została wyznaczona przez Wisłę na 4 mln euro. Według Janusza Basałaja przyczyną wyjazdu Tomasza Frankowskiego za granicę miałaby być chęć zarobienia większych pieniędzy w perspektywie zakończenia kariery w przeciągu kilku najbliższych lat. Tydzień później „Super Express” doniósł, iż nad indywidualnym transferem napastnika do wiedeńskiego klubu pracuje Janusz Feiner. Na początku czerwca włoska „La Gazzetta dello Sport” zakomunikowała, że ACF Fiorentina chce pozyskać trójkę Polaków: Kamila Kosowskiego, Macieja Żurawskiego i Tomasza Frankowskiego. Według włoskich dziennikarzy uwagę Włochów na ostatniego z nich miały zwrócić jego gole zdobyte w eliminacjach do mistrzostw świata. Zwolennikiem pozyskania krakowskiego duetu napastników miał być ówczesny trener Cesare Prandelli (wiślacy wyeliminowali jego Parmę z Pucharu UEFA w 2002).
W okresie transferowych pertraktacji piłkarz nie wykazywał się strzelecką formą. Od zwycięskiego meczu z Cracovią w pięciu kolejnych meczach w barwach Wisły nie strzelił gola. Swoją nieskuteczność przełamał dopiero w ostatnim ligowym meczu sezonu z Dyskobolią Grodzisk Wielkopolski, wygranym przez Wiślaków 3:0. Po tym meczu świętował zdobycie mistrzostwa Polski oraz indywidualnego tytułu króla strzelców z liczbą 25 strzelonych bramek.
Sezon 2005/2006.
Przed sezonem wypowiedział się na temat letnich zmian w klubie – prezesem został Zdzisław Kapka, stanowisko trenera objął Jerzy Engel. Negatywnie ocenił zwolnienie Henryka Kasperczaka w 2004, argumentując, iż przykład czeskiego trenera pokazał, że nie jest tak łatwo Wisłę poukładać, aby grała efektownie, co udawało się Henrykowi Kasperczakowi. Za styl gry Wisły w poprzednim sezonie obarczył zwolnionego trenera. Natomiast z nadziejami wypowiedział się o nadchodzącym sezonie, uważając, że nowi zawodnicy zdołają zastąpić Macieja Żurawskiego, który został sprzedany do Celticu Glasgow.
W lipcu Tomasz Frankowski został nowym kapitanem Wisły Kraków. W pierwszym meczu sezonu przeciwko Górnikowi Łęczna nie zdołał strzelić gola. Premierowe trafienie zaliczył w drugiej kolejce w zwycięskim meczu z drużyną GKS Bełchatów (3:0). W trzeciej kolejce przeciwko wicemistrzowi kraju, Dyskobolii Grodzisk Wielkopolski, strzelił dwa gole, a mecz zakończył się rezultatem 4:2 dla Wisły. Cztery dni później krakowianie rozegrali pierwszy z dwóch meczów decydujących o starcie w fazie grupowej Ligi Mistrzów z greckim Panathinaikosem AO. W domowym meczu wygrali 3:1, a jedną z bramek zdobył Tomasz Frankowski. Po meczu media pozytywnie oceniały szanse na awans polskiego zespołu do Ligi Mistrzów. Sam piłkarz stwierdził, że jest daleki od popadania w nadmierny optymizm, a szanse na awans oceniał jako równe. Rewanż odbył się dwa tygodnie później. W podstawowym czasie gry mecz zakończył się zwycięstwem 3:1 dla Greków. W dogrywce gola strzelił Ilias Kotsios i ostatecznie to Panathinaikos awansował do fazy grupowej Ligi Mistrzów. Po meczu w polskich gazetach pojawiły się wypowiedzi rozgoryczonego napastnika, który stwierdził stracenie motywacji do dalszej gry w kraju. Wskazywał, że w Polsce zdobył już wszystko, a także stracił wiarę w awans do fazy grupowej Ligi Mistrzów w kolejnym sezonie, wyrażając w ten sposób chęć zmiany otoczenia oraz wyjazdu za granicę.
27 sierpnia 2005 zagrał ostatni mecz w barwach Wisły Kraków (przeciwko Odrze Wodzisław), w 90. minucie spotkania strzelił bramkę dającą wiślakom remis.
Wkrótce zawodnik uzyskał pozwolenie na transfer od właściciela Wisły Kraków Bogusława Cupiała. Zainteresowane reprezentantem Polski były trzy kluby: hiszpańskie Levante UD i Elche CF oraz angielski Stoke City. Najbardziej na pozyskaniu napastnika zależało klubom z Hiszpanii. Kilka dni później został sprzedany do Elche, a Wisła uzyskała za niego 1,4 mln euro.
Drugi wyjazd za granicę.
Elche CF.
1 września 2005 Tomasz Frankowski został oficjalnie zaprezentowany w barwach Elche, ale już kilka dni później w polskiej prasie pojawiły się wypowiedzi napastnika z obawą, czy faktycznie dokonał właściwego wyboru klubu. Przez kolejne kilka dni głównym tematem przy transferze Polaka, licznie omawianym w mediach, była sprawa podpisania przez niego kontraktu wstępnego z Levante. Klub z Walencji zapowiedział interwencję w hiszpańskiej federacji oraz FIFA. Działacze Levante twierdzili, że piłkarz taką umowę podpisał i jest zawodnikiem ich klubu. Grożono nawet kwotą 6 mln euro odszkodowania. W ciągu kilku dni sprawa się wyjaśniła – zawodnik oficjalnie zdementował plotki dotyczące podpisania przez niego kontraktu wstępnego z Levante i zdradził kulisy jego transferu. Według piłkarza Wisła dysponowała dwiema ofertami: 900 tys. euro od Elche i 1,2 mln euro od Levante. Na życzenie piłkarza właściciel Wisły Bogusław Cupiał zdecydował się na transfer do Elche, a w zamian Tomasz Frankowski zobowiązał się dołożyć Wiśle z własnego kontraktu 50 tys. euro do kwoty odstępnego. Zatem całkowita kwota transferu wyniosła 950 tys. euro, która mogła zostać powiększona o kolejne 250 tys. euro, jeśli w ciągu trzech lat Elche awansowałoby do Primera División. Trener Elche był usatysfakcjonowany sprowadzeniem Polaka do zespołu, który jego zdaniem w taktyce drużyny miał pełnić istotną rolę.
Tomasz Frankowski strzelił swoją pierwszą bramkę w nowym klubie już w debiucie. W meczu z Polideportivo Ejido napastnik pojawił się na boisku w 55. minucie i trzynaście minut później zdobył gola. W kolejnym meczu polski napastnik również wszedł z ławki rezerwowych i także zaliczył trafienie. W listopadzie hiszpańscy dziennikarze stwierdzili, że obok Nigeryjczyka Ikechukwu Uche Polak jest najlepszym zawodnikiem grającym w hiszpańskiej drugiej lidze. Zainteresowanie zawodnikiem wyraziło ponoć Deportivo La Coruña. W grudniu w polskiej prasie pojawiły się przejawy frustracji strzelecką niemocą polskiego piłkarza. Tomaszowi Frankowskiemu wyliczono kilkadziesiąt dni bez gola, co wcześniej nie przydarzyło mu się w barwach Wisły Kraków. Zawodnik stwierdził, że indolencja może być spowodowana zmianą stylu treningowego. Narzekał, iż obciążenie treningowe w Elche jest większe niż za czasów gry w Polsce. Strzelecką bessę przełamał w meczu z Numancią, w którym zdobył hat tricka, a jego zespół zwyciężył 4:1. 18 grudnia strzelił bramkę w meczu derbowym z Hérculesem. Elche zremisowało mecz, a trafienie było ósmym golem Polaka w Hiszpanii.
Na początku stycznia w mediach pojawiły się doniesienia o zainteresowaniu polskim napastnikiem ze strony angielskiego Wolverhampton Wanderers. W odpowiedzi wiceprezes Elche stwierdził, że bezzasadna byłaby sprzedaż kluczowego zawodnika zespołu. Następnie w prasie pojawiła się informacja, że Elche odrzuciło ofertę kupna przez angielski klub. Jednocześnie wysłannicy angielskiej drużyny obserwowali Tomasza Frankowskiego w kolejnych spotkaniach. W prasie pojawiły się informacje o zainteresowaniu napastnikiem ze strony innego angielskiego zespołu – Tottenhamu. Tymczasem Wolverhampton wysłał do Hiszpanii już trzecią ofertę transferową za polskiego piłkarza. Po przedłużonych negocjacjach oba kluby porozumiały się co do sumy odstępnego – Elche mogło uzyskać za Polaka łącznie ze wszystkimi klauzulami 2,5 mln euro i 15% wartości kolejnego transferu w przypadku sprzedaży napastnika przez angielski klub.
Łącznie w Elche CF w 14 meczach Tomasz Frankowski strzelił 8 bramek.
Wolverhampton Wanderers i CD Tenerife.
25 stycznia 2006 Tomasz Frankowski podpisał dwuipółletni kontrakt z nowym zespołem. Największym zwolennikiem talentu Polaka w angielskim klubie był trener Glenn Hoddle. W snajperze najbardziej cenił spryt i skuteczność, jaką wykazywał się pod bramką przeciwników. Zawodnik miał pomóc w osiągnięciu przez Wolverhampton awansu do Premier League. Sam napastnik optymistycznie wypowiadał się o perspektywach w nowym klubie – był pewien, że już w pierwszych meczach dostanie szansę gry w pierwszym składzie i wkrótce potwierdzi oczekiwania wobec jego osoby zdobytymi bramkami.
Polak zadebiutował w barwach drużyny w przegranym 0:3 meczu z Manchesterem United w Pucharze Anglii. Niedługo później wystąpił w meczu ligowym z Leicester, przegranym przez Wolverhampton. Po kilku meczach w mediach pojawiały się informacje o nieskuteczności Polaka i coraz mniejszej liczbie rozgrywanych przez niego minut na angielskich boiskach. Sam napastnik wyjawił, że jego aklimatyzacja w Anglii przebiegała ciężko, ale miał nadzieję, że uda mu się rozwiązać problemy. W marcu wyznał, że debiut nastąpił zbyt szybko po kontuzji i nie był jeszcze wtedy w pełni sił. W kolejnych tygodniach do Polski przychodziły informacje o kolejnych meczach bez zdobytego gola. Pod koniec kwietnia w mediach pojawiła się wypowiedź napastnika, który stwierdził, że ta runda jest dla niego stracona. Przyczyn słabej strzeleckiej formy upatrywał w formie psychicznej.
W sierpniu w Wolverhampton nastąpiła zmiana na stanowisku trenera, przed nowym sezonem nowym menedżerem klubu został Mick McCarthy. Polak nie znajdował się w koncepcji drużyny budowanej przez Irlandczyka i często znajdował się poza składem drużyny. Pod koniec sierpnia Wolverhampton wypożyczyło napastnika do CD Tenerife. W swoim drugim występie dla tego klubu strzelił pierwszego gola.
30 czerwca 2007 Tomasz Frankowski wrócił do Wolverhampton z wypożyczenia do CD Tenerife, gdzie w 19 meczach strzelił 3 bramki. 31 sierpnia 2007 oficjalna strona angielskiego klubu podała informację o rozwiązaniu kontraktu z zawodnikiem za porozumieniem stron.
Od tego czasu Polak był wolnym zawodnikiem. Media spekulowały, który klub go zatrudni. Bliski angażu był Lech Poznań, jednak włodarze poznańskiego klubu uznali, że bardziej potrzebny drużynie jest młody i perspektywiczny napastnik. Niedługo później ofertę złożyło mu Chicago Fire.
Chicago Fire.
Negocjacje pomiędzy klubem a zawodnikiem trwały dłuższy czas. Powodem były rozbieżności finansowe, co było podyktowane ustalonymi restrykcjami finansowymi w MLS. Po zaprezentowaniu wysokiej formy w meczu sparingowym między Chicago Fire a Columbus Crew, w którym strzelił dwa gole, strony szybko doszły do porozumienia. 19 lutego 2008 Tomasz Frankowski podpisał kontrakt z amerykańskim klubem na jeden rok z opcją przedłużenia o kolejne dwa lata. Tym samym kontynuował tradycję występów byłych reprezentantów Polski w drużynie z Chicago.
Debiut w MLS miał miejsce 29 marca w meczu z Realem Salt Lake City. Polak zszedł z boiska kwadrans przed końcem spotkania. Był to jego pierwszy mecz od niespełna roku, kiedy to w tym okresie leczył kontuzje i szukał nowego klubu.
W debiucie przed własną publicznością strzelił dwa gole przeciwko wicemistrzowi USA, zespołowi New England Revolution. Po tym meczu w mediach pojawiła się wypowiedź Polaka, w której okazał żal, iż szkoleniowiec już po pierwszej połowie zdjął go z boiska. Zawodnik pragnął uzyskać hat tricka, by efektownie przywitać się z publicznością.
Po kilku miesiącach popadł w konflikt z trenerem Denisem Hamlettem. Polak miał pretensje do szkoleniowca o to, że ten posadził go na ławce, chociaż prezentował dobrą formę. Trener odparł zarzuty, wskazując, że nie interesuje go opinia zawodnika. Po przegranym finale konferencji z Columbus Crew piłkarz skrytykował ustawienie, na jakie postawił trener. Po pięciu rozegranych meczach stał się rezerwowym, Denis Hamlett zaczął wystawiać go na pozycji środkowego pomocnika.
Tomasz Frankowski dalej nie grał w pierwszym składzie Chicago Fire i już we wrześniu zapowiedział swój powrót do Polski. Napastnik wahał się pomiędzy zakończeniem kariery, a rozegraniem ostatniego sezonu w karierze na boiskach polskiej ekstraklasy. 26 listopada 2008 rozwiązał umowę z amerykańskim klubem.
Powrót do Jagiellonii Białystok.
Sezon 2008/2009.
Zatrudnieniem piłkarza było zainteresowane kilka klubów, m.in. Górnik Zabrze, w którym szkoleniowcem był dawny trener Tomasza Frankowskiego z czasów Wisły Kraków – Henryk Kasperczak. Bliska angażu była również Polonia Warszawa. Ostatecznie 23 grudnia 2008 piłkarz podpisał dwuletni kontrakt z drużyną, której był wychowankiem – Jagiellonią Białystok. Zadaniem, które stawiał przed sobą doświadczony napastnik, była pomoc Jagiellonii w utrzymaniu się w lidze. Klub z Białegostoku w połowie sezonu zajmował dziesiąte miejsce w tabeli.
Pierwszą bramkę piłkarz zdobył w pierwszym spotkaniu rundy wiosennej przeciwko Arce Gdynia. Jagiellonia wygrała to spotkanie 3:0, Tomasz Frankowski strzelił dwie bramki. W grudniu zdobyty przez niego w tym spotkaniu gol został uznany bramką roku na plebiscycie „Piłkarskie Oscary”, organizowanym przez Canal+.
Po spotkaniu rozegranym 5 kwietnia z ŁKS-em, w którym zdobył dwie bramki, napastnik Jagiellonii awansował w klasyfikacji strzelców polskiej ligi na jedenastą pozycję z ogólnym dorobkiem 121 goli w ekstraklasie.
Dużą uwagę mediów skupił mecz rozgrywany 11 kwietnia przeciwko Wiśle Kraków. Było to pierwsze spotkanie Tomasza Frankowskiego w Krakowie od czasu, kiedy w 2005 opuścił zespół mistrza kraju na rzecz hiszpańskiego Elche. Przed meczem prasa spekulowała, w jaki sposób napastnika przywita krakowska publiczność. Tomasz Frankowski został przywitany neutralnie, a w meczu doznał urazu żeber w wyniku starcia z Marcinem Baszczyńskim, co skutkowało koniecznością opuszczenia placu gry w następnym meczu z Ruchem Chorzów po kilkunastu minutach.
W spotkaniu 28. kolejki pomiędzy Jagiellonią a Polonią Warszawa, zwyciężonym przez gospodarzy 2:1, jedną z bramek zdobył Tomasz Frankowski. Gol białostoczanina był setną bramką Jagiellonii zdobytą na boiskach ekstraklasy, a także 122. golem zawodnika, co uplasowało go na 10. pozycji wraz z Jerzym Podbrożnym w klasyfikacji najlepszych strzelców w historii polskiej ligi.
W całej rundzie wiosennej sezonu Tomasz Frankowski wystąpił we wszystkich spotkaniach, zdobywając 6 bramek i 3 asysty. Jagiellonia Białystok uplasowała się na dziewiątej pozycji w lidze.
Sezon 2009/2010.
Jagiellonia inaugurowała sezon z bilansem dziesięciu ujemnych punktów, które były karą za działania korupcyjne w przeszłości. Ta sytuacja determinowała cel, który postawiono drużynie prowadzonej przez Michała Probierza – pozostanie w ekstraklasie na kolejny sezon.
Pierwszego gola Tomasz Frankowski w sezonie rozpoczął już w pierwszym meczu. W 51. minucie pokonał bramkarza Odry Wodzisław, trafienie to zostało wybrane golem kolejki. Drugą bramkę w sezonie zdobył w meczu trzeciej kolejki przeciwko Koronie Kielce.
Spotkanie piątej kolejki, rozegrane 29 sierpnia 2009 pomiędzy Wisłą Kraków a Jagiellonią Białystok, było dwusetnym meczem Tomasza Frankowskiego w Ekstraklasie. Trzecią bramkę w sezonie piłkarz zdobył w przegranym spotkaniu z Lechem Poznań. Po tym spotkaniu obrońca poznańskiego zespołu Manuel Arboleda pochlebnie wypowiadał się o doświadczonym napastniku Jagiellonii, wskazując na jego „boiskową inteligencji”. Kolejnego gola zdobył w meczu 12. kolejki, a jego trafienie dało zwycięstwo Jagiellonii nad Polonią Warszawa. Po tej porażce zespołu ze stolicy z klubu odszedł trener Dušan Radolský. 3 listopada zagrał w meczu 1/8 finału Pucharu Polski przeciwko Arce Gdynia. W dogrywce zdobył dwa gole z rzutów karnych. Były to pierwsze bramki w tych rozgrywkach po jego powrocie do kraju. Dzięki temu zwycięstwu Jagiellonia awansowała do ćwierćfinału.
W rundzie jesiennej ekstraklasy zostało rozegrane siedemnaście kolejek. Skazywana na walkę o utrzymanie Jagiellonia na koniec tej części sezonu zajęła dziesiątą lokatę w tabeli. Tomasz Frankowski wystąpił we wszystkich meczach ligowych i zdobył osiem bramek. Przez media został oceniony najlepszym zawodnikiem drużyny w pierwszej części sezonu.
Runda wiosenna nie była dla niego tak samo udana. Pierwszą bramkę zdobył w pierwszym meczu ćwierćfinałowym Pucharu Polski z Koroną Kielce. W tym meczu Jagiellonia przegrała 1:3, ale dzięki zwycięstwu 3:0 w rewanżu to klub z Białegostoku awansował do półfinału tych rozgrywek. Dwie pierwsze ligowe bramki na wiosnę Frankowski zdobył w meczu 22. kolejki Ekstraklasy z Piastem Gliwice. Po słabszej formie prezentowanej w rundzie wiosennej zawodnik rozważał zakończenie kariery wraz z końcem obowiązującego kontraktu do grudnia 2010. W meczu 24. kolejki z Legią Warszawa nie wykorzystał rzutu karnego, a jego zespół przegrał spotkanie. Była to pierwsza przestrzelona jedenastka przez białostoczanina po powrocie do kraju. Natomiast w meczu 26. kolejki przeciwko Arce Gdynia piłkarz wykorzystał rzut karny w 89. minucie spotkania i dał zwycięstwo Jagiellonii. Wystąpił w drugim meczu półfinałowym Pucharu Polski z Lechią Gdańsk. W tym spotkaniu strzelił bramkę, Jagiellonia zremisowała 1:1 i awansowała do finału krajowych rozgrywek.
Po zakończeniu sezonu wypowiedział się w prasie, iż jednak chce kontynuować karierę i z początkiem nowego sezonu rozpocznie negocjacje z zarządem Jagiellonii w tej kwestii. W finale Pucharu Polski z Pogonią Szczecin przebywał na boisku 80 minut, a Jagiellonia wygrała to spotkanie.
W sezonie 2009/2010 zagrał we wszystkich spotkaniach ekstraklasy, podczas których zdobył 11 bramek i 7 asyst. Był najlepszym strzelcem swojej drużyny. Jagiellonia uplasowała się na 11. pozycji w lidze. W Pucharze Polski gracz rozegrał sześć meczów i zdobył cztery gole. Po zakończeniu sezonu został wybrany w plebiscycie kibiców najlepszym zawodnikiem Jagiellonii w minionym sezonie.
Sezon 2010/2011.
Pierwszym spotkaniem piłkarza w nowym sezonie był mecz w eliminacjach Ligi Europy przeciwko Arisowi Saloniki. Spotkanie rozgrywane 29 lipca w Białymstoku Jagiellonia przegrała 1:2. 1 sierpnia rozegrany został Superpuchar Polski, w którym białostocki klub spotkał się z mistrzem kraju – Lechem Poznań. Jedyną bramkę w spotkaniu zdobył w 83. minucie Tomasz Frankowski. Zdobyte trofeum było pierwszym w historii klubu, natomiast drugim w karierze napastnika. W rewanżowym meczu III rundy kwalifikacyjnej Ligi Europy pojawił się na boisku w 50. minucie spotkania. Jagiellonia zremisowała 2:2 i odpadła z rozgrywek.
Pierwsze bramki w lidze zdobył w drugiej kolejce, w meczu z GKS-em Bełchatów. Napastnik pokonał bramkarza gości Łukasza Sapelę dwukrotnie: w 20. minucie z rzutu karnego i w 30. minucie. Jagiellonia wygrała to spotkanie 3:1. Kolejne bramki białostoczanin strzelił w 4. i 5. kolejce w wygranych spotkaniach przeciwko Lechowi Poznań i Wiśle Kraków. Przesunął się wówczas na pozycję lidera w klasyfikacji strzelców na boiskach ekstraklasy w barwach Jagiellonii – z liczbą 21 goli wyprzedził o jedną bramkę Jacka Bayera. Zwycięstwo z Wisłą Kraków pozwoliło Jagiellonii znaleźć się pierwszy raz od czasu powstania klubu na pozycji lidera w najwyższej klasie rozgrywkowej.
Następne bramki napastnik z Białegostoku strzelił w meczach 9., 10. i 11. kolejki. Pierwszy z nich przeciwko Polonii Bytom, w którym zaliczył dwa trafienia, zakończył się zwycięstwem 3:0. Kolejny gol przeciwko Widzewowi Łódź padł w przegranym spotkaniu 1:4. Bramka z 11. kolejki przeciwko Polonii Warszawa była jedyną w tym meczu i dała zwycięstwo białostoczanom. Temat napastnika w tym spotkaniu był poruszany w prasie już od kilku dni. Spekulowano, czy zdoła się wykurować po doznanej kontuzji i czy ewentualne zwycięstwo będzie odbierał jako zemstę na trenerze Polonii Warszawa Pawle Janasie, byłym selekcjonerze kadry, który nie powołał go na mistrzostwa świata w 2006. Tomasz Frankowski przyznał, że w ciągu czterech lat, które minęły od czasu tamtej sytuacji nie rozmawiał z byłym selekcjonerem. Dzięki bramce zdobytej z Polonią Warszawa, która była 141. Tomasza Frankowskiego w polskiej Ekstraklasie, dogonił on dziewiątego Teodora Aniołę w klasyfikacji najskuteczniejszych strzelców w historii polskiej ligi.
W sezonie tym został po raz czwarty królem strzelców ekstraklasy z dorobkiem 14 bramek; zaliczył również 4 asysty. 21 października zawodnik podpisał nowy kontrakt obowiązujący do końca sezonu 2011/2012. Zapowiedział, że jego nowym celem jest dogonienie czwartego w klasyfikacji strzelców ligi Włodzimierza Lubańskiego.
Sezon 2011/2012.
6 sierpnia 2011 strzelił swoją 150. bramkę w spotkaniu przeciwko Lechii Gdańsk w 2. kolejce sezonu, wygranym przez jego drużynę 2:1. 22 października w wygranym meczu Jagiellonii z GKS-em Bełchatów strzelił zwycięskiego gola, a zarazem swoją 156. bramkę w najwyższej klasie rozgrywkowej. Tym samym awansował na czwarte miejsce w klasyfikacji Klubu 100 (wyprzedzając Włodzimierza Lubańskiego).
Sezon 2012/2013.
6 kwietnia 2013 podczas meczu 21. kolejki między Jagiellonią a Pogonią Szczecin strzelił w czwartej minucie z rzutu karnego swojego 168. gola w ekstraklasie, czym awansował na 3. miejsce w klasyfikacji Klubu 100, wyrównując osiągnięcie Gerarda Cieślika.
29 maja 2013 ogłosił, że wraz z końcem sezonu zakończy piłkarską karierę. Swój ostatni mecz w piłkarskiej karierze rozegrał 2 czerwca 2013 z Ruchem Chorzów na własnym stadionie w ramach ostatniej kolejki ekstraklasy. Jagiellonia wygrała to spotkanie 1:0. Piłkarz z boiska zszedł w 89. minucie, będąc żegnany przez kibiców brawami.
7 września 2013 w Białymstoku odbył się benefis Tomasza Frankowskiego. Tego dnia zostały rozegrane dwa mecze: jego zespół pod nazwą Jagiellonia 74 zagrał z reprezentacją artystów polskich. Spotkanie wygrał zespół napastnika 3:2, a Tomasz Frankowski strzelił dwie bramki. Potem został rozegrany mecz między Jagiellonią a drużyną o nazwie „Franek Team”, który zakończył się zwycięstwem Jagiellonii 4:2 (w tym meczu zawodnik strzelił bramkę).
Ze względu na swoją bramkostrzelność zyskał pseudonim „Franek, łowca bramek”. W ciągu swojej kariery na pierwszoligowych boiskach rozegrał w latach 1992–2013 (z przerwami z powodu gry poza granicami kraju) 302 mecze. Strzelił łącznie w swojej karierze 168 goli w polskiej lidze, plasując się na 3. miejscu Klubu 100 – klasyfikacji zawodników grających w polskiej lidze, którzy zdobyli ponad 100 bramek.
Kariera reprezentacyjna.
Reprezentacyjną karierę rozpoczął w 1991. Wtedy po raz pierwszy rozegrał mecz w reprezentacji Polski U-16. W latach 1991–1993 występował w reprezentacjach młodzieżowych U–16 (5 meczów i 2 gole), U-17] (8 meczów i 2 gole) i U-18 (3 mecze i 2 gole). Łącznie w reprezentacjach juniorskich rozegrał 16 meczów, strzelając 6 goli.
Dobre występy w Wiśle Kraków zaowocowały powołaniem do prowadzonej wówczas przez Janusza Wójcika kadry seniorów na mecz rozegrany 28 kwietnia 1999 z Czechami. W latach 1999–2000 w kadrze rozegrał jeszcze trzy mecze, w tym czasie zdobył pierwszego gola w reprezentacji. 15 listopada 2000 strzelił bramkę w meczu towarzyskim przeciwko Islandii. Potem przez kolejne cztery lata, choć dalej grał bardzo dobrze, trenerzy nie widzieli dla niego miejsca w kadrze, tłumacząc, iż nie pasuje do stylu gry reprezentacji oraz ma słabe warunki fizyczne. Dopiero Paweł Janas przywrócił go w 2004 na mecze eliminacyjne mistrzostw świata.
Po meczu z Walią, rozgrywanym 13 października 2004 w ramach eliminacji do mistrzostw świata, w którym zwycięską bramkę zdobył Tomasz Frankowski, selekcjoner walijskiej reprezentacji Mark Hughes podał się do dymisji.
Jako reprezentant Polski wystąpił w 22 spotkaniach, zdobywając 10 bramek. Był jednym z głównych zawodników reprezentacji Polski, która wywalczyła awans na mistrzostwa świata w Niemczech. W eliminacjach do turnieju zdobył 7 goli, przebywając na boisku łącznie przez 383 minuty. Niespodziewanie jednak trener Paweł Janas nie widział go w kadrze na finały mistrzostw świata, co skutkowało licznymi krytycznymi uwagami ze strony mediów i kibiców.
Po mundialu został powołany przez selekcjonera Leo Beenhakkera na mecz towarzyski z Danią oraz na mecze eliminacyjne do mistrzostw Europy z Finlandią i Serbią. Ostatni mecz w kadrze rozegrał 2 września 2006 z Finlandią (1:3), kiedy to został zmieniony przez Łukasza Gargułę w 74. minucie.
Działalność zawodowa i publiczna.
W czerwcu 2009 wraz z Mirosławem Szymkowiakiem i Markiem Koniecznym założył Akademię Piłkarską 21 im. Henryka Reymana.
W sierpniu 2010, po półrocznym okresie nieskuteczności strzeleckiej reprezentacji i m.in. po wysokich porażkach z Kamerunem czy Hiszpanią, Tomasz Frankowski zaproponował pomoc selekcjonerowi kadry Franciszkowi Smudzie. W listopadzie selekcjoner poinformował o włączeniu Tomasza Frankowskiego do sztabu kadry, powierzając mu funkcję trenera napastników. Stanowisko to zajmował do czasu odejścia Franciszka Smudy, nie znajdując się w sztabie Waldemara Fornalika.
Pierwotnie w 1993 nie ukończył piątej klasy Technikum Budowlanego w Białymstoku ze względu na wyjazd do Francji i grę w Strasbourgu. W 2011 zdał egzamin maturalny. Przedmiotami zdawanymi przez Tomasza Frankowskiego były język polski, matematyka i język francuski. W 2014 podjął studia w WSAP w Białymstoku.
Został członkiem honorowego komitetu poparcia Bronisława Komorowskiego przed przedterminowymi wyborami prezydenckimi w 2010 oraz przed wyborami prezydenckimi w 2015.
Przystąpił do Platformy Obywatelskiej, z rekomendacji której został kandydatem Koalicji Europejskiej w wyborach do Parlamentu Europejskiego w tym samym roku jako lider listy w okręgu nr 3. W wyniku głosowania z 26 maja 2019 uzyskał mandat posła do Parlamentu Europejskiego, zdobywając 125 845 głosów.
Życie prywatne.
Jego żoną w 1999 została Edyta Szymajda. Mieszka w Białymstoku.
Statystyki.
Mecze w reprezentacji.
Łączny bilans: 22 mecze (13 towarzyskich, 9 o punkty w tym: 14 zwycięstw, 1 remis, 7 porażek), 10 goli.

</doc>
<doc id="81563" url="https://pl.wikipedia.org/wiki?curid=81563" title="Jan Piotr Łuczyński">
Jan Piotr Łuczyński

Jan Piotr Łuczyński (ur. 12 grudnia 1816 w Czerniowcach, zm. 25 grudnia 1855 we Lwowie) – polski malarz, urzędnik skarbowy. Jego żoną była Teresa z domu Rudolfi. Syn Bazylego Łuczyńskiego, urzędnika sądowego, pochodzącego z Niemirowa.
Jan Piotr Łuczyński malował kwiaty i martwe natury, sceny mitologiczne, historyczne, pejzaże, obrazy sakralne.
Twórczość – rysunki oraz około 200 obrazów; wśród nich:

</doc>
<doc id="81571" url="https://pl.wikipedia.org/wiki?curid=81571" title="Bach-Werke-Verzeichnis">
Bach-Werke-Verzeichnis

BWV, "Bach Werke Verzeichnis" – kompletny katalog dzieł Johanna Sebastiana Bacha stworzony przez Wolfganga Schmiedera (1931–1953), wydany w 1950 r. w Lipsku. Drugie, rozszerzone i poprawione wydanie ukazało się w 1990 r. w Wiesbaden, w tym samym wydawnictwie Breitkopf &amp; Härtel. Wydanie trzecie katalogu zostało zaprezentowane 13 czerwca 2022 r. w Lipsku.
Mimo wprowadzenia rozszerzeń i korekt, podstawowa struktura katalogu pozostała niezmieniona. Dzieła Bacha skatalogowano według typu dzieł lub ich liturgicznego wykorzystania.
Ze względu na odnalezienie nowych nieznanych dzieł oraz weryfikację, iż niektóre dzieła nie były stworzone przez Bacha, katalog zawiera luki. Po BWV 1080 następują dzieła, które zostały odkryte długo po przygotowaniu katalogu.
Jest również dodatek do katalogu, zawierający dzieła, co do autorstwa których występują niewyjaśnione dotąd wątpliwości.
Istnieje również inny katalog, Bach-Compendium, który ułożony jest według innych kryteriów.

</doc>
<doc id="81575" url="https://pl.wikipedia.org/wiki?curid=81575" title="Józef Łepkowski">
Józef Łepkowski

Józef Aleksander Łepkowski herbu Dąbrowa (ur. 4 lipca 1826 w Krakowie, zm. 27 lutego 1894 tamże) – polski archeolog i historyk, encyklopedysta, filozof, działacz społeczny, rektor Uniwersytetu Jagiellońskiego, poseł wirylista w 1885 w czasie trwania V kadencji Sejmu Krajowego Galicji.
Przeszedł do historii polskiej archeologii jako pierwszy profesor tej dziedziny nauki w pierwszej na ziemiach polskich katedrze archeologii na Uniwersytecie Jagiellońskim. Jednak całkowity wkład naukowy tego badacza w wiedzę o prehistorii był zdecydowanie szerszy niż sama działalność uniwersytecka, można wręcz stwierdzić, że oddał on większą część własnego życia swojej pasji, którą była działalność naukowa w zakresie archeologii.
Życiorys.
Łepkowski wychował się w zubożałej rodzinie szlacheckiej, aczkolwiek udało mu się uzyskać należyte wykształcenie. Jego młodszym bratem był Ludwik Łepkowski, malarz i rysownik. Jego synem był lekarz stomatolog Wincenty Łepkowski. Od 1839 do 1843 roku uczył się w Gimnazjum św. Anny w Krakowie, gdzie uzyskał świadectwo dojrzałości. W tym samym roku rozpoczął studia na wydziale Filozoficznym na Uniwersytecie Jagiellońskim. W tym okresie ukazywały się jego pierwsze publikacje (np. w latach 1845-46 w wielkopolskim „Przyjacielu Ludu” ukazywały się jego artykuły o zabytkach Krakowa). Z powodu problemów finansowych w ramach poszukiwania pracy, zajmował się przez krótki okres weterynarią. Następnie podjął próby pracy dziennikarskiej na co wpływ miała napięta sytuacja polityczna związana z rokiem 1848. Pracował przy tworzeniu wielu ówczesnych czasopism, początkowo pisał dla „Jutrzenki”, po czym przez pewien czas wydawał „Gazetke”. Ponadto, przed końcem 1848 roku przeniósł się do Bytomia gdzie wspierał działania narodowowyzwoleńcze, m.in. pracował dla „Dziennika Górnoszląskiego” i był współzałożycielem „Towarzystwa pracujących dla oświaty ludu górnoszląskiego”, co więcej wspierał walkę o równouprawnienie języka polskiego w szkolnictwie i administracji. Podczas pobytu na Śląsku Józef Łepkowski, zapoznał się z kulturą i historią tego regionu, wydawał wiele publikacji w całej Polsce, które miały na celu zwrócenie uwagi na tę dzielnicę.
W roku 1849 władze pruskie za działalność polonizacyjną zmusiły Łepkowskiego do opuszczenia tego regionu, wtedy badacz wrócił do Krakowa, gdzie został powołany na członka Miejskiej Komisji rewindykującej tytuły własności dla majątku miasta. Był to również czas kiedy to Józef Łepkowski na nowo zaczął zajmować się ochroną zabytków oraz szeroko pojętym krajoznawstwem. Zaraz po przyjeździe do Krakowa razem z Józefem Jerzmanowskim penetrował okolice Krosna oraz Jasła. W następnych latach zwiedzał kolejne regiony Galicji, w tym Tatry, spostrzeżenia z tych wypraw publikując systematycznie w różnych periodykach. W 1850 r. w Krakowie ukazała się jego rozprawa pt. „Kalwaria Zebrzydowska i jej okolice pod względem dziejowym i archeologicznym”. W tym samym roku architekt miejski Karol Kremer w ramach „Towarzystwa naukowego” powołał wydział archeologiczny, którego skład wszedł m.in. Józef Łepkowski. Rok 1850 był również ważny, ponieważ wybuchł wtedy w Krakowie wielki pożar, doprowadzając do zniszczenia cennych zabytków miasta, wydarzenie to miało niemały wpływ na dalszą naukową działalność badacza w ramach ich ochrony, publikował on wtedy rozprawy o zabytkach Krakowa w czasopismach krakowskich, lwowskich, warszawskich i wileńskich. Rok później Łepkowski został mianowany przewodniczącym Komisji Restauracji Pomników i zaproponował Towarzystwu Naukowemu wykonanie mapy archeologicznej dla ułatwienia inwentaryzacji i opieki nad zabytkami na terenie kraju.
W uznaniu działalności badacza w 1852 powołano Łepkowskiego na członka Towarzystwa Naukowego Krakowskiego i zlecono mu zinwentaryzowanie zbiorów przy Bibliotece Uniwersytetu Jagiellońskiego. Między 1856 a 1857 rokiem odbył on w celach naukowych podróż po krajach niemieckich oraz Francji, co było źródłem inspiracji do napisania rozprawy pt. „Broń sieczna w ogóle i w Polsce uważana archeologicznie”. W roku 1857 został przewodniczącym komisji wyłonionej z Oddziału Archeologii do oddzielenia kolekcji Towarzystwa od zbiorów uniwersyteckich, prace ukończono w roku 1864 zaś Muzeum Towarzystwa zostało przeniesione do nowej siedziby już w 1861 roku (chociaż wtedy nie była jeszcze ukończona). W 1857 roku Wileńska Komisja Archeologiczna połączona z Muzeum Starożytności w Wilnie mianowała Józefa Łepkowskiego swym członkiem rzeczywistym. W lutym 1858 r. został jednym z członków komitetu do organizacji Wystawy Starożytności, którą miało przygotować Towarzystwo. W latach 1862 – 1870 Józef Łepkowski piastował funkcje wiceprezesa Oddziału Archeologii i Sztuk Pięknych, forsował wtedy poglądy, iż do głównych zadań stawianych przed archeologią jest konserwacja i opieka nad zabytkami. W latach sześćdziesiątych XIX wieku obok sprawowanych stanowisk badacz ten wyróżniał się ogromem pracy indywidualnej, uratował wiele zabytków i przeprowadził wiele badań wykopaliskowych na terenach całej Polski, którym poświęcił wielką liczbę rozpraw naukowych.
W roku 1863 Józef Łepkowski habilitował się na Uniwersytet Uniwersytecie Jagiellońskim w zakresie archeologii średniowiecznej z zastosowaniem do zabytków słowiańskich i polskich. Dwa lata później otrzymał tytuł doktora filozofii oraz jako docent prywatny prowadził wykłady z historii sztuki średniowiecznej. W październiku 1866 został mianowany profesorem nadzwyczajnym i w tym samym roku zaczął organizować Gabinet Archeologiczny przy Uniwersytecie, oddając na jego potrzeby własne zbiory. Początkowo działalność Gabinetu była mocno ograniczona finansowo oraz brakiem odpowiedniego miejsca (dopiero w 1871 roku badacz uzyskał stały lokal na parterze ówczesnej Biblioteki Jagiellońskiej, przyznany mu przez Senat uczelni). Gabinet Archeologiczny za życia Łepkowskiego stał się jednym z najważniejszych ośrodków naukowych ówczesnej polskiej archeologii, wzbudzał również znaczne zainteresowanie wśród badaczy zagranicznych.
W 1875 roku badacz został mianowany profesorem zwyczajnym archeologii, dzięki czemu na Uniwersytecie Jagiellońskim powstała pierwsza na ziemiach polskich katedra specjalizująca się w tej dziedzinie naukowej, natomiast Łepkowskiemu otworzono drzwi do dalszej kariery badawczej. W latach 1877-78 był Dziekanem Wydziału Filozoficznego, a w roku akademickim 1885/86 Rektorem UJ. Równocześnie (dzięki staraniom Jana Matejki) został powołany na stanowisko docenta w Szkole Sztuk Pięknych, w której prowadził w latach 1877-91 wykłady z historii sztuki. W roku 1876 badacz został mianowany rządowym konserwatorem zabytków sztuki dla miasta Krakowa, przyczynił się tutaj do restauracji wielu zabytków, dzięki jego staraniom krypcie pod kościołem św. Michała na Skałce zostały pochowane prochy Długosza w 400. rocznicę śmierci wielkiego kronikarza.
Józef Łepkowski jako badacz, publicysta oraz konserwator zabytków na przestrzeni wielu lat nawiązał dużo bardzo ważnych znajomości dla rozwoju archeologii w Polsce. Był członkiem towarzystw naukowych w: Wilnie, Wiedniu, Królewcu, Norymberdze, Poznaniu, Berlinie, Dreźnie, Pradze, Wrocławiu i in. Jego publikacje dotykały najróżniejszych problemów, w swoich pracach zdołał poruszyć niemal wszystkie zagadnienia dotyczące dziejów i kultury Polski. Za pomocą swoich badań i licznych podróży przyswajał polskiej nauce wyniki badań prowadzonych w innych częściach Europy. Był to jeden z ostatnich przedstawicieli nauki o starożytnościach pojmowanej jako jedna całość. Jedną z jego największych zasług dla archeologii polskiej była jej popularyzacja na tle międzynarodowym oraz pośród młodych pasjonatów.
W październiku 1893 Józef Łepkowski, ze względu na stan zdrowia złożył prośbę o zwolnienie go z obowiązków profesora Uniwersytetu i dyrektora Gabinetu Archeologicznego, a także z obowiązków konserwatora. W kilka miesięcy później zmarł i został pochowany na Cmentarzu Rakowickim w Krakowie w grobowcu rodzinnym, w kwaterze Ł. Swoim życiem i pracą naukową podłożył podwaliny pod archeologię rozumianą jako nauka, a także przyczynił się do rozwoju historii sztuki. O wielkości tego uczonego może również świadczyć fakt, że data jego śmierci została przez Józefa Kostrzewskiego uznana za granicę między dwoma okresami historii polskich badań archeologicznych.
W latach 1860-1894 był członkiem honorowym Poznańskiego Towarzystwa Przyjaciół Nauk. Był również jednym z autorów haseł do 28 tomowej Encyklopedii Powszechnej Orgelbranda z lat 1859-1868. Jego nazwisko wymienione jest w I tomie z 1859 roku na liście twórców zawartości tej encyklopedii.

</doc>
<doc id="81576" url="https://pl.wikipedia.org/wiki?curid=81576" title="Konrad Jażdżewski">
Konrad Jażdżewski

Konrad Jażdżewski (23 listopada 1908 w Kluczborku, zm. 21 kwietnia 1985 w Łodzi) – polski archeolog, profesor archeologii na Uniwersytecie Łódzkim. W latach 1956-1979 dyrektor Muzeum Archeologicznego i Etnograficznego w Łodzi.
Życiorys.
Urodził się w rodzinie mieszczańskiej o polskich tradycjach patriotycznych. Ze względu na charakter pracy ojca uczęszczał kolejno do szkół gimnazjalnych (od 1915–1926) w Chociebużu, w Berlinie, Kluczborku, Trzemesznie, Poznaniu, Grudziądzu i Gnieźnie. Maturę zdał w roku 1926 w Państwowym Gimnazjum im. Bolesława Chrobrego w Gnieźnie i tegoż roku zapisał się na Uniwersytet Poznański. Studia kontynuował na wydziale prehistorii pod kierunkiem profesora Józefa Kostrzewskiego.
Pracę doktorską "Kultura pucharów lejkowatych w Polsce środkowej i zachodniej" pod kierunkiem profesora Józefa Kostrzewskiego obronił w roku 1936 na Uniwersytecie Poznańskim. 20 kwietnia 1939 uzyskał habilitację jako docent prehistorii Polski na Wydziale Humanistycznym Uniwersytetu Poznańskiego (temat rozprawy: "Prezentacji wyników badań w Brześciu Kujawskim"). Był m.in. współpracownikiem poznańskiej szkoły archeologicznej kierowanej przez profesora Józefa Kostrzewskiego oraz kierownikiem kolejnych misji archeologicznych w Brześciu Kujawskim i Dobrem, gdzie badał neolityczne osady i cmentarzyska najstarszych społeczeństw rolniczo-hodowlanych sprzed 6 tys. lat, oraz w Wietrzychowicach, gdzie eksplorowano grobowce megalityczne.
W przededniu wybuchu II wojny światowej otrzymał propozycję objęcia kierownictwa Katedry Prehistorii na Uniwersytecie Stefana Batorego w Wilnie, jednak przeszkodziła w tym wojna. W jej trakcie był dyrektorem Państwowego Muzeum Archeologicznego w Warszawie oraz członkiem konspiracyjnego komunistycznego Komitetu Słowiańskiego, dla którego opracował "Atlas do pradziejów Słowian" wydany drukiem w 1949 roku. Po wojnie zaangażował się we wspierany przez Związek Radziecki ruch nowosłowiański, został członkiem zespołu redakcyjnego "Kalendarza Słowiańskiego", którego współpracownikami byli m.in. Władysław Kołodziej, prof. Tadeusz Banachiewicz, dr Emil Konar-Jelinek i Drzewid Wrócisław Kołmirski. Był związany z nowo powstałą Katedrą Archeologii na Uniwersytecie Łódzkim. 1 kwietnia 1945 r. został kierownikiem Zakładu Prehistorii, a następnie Katedry Archeologii Uniwersytetu Łódzkiego. Konrad Jażdżewski kierował katedrą do roku 1971, kiedy to został zmuszony ograniczyć się do funkcji dyrektora Muzeum Archeologicznego i Etnograficznego w Łodzi (wcześniej noszącego nazwę Miejskiego Muzeum Prehistorycznego), którego był także twórcą. Jako jeden z oponentów władz komunistycznych został zmuszony do odejścia z kierowanej przez niego katedry archeologii w roku 1971, a następnie został usunięty z Uniwersytetu Łódzkiego. W roku 1979 przeszedł na emeryturę.
M.in. twórca pojęcia gminoruchów na opisanie i wyjaśnienie genezy częściowego wyludnienia ziem polskich w okresie wędrówki ludów.
W 1983 r. został członkiem korespondentem PAN. W roku 1985 władze Uniwersytetu Łódzkiego nadały mu tytuł doktora honoris causa. Obecnie przy Muzeum Archeologicznym i Etnograficznym w Łodzi działa Fundacja im. prof. Konrada Jażdżewskiego. Do uczniów profesora należą m.in. Aleksander Gardawski, Waldemar Chmielewski, Jerzy Kmieciński, Andrzej Nadolski oraz Andrzej Abramowicz.
Jest jednym z honorowych obywateli miasta Praszka.
W 1957 został laureatem Nagrody Miasta Łodzi "w zakresie nauk humanistyczno-społecznych za wybitne osiągnięcia w dziedzinie archeologii""."
W 2008 roku w Muzeum Archeologicznym i Etnograficznym w Łodzi odsłonięto tablicę pamiątkową: "Profesorowi / Konradowi Jażdżewskiemu / i jego najbliższemu / współpracownikowi / Stanisławowi Madajskiemu / zasłużonym dla polskiej / archeologii a szczególnie / Muzeum Archeologicznego / i Etnograficznego w Łodzi / w setną rocznicę / ich urodzin / Łódź, październik – listopad 2008 roku".
Profesor miał pięcioro dzieci (trzy córki i dwóch synów). Jego syn, Krzysztof, jest biologiem polarnym, emerytowanym profesorem nauk biologicznych na Uniwersytecie Łódzkim.

</doc>
<doc id="81577" url="https://pl.wikipedia.org/wiki?curid=81577" title="Mitologia celtycka">
Mitologia celtycka

Mitologia celtycka – zespół wierzeń wyznawanych przez plemiona celtyckie przed przyjęciem przez nie chrześcijaństwa.
Wprowadzenie.
Podobnie jak inne ludy europejskie, przed przyjęciem chrześcijaństwa Celtowie byli ludem, którego religia miała charakter politeistyczny. Niektóre spośród składających się na ich religię mitów zostały utrwalone przez kronikarzy, a elementy ich mitologii wywarły wpływ na nowożytną cywilizację europejską.
Obecnie znaną mitologię celtycką można podzielić na trzy główne podgrupy powiązanych ze sobą wierzeń:
Kultura celtycka oraz istniejące w jej obrębie religie nie wykazywały podobnej ciągłości ani jednorodności, jak kultura łacińska czy grecka. Zgodnie z obecną wiedzą każde z plemion zamieszkujących rozległy obszar wpływów celtyckich miało swoje bóstwa lub "duchy miejsc". Bardzo niewiele spośród przeszło 300 znanych bóstw było czczonych w rzeczywistości.
Najważniejsze bóstwa.
Dagda.
Najwyższym bogiem panteonu celtyckiego wydaje się Dagda. Jego imię oznacza "Dobry Bóg" – "dobry" nie tylko w sensie moralnym, lecz we wszystkim, co robił (wszechpotężny). Uosabia on postać ojca, protektora plemienia; jest też bogiem zasadniczym, źródłem wierzeń w inne celtyckie bóstwa płci męskiej, które w istocie były jego odmianami. Bogowie celtyccy byli istotami dosyć mocno nieokreślonymi – być może powinno się ich traktować raczej jako klan, niż jako sformalizowany panteon. W pewnym sensie wszystkie bóstwa celtyckie były podobne greckiemu Apollinowi, którego nigdy nie udało się określić jako boga o konkretnie przypisanej funkcji.
Opowieści irlandzkie opisują Dagdę jako postać o niezwykłej mocy, wyposażoną w maczugę i kocioł. W Dorset znajduje się znany, wycięty w kredowej glebie, kontur ityfallicznego giganta z maczugą. Mimo iż prawdopodobnie powstał w czasach rzymskich, możliwe jest, że symbolizuje on Dagdę. W Galii przedstawiano go jako Sucellusa, mężczyznę z młotem i pucharem.
Morrigan.
Małżonka Dagdy była znana pod różnymi imionami, z których najczęstszym było Morrigan ("Królowa Demonów"), czasem wymawiane jako "Morrigna". Nazywano ją też "Nemain" ("Panika") albo "Badb Catha" ("Kruk Bitwy"), wierzono, iż zmienia się we wronę bądź w kruka i syci się widokiem krwi na polu walki.
Belenus.
Belenus miał charakter bóstwa raczej regionalnego, czczonego głównie w północnej Italii i na zamieszkanym przez Galów wybrzeżu Morza Śródziemnego. Był przede wszystkim bogiem rolnictwa, z którym łączyło się wielkie święto Beltane.
Lug.
Ważne w religii celtyckiej stanowisko tego boga (znanego też jako Lugh) wskazują liczne miejsca występowania jego imienia, z których najbardziej znane to Lugdunum (obecnie "Lyon") oraz Lugdunum Batavorum (obecnie "Leiden"). W mitach celtyckich (w których późno znalazł się wśród bóstw) przedstawiany jest zawsze jako młody mężczyzna, którego bronią była włócznia i proca. Ku jego czci urządzano święto "Lughnasadh".
Inni bogowie.
Celtowie czcili również wiele innych bóstw, o których wiadomo niewiele poza ich nazwami. Wśród nich występowali: Brigit (lub "Brigid"), córka Dagdy; boginie natury, jak Tailtiu i Macha czy Epona, bogini koni. Wśród bóstw płci męskiej byli m.in. Cu Roi oraz nieśmiertelny piwowar Goibniu.
Bardzo dawnym bogiem był z pewnością Cernunnos („Rogaty”, którego wizerunek prawdopodobnie znajduje się na srebrnym naczyniu znalezionym w duńskim Gundestrup, datowanym na II-I w. p.n.e. Lukan w I wieku n.e. wymienia ważnych bogów o imionach: Taranis, Teutates i Esus, o których archeologiczne świadectwa celtyckie dają nie dość dowodów na to, jak ważnymi były bóstwami.
Niektóre z nich mogły być jedynie odmianami (postaciami) innych, np. gallo-romańska bogini koni Epona mogła przeistoczyć się w walijską boginię Rhiannon czy w najbardziej czczoną w irlandzkim Ulsterze Machę.
Kulty celtyckie.
Wcześni Celtowie nie budowali świątyń ku czci swoich bóstw; uważali natomiast pewne gaje (nemeton) za święte i godne tego, aby być miejscami kultu. Niektóre drzewa same były uważane za święte. Ważność drzew w religii celtyckiej uwidacznia fakt, że sama nazwa plemienia Eburonów odwołuje się do drzewa cisowego, a w irlandzkich mitach pojawiają się nazwy takie, jak Mac Cuilinn ("syn ostrokrzewu") czy Mac Ibar ("syn cisu").
Celtowie zaczęli budować świątynie dopiero w okresie wpływów rzymskich, a zwyczaj ten przeszedł później na plemiona germańskie, przez które zostali później wyparci.
Pisarze rzymscy podkreślali, jakoby Celtowie na dużą skalę składali ofiary z ludzi. W źródłach irlandzkich istnieją marginalne dowody na poparcie tego poglądu. Większość z informacji o tym to jednakże "fakty z drugiej ręki" i pogłoski. Niewiele odkryć archeologicznych mogłoby je potwierdzić, zatem większość współczesnych historyków uważa, iż ofiary z ludzi w kulturach celtyckich były zjawiskiem bardzo rzadkim.
Istniał również kult wojowników, koncentrujący się na uciętych wrogom głowach. Celtowie zaopatrywali zmarłych w broń i inne wyposażenie, co oznacza, że wierzyli w życie pozagrobowe. Przed pogrzebem ucinali oni zmarłemu głowę i rozrywali czaszkę, aby jego duch nie mógł wędrować.
Mówiąc o Celtach, nie sposób pominąć Druidów. Te postacie, uromantycznione w późniejszych czasach, były po prostu typową dla wszystkich wczesnych społeczności indoeuropejskich klasą szamanów. Innymi słowy, byli oni odpowiednikiem indyjskiej kasty braminów lub irańskich magi i, tak samo jak tamci, specjalizowali się w uprawianiu magii, ofiar i wróżbiarstwa.
Kojarzeni są szczególnie z dębem i jemiołą; tej drugiej być może używali do wytwarzania lekarstw lub środków halucynogennych. Aby wyjaśnić skojarzenie, uważa się, że słowo "druid" pochodzi od rdzenia słowotwórczego oznaczającego "dąb", choć rdzeń ten, prawdopodobnie indoeuropejski, ogólnie oznaczał solidność.
Bardowie, z drugiej strony, byli tymi, którzy wychwalali czyny i odwagę wojowników plemienia. Kultura celtycka nie była kulturą historyczną, co znaczy, że nie ma spisanej historii; była to historia przekazywana ustnie; nie oznacza to, że była ona łatwo zapominana, bowiem w dziejach, kultury opierające się na ustnych przekazach historycznych przykładają do nich większą wagę niż te oparte na przekazach piśmiennych. Zakłada się, iż szczególnie dobrzy w tym byli bardowie, gdyż słowa w postaci pieśni są łatwiejsze do zapamiętania.
Mogła w dodatku istnieć klasa "jasnowidzów" lub "proroków". Strabon nazywa ich "vates", od celtyckiego słowa oznaczającego "natchniony" lub "ekstatyczny".
Jest przeto całkiem możliwe, iż społeczeństwo celtyckie posiadało nie tylko element opartej na rytuałach i cudotwórstwie religii druidów, ale również szamański element kontaktu z zaświatami (światem umarłych).

</doc>
<doc id="81579" url="https://pl.wikipedia.org/wiki?curid=81579" title="Augmentacja">
Augmentacja

Augmentacja – technika imitacyjna polegająca na wydłużeniu, najczęściej dwukrotnym, wszystkich wartości rytmicznych tematu. Szeroko wykorzystywana w barokowej polifonii i przekształceniach wariacyjnych. Techniką odwrotną do augmentacji jest dyminucja.

</doc>
<doc id="81581" url="https://pl.wikipedia.org/wiki?curid=81581" title="Dyminucja">
Dyminucja

Dyminucja - technika imitacyjna polegająca na skróceniu każdej wartości rytmicznej o połowę, efektem czego jest przebieg melodyczny dwa razy krótszy czasowo od wersji pierwotnej. Cała nuta zamieniana jest na półnutę, ósemka na szesnastkę itd. 
Dyminucja była szeroko wykorzystywana w polifonii barokowej i przekształceniach wariacyjnych. Techniką odwrotną jest augmentacja.

</doc>
<doc id="81583" url="https://pl.wikipedia.org/wiki?curid=81583" title="Karliczka zwyczajna">
Karliczka zwyczajna

Karliczka zwyczajna, karliczka ("Zapornia pusilla") – gatunek małego ptaka wodnego z rodziny chruścieli (Rallidae), zamieszkujący Eurazję, Australazję i Afrykę. Nie jest zagrożony wyginięciem.
Podgatunki i zasięg występowania.
Karliczka zamieszkuje w zależności od podgatunku:
Status, zagrożenia i ochrona.
Międzynarodowa Unia Ochrony Przyrody (IUCN) uznaje karliczkę za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji wstępnie szacuje się na 0,5–1,0 miliona dorosłych osobników. Organizacja BirdLife International w 2015 roku szacowała liczebność populacji europejskiej na 980–1400 tokujących samców. Ogólny trend liczebności populacji nie jest znany.
Zagrożeniem dla tego gatunku jest utrata i degradacja naturalnych siedlisk. Dużą śmiertelność w trakcie migracji powodują zderzenia z liniami energetycznymi i słupami wysokiego napięcia.
W Polsce podlega ścisłej ochronie gatunkowej, jednak zgodnie z Polską czerwoną księgą zwierząt jest uznana za gatunek zanikły.

</doc>
<doc id="81589" url="https://pl.wikipedia.org/wiki?curid=81589" title="Balor">
Balor

Balor – w religii celtyckiej bóg śmierci i król Fomorian. Jego ojcem był Buarainech, a żoną – Cethlenn. Balor miał tylko jedno oko, które było przeważnie zamknięte; jego spojrzenie zabijało każdego, kto je zobaczył.
Opis legendy.
Według przepowiedni Balor miał zostać zabity przez swojego wnuka. Uwięził więc swoją córkę Ethlinn w kryształowej wieży, aby nie zaszła w ciążę. Mimo to jeden z Tuatha Dé Danann o imieniu Cian, z pomocą druidki Birog, dostał się do wieży. Ethlinn urodziła mu syna, Balor jednak wrzucił go do morza. Birog uratowała go i oddała pod opiekę Manannan mac Lira (który został jego zastępczym ojcem). Dziecko zostało przyjęte do ludu Tuatha de Danann i otrzymało imię Lugh Lamhfada. Poprowadził on Tuatha przeciw Fomorianom w Drugiej Bitwie pod Magh Tuireadh. Podczas tej bitwy, Ogma rozbroił Balora, a ten zabił swoim spojrzeniem króla Nuadę; Lugh zabił Balora ciskając w jego śmiercionośne oko Włócznią Przeznaczenia.

</doc>
<doc id="81593" url="https://pl.wikipedia.org/wiki?curid=81593" title="Skanowanie portów">
Skanowanie portów

Skanowanie portów – działanie polegające na wysyłaniu pakietów TCP lub UDP do systemu lub systemów (dowolnego typu: komputerów, drukarek, routerów) dostępnych przez sieć TCP/IP celem sprawdzenia otwartych portów i dostępnych serwisów.
Istnieje wiele metod skanowania i analizy nadchodzących odpowiedzi.
Potencjalnie dzięki skanowaniu można uzyskać dużo informacji o:
Ze względu na to, iż informacje uzyskane ze skanowania portów mogą być wykorzystane do złamania zabezpieczeń systemu administratorzy zwykle sami sprawdzają co widać patrząc z zewnątrz.
Skaner portów jest to oprogramowanie przeznaczone do szukania otwartych portów na serwerach. Jest ono często używane przez administratorów w celu sprawdzenia zabezpieczeń ich sieci oraz przez crackerów do znalezienia otwartych portów.
Skanowanie portu serwera jest to szukanie nasłuchujących portów na danym serwerze. Inną metodą jest portsweep która skanuje wiele serwerów w poszukiwaniu konkretnego nasłuchującego portu. Jest ona przeważnie stosowana w celu znalezienia specyficznej usługi, na przykład, robak komputerowy oparty na SQL może szukać serwerów nasłuchujących na porcie TCP/UDP numer 1433.
Podstawowa wiedza o TCP/IP.
TCP/IP jest obecnie najczęściej używanym protokołem sieciowym w internecie. W tym systemie serwery i usługi sieciowe są określone dwoma parametrami: adresem sieciowym i numerem portu. Istnieje 65536 różnych używalnych numerów portów. Większość usług używa ograniczoną liczbę portów; ich numery zostaną zarejestrowane w IANA kiedy usługa stanie się wystarczająco znacząca.
Część skanerów portów skanuje tylko najczęściej używane, lub najbardziej wrażliwe, porty na danym serwerze. Zobacz: porty protokołu.
Wynik skanowania jest najczęściej zaliczony do jednej z trzech kategorii:
Otwarte porty stanowią dwa zagrożenia o których administratorzy muszą wiedzieć:
Zamknięte porty mogą stanowić tylko to drugie zagrożenie. Zablokowane porty nie stanowią żadnego rozsądnego zagrożenia. Jest możliwość, że istnieją nieznane luki w bezpieczeństwie oprogramowania bądź systemu operacyjnego.
Informacje pozyskane skanerem portów mają zgodne z prawem zastosowania, na przykład sprawdzenie bezpieczeństwa sieci. Jednak skanowanie portów może posłużyć tym, którzy zamierzają złamać zabezpieczenia. Wiele exploitów polega na znalezieniu otwartych portów przez skaner portów i wysłaniu dużych ilości danych w celu osiągnięcia stanu zwanego przepełnieniem bufora. Takie działanie może mieć negatywny wpływ na bezpieczeństwo sieci i komputerów należących do niej, skutkujące utratą bądź ujawnieniem poufnych informacji i uniemożliwieniem pracy.
Skanowanie SYN.
Skanowanie SYN jest najbardziej popularną formą skanowania TCP. Skaner portów zamiast używać funkcji sieciowych systemu operacyjnego wysyła „surowe” pakiety IP i monitoruje odpowiedzi. Ten typ skanowania jest również nazywany „częściowo otwartym skanowaniem” (ang. "half-open scanning"), ponieważ nigdy faktycznie nie otwiera pełnego połączenia TCP. Skaner portów generuje pakiet SYN. Jeżeli port jest otwarty, odpowie pakietem SYN-ACK. Komputer skanujący odpowiada pakietem RST zamykając połączenie zanim „przywitanie” (ang. "handshake") jest ukończone.
Używanie „surowych” połączeń ma wiele zalet, dających skanerowi portów pełną kontrole nad pakietami wysłanymi i limitami czasu odpowiedzi pozwalających na szczegółowe analizowanie odpowiedzi. Istnieje dyskusja, które skanowanie jest mniej intruzyjne dla danego serwera. Skanowanie SYN ma zaletę tego, że indywidualne usługi nigdy faktycznie nie odbierają połączenia, podczas gdy inne usługi mogą być przerwane skanowaniem połączenia. RST podczas „przywitania” może jednak powodować problemy w pewnych oprogramowaniach sieciowych w szczególności dla prostych urządzeń jak drukarki. W tym wypadku nie ma jednoznacznie dobrego rozwiązania.
Skanowanie TCP.
Najprostsze skanery portów używają funkcji sieciowych systemu operacyjnego i jest to przeważnie następna opcja gdy SYN nie jest realnym rozwiązaniem. Nmap nazywa tę metodę "connect scan", nazwaną po Uniksowym wywołaniu systemowym connect(). Jeżeli port jest otwarty, system operacyjny dokańcza „przywitanie” (ang. "three-way handshake") protokołu TCP i skaner portów natychmiast kończy połączenie. W przeciwnym wypadku zwrócony jest kod błędu. Zaletą tej metody jest fakt, że użytkownik nie musi posiadać specjalnych uprawnień. Jednak używanie funkcji sieciowych systemu operacyjnego uniemożliwia kontrolę niskopoziomową (ang. "low-level control"), dlatego też to skanowanie jest rzadziej używane.
Skanowanie UDP.
Skanowanie UDP jest również możliwe, jednak są „problemy” techniczne. UDP jest protokołem bezpołączeniowym, więc nie ma żadnego odpowiednika pakietu TCP SYN. Natomiast, gdy pakiet UDP jest wysłany do portu, który nie jest otwarty, system odpowie wiadomością o nieosiągalności portu ICMP. Większość skanerów portów UDP używa tej metody skanowania
i wykorzystuje brak odpowiedzi, aby stwierdzić, że port jest otwarty. Jednak gdy port jest zablokowany przez zaporę sieciową, ta metoda błędnie określi że port jest otwarty. Kiedy wiadomość o nieosiągalności portu jest zablokowana wszystkie porty będą pokazane jako otwarte. Ta metoda również zależy od ICMP rate limiting.
Alternatywnym podejściem jest wysyłanie pakietów UDP (specyficznych dla aplikacji) w nadziei uzyskania odpowiedzi na poziomie warstwy aplikacji. Na przykład wysyłanie zapytania DNS do portu 53 skutkuje odpowiedzią, jeżeli serwer DNS istnieje. Ta metoda jest o wiele bardziej wiarygodna w określaniu otwartych portów. Jest ograniczona jednak do skanowania portów na których, specyficzne dla aplikacji, pakiety „sondy” są dostępne. Niektóre narzędzia (np. nmap) mają sondy dla mniej niż 20 usług UDP, podczas gdy komercyjne narzędzia (np. nessus) posiadają 70. W niektórych przypadkach usługa może nasłuchiwać na porcie, ale być tak skonfigurowana, aby nie odpowiadać na konkretny pakiet „sondę”.
Żeby zaradzić różnym ograniczeniom każdego podejścia niektóre skanery oferują metodę hybrydową. Na przykład używanie nmap z opcją -sUV rozpocznie metodę wykorzystującą ICMP zaznaczając wszystkie porty jako „zamknięte”, bądź „otwarte|filtrowane”. Porty otwarte|filtrowane są następnie „sondowane” w celu uzyskania odpowiedzi aplikacji i zaznaczane jako „otwarte” gdy taka nastąpi.
Skanowanie ACK.
Skanowanie ACK jest jednym z najbardziej unikalnych typów skanowania, ponieważ nie stwierdza dokładnie czy port jest otwarty czy zamknięty, tylko czy port jest filtrowany czy nie. Jest to szczególnie dobre, gdy chce się wykryć obecność zapory sieciowej i jej reguł połączeń. Proste filtrowanie pakietów pozwoli nawiązać połączenia (pakiety z zestawem bitów ACK), aczkolwiek bardziej wyszukana zapora może nie zezwolić na to.
Skanowanie okien.
Rzadko stosowana ze względu na przestarzałą naturę, skanowanie okien, jest mało wiarygodne w określaniu czy port jest otwarty bądź zamknięty. Generuje taki sam pakiet jak metoda ACK, ale sprawdza czy pole okna pakietu było zmienione. Gdy pakiet dotrze do celu „wada projektowa” próbuje stworzyć rozmiar okna dla pakietu, jeżeli port jest otwartym zaznacza pole okna pakietu jako jedynki zanim wróci do wysyłającego.
Podczas gdy ta metoda została wyparta prawie kompletnie, używanie tej techniki skanowania z systemami, które już nie zapewniają wsparcia dla tej implementacji zwraca zera dla pola okna zaznaczając otwarte porty jako zamknięte.
Skanowanie FIN.
Od kiedy skanowanie SYN nie jest już takie niewidoczne, zapory sieciowe przeważnie skanują i blokują pakiety w formie pakietów SYN. Zaprezentowane w wydaniu Phrack 49 artykuł nr 15 z roku 1996 przez Uriel Maimon. Jest udokumentowane, że pakiety FIN mogą ominąć zaporę bez żadnej modyfikacji jego przeznaczenia. Zamknięte porty odpowiadają na pakiet FIN odpowiednim pakietem RST, podczas gdy otwarte porty ignorują pakiet „od ręki” To jest typowe zachowanie ze względu na naturę TCP i w pewnych aspektach jest to jego nieuniknionym upadkiem. Systemy podatne na ten rodzaj skanowania to większość Uniksów i systemów NT. Microsoft jest odporny ponieważ wyśle pakiet RST niezależnie czy port jest otwarty czy zamknięty.
Skanowanie jałowe.
Skanowanie jałowe (ang. "idle scan") pozwala na ukrycie obecności komputera skanującego. Do wykonania tego skanowania niezbędne jest skorzystanie z trzeciego hosta (poza skanującym i skanowanym), tzw. hosta zombie. Skanowanie jałowe wykorzystuje obserwację zmian numeru identyfikacyjnego IPID oraz fałszowanie adresu nadawcy pakietów. Jest to jedna z bardziej złożonych metod skanowania, zapewnia jednak duży poziom anonimowości.
Niestandardowe skanowanie TCP.
Pozwala użytkownikowi całkowicie skonfigurować skanowanie, ta technika skanowania jest raczej dla zaawansowanych potrzeb gdy standardowe techniki skanowania mają braki w pewnych aspektach.
Inne typy skanowania.
Istnieją bardziej nietypowe metody skanowania, mają wiele ograniczeń i nie są powszechnie używane. Nmap wspiera większość z nich.
Problemy z dostawcami internetu i skanowaniem portów.
Wielu dostawców internetu pozbawia swoich klientów możliwości skanowania portów poza ich sieciami domowymi. Jest to przeważnie uregulowane w umowie na którą klient się zgodził. Inne publiczne i prywatne sieci również mogą nałożyć takie ograniczenia na użytkowników.
Niektórzy dostawcy internetu implementują filtry pakietów albo przezroczysty serwer pośredniczący, które zapobiegają skanerom portów możliwości dostępu do pewnych portów. Na przykład jeżeli ISP udostępnia transparent HTTP proxy na porcie 80, skany portów jakiegokolwiek adresu pokażą, że port 80 jest otwarty niezależnie od stanu faktycznego.
Zobacz też.
Programy komputerowe służące do skanowania portów:
Programy wykrywające skanowanie portów:
Technika otwierania portów tylko uprawnionym użytkownikom:

</doc>
<doc id="81594" url="https://pl.wikipedia.org/wiki?curid=81594" title="Krzywica">
Krzywica

Krzywica (z gr. "Rachitis", ραχίτις – dosłownie zapalenie kręgosłupa), zwana również "angielską chorobą" – choroba występująca u dzieci, najczęściej pomiędzy 2 miesiącem a 3. rokiem życia dziecka, związana z zaburzeniami gospodarki wapniowo-fosforowej, spowodowana najczęściej niedoborem witaminy D. Powoduje zmiany w układzie kostnym i zaburzenia rozwojowe.
Historia.
Na podstawie opisów znalezionych w manuskryptach i z prac archeologicznych można przypuszczać, że zmiany kostno-szkieletowe, które mogły być wywołane krzywicą występowały już w starożytności. 
Średniowieczne opisy objawów krzywicy pochodzą z XV wieku, co wiadomo z informacji zawartych w późniejszych źródłach pisanych.
Po raz pierwszy szerszy opis choroby powodującej deformacje szkieletu podał Daniel Whistler w 1645 roku
w swojej pracy naukowej przedstawionej na uniwersytecie w Leyden pt.: "De morbo puerili Anglorum, quem patrio idiomate indigenae vocant "the rickets"". Pięć lat później została opublikowana książka Francisa Glissona pt. "De Rachitide sive morbo puerili qui vulgo the Rickets dicitur" przedstawił pełny obraz kliniczny. W 1651 roku książka została przetłumaczona na angielski, co wskazuje na zainteresowanie krzywicą w tym okresie w Anglii. Następne dwa stulecia nie przyniosły nowych odkryć i doniesień dotyczącej tej choroby.
Zachorowania na krzywicę przybrały rozmiary epidemiczne w XIX-wiecznej Anglii i niektórych innych krajach na północy Europy, gdzie niewielkie nasłonecznienie oraz warunki życia w zadymionych, przemysłowych miastach leżały u podstaw tego zjawiska. Stąd też wywodzi się historyczna nazwa krzywicy - "angielska choroba".
Na podstawie obserwacji ustalono, że krzywicę da się leczyć tranem i przez wiele lat stosowano go jako tradycyjne remedium. W 1824 roku tran po raz pierwszy zastosowano w lecznictwie. Jednak nie było wiadomo czy lecznicze działanie zależy od, występującej w tranie, witaminy A, czy od innego nieznanego czynnika. W 1906 roku Frederick Hopkins postulował, że składniki pożywienia mają profilaktyczne działanie przeciw szkorbutowi i krzywicy. 
W XIX i na początku XX wieku zaczęto sobie zdawać sprawę, że zmniejszona ekspozycja na światło słoneczne przyczynia się do powstawania tej choroby, a naświetlanie światłem, które zawiera promieniowanie ultrafioletowe, może stanowić metodę terapeutyczną. W roku 1861 Trousseau opublikował prace w której pisał, że krzywica zależy od niedoborów pokarmowych i nasłonecznienia. W roku 1892 angielski badacz Theobald Palm odkrył zależność między geograficznym występowaniem krzywicy i ilością światła słonecznego w tym rejonie. W 1919 roku Kurt Huldschinsky zastosował helioterapię z wykorzystaniem sztucznego źródła promieniowania UV w leczeniu krzywicy.
W pierwszych dekadach XX wieku odkryto, że działanie przeciwdziałające krzywicy ma odmienny od witaminy A rozpuszczalny w tłuszczach czynnik nazwany witaminą D. W 1924 roku, Hess i Weinstock oraz Steenbock dowiedli, że ekspozycja niektórych produktów na promieniowanie ultrafioletowe nadaje im właściwości przeciwkrzywicze. 
Ważne odkrycia dokonane m.in. przez laureata Nagrody Nobla Adolfa Windausa pozwoliły odkryć naturę chemiczną grupy pokrewnych związków steroidowych, które okazały się witaminą D. Poszerzenie wiedzy na temat witaminy D i etiopatologii krzywicy doprowadziło w XX wieku do wypracowania metod zapobiegania i leczenia tej choroby.
Pod koniec XX i na początku XXI wieku krzywica spotykana jest zupełnie wyjątkowo w krajach rozwiniętych, natomiast występuje jeszcze często w zubożałych krajach Trzeciego Świata.
Przyczyny.
Podstawową przyczyną krzywicy jest niedobór witaminy D (hipo- lub awitaminoza). Najczęściej spowodowany jest on niedostateczną ekspozycją na ultrafioletowe pasmo światła słonecznego i niedobory pokarmowe.
Objawy.
Pierwsze objawy choroby to utrata łaknienia, drażliwość, wzmożone pocenie się, skłonność do zaparć, niepokój, czasami charakterystyczny zapach moczu.
Inne objawy krzywicy:
Badania laboratoryjne.
W badaniach laboratoryjnych stwierdza się w surowicy krwi podwyższone stężenie fosfatazy alkalicznej i spadek fosforanów przy prawidłowym lub nieznacznie obniżonym poziomie wapnia.
Profilaktyka.
Przy właściwej opiece pediatrycznej krzywica jest bardzo rzadka w krajach rozwiniętych. Ważne jest zapobieganie polegające na podawaniu doustnie preparatów witaminy D3.

</doc>
<doc id="81596" url="https://pl.wikipedia.org/wiki?curid=81596" title="Gwiezdne wojny (gra fabularna)">
Gwiezdne wojny (gra fabularna)

Star Wars Roleplaying Game (SW RPG) – gra fabularna osadzona w świecie znanym z cyklu filmowego "Gwiezdne wojny".
Istnieją dwie oficjalne gry fabularne wykorzystujące świat stworzony przez George’a Lucasa:
Żadna z tych gier nie została wydana w Polsce.
Star Wars D6.
Mechanika tego systemu opiera się na rzutach klasycznymi sześciennymi kośćmi do gry.
System tworzenia postaci jest bardzo elastyczny – nie istnieją klasy czy profesje, znane z niektórych innych systemów. Od strony mechaniki postać opisana jest za pomocą sześciu cech zwanych atrybutami (zręczność, wiedza, zdolności mechaniczne, percepcja, siła, zdolności techniczne) oraz zestawu umiejętności, z których każda podporządkowana jest pod konkretny atrybut (np. uniki – zręczność, pilotowanie myśliwców kosmicznych – zdolności mechaniczne). Wartość atrybutu lub umiejętności przekłada się na liczbę kości, którą można wykorzystać podczas testu.
Testy przeprowadzane są za pomocą rzutu przeciwko ustalonemu poziomowi trudności lub przeciw rzutowi przeciwnika. Bohater posiada "Punkty Mocy" oraz "Punkty postaci", które można wykorzystać dla poprawienia wyników testów. Punkty postaci pełnią równocześnie rolę punktów doświadczenia – można wydawać je na rozwinięcie poszczególnych atrybutów i umiejętności postaci.
Stworzono następujące wydania tej gry:
W sumie przez 11 lat wydano ponad 100 pozycji spod znaku SW RPG, w tym podręczniki źródłowe, gotowe przygody, materiały poświęcone tworzeniu postaci, projektowaniu i prowadzeniu przygód i kampanii itp. Przez wiele lat system RPG stanowił podstawowe źródło informacji o świecie "Gwiezdnych wojen" dla autorów tworzących licencjonowane materiały – książki, komiksy itp.
System cieszył się dużą popularnością i przynosił firmie wymierne zyski, jednak „na skutek błędnych decyzji finansowych” wydawnictwo West End Games zbankrutowało w 1998 roku, tracąc tym samym licencję na wydawanie gry fabularnej. Od tego czasu system "Star Wars d6" nie jest wydawany.
Star Wars d20.
System wydawany był od 2000 roku, po przejęciu licencji na "Gwiezdne wojny" (ale nie na system SW RPG D6) przez firmę Wizards of the Coast. Mechanika tego systemu opiera się na systemie "d20" (używającym zasadniczo dwudziestościennej kości do gry), opracowanym na potrzeby trzeciej edycji systemu fantasy "Dungeons &amp; Dragons", z modyfikacjami związanymi ze specyfiką konwencji science fiction.
Wydano następujące podręczniki podstawowe:
Ze względu na niezadowalające wyniki finansowe serii, w roku 2004 WotC zaprzestało wydawania tej gry. W roku 2007 wznowiono jej wydawanie. Nowa edycja, nazwana "Saga Edition", jest ściśle powiązana z grą bitewną Star Wars Miniatures, a jej zasady zostały uproszczone w stosunku do poprzednich wersji.
Świat.
Świat odległej Galaktyki, w którym toczy się rozgrywka obu gier fabularnych jest oparty na sadze filmowej filmowej George’a Lucasa oraz na książkach, komiksach i grach komputerowych osadzonych w uniwersum "Gwiezdnych wojen".
Oficjalne podręczniki sugerują grę w następujących erach:
Nawiązania.
Na mechanice "Star Wars d20" oparta jest komputerowa gra fabularna ' firmy BioWare oraz jej kontynuacja o podtytule ', stworzona przez Obsidian Entertainment.

</doc>
<doc id="81604" url="https://pl.wikipedia.org/wiki?curid=81604" title="Nuada">
Nuada

Nuada Airgethlaim lub Nuadhat Airgethlaimh („Nuada ze Srebrną Ręką”) – mityczny heros i król Irlandii w latach 1206-1186 p.n.e. Syn Echtacha z ludu Tuatha Dé Danann, w 11 stopniu potomka Nemeda. Pokrewny galijskiemu i brytyjskiemu bogu Nodensowi; walijski odpowiednik to Nudd lub Lludd Llaw Eraint.
Nuada był królem ludu Tuatha Dé Danann przez siedem lat zanim przybył do Irlandii. 
W pierwszej bitwie na Mag Tured (Moytura) w Iar Connacht pokonał lud Fir Bolgów, utracił w niej jednak rękę. Z tego powodu usunięto go z tronu, bowiem jako kaleka nie mógł sprawować władzy. Jego miejsce zajął Bres, król Fomorian, który połączył oba ludy pod swą władzą, zaś Brigid z ludu Dananian została wówczas jego żoną. Dananianie nie byli jednak zadowoleni z nowego władcy, bowiem gdy wracali z uczt odbywających się na dworze, „"noże ich nie były zatłuszczone od mięsiwa, oddech ich piwem nie woniał"”. Król nie patronował też odpowiednio ich poetom i grajkom. Dananianie postanowili wówczas przywrócić do władzy Nuadę. Lekarz Dian Cécht i kowal Creidne wyleczyli go, doprawiając mu srebrną dłoń (stąd iryjski przydomek Argentlam czy walijski Llud Llaw Ereint). Bres został wygnany po siedmiu latach rządów, a Nuada poprowadził swój lud do walki z Fomorianami, wydając im drugą bitwę na Mag Tured. Po stronie Dananian stanęli słynni bohaterowie celtyccy: Lug Długoręki, Dagda (Eochaid Praojciec) oraz Ogma. Pokonali oni po ciężkiej walce Fomorian, których prowadził Balor Jednooki, dziad Luga ze strony matki. Nuada został jednak uśmiercony ścięciem głowy przez Balora. Wówczas Lug wybił Balorowi oko, które spadło na Fomorian i zabijało ich spojrzeniem. Po czym trzej herosi wdarli się do morskich siedzib wrogów i odzyskali skradzioną czarodziejską harfę Dagdy. Jej dźwięki uśpiły Fomorian, ostatecznie obalając ich rządy nad Irlandią.

</doc>
<doc id="81605" url="https://pl.wikipedia.org/wiki?curid=81605" title="Abenberg">
Abenberg

Abenberg – miasto w Niemczech, w kraju związkowym Bawaria, w rejencji Środkowa Frankonia, w regionie "Planungsregion Nürnberg", w powiecie "Landkreis Roth".
Leży ok. 10 km na zachód od Roth, przy drodze B466.
Podział administracyjny.
Miasto składa się z następujących części:

</doc>
<doc id="81606" url="https://pl.wikipedia.org/wiki?curid=81606" title="Nudd">
Nudd



</doc>
<doc id="81607" url="https://pl.wikipedia.org/wiki?curid=81607" title="Ludd">
Ludd



</doc>
<doc id="81609" url="https://pl.wikipedia.org/wiki?curid=81609" title="Wybory do Parlamentu Europejskiego na Malcie w 2004 roku">
Wybory do Parlamentu Europejskiego na Malcie w 2004 roku

Wybory do Parlamentu Europejskiego w 2004 roku odbyły się na Malcie 12 czerwca 2004. 

</doc>
<doc id="81610" url="https://pl.wikipedia.org/wiki?curid=81610" title="Abencerrajes">
Abencerrajes

Abencerrajes (Abenceragowie) – szlachecka rodzina mauretańska w Grenadzie.
Rodzina posiadała w XV w. duże wpływy w Emiracie Grenady. Wedle legendy zostali zamordowani przez Boabdila z rozkazu emira Abu'l Hassana w Alhambrze, w komnacie nazwanej później Salą Abenceragów (ok. 1460). Legenda o ich losie opisana została przez Perez de Hita w dziele "Guerras Civiles de Grenada", skąd pomysł zaczerpnął Chateaubriand do powieści "Les aventures du dernier des Abencerages".

</doc>
<doc id="81613" url="https://pl.wikipedia.org/wiki?curid=81613" title="Abenceragowie">
Abenceragowie



</doc>
<doc id="81614" url="https://pl.wikipedia.org/wiki?curid=81614" title="Abensberg">
Abensberg

Abensberg – miasto w Niemczech, w kraju związkowym Bawaria, w rejencji Dolna Bawaria, w regionie Ratyzbona, w powiecie Kelheim. Leży nad rzeką Abens.
Historia.
20 kwietnia 1809 Napoleon Bonaparte pokonał tutaj Austriaków. W 1919 miejscowość liczyła 2,2 tys. mieszkańców.
Sport.
W 1995 odbyła się tutaj runda Grand Prix Niemiec.

</doc>
<doc id="81615" url="https://pl.wikipedia.org/wiki?curid=81615" title="Uracyl">
Uracyl

Uracyl ( ‘mocz’, "" ‘ocet’) – organiczny związek chemiczny, jedna z pirymidynowych zasad azotowych wchodzących w skład nukleotydów RNA. W połączeniu z rybozą tworzy nukleozyd – urydynę. Reszta uracylu tworzy komplementarną parę z resztą adeniny w RNA. Pochodne uracylu (na przykład 5-fluorouracyl) stosowane są jako leki w onkologii.
Uracyl może występować w kilku formach tautomerycznych, np.:
Obecność uracylu została wykryta w meteorycie Murchison. Badania wykluczyły ziemskie pochodzenie cząsteczek.

</doc>
<doc id="81620" url="https://pl.wikipedia.org/wiki?curid=81620" title="Arbitraż (ekonomia)">
Arbitraż (ekonomia)

Arbitraż – operacja zakupu dobra na jednym rynku po niskiej cenie i sprzedaż tego dobra na innym rynku po wyższej cenie w celu osiągnięcia zysku na różnicy cen. 
Opis.
Istotą arbitrażu jest istnienie różnicy cen tego samego dobra na różnych rynkach lub na tym samym rynku. W przypadku, gdy ta różnica jest większa od kosztów transakcyjnych, inwestor kupując dobro na rynku tańszym i sprzedając na droższym osiąga zysk.
Arbitraż prowadzi do ograniczenia różnicy cen tego samego dobra (aktywa) na różnych rynkach do wysokości marży zależnej od wielkości kosztów transakcyjnych. Zgodnie z hipotezą rynku efektywnego arbitraż jest możliwy wyłącznie w sytuacji istnienia nieefektywności rynku. Dzięki arbitrażowi rynki są zatem bardziej efektywne.
Niektóre rodzaje arbitrażu nie wiążą się z żadnym ryzykiem.
Dobrami będącymi przedmiotem arbitrażu są często papiery wartościowe, waluty i instrumenty pochodne. Globalizacja rynków finansowych zmniejszyła jednak liczbę okazji do przeprowadzania tego rodzaju operacji.

</doc>
<doc id="81621" url="https://pl.wikipedia.org/wiki?curid=81621" title="Derkacz">
Derkacz

Derkacz, derkacz zwyczajny ("Crex crex") – gatunek średniej wielkości ptaka z rodziny chruścieli (Rallidae), zamieszkujący Europę poza jej północną i południową częścią oraz Azję po Zabajkale, skrajnie północy Iran, północno-zachodnie Chiny i środkową Syberię. Zimuje we wschodniej Afryce od wschodniej Demokratycznej Republiki Konga i południowej Tanzanii po wschodnie RPA. W Polsce to średnio liczny ptak lęgowy i przelotny. Gnieździ się w całym kraju, jednak jest to rozkład nierównomierny: liczniejszy jest na północnym wschodzie i wschodzie. Większość obserwacji dotyczy jedynie jego charakterystycznego głosu, ponieważ jest to ptak bardzo płochliwy, o skrytym trybie życia.
Systematyka.
Derkacz jest jedynym przedstawicielem rodzaju "Crex". Jest to gatunek monotypowy.
Status, zagrożenia i ochrona.
Międzynarodowa Unia Ochrony Przyrody (IUCN) od 2010 roku uznaje derkacza za gatunek najmniejszej troski (LC – "Least Concern"); wcześniej, od 2004 roku było on klasyfikowany jako gatunek bliski zagrożenia (NT – "Near Threatened"), a od 1994 jako gatunek narażony (VU – "Vulnerable"). Liczebność światowej populacji szacowana jest na około 3–7 milionów dorosłych osobników. Ogólny trend liczebności populacji uznawany jest za stabilny.
W Polsce objęty ochroną gatunkową ścisłą, wymaga ochrony czynnej. Najlepszą jej formą jest opóźnienie koszenia części łąk wraz z corocznym, naprzemiennym wyłączaniem wybranych ich fragmentów z użytkowania. Według szacunków Monitoringu Pospolitych Ptaków Lęgowych, w latach 2013–2018 populacja derkacza na terenie kraju liczyła 39–52 tysiące tokujących samców. Pomiędzy 2007 a 2018 rokiem odnotowano spadek liczebności o około 26%. Na "Czerwonej liście ptaków Polski" derkacz sklasyfikowany został jako gatunek narażony (VU).
Dawniej derkacz był ptakiem szeroko rozpowszechnionym w całej Europie. Gwałtowne spadki liczebności w drugiej połowie XX wieku w krajach Europy Zachodniej, odznaczających się koncentracją i wysoką mechanizacją rolnictwa, doprowadziły do tego, że pod koniec wieku derkacz był tam już ptakiem bardzo rzadkim, a obecnie występuje już tylko lokalnie. Najliczniejsze populacje przetrwały w krajach byłego bloku wschodniego.
Najważniejszymi przyczynami zanikania derkacza są przekształcanie i zanik dogodnych dla niego siedlisk, zabudowywanie i osuszanie dolin rzecznych i bagien, mechanizacja gospodarki rolnej oraz zbyt wczesne koszenie łąk. Zwłaszcza te dwa ostatnie zjawiska powodują, że nawet tam, gdzie słyszy się większe ilości „derkających” ptaków w okresie lęgowym, nie obserwuje się pomyślnego wyprowadzania lęgów. Z kolei nawet w regionach silnie zurbanizowanych, w których tylko występują przyjazne dla tego ptaka biotopy, głównie wilgotne nieużytki, porośnięte roślinnością łąkową, obserwuje się pojawianie się tego ptaka. Tak jest np. na Górnym Śląsku, od Mysłowic przez Chorzów, Siemianowice Śląskie, Bytom po Gliwice, w rejonie Rybnika, Żor czy Jaworzna.

</doc>
<doc id="81624" url="https://pl.wikipedia.org/wiki?curid=81624" title="Góra Cooka">
Góra Cooka

Góra Cooka (ang. "Aoraki/Mount Cook", maori "Aoraki") – najwyższy szczyt Nowej Zelandii, położony w Alpach Południowych, łańcuchu górskim ciągnącym się wzdłuż zachodniego wybrzeża Wyspy Południowej. Jego wysokość wynosiła początkowo 3764 m n.p.m., ale obecnie jedynie 3724 m (w grudniu 1991 roku, na skutek osunięcia się skał, wysokość zmniejszyła się o 10 m, zaś w 1996 o dalsze 30 m). Brytyjska nazwa została nadana na cześć kapitana Jamesa Cooka, który dotarł do Nowej Zelandii w 1770 roku. Nazwa maoryska pochodzi z legendy iwi Ngāi Tahu zamieszkującej Wyspę Południową: "Aoraki" miał być jednym z trzech synów Ojca Niebios, który zamienił się w skałę. 
Szczyt słynie z bardzo dużej wysokości względnej - ściana Caroline Face ma wysokość 2500 m. Na zboczach znajdują się dwa lodowce górskie: Lodowiec Tasmana i Hookera. Szczyt objęty jest ochroną w ramach Parku Narodowego Góry Cooka. 
Góra Cooka jest miejscem często odwiedzanym przez turystów. Pierwszego wejścia dokonali Tom Fyfe, Georga Graham i Jack Clarke w 1894 roku.
Niegdyś u podnóża góry istniała skocznia narciarska Mount Cook Ski Jump.

</doc>
<doc id="81628" url="https://pl.wikipedia.org/wiki?curid=81628" title="Sudan (ujednoznacznienie)">
Sudan (ujednoznacznienie)



</doc>
<doc id="81629" url="https://pl.wikipedia.org/wiki?curid=81629" title="Geografia Nowej Zelandii">
Geografia Nowej Zelandii



</doc>
<doc id="81633" url="https://pl.wikipedia.org/wiki?curid=81633" title="Spleja">
Spleja



</doc>
<doc id="81634" url="https://pl.wikipedia.org/wiki?curid=81634" title="Pło">
Pło

Pło (regionalnie także pod nazwą spleja) – kożuch roślin torfowiskowych występujący na wodzie w formie zarastającego brzegu lub rodzaj pływającej wyspy, powstałej w wyniku odrywania się mszarów torfowcowych porastających brzegi jeziora. Stanowi etap zarastania zbiornika wodnego, tworząc trzęsawisko. Zwykle ma charakter torfowiska przejściowego.
Pło otacza zbiornik wodny, czasem pokrywając całkowicie tak, że woda tworzy pod nim soczewkę.
Rodzajem pła jest wiszar.
Pło na zarastającym jeziorze eutroficznym tworzy system kłączowo-korzeniowy roślin szuwarowych. Może ono być budowane przez pło paprociowo-trzcinowe ("Thelypteridi-Phragmitetum"), ale często pojawiają się gatunki typowe dla zbiorowisk z klasy "Scheuchzerio-Caricetea nigrae", jak czermień błotna, siedmiopalecznik błotny czy bobrek trójlistkowy oraz mchy. Oprócz pła paprociowego na brzegu zbiorników eutroficzych występuje pło szalejowe ("Cicuto-Caricetum pseudocyperi"). Różne rodzaje pła mogą porastać brzegi tego samego zbiornika.
Pło prawie pozbawione warstwy mszystej może tworzyć szuwar kłociowy ("Cladietum marisci").
Pło torfowcowe.
Pło na powierzchni jezior dystroficznych w znacznej mierze tworzy darń torfowców, stąd określane jest jako pło torfowcowe. W Polsce fazę inicjalną, jeszcze mało zbitą, z reguły tworzy torfowiec spiczastolistny, czasem z warnstorfią pływającą. W części zbitej, choć silnie uwodnionej, najbliżej otwartej toni wodnej staje się on domieszką wraz z torfowcem tępolistnym, a dominuje w niej torfowiec kończysty, podczas gdy w części grubszej i mniej uwodnionej darń tworzą torfowiec magellański i czerwonawy. Kilkudziesięciocentymetrowy pas pła najbliżej otwartej wody porastają rośliny ze zbiorowiska "Caricetum limosae" (turzyca bagienna, turzyca nitkowata, bagnica torfowa, gorysz błotny). Następne kilka metrów zajmuje "Rhynchosporetum albae" budowane również przez bagnicę, ale też przygiełkę białą, bobrek trójlistkowy, siedmiopalecznik błotny czy rosiczki. Jeszcze szersza jest kolejna strefa, w której oprócz torfowców w warstwie mszystej pojawia się płonnik cienki lub słomiaczek złotawy. Poza tym darń mszaru przerośnięta jest przez wełniankę pochwowatą lub wąskolistną oraz krzewinki wrzosowate (żurawina błotna, modrzewnica pospolita, borówka bagienna, bagno zwyczajne). Najbardziej lądową część pła porasta bór sosnowy bagienny.
Pło torfowcowe przyrasta nie tylko przez penetrację wody przez pływające maty torfowców, ale także kłączy bobrka czy czermieni błotnej. Ponadto darń rozrasta się także wewnątrz pła, wypychając najbardziej zewnętrzne fragmenty na toń wodną. Pło może się rozerwać pod wpływem falowania lub rozsadzania mrozowego, tworząc pływające wyspy. Wyspy te mogą z czasem przyłączyć się ponownie do zwartego pła.
Nazwa.
Współcześnie nazwa „pło” oznacza teren podmokły, ale zakrywający warstwę wody. Według Aleksandra Brücknera dawniej oznaczał wodę otwartą, np. jezioro, a wyrazami pokrewnymi są „ploso” i „pleso”. Synonimem słowa „pło” jest „spleja”.

</doc>
<doc id="81635" url="https://pl.wikipedia.org/wiki?curid=81635" title="Jezioro słonawe">
Jezioro słonawe



</doc>
<doc id="81636" url="https://pl.wikipedia.org/wiki?curid=81636" title="Jezioro słone">
Jezioro słone

Jezioro słone – rodzaj jeziora, w którego wodach rozpuszczona jest znaczna (przyjmuje się, że ponad 20‰) ilość chlorku sodu, siarczanu magnezu, związków potasu i innych soli (zasolenie). Jeziora słone są charakterystyczne dla obszarów suchych i gorących, ponieważ nagromadzenie soli następuje w wyniku silnego parowania w połączeniu z brakiem odpływu wód do morza. Jeziora słone zawierają ponad 40% wód wszystkich jezior świata. Najwięcej, bo przeszło ¾ objętości niemorskiej słonej wody zawiera Morze Kaspijskie.
Pochodzenie.
Jeziora słone są jeziorami bezodpływowymi, nierzadko też okresowymi i pluwialnymi. Powstają zarówno w płytkich nieckach, jak i w głębokich uskokach tektonicznych. Wpadające wody niosą pewne ilości soli mineralnych, które przy braku odpływu kumulują się w zbiorniku, dodatkowo przy wysokim parowaniu zwiększa się poziom zasolenia. Zdarza się też nierzadko, że zasolenie powodują podziemne wody wypływające na dnie jeziora. Jeziora mogą też powstawać na skutek ruchów tektonicznych, w wyniku których zostaje odgrodzona część morza. Po pewnym czasie część wody wyparowuje i powstaje depresja, uwięziona sól utrzymuje poziom zasolenia, które wzrasta wraz z parowaniem wody. Do takich jezior należą Morze Kaspijskie i Morze Martwe, które niegdyś było częścią Oceanu Indyjskiego i leży w części rowu tektonicznego Al-Ghaur.
Podział.
Ze względu na czynnik zasolenia wyróżnia się:
Ze względu na stopień zasolenia wody:
Słodkie rzeki i jeziora mają zawartość soli poniżej 0,5‰.
Jezioro o zasoleniu 1–20‰ określa się potocznie jako jezioro słonawe.
Biologia.
Unikatowa fauna i flora słonych jezior niemal w całości pochodzi od gatunków słodkowodnych, które przystosowały się do zwiększonego poziomu zasolenia. Są najczęściej gatunkami kosmopolitycznymi. Małe gatunki występują często w ogromnym zagęszczeniu i są bardzo produktywne. Wraz ze wzrostem zasolenia zmniejsza się ilość fitoplanktonu, zooplanktonu i bentosu. W umiarkowanie słonych jeziorach i słonych mokradłach może żyć kilka ryb z rodzaju "Tilapia".
Jeziora o zasoleniu przekraczającym 50‰ nazywane wodami hiperhalinowymi i mają już faunę i florę bardzo zubożoną. Do tak ekstremalnych warunków potrafiły przystosować się tylko nieliczne organizmy, ale ze względu na brak konkurencji i bogactwo nieorganicznego świata występują nieraz w olbrzymich ilościach. Nawet w tak niegościnnym miejscu jak Morze Martwe żyją liczne bakterie. W mniej zasolonych wodach żyją glony. Wśród zwierząt najwyższe zasolenie przekraczające 200‰ znosi malutki skorupiak liścionogi słonaczek ("Artemia salina") z rodzaju "artemia", który równie dobrze czuje się w wodzie słodkiej. Także niektóre ryby z rodziny karpieńcowatych (Cyprinodontidae) z rodzaju "Cyprinodon" potrafią znosić wysokie zmiany zasolenia. "Cyprinodon macularius" może żyć od wody słodkiej do zasolenia 90‰, a "Cyprinodon variegatus" był obserwowany żywy w wodzie o zasoleniu 144‰. Największym zwierzęciem korzystającym z bogactwa glonów w słonych jeziorach są flamingi, które niekiedy występują w milionowych stadach.

</doc>
<doc id="81638" url="https://pl.wikipedia.org/wiki?curid=81638" title="Jezioro polodowcowe">
Jezioro polodowcowe

Jezioro polodowcowe – rodzaj jeziora powstałego w zagłębieniu terenu utworzonym wskutek działalności lodowca lub lądolodu, charakterystyczny dla obszarów młodoglacjalnych. Woda tych jezior nie jest roztopową wodą lodowcową, bo ta dawno uległa wymianie, a nawet w pewnych przypadkach w jeziorze nigdy nie było wód roztopowych. W niektórych miejscach pojawiły się stale podmokłe obszary bagien i torfowisk.
Znaczna część jezior polodowcowych pochodzi z roztopienia rozległych płatów martwego lodu, które przez dłuższy czas utrzymywały się jeszcze przed czołem cofającego się lodowca. Bryły martwego lodu otoczone były wówczas dookoła materiałem morenowym lub żwirami i piaskami osadzonymi przez wody roztopowe. Na skutek tego, wokół jezior i torfiastych obniżeń po dawnych jeziorach spotkać można często strome krawędzie, które odpowiadają dawnemu stykowi martwego lodu z otaczającymi go utworami (tzw. krawędzie wytopiskowe).
Formy brzegów jezior niejednokrotnie są podobne do niektórych form wybrzeża morskiego: spotyka się tu falezy, niekiedy wały nadbrzeżne, a przy ujściach rzek – delty.
W miarę upływu czasu wszystkie jeziora wypełniają się piaskiem i mułem nanoszonym przez spływające do nich wody, zarastają od brzegów roślinnością, a wreszcie nikną i przeobrażają się w torfowiska.
Jeziora polodowcowe występują w Polsce na obszarze objętym przez najmłodsze zlodowacenie północnopolskie. W strefach pagórkowatych czołowo-morenowych są one tak liczne, że całe regiony przybrały stąd nazwę pojezierzy.
Rodzaje jezior.
Wśród jezior polodowcowych wyróżnia się m.in.:

</doc>
<doc id="81639" url="https://pl.wikipedia.org/wiki?curid=81639" title="Jezioro karowe">
Jezioro karowe

Jezioro karowe, jezioro cyrkowe – rodzaj jeziora polodowcowego, powstałego w obrębie kotła lodowcowego po ustąpieniu lodowca, inaczej mówiąc wody tego jeziora wypełniają obniżenia powstałe w wyniku erozyjnej działalności lodu lodowcowego w miejscu jego gromadzenia, a więc w cyrku lodowcowym. Mają małą powierzchnię, owalny kształt, strome brzegi i są stosunkowo głębokie.

</doc>
<doc id="81640" url="https://pl.wikipedia.org/wiki?curid=81640" title="Jezioro rynnowe">
Jezioro rynnowe

Jezioro rynnowe – rodzaj jeziora polodowcowego, wypełniającego obniżenie rynny polodowcowej, zazwyczaj długie, wąskie, kręte, głębokie i o stromych brzegach. Często tworzą ciągi, które wyznaczają przebieg dawnych rynien.
Rynny tworzyły się zwykle pod lądolodem lub przed czołem lodowca, w wyniku erozji płynących pod lodem rzek lub w wyniku erozji glacjalnej. Kierunki rynien związane są z układem moren czołowych. Zwykle rynny ułożone są prostopadle do ich ciągów. W związku z tym, że jeziora tego typu są bardzo głębokie spełniają rolę kontaktową pomiędzy poszczególnymi warstwami wodonośnymi.
Przykładami polskich jezior rynnowych są: Miedwie, Gopło, Drwęckie, Jeziorak, Lednica, Tałty, Nidzkie, Hańcza, Raduńskie, Jezioro Mikołajskie, Jezioro Dominickie, Jezioro Powidzkie, Jezioro Mokre.

</doc>
<doc id="81641" url="https://pl.wikipedia.org/wiki?curid=81641" title="Jezioro eworsyjne">
Jezioro eworsyjne

Jezioro eworsyjne – rodzaj jeziora polodowcowego w obrębie kotła eworsyjnego lub kotła jeziornym, powstałego w wyniku erozyjnej działalności wód podlodowcowych.

</doc>
<doc id="81642" url="https://pl.wikipedia.org/wiki?curid=81642" title="Jezioro morenowe">
Jezioro morenowe

Jezioro morenowe – rodzaj jezior polodowcowych, powstałych w obniżeniu pomiędzy wzniesieniami
moren czołowych lub w obniżeniu moreny dennej. Charakteryzują się dużą powierzchnią, małą głębokością, rozwiniętą linią brzegową i łagodnymi brzegami.
Przykładami są jeziora: Śniardwy, Mamry, Niegocin w Krainie Wielkich Jezior Mazurskich, a także niektóre jeziora Finlandii. Jeziora morenowe zdarzają się również w górach. W polskich Tatrach przykładem jest Smreczyński Staw.

</doc>
<doc id="81643" url="https://pl.wikipedia.org/wiki?curid=81643" title="Jezioro wytopiskowe">
Jezioro wytopiskowe

Jezioro wytopiskowe – rodzaj jeziora polodowcowego, powstałego w zagłębieniu utworzonym po wytopieniu się brył martwego lodu, klinów lodowych lub soczewek lodu gruntowego (wytopisko). Jeziora wytopiskowe są charakterystyczne dla obszarów młodoglacjalnych.
Rodzajami jezior wytopiskowych są oczka polodowcowe i jeziora ałasowe.
Przykładami jezior wytopiskowych są np. jeziora: Nidzkie w Krainie Wielkich Jezior Mazurskich. Posiadają nieregularne kształty i głębokość do 30 metrów. Mają łagodne brzegi.
Najczęściej występują w skupiskach po kilkanaście na niewielkim obszarze. Zazwyczaj pozostają nienazwane żadną nazwą własną, jednak większe obiekty posiadają nazwy np. Sasek Mały lub Kotlinowy Stawek w Tatrach. Licznie występują w okolicach Suwałk.

</doc>
<doc id="81644" url="https://pl.wikipedia.org/wiki?curid=81644" title="Komputerowe gry fabularne">
Komputerowe gry fabularne



</doc>
<doc id="81645" url="https://pl.wikipedia.org/wiki?curid=81645" title="Oczko wytopiskowe">
Oczko wytopiskowe



</doc>
<doc id="81646" url="https://pl.wikipedia.org/wiki?curid=81646" title="Typologia jezior">
Typologia jezior

Jeziora są klasyfikowane według szeregu różnych czynników. Należą do nich: sposób powstawania misy, chemizm wód, częstość mieszania się wody, czy trofię.
Typy genetyczne jezior.
Jednym ze sposobów klasyfikacji jezior jest ich podział na podstawie sposobu powstawania ich misy. W klasyfikacji tej wyszczególniono następujące odmiany:
Poza wymienionymi typami genetycznymi występują również jeziora o złożonej odmianie. Przykładem jest Jezioro Górne w Ameryce Północnej, będące jeziorem tektoniczno-polodowcowym.
Typy jezior według chemizmu wód.
Innym sposobem klasyfikacji jezior jest podział według chemizmu wód na:
Typy jezior według częstości mieszania się wody.
Według tego podziału wyróżniamy jeziora amiktyczne (w których mieszanie nie występuje), jeziora meromiktyczne (w których mieszaniu ulega część wody jeziora) oraz jeziora holomiktyczne (w których mieszaniu ulega cała woda zawarta w jeziorze). Ze względu na liczbę okresów miktycznych w roku wyróżniamy jeziora amiktyczne (j.w.), oligomiktyczne (chłodne lub ciepłe), ulegające mieszaniu raz na kilka lat, monomiktyczne (chłodne lub ciepłe) - mieszane raz w roku, dimiktyczne (większość jezior naszej strefy klimatycznej) - mieszane wiosną i jesienią oraz jeziora polimiktyczne (płytkie, rozległe) mieszane przez wiatr wielokrotnie w ciągu roku.
Typy troficzne jezior.
Stosując ten podział wyróżniamy:

</doc>
<doc id="81647" url="https://pl.wikipedia.org/wiki?curid=81647" title="Jezioro dystroficzne">
Jezioro dystroficzne

Jezioro dystroficzne, jezioro oligo-humotroficzne – w typologii jezior, jezioro, w którym produkcja oparta jest w większości na materii allochtonicznej, a więc niska jest produkcja pierwotna. W odróżnieniu od typowych jezior oligotroficznych, które też charakteryzują się małą produkcją pierwotną, ilość węgla organicznego jest jednak duża. Definicję tę spełniają m.in. jeziora saprotroficzne, ale najczęściej pojęcie "jezioro dystroficzne" utożsamiane jest z "jeziorem polihumusowym". Inną próbą doprecyzowania znaczenia jest używanie nazwy "jezioro oligo-humotroficzne". Są to więc najczęściej zbiorniki śródbagienne charakteryzujące się dużą zawartością kwasów humusowych, torfu lub butwiny (nadającego im kwaśny odczyn i zabarwienie żółte lub brunatne) i niską produktywnością biologiczną. Ponieważ pojęcie "dystrofii" jest nieścisłe – może obejmować zarówno jeziora skądinąd oligotoficzne, jak i jeziora eutroficzne – niektórzy propagują uściślenie nazwy jezior zawierających duże ilości substancji humusowych jako jeziora humotroficzne (analogicznie do nazw typu jezioro syderotroficzne, jezioro słone, które podkreślają jeden czynnik kluczowy dla produktywności zbiornika modyfikujący trofię wynikającą z zawartości biogenów).
Jezioro dystroficzne, lokalnie zwane też sucharem, to jeden z typów jezior w nieharmonicznym ciągu sukcesyjnym. Na ogół są to jeziora małe, najczęściej w zlewni śródleśnej lub torfowiskowej. Mała produktywność biologiczna wynika z dużej ilości substancji humusowych, tworzących trwałe kompleksy z biogenami (w konsekwencji azot i fosfor nie są dostępne dla roślin).
Pas roślinności brzegowej składa się zazwyczaj z mchów torfowców, tworzących pływające pło (zobacz wiszary), z licznymi roślinami torfowiskowymi (wełnianka, rosiczka, bobrek trójlistkowy). W strefie litoralnej brak jest elodeidów, obecne są nimfeidy. W osadach dennych tworzy się tyrfopel. Duża ilość zawiesiny utrudnia przenikanie promieniowania czynnego fotosyntetycznie w głąb toni wodnej. W fitoplanktonie dominują glony desmidie i wiciowce miksotroficzne (np. "Cryptomonas"). Wśród bezkręgowców wodnych dominują tyrfobionty i tyrfofile, ryb nie ma w ogóle lub są nieliczne.
Pło torfowcowe – małe pływające wyspy – możemy zaobserwować na jeziorach dystroficznych w Puszczy Piskiej i Augustowskiej, np. w rezerwacie „Tobolinka” koło Sejn. Mają one kształt kolisty i średnicę 5–20 m. Na takiej pływającej wyspie, będącej fragmentem pła, z czasem kształtuje się koncentryczny układ przestrzenny: w środku wyspy rosną pojedyncze sosny, a wokół mszary przejściowotorfowiskowe (np. rezerwat „Zakręt” w Puszczy Piskiej). Jeziora dystroficzne mają najuboższą florę. Na śródleśnym jeziorze dystroficznym w Lasach Taborskich utworzono rezerwat „Jezioro Czarne”.
Ze względu na ilość substancji humusowych wśród humotroficznych jezior dystroficznych wyróżnia się:
Naturalne jeziora dystroficzne zostały w systemie Natura 2000 uznane za siedlisko przyrodnicze (nr 3160) wymagające ochrony.

</doc>
<doc id="81648" url="https://pl.wikipedia.org/wiki?curid=81648" title="Jezioro eutroficzne">
Jezioro eutroficzne

Jezioro eutroficzne – w typologii jezior: jezioro słodkowodne odznaczające się dużym stężeniem substancji odżywczych rozpuszczonych w wodzie, co powoduje silny rozwój życia biologicznego przy jednoczesnym spadku ilości tlenu w wodzie i ograniczeniu procesów mineralizacji.
Charakterystyka.
Jeziora eutroficzne nie są głębokie, ich woda obfituje w sole mineralne i ma odcień zielony lub zielonożółty co spowodowane jest masowym rozwojem glonów. Charakteryzują się małą przezroczystością wody, w takich zbiornikach zasięg penetracji światła słonecznego do wód jest niewielki, szczególnie latem, i sięga niekiedy tylko 20–100 cm. Wody takich jezior mają odczyn zasadowy lub obojętny.
Skutkiem tego jest pojawienie się organizmów beztlenowych i powstawanie mułu jeziornego, które prowadzi do powolnego wypłycania zbiornika, przekształcania go w torfowisko, bagno itp., później całkowitego zaniku jeziora.
Naturalne jeziora eutroficzne zostały w systemie Natura 2000 w krajach Unii Europejskiej uznane za siedlisko przyrodnicze (kod 3150) wymagające ochrony.
Roślinność.
W jeziorach eutroficznych Europy roślinność jest zwykle uboga i jednostajna. Są to zazwyczaj zespoły oczeretów, rdestnic i tzw. lilii wodnych. Szerokie szuwary tworzą zwykle: trzcina pospolita, oczeret jeziorny, pałka wąskolistna i pałka szerokolistna. 
Roślinność tworzy układ przestrzenny, inny w strefie przybrzeżnej (litoralnej), inny w strefie głębinowej, jeszcze inny w strefie otwartej. Zmienność siedliska powoduje pasowe rozmieszczenie roślinności.
W strefie roślinności dennej występują m.in.:
W płytkich partiach strefy dennej: rośliny kwiatowe, roślinność o liściach pływających na powierzchni wody. Strefa ta obejmuje zazwyczaj wąski pas, gdzie spotyka się głównie: rdestnice, oczerety oraz zwarte skupienia ponikła błotnego, szczególnie w jeziorach Wigry, Sajno, Zelwa, Wilkokuk, rzadziej grzybienie białe, grążel żółty i przęstka pospolita (Wigry).
W miejscach bardziej wypłyconych szuwary ustępują roślinności turzycowej (turzyce wysokie): turzyca błotna, turzyca zaostrzona, turzyca dzióbkowata, turzyca pęcherzykowata, przy brzegu jeziora graniczą z nimi zarośla wierzbowe i lasy olszowe.
Świat zwierząt.
w strefie przybrzeżnej:
w pasie oczeretów:

</doc>
<doc id="81650" url="https://pl.wikipedia.org/wiki?curid=81650" title="Jezioro oligotroficzne">
Jezioro oligotroficzne

Jezioro oligotroficzne – w typologii jezior: jezioro słodkowodne, charakteryzujące się niską zawartością substancji odżywczych rozpuszczonych w wodzie i dobrym natlenieniem. Prawie cała wyprodukowana materia organiczna podlega procesowi mineralizacji i powraca do obiegu, stąd mała ilość osadów.
Jeziora oligotroficzne odznaczają się bogactwem gatunków flory i fauny, przy niewielkiej jednak liczebności osobników danego gatunku. Są to cechy jezior młodych (w sensie geologicznym), dużych i głębokich, także górskich jezior polodowcowych. Jeziora takie mają głęboką warstwę, do której dociera światło, oraz małą ilość pierwiastków biogennych.
Stan oligotroficzny jeziora może utrzymywać się bardzo długo ze względu na specyfikę obiegu fosforu – pierwiastka, którego niedobór hamuje rozwój większej ilości glonów w toni jeziora. Autotrofy żyjące w warstwie przypowierzchniowej jeziora zużywają szybko cały dostępny fosfor, a ich obumierające szczątki są wychwytywane przez tlenowych destruentów. Fosfor w warunkach tlenowych jest przez nich wiązany w trudno rozpuszczalne związki, które opadając na dno, są uwięzione w osadach. Na dnie jeziora zachodzą jednak odmienne procesy – brakuje tam tlenu i w tych warunkach redukcyjnych destruenci produkują związki fosforu łatwo rozpuszczalne w wodzie, którymi syci się woda głębszych warstw jeziora. Jednak ze względu na różnicę temperatur (woda na dnie głębokiego jeziora ma zawsze 4 °C) wody z głębin rzadko mieszają się z przypowierzchniowymi i fosfor nie wydostaje się do warstwy fotycznej, gdzie mógłby zostać wykorzystany przez plankton roślinny. Sytuacja zmienia się, gdy jezioro z biegiem czasu wypłyca się. Różnica w temperaturze wody maleje, zwłaszcza wiosną i jesienią i wiatr może wymieszać wodę, udostępniając łatwo przyswajalne związki fosforu warstwie przypowierzchniowej. Jeśli stanie się to na wiosnę, może nastąpić tzw. „zakwit jeziora” – masowy rozrost glonów, które mając pod dostatkiem światła i związków odżywczych, szybko pokrywają powierzchnię wody. Blokuje to dostęp światła do głębszych warstw jeziora i powoduje powstanie w nim warunków beztlenowych, w których nie mogą już żyć ryby i inne organizmy oddychające tlenem. Jezioro przechodzi w stan eutroficzny, z którego już zazwyczaj nie wraca – beztlenowe warunki w prawie całym przekroju jeziora powodują uwalnianie coraz większej ilości przyswajalnego fosforu, sprzyjając rozwojowi glonów w kolejnych sezonach. Proces eutrofizacji może przyspieszyć dopływ zanieczyszczeń produkowanych przez człowieka (np. nawozów z pól uprawnych bogatych w fosforany).

</doc>
<doc id="81651" url="https://pl.wikipedia.org/wiki?curid=81651" title="Jezioro mezotroficzne">
Jezioro mezotroficzne

Jezioro mezotroficzne – w typologii jezior: jezioro słodkowodne będące typem przejściowym między jeziorem oligotroficznym a eutroficznym.
Słowo "mezotroficzny" (ang. mesotrophic, fr. mésotrophique, hisz. mesotrófico, niem. mesotroph, ros. мезотрофный) zgodnie z Międzynarodowym Słownikiem Hydrologicznym jest to stan umiarkowanej żyzności wód wynikający z niedużej ilości biogenów i substancji organicznych w zbiorniku wodnym. Stan pośredni między stanem eutroficznym a oligotroficznym.
Ewolucja harmoniczna jezior.
Ten typ jezior charakteryzuje się średnią żyznością oraz umiarkowanie wysoką produkcją biologiczną, stąd niekiedy można w nich zaobserwować zakwity planktonu. Może ono powstawać z jeziora oligotroficznego, a następnie przekształcić się w eutroficzne. Ewolucja harmoniczna jezior ma postać prostych przekształceń: jezioro oligotroficzne → jezioro α-mezotroficzne → jezioro β-mezotroficzne → jezioro eutroficzne → jezioro stawowe → torfowisko niskie. Jest to proces naturalny, ale w wyniku działalności (zanieczyszczającej) człowieka w ostatnich kilkudziesięciu latach proces eutrofizacji w jeziorach zachodzi znacznie szybciej, zaburzając jego równowagę naturalny przebieg.
Wody α-mezotroficzne.
Wody α-mezotroficzne mają niewiele substancji odżywczych, przeciętna roczna produkcja planktonu jest rzędu 30-60 g C m-2. Rzadko zakwita. W okresie wegetacyjnym przejrzystość wynosi około 4-7 m. Natlenienie w strefach głębokich w tych wodach wynosi 20-60% nasycenia. Na dnie przeważnie występuje ciemny muł zbliżony do sapropelu (szlam gnilny). Poza tym biomasa fauny na dnie wynosi około 5-10 g m-2. Roślinność wyższa na brzegu dość dobrze rozwinięta. Przykładowe jeziora α-mezotroficzne to Piłakno, Jezioro Łańskie i Babięty.
Wody β-mezotroficzne.
Wody β-mezotroficzne można określić jako względnie żyzne i bogate w substancje odżywcze. Produkcja fitoplanktonu w ciągu roku sięga 60-120 g C m-2. W okresie wegetacyjnym przejrzystość wynosi około 3-5 m. Nasycenie tlenem w warstwie naddennej nie przekracza 30%. Biomasa makrofauny w strefie głębinowej kształtuje się rzędu kilkunastu gramów na metr powierzchni dna. Zróżnicowanie gatunkowe fauny i flory średnio bogate. Roślinność brzegowa dobrze rozwinięta. Przykładowe jeziora β-mezotroficzne to Jezioro Dobskie, Garbaś, Oleckie Wielkie, Krzywe Wigierskie.

</doc>
<doc id="81653" url="https://pl.wikipedia.org/wiki?curid=81653" title="Liban (obóz)">
Liban (obóz)

Liban – potoczne określenie karnego obozu pracy Służby Budowlanej (niem. "Straflager des Baudienstes im Generalgouvernement") utworzonego przez Niemców na terenie przedsiębiorstwa „Krakowskie Wapienniki i Kamieniołomy Ska Akc.” (od nazwiska założyciela przedsiębiorstwa – Bernarda Libana) w krakowskiej dzielnicy Podgórze w południowym wzgórzu Krzemionek Podgórskich, przy ulicy Za Torem 22.
Opis.
Obóz istniał od 15 kwietnia 1942 roku do 22 lipca 1944 roku. Przeciętnie przebywało w nim 400 więźniów (przez cały okres istnienia przeszło 2 tys.) – Polaków i Ukraińców, którzy pracowali w bardzo ciężkich warunkach, m.in. w położonym obok obozu kamieniołomie Liban.
Podczas likwidacji obozu z ogólnej liczby 170 więźniów, 146 zdołało uciec; pozostałych Niemcy rozstrzelali na miejscu. Pochowani zostali na miejscu egzekucji. W 1948 roku postawiono obok niewielki pomnik.
W 1993 na terenie dawnego obozu wykonywano zdjęcia do scen obozowych filmu "Lista Schindlera" Stevena Spielberga. Wybudowano w tym celu scenografię, której liczne fragmenty pozostały do dziś.

</doc>
<doc id="81654" url="https://pl.wikipedia.org/wiki?curid=81654" title="8P8C">
8P8C

8P8C (ang. "8 Position 8 Contact"; bardzo popularnie ale błędnie nazywane RJ-45) – rodzaj ośmiostykowego złącza (gniazdo i wtyk) używanego najczęściej do zakończenia przewodów elektrycznych. Wykorzystywane w różnego rodzaju sprzęcie telekomunikacyjnym i komputerowym. Najbardziej rozpowszechnione jako podstawowe złącze do budowy przewodowych sieci komputerowych w standardzie Ethernet. 8P8C oznacza złącze o ośmiu miejscach na styki i ośmiu stykach.
Przewody.
Złącza mogą być łączone z przewodami według różnych sekwencji, w zależności od zastosowania. Popularnymi standardami telekomunikacyjnymi korzystającymi z wtyczek 8P8C są TIA/EIA-568-A oraz TIA/EIA-568-B.
Przewód używający złączy 8P8C spotyka się często przy budowie sieci Ethernet w trzech wersjach – normalnej (ang. straight-through), skrosowanej (crossover) oraz odwróconej (rollover).
Wersja standardowa służy do łączenia urządzenia końcowego (np. komputera, drukarki, itp.) z koncentratorem bądź przełącznikiem. Wersja skrosowana służy do łączenia komputerów bez pośrednictwa koncentratora, bądź do łączenia koncentratorów. Wersja odwrócona służy między innymi do podłączania urządzeń sieciowych jak przełączniki czy routery niektórych producentów, np. firmy Cisco, do komputera przez złącze konsolowe – łączy wówczas interfejsy szeregowe i służy do konfiguracji urządzeń.
Istnieje też wersja wtyku podwójnie skrosowana występująca przykładowo w gotowym przewodzie o oznaczeniu
YFC UTP CAT.5E PATCH IS0/IEC 11801 &amp; EN 50288 $ TIA /EIA 568B.2 3P VERIFIED FOR GIGABIT ETHERNET 24AWGx4P TYPE CM (UL) C(UL) CMH E164469-F3. W tym wtyku również pary przewodów 1 i 4 są skrosowane. Drugi wtyk w tym przewodzie jest standardowy.
W linku zewnętrznym są podane specyfikacje przewodów podwójnie skrosowanych TIA/EIA 568A Crossed Wiring i TIA/EIA 568B Crossed Wiring.
W wersji normalnej końcówki muszą być wykonane symetrycznie – tzn. te same kolory przewodów na pinach o tych samych numerach. W skrosowanej wersji przewodu jedna końcówka powinna być wykonana normalnie, a druga z zamienionymi niektórymi sygnałami (według schematu „skrosowany”). 
Do wykonania przewodu stosuje się urządzenie mechaniczne nazywane popularnie zaciskarką.

</doc>
<doc id="81655" url="https://pl.wikipedia.org/wiki?curid=81655" title="MC68012">
MC68012

MC68012 - mikroprocesor firmy Motorola należący do rodziny M68000 (68k). Nie jest już produkowany. Jedyną cechą odróżniającą go od MC68010 jest 32-bitowa szyna adresowa (w praktyce 31-bitowa - podobnie jak w poprzednich procesorach nie jest używany najmłodszy bit), dzięki czemu może on adresować do 2 GB pamięci. Występuje wyłącznie w 84-pinowej obudowie PGA.

</doc>
<doc id="81657" url="https://pl.wikipedia.org/wiki?curid=81657" title="Mineralizacja">
Mineralizacja



</doc>
<doc id="81660" url="https://pl.wikipedia.org/wiki?curid=81660" title="Kokoszka zwyczajna">
Kokoszka zwyczajna

Kokoszka zwyczajna, kokoszka, kokoszka wodna, ("Gallinula chloropus") – gatunek średniej wielkości ptaka wodnego z rodziny chruścieli (Rallidae), zamieszkujący Eurazję i Afrykę. W większości zasięgu osiadły lub koczujący, północne populacje wędrują na południe i zachód. Nie jest zagrożony wyginięciem.
Podgatunki i zasięg występowania.
Kokoszka zamieszkuje w zależności od podgatunku:
Do gatunku "G. chloropus" wliczano dawniej podgatunki amerykańskie: "sandvicensis", "cachinnans", "cerceris", "barbadensis", "pauxilla", "garmani" i "galeata". Obecnie wydziela się je do osobnego gatunku o nazwie kokoszka amerykańska ("Gallinula galeata"). Opisano też kilka innych, nieuznawanych obecnie podgatunków.
Status i ochrona.
Międzynarodowa Unia Ochrony Przyrody (IUCN) uznaje kokoszkę za gatunek najmniejszej troski (LC – "Least Concern"). Liczebność światowej populacji szacowana jest na 5–10 milionów osobników. Ogólny trend liczebności populacji uznawany jest za stabilny.
Na terenie Polski gatunek ten jest objęty ścisłą ochroną gatunkową. W latach 2013–2018 populację lęgową na terenie kraju szacowano na 10–21 tysięcy par. Na "Czerwonej liście ptaków Polski" kokoszka sklasyfikowana została jako gatunek najmniejszej troski (LC).

</doc>
<doc id="81666" url="https://pl.wikipedia.org/wiki?curid=81666" title="Kościół Rzymskokatolicki">
Kościół Rzymskokatolicki



</doc>
<doc id="81667" url="https://pl.wikipedia.org/wiki?curid=81667" title="Bogowie olimpijscy">
Bogowie olimpijscy

Bogowie olimpijscy – bogowie zamieszkujący górę Olimp w mitologii greckiej. 
Sprawowali wszelką władzę nad ludźmi i decydowali o ich istnieniu, życiu lub śmierci. Pili boski nektar i jedli ambrozję, która dawała im nieśmiertelność i urodę. Było ich dwunastu.
Skład owej dwunastki nie zawsze był jednak jednakowy. W każdym źródle wymieniano jednak: Afrodytę, Apollo, Aresa, Artemidę, Atenę, Hefajstosa, Herę, Hermesa, Posejdona, Zeusa. Pozostałe dwa miejsca w zależności od źródeł uzupełniają: Hades, Demeter, Dionizos oraz Hestia.
Dynastię bogów zapoczątkowali: Uranos (niebo) i Gaja (ziemia), która narodziła się z Chaosu i sama z siebie urodziła Uranosa we śnie. Ich potomstwem byli: tytani i tytanidy, hekatonchejrowie oraz cyklopi niebiańscy. 
Kronos poślubił Reję, następnie okaleczył i pozbawił swojego ojca władzy. Uranos przeklął Kronosa i przepowiedział, że i jego obali własne dziecko. Kronos bojąc się utraty władzy każde nowo narodzone dziecko połykał. Połknął: Hestię, Demeter, Herę, Hadesa i Posejdona. Rea pozbawiona wszystkich dzieci postanowiła, że nie dopuści żeby szósty potomek został połknięty. Jako szósty urodził się Zeus. Rea zamiast niego podała Kronosowi kamień zawinięty w pieluszkę, a Zeusa ukryła na Krecie. Kiedy Zeus osiągnął wiek dojrzały za poradą Metydy (Metis) poprosił matkę by podała Kronosowi środek wymiotny, który spowodował, że musiał on zwymiotować połknięte dzieci. Przywrócone życiu rodzeństwo pod wodzą Zeusa wypowiedziało wojnę Kronosowi. Wojna trwała 10 lat, w walce z Kronosem Zeusa wsparli ci, których Uranos wtrącił do Tartaru, czyli cyklopi i hekatonchejrowie. Dzięki temu wsparciu Zeus odniósł zwycięstwo i zajął miejsce w Niebie, a za swoją siedzibę obrał Olimp. Kronos wraz z innymi tytanami został zamknięty w Tartarze.
Zamknięcie tytanów w Tartarze spowodowało gniew Gai, która podburzyła gigantów do walki z mieszkańcami Olimpu. Wojna ta została nazwana gigantomachią.

</doc>
<doc id="81670" url="https://pl.wikipedia.org/wiki?curid=81670" title="Kandydoza">
Kandydoza

Kandydoza, drożdżyca, kandydiaza, kandydioza, dawniej bielnica lub moniliaza (łac. "candidiasis", "candidosis") – grzybicza, oportunistyczna infekcja skóry, błon śluzowych, paznokci lub rzadziej infekcja uogólniona. Choroba ta najczęściej jest wywoływana przez grzyby chorobotwórcze z rodzaju "Candida" (zwłaszcza bielnika białego), zwane potocznie drożdżakami. Rozpoznaje się ją głównie poprzez badania mikroskopowe i hodowlane.
Epidemiologia.
Gatunki z rodzaju "Candida" występują na całym świecie. "C. albicans" występuje u 40–80% zdrowych ludzi jako składnik flory przewodu pokarmowego.
Do czynników sprzyjających występowaniu drożdżycy zalicza się:
Postacie.
Drożdżyca paznokci i wałów paznokciowych.
W okresie wczesnym uwidacznia się jako obrzęk, silnie zaczerwienione i bolesne zgrubienie wału paznokciowego, natomiast przy ucisku spod wału sączy się ropna wydzielina. W czasie choroby skóra w tych okolicach staje się cienka, napięta oraz zmieniona zapalnie. W zmianach długotrwałych płytki stają się żółtawo-brunatne, tracą połysk, ulegają przerostowi i rozwarstwieniu.
Wyprzenie drożdżakowe.
Podobne jest do wyprzenia bakteryjnego. Najczęściej rozwija się w trzeciej i czwartej przestrzeni międzypalcowej rąk (czyli między III a IV oraz IV a V palcem), rzadziej w przestrzeniach międzypalcowych stóp oraz fałdy skórne; okolice podsutkowe (u otyłych kobiet), pachwinowe i międzypośladkowe (u noworodków). Rozwojowi choroby sprzyja praca wymagająca częstego moczenia dłoni np. kucharka, sprzątaczka. 
Widoczne objawy to ogniska rumieniowo-wysiękowe i złuszczające, ograniczone do miejsc przylegania fałdów, wykazuje znaczną macerację naskórka i popękanie w głębi fałdów.
Drożdżyca błon śluzowych.
Umiejscawia się najczęściej w pochwie, sromie, przewodzie pokarmowym, jamie ustnej (np. jako zajady lub zapalenie języka). W przypadku zajęcia narządów płciowych kobiet, charakterystyczne objawy choroby to: obrzęk, zaczerwienienie błon śluzowych i ropne upławy. Przy pożyciu płciowym mężczyzna zostaje zakażony, możliwe jest także zakażenie kobiety przez mężczyznę. Objawy drożdżycy mężczyzn to: podrażnienie i stan zapalny żołędzi i wewnętrznej powierzchni napletka ze świądem i pieczeniem. Drożdżyca wrodzona noworodków zwykle objawia się zmianami skórnymi i błon śluzowych lecz może przebiegać w postaci sepsy. U dzieci występuje często pod postacią pleśniawki. Kandydoza pochwy i przewodu pokarmowego jest najczęściej skutkiem ubocznym długotrwałej antybiotykoterapii lub osłabienia układu odpornościowego spowodowanego chorobą, na przykład białaczką lub AIDS.
Leczenie.
Leczenie opiera się przede wszystkim na stosowaniu barwników (zieleń brylantowa, jodyna, eozyna) oraz na przyjmowaniu przez chorego dużych dawek witamin z grupy B. W wypadku gdy ze zmian chorobowych sączy się ropna wydzielina stosuje się okłady. Pomocne w leczeniu drożdżyc są także antybiotyki lub inne leki np. natamycyna, nystatyna. W przypadku rozległych zakażeń, na które nie skutkuje miejscowe leczenie, stosuje się też ogólnie flukonazol, worykonazol i czasem ketokonazol, przy czym dwa pierwsze działają lepiej i mają mniej działań niepożądanych. W drożdżycach błony śluzowej jamy ustnej dobre efekty lecznicze daje boraks z gliceryną. Leki występują w postaci miejscowych tamponów, maści i kremów. Leczenie drożdżycy, zwłaszcza skóry i paznokci, jest zwykle długotrwałe, wymaga dużej staranności, skrupulatnego przestrzegania higieny osobistej. W drożdżycy stóp wskazane jest używanie luźnego obuwia.
"Candida" należy do drobnoustrojów oportunistycznych.
Lekooporność.
Do podstawowych czynników lekooporności "Candida" należą:
Eliminacja lekooporności "Candida" obejmuje:
Medycyna alternatywna.
Istnieje pseudonaukowy kult twierdzący, że kontakt z "Candida" powoduje wszelkiego rodzaju powszechne choroby. Część producentów „lekarstw” musiała płacić kary za wprowadzanie konsumentów w błąd, zaś American Academy of Allergy and Immunology twierdzi, że nie istnieje „zespół nadwrażliwości na "Candida"”.

</doc>
<doc id="81672" url="https://pl.wikipedia.org/wiki?curid=81672" title="Wojny dorszowe">
Wojny dorszowe

Wojny dorszowe (nazywane również islandzkimi wojnami dorszowymi) – seria konfrontacji między Islandią a Wielką Brytanią w latach 50. oraz 70. XX wieku, dotyczących wyłącznej strefy ekonomicznej Islandii.
Przyczyny.
Islandia kilkakrotnie ogłaszała stopniowe zwiększenie tej strefy na potrzeby islandzkiego rybołówstwa, stanowiącego podstawę gospodarki Islandii. Wywołało to sprzeciw niektórych państw Europy Zachodniej, a zwłaszcza Wielkiej Brytanii, których rybacy łowili na tych akwenach. Ponieważ najczęściej poławianą rybą jest tu dorsz, nazwano ten konflikt wojnami dorszowymi (w języku angielskim "cod war" jest ironicznym nawiązaniem do zimnej wojny, czyli "cold war").
Pierwsza wojna dorszowa.
U podstaw tego konfliktu leżało zmniejszanie się ławic ryb, na skutek nadmiernych połowów. Wybrano więc najprostsze rozwiązanie, czyli wyparcie kutrów innych państw, tak by dozwolone kwoty połowowe przypadły wyłącznie miejscowym rybakom. Po uchwaleniu nowego prawa, po raz pierwszy Islandia poszerzyła swoją strefę wyłącznych połowów 1 września 1958. Strefa wzrosła z 4 mil morskich do 12 mil od wybrzeża Islandii, co stało się bezpośrednią przyczyną pierwszej wojny dorszowej. Trwała ona do 12 listopada 1958.
Brytyjczycy ogłosili, że ich kutry będą łowić pod osłoną brytyjskich okrętów, co uczynili w trzech obszarach. Islandia używała jedynie kilku jednostek patrolowych (głównie małych), jednak silna brytyjska ochrona była bardzo kosztowna. Dochodziło do wielu incydentów, w tym z oddawaniem strzałów ostrzegawczych.
W końcu obie strony postanowiły rozstrzygnięcie sporu przekazać Międzynarodowemu Trybunałowi Sprawiedliwości w Hadze.
Druga wojna dorszowa.
Dopiero w 1972 Islandia zdecydowała o jednostronnym poszerzeniu strefy połowów do 50 mil morskich. Wkrótce ogłosiła zmniejszenie dozwolonych kwot połowów. Okręty islandzkiej straży przybrzeżnej broniły dostępu brytyjskim trawlerom łowiącym w 50-milowej strefie. Ze swej strony Wielka Brytania wysłała okręty Royal Navy, które miały chronić brytyjskich rybaków. W 1973 podpisano porozumienie kończące drugą wojnę dorszową. Umożliwiało ono połowy wewnątrz 50-milowej strefy, ale tylko w wyznaczonych obszarach.
Trzecia wojna dorszowa.
Porozumienie wygasło w listopadzie 1975, co rozpoczęło trzecią wojnę dorszową. W tym samym roku Islandia po raz kolejny postanowiła poszerzyć wyłączną strefę ekonomiczną do 200 mil morskich od wybrzeży islandzkich. Brytyjczycy nie uznali tej decyzji władz islandzkich i ich kutry nadal udawały się tam na połowy. Strona islandzka próbowała powstrzymać wtargnięcia obcej floty połowowej na jej wody.
Trzeba powiedzieć, że trudno tu mówić o „wojnie”, jako że Islandia nie posiada sił zbrojnych. Islandczycy postanowili jedynie wzmocnić swoją straż przybrzeżną. Podczas tej „wojny” tylko kilka razy doszło do wymiany strzałów. Częściej zdarzało się, że islandzka straż przybrzeżna odcinała obce sieci rybackie, doszło jednak także do kilku incydentów taranowania statków obu stron konfliktu. W czasie tego kryzysu doszło także do zerwania stosunków dyplomatycznych między oboma krajami. Na Islandii doszło także do antybrytyjskich wystąpień (niekiedy z humorystycznymi hasłami typu "God Save the Cod" (ang. "Boże chroń dorsza")).
Rozwiązanie.
Ostatecznie Wielka Brytania uległa presji Islandczyków, kiedy ci zagrozili zamknięciem bazy NATO w Keflavíku. Mogło to znacząco zmniejszyć zdolność obrony NATO przed Związkiem Radzieckim na Atlantyku. W 1976 oba kraje doszły do kompromisu. Islandia zezwoliła na dostęp do 200-milowej strefy wyłącznych połowów maksimum 24 kutrom brytyjskim. Decyzja ta jednak nie uratowała podupadającego brytyjskiego rybołówstwa.

</doc>
<doc id="81678" url="https://pl.wikipedia.org/wiki?curid=81678" title="Skryba">
Skryba

Skryba (łac. "scriba") – osoba zajmująca się zawodowo odręcznym przepisywaniem ksiąg lub dokumentów. Zawód skryby występował w zróżnicowanych formach we wszystkich kulturach posługujących się pismem.
Starożytny Egipt.
W starożytnym Egipcie skryba ("sesh") był osobą wyedukowaną w zakresie posługiwania się pismem hieroglificznym, hieratycznym oraz od II połowy I tysiąclecia p.n.e. pismem demotycznym. Egipscy skrybowie najczęściej reprezentowani byli przez płeć męską oraz przynależeli do grupy społecznej, którą można określić jako średnią klasę wyższą. Zatrudnienie znajdowali zarówno w zbiurokratyzowanej administracji państwa faraonów, jak i w egipskich świątyniach i armii. Synowie skrybów wychowywani byli w tej samej, co ich ojcowie, tradycji – wysyłano ich do szkół, po ukończeniu których dziedziczyli ich zawód.
Wiele informacji na temat starożytnego Egiptu przetrwało do dziś dzięki dorobkowi egipskich skrybów. Monumentalne budowle były wznoszone pod ich nadzorem, dokumentowali oni administracyjną i ekonomiczną działalność państwa. Spisywali również treści powiązane z życiem nisko urodzonych grup społecznych Egiptu, a także utrwalali wiedzę pochodzącą spoza jego granic.
Zawód skryby, początkowo powiązany z boginią Seszat, w późniejszych dynastiach zarezerwowany był wyłącznie dla mężczyzn.
Skrybowie uważani byli za część dworu królewskiego, w związku z czym zwolnieni byli zarówno z obowiązku płacenia podatków jak i pełnienia służby wojskowej.

</doc>
<doc id="81679" url="https://pl.wikipedia.org/wiki?curid=81679" title="Prezydent Malty">
Prezydent Malty

Prezydent Malty – konstytucyjna głowa państwa.
Prezydent Malty (mt. Il-President ta' Malta) jest mianowany decyzją Izby Reprezentantów na pięcioletnią nieodnawialną kadencję. Prezydent stoi na straży konstytucji i jest jedyną osobą, która to przysięga. Jeśli prezydent ma wątpliwości, co do konstytucyjności prawa, choćby prokurator generalny potwierdzał jego zgodność, może poprosić o wyjaśnienie. Jest częścią parlamentu (ustanowionym przez Konstytucję - dział 51), powołuje sędziów (art. 96 Konstytucji), sprawuje władzę wykonawczą (art. 78 Konstytucji).
Obecnie prezydentem Malty jest George William Vella.
Utworzenie urzędu, wykluczenia.
Urząd prezydenta utworzono 13 grudnia 1974 roku, kiedy Malta stała się republiką pozostając we Wspólnocie Narodów. Królowa Elżbieta II przestała być głową państwa, a dotychczasowy gubernator generalny Malty Anthony Mamo stał się pierwszym prezydentem Malty.
Kandydat nie może zostać mianowany na urząd prezydenta, jeżeli:
Rola prezydenta.
Do uprawnień prezydenta zalicza się:
Pełniący obowiązki prezydenta Malty.
Pełniący obowiązki prezydenta Malty to funkcja zapisana w prawie maltańskim.
P.o. prezydenta jest wybierany przez parlament w wypadku, kiedy stanowisko prezydenta zostaje opróżnione przed upływem kadencji.
P.o. prezydenta jest faktycznie na ten czas prezydentem (inaczej nazywa się go tymczasowym prezydentem), ponieważ pełni wszystkie jej obowiązki i cieszy się pełnią praw, ale nie jest zaprzysiężony, jak wybrany prezydent.
Z racji tego, iż zdarza im się pełnić funkcję dłuższy czas (nawet dwa lata, jak Paul Xuereb), a także nie ma wtedy innej głowy państwa (nie są więc tylko zastępcami), często liczy się ich i uznaje za "prezydentów", a nie tylko p.o. 
Urzędowo określa się ich jako prezydentów Ad Interim.
Lista osób p.o. prezydenta:

</doc>
<doc id="81682" url="https://pl.wikipedia.org/wiki?curid=81682" title="Jugurta">
Jugurta

Jugurta (ur. około 160 p.n.e., zm. 104 p.n.e.) – król Numidii w latach 118–104 p.n.e.
Życiorys.
Jugurta był wnukiem Masynissy, synem Mastanabala. Za rządów jego stryja, króla Numidii Micypsy, został wysłany do Hiszpanii na czele wojsk mających wesprzeć Rzymian w wojnie numantyjskiej. Zdolności Jugurty przykuły uwagę Scypiona Afrykańskiego Młodszego, który zasugerował królowi adopcję bratanka. Micypsa przed swoją śmiercią podzielił państwo na trzy części, którymi mieli władać: adoptowany Jugurta, Hiempsal i Adherbal (dwaj naturalni synowie Micypsy). Jugurta szybko pozbył się dwóch rywali – Hiempsala zamordował, a Adherbala zmusił do ucieczki. Rzymska interwencja doprowadziła do podziału Numidii. Jugurta otrzymał część zachodnią, Adherbal wschodnią wraz ze stołeczną Cyrtą.
Dążąc do zjednoczenia państwa w 112 p.n.e. zdobył Cyrtę i nakazał zabić Adherbala wraz z przebywającymi tam kupcami pochodzącymi z Italii, przez co popadł w zatarg z Rzymem (tak zwana wojna jugurtyńska, która toczyła się w latach 111–105 p.n.e.). Dość długo wojna przebiegała niepomyślnie dla Rzymu (przekupstwa Jugurty wśród polityków i wodzów rzymskich). W jej trakcie Jugurta pojawił się w Rzymie i bronił swych racji przed Senatem, jednak po zabójstwie przebywającego tam pretendenta do tronu Numidii Massywy nakazano mu opuścić Italię. Dopiero szereg zwycięstw nad wojskami Numidii odniósł Kwintus Cecyliusz Metellus Numidyjski, a Gajusz Mariusz pokonał Jugurtę ostatecznie w bitwie pod Cyrtą. Jugurta został stracony w Rzymie, w Więzieniu Mamertyńskim.

</doc>
<doc id="81683" url="https://pl.wikipedia.org/wiki?curid=81683" title="Historia Aleksandrowa Łódzkiego">
Historia Aleksandrowa Łódzkiego

Historia Aleksandrowa Łódzkiego – dzieje miasta na przestrzeni wieków.

</doc>
<doc id="81684" url="https://pl.wikipedia.org/wiki?curid=81684" title="Grotbramsel">
Grotbramsel

Grotbramsel – żagiel rejowy na grotmaszcie, najczęściej jest to żagiel czwartego piętra ożaglowania rejowego, licząc od pokładu.

</doc>
<doc id="81685" url="https://pl.wikipedia.org/wiki?curid=81685" title="Hipparchos z Nikei">
Hipparchos z Nikei

Hipparchos z Nikei (Hipparch; gr. "Ἵππαρχος ο Νικαεύς", ok. 190 p.n.e. - 120 p.n.e.) – grecki matematyk, geograf i astronom.
Życiorys.
Urodził się w Nikei w Bitynii (obecnie Turcja). Zmarł na wyspie Rodos. Jest uważany za współtwórcę naukowych podstaw astronomii. Pracował w Aleksandrii i na Rodos, stworzył podstawy teorii planet, która następnie została rozwinięta przez Ptolemeusza (koła mimośrodowe i epicykle).
Był zwolennikiem geocentryzmu. Odrzucił teorię sfer homocentrycznych (krążących wokół Ziemi), ponieważ była ona niezgodna z odkrytymi przez niego nieregularnościami ruchu ciał niebieskich. Nie chcąc zaprzeczyć centralnemu miejscu Ziemi, stworzył nową teorię budowy wszechświata, zwaną teorią epicykli i deferentów.
Podstawę jej stanowiło nakładanie się dwóch i większej liczby jednostajnych ruchów kołowych tak, aby środek jednego obracającego się koła poruszał się po obwodzie koła drugiego. Dobranie odpowiedniej liczby kół oraz kierunków i prędkości ich obrotu pozwalało na otrzymanie wielu złożonych ruchów. 
Najprostszym układem są dwa koła obracające się w tym samym kierunku. Koło większe nazywa się deferentem, a mniejsze - epicyklem. Ziemia znajduje się w centralnym punkcie deferentu, a krążąca wokół niej planeta - na obwodzie epicykla, którego środek porusza się ruchem jednostajnym po obwodzie deferentu. Ten z kolei takim samym ruchem obraca się dokoła nieruchomego globu ziemskiego. 
Ze względu na zbyt nieregularne ruchy Słońca i Księżyca, by można je było zinterpretować za pomocą tej teorii, Hipparch stwierdził, że muszą się one poruszać po ekscentryku, tj. okręgu, którego środek znajduje się poza Ziemią.
Jego największe osiągnięcia to:
Dzięki jego obserwacjom odkryto później ruch własny gwiazd. 
Przypisuje mu się także wynalezienie astrolabium.
Ponadto opracował „tablicę cięciw” (odpowiednik tablicy sinusów) czym zapoczątkował rozwój trygonometrii, a także pracował nad projekcjami kartograficznymi, czym zapoczątkował rozwój geografii kartograficznej.
Prace Hipparcha zaginęły, znane są m.in. z "Almagestu" i "Geografii" Ptolemeusza.
Jego imieniem został nazwany Hipparcos – jeden ze sztucznych satelitów Europejskiej Agencji Kosmicznej, który wykonał dokładne pomiary położenia ponad 100 000 bardzo odległych gwiazd, zgromadzone w Katalogu Hipparcosa.

</doc>
<doc id="81686" url="https://pl.wikipedia.org/wiki?curid=81686" title="Premierzy Malty">
Premierzy Malty



</doc>
<doc id="81688" url="https://pl.wikipedia.org/wiki?curid=81688" title="Hipparchos">
Hipparchos

Zobacz też:

</doc>
<doc id="81689" url="https://pl.wikipedia.org/wiki?curid=81689" title="Hipparch">
Hipparch



</doc>
<doc id="81690" url="https://pl.wikipedia.org/wiki?curid=81690" title="Hipparchos z Nicei">
Hipparchos z Nicei



</doc>
<doc id="81691" url="https://pl.wikipedia.org/wiki?curid=81691" title="Eddie Fenech Adami">
Eddie Fenech Adami



</doc>
<doc id="81692" url="https://pl.wikipedia.org/wiki?curid=81692" title="Alphonse Juin">
Alphonse Juin

Alphonse Juin (ur. 16 grudnia 1888 w Annabie, zm. 27 stycznia 1967 w Paryżu) – marszałek Francji.
Alphonse Juin był jednym z dowódców francuskich podczas II wojny światowej. W latach 1951–1956 dowódca sił lądowych NATO w środkowej Europie.
Do II wojny światowej.
Urodził się w Annabie, w rodzinie żandarma. W 1912 ukończył słynną Szkołę wojskową Saint-Cyr. W 1914 został wysłany do Maroka.
Po wybuchu I wojny światowej został wysłany na front zachodni, gdzie w 1915 został poważnie ranny w prawą rękę. W wyniku odniesionej rany miał poważny niedowład prawej ręki. Od 1918 był członkiem francuskiej misji wojskowej w armii amerykańskiej. Od 1921 służył w wojskach kolonialnych w Tunezji, a następnie został ponownie wysłany do Maroka i walczył w wojnie o Rif.
W 1938 otrzymał awans na generała brygady, a w 1939 mianowano go dowódcą 15 Dywizji Zmotoryzowanej.
II wojna światowa.
W 1940 dostał się do niewoli niemieckiej po tym, jak jego dywizja została okrążona pod Lille. Do 1941 przebywał w Oflagu IV B Königstein. W 1941 został zwolniony z niewoli i mianowany naczelnym dowódcą wojsk francuskich w Afryce Północnej. W 1942 po wylądowaniu w Algierii wojsk aliantów został aresztowany przez członków ruchu oporu w Algierze i następnie przeszedł na ich stronę. W efekcie tego zdarzenia został mianowany dowódcą Francuskiego Korpusu Ekspedycyjnego, który był częścią amerykańskiej 5 armii, która brała udział w inwazji na Włochy w 1943 roku. Doświadczenie korpusu w walkach górskich było kluczowe przy przełamaniu Linii Gustawa. Po walkach żołnierze Korpusu, w zdecydowanej większości Marokańczycy, dopuścili się wielu przestępstw na miejscowej ludności, jak grabieże, podpalenia, gwałty, a nawet morderstwa. Juina oskarżono o to, że pozwolił na to, po tym jak dał 50 godzin odpoczynku swoim żołnierzom. W latach 1944–1947 szef sztabu generalnego.
Alphonse Juin tak powiedział o bierności Francji podczas klęski wrześniowej Polski w 1939: 
Lata powojenne.
W 1946 został wysłany do Indochin, by negocjować wycofanie wojsk chińskich, okupujących północne Indochiny. W 1947 został generałem rezydentem Francji w Rabacie. W 1951 objął wysokie stanowisko w wojskowych strukturach NATO, którą pełnił do 1956. W międzyczasie w 1952 został mianowany marszałkiem Francji.
Był zdecydowanym przeciwnikiem przyznania niepodległości Maroku i Algierii. Odszedł z wojska w 1962 w proteście przeciwko przyznaniu niepodległości Algierii.
Był ostatnim jak dotąd żyjącym marszałkiem Francji. Po śmierci pochowany został w kościele Inwalidów.

</doc>
<doc id="81693" url="https://pl.wikipedia.org/wiki?curid=81693" title="Għawdex">
Għawdex



</doc>
<doc id="81694" url="https://pl.wikipedia.org/wiki?curid=81694" title="Ghawdex">
Ghawdex



</doc>
<doc id="81695" url="https://pl.wikipedia.org/wiki?curid=81695" title="Pokój w Preszburgu">
Pokój w Preszburgu

Pokój w Preszburgu, pokój preszburski – zawarty 26 grudnia 1805 roku w Preszburgu (Pressburg, obecnie Bratysława), po przegranej przez Cesarstwo Austrii wojnie III koalicji z Cesarstwem Francji. Po klęsce wojsk austriacko-rosyjskich w bitwie pod Austerlitz, Monarchia Habsburgów wycofała się z wojny i rozpoczęła starania o zawarcie pokoju.
Historia.
Pierwsze spotkanie cesarzy w sprawie rokowań pokojowych odbyło się 4 grudnia pod lipą koło młyna pomiędzy Žarošicami a Násedlovicami. Dwa dni później podpisano oficjalne zawieszenie broni, w którym Bonaparte postawił cesarzowi Franciszkowi II tylko dwa warunki: po pierwsze wojska rosyjskie miały niezwłocznie opuścić obszar Austrii, a po drugie - Napoleon zastrzegł, że będzie prowadził negocjacje pokojowe tylko ze stroną austriacką, z pominięciem Rosji. Poselstwu austriackiemu w rokowaniach pokojowych przewodniczył Jan I Liechtenstein, z udziałem hrabiego Ignácza Gyulayego, a francuskiemu minister spraw zagranicznych Charles-Maurice de Talleyrand-Périgord. Traktat pokojowy podpisali oni w pałacu prymasowskim w Bratysławie. 
W czasie, gdy cesarz przebywał w Wiedniu, przybyło do niego pruskie poselstwo od Fryderyka Wilhelma III. Prusy zamierzały wypowiedzieć Francji wojnę, jednak na wieść o austriackiej klęsce pod Austerlitz, zrezygnowały z tego projektu.
Austria utraciła Wenecję, Istrię i Dalmację na rzecz Włoch (tytuł króla Włoch dzierżył wówczas Napoleon Bonaparte), Tyrol na rzecz Bawarii - sojuszniczki Francji, oraz Górną Szwabię na rzecz sprzymierzonej z Napoleonem Wirtembergii, a otrzymała Salzburg. Musiała ponadto wypłacić kontrybucję wojenną w wysokości 40 milionów franków.
Franciszek II zgodził się uznać całkowitą niezależność Bawarii, Wirtembergii i Badenii, rezygnując tym samym z tytułu cesarza rzymskiego. Pozostał jednak przy tytule cesarza Austrii. Na mocy układu w Preszburgu Austria utraciła łącznie 65 tys. kilometrów kwadratowych powierzchni, zamieszkanych przez 4 miliony obywateli.
Strona pruska za cenę utrzymania pokoju z Francją musiała zrzec się na korzyść Bawarii księstwa Ansbach, a na korzyść Francji dwóch mniejszych księstw - Neuchâtel i Kleve. Fryderyk Wilhelm III miał w zamian otrzymać do niedawna angielski Hanower. Późniejsza praktyka pokazała, że Francja nieprzychylnie myślała o oddaniu Hanoweru Prusom. Po Europie rozeszły się nawet pogłoski o planowanym pokoju pomiędzy Francją i Anglią. Ostatecznie sytuacja ta doprowadziła do konfliktu między Prusami a Francją. 
Napoleon postanowił wykorzystać swój sukces militarny, by zdobyć hegemonię w Niemczech. Dlatego w styczniu 1806 roku wysunął państwom niemieckim ofertę utworzenia Związku Reńskiego pod protektoratem Francji. 12 lipca 1806 roku przedstawiciele 16 państw niemieckich podpisali umowę, na mocy której utworzyły one konfederację zależną od Napoleona, w której nadrzędną rolę mieli pełnić jego sojusznicy. Do Związku Reńskiego przystąpiły m.in.: Bawaria, Wirtembergia, Ratyzbona, Badenia, Berg, Hesja-Darmstadt oraz Księstwo Nassau. 
Napoleon uzyskał prawo do kierowania polityką zagraniczną Związku Reńskiego oraz do uformowania 63-tysięcznego kontyngentu wojskowego z żołnierzy państw konfederacji. 
Zwycięstwo Napoleona nad III koalicją antyfrancuską pozwoliło mu wyprzeć z Neapolu dynastię Burbonów.
15 lutego 1806 roku 40 tysięcy żołnierzy francuskich wkroczyło do Neapolu i osadziło na tronie brata cesarskiego, Józefa Bonaparte.

</doc>
<doc id="81698" url="https://pl.wikipedia.org/wiki?curid=81698" title="Talizman">
Talizman

Talizman (fr. "talisman", hiszp. "talismán"; z arab. "tilsam" lub "tilasm" = „obraz magiczny z mistycznymi znakami przeciw czarom”; z gr. "télesma" = „konsekracja”) – przedmiot z przypisywanym mu działaniem magicznym , mający przynosić jego posiadaczowi szczęście lub chronić przed nieszczęściami. 
Talizmany są czasem utożsamiane z amuletami, które zazwyczaj pełnią jedynie funkcje ochronne.
Według badań CBOS w 2018 roku 5% Polaków nosiło wtedy talizmany (popularne szczególnie wśród młodszych osób).

</doc>
<doc id="81699" url="https://pl.wikipedia.org/wiki?curid=81699" title="Pers.">
Pers.



</doc>
<doc id="81701" url="https://pl.wikipedia.org/wiki?curid=81701" title="Cewki Malpighiego">
Cewki Malpighiego



</doc>
<doc id="81702" url="https://pl.wikipedia.org/wiki?curid=81702" title="Pingwin mały">
Pingwin mały

Pingwin mały ("Eudyptula minor") – gatunek średniego, nielotnego ptaka wodnego z rodziny pingwinów (Spheniscidae), występujący u wybrzeży Nowej Zelandii i Australii. Jest jedynym przedstawicielem rodzaju "Eudyptula".
Podgatunki.
Wyróżnia się 6 podgatunków "E. minor":
Ptaki tego gatunku regularnie pojawiają się na pacyficznym wybrzeżu Patagonii, gdzie być może również znajduje się nieodkryta jeszcze kolonia lęgowa. W kwietniu 2005 jeden osobnik pojawił się na wysepce Ichaboe u wybrzeży Namibii.
Status.
Międzynarodowa Unia Ochrony Przyrody (IUCN) uznaje pingwina małego za gatunek najmniejszej troski (LC – Least Concern). Liczebność światowej populacji szacuje się na około 470 tysięcy dorosłych osobników. Trend liczebności populacji uznaje się za stabilny. Głównym zagrożeniem są introdukowane w Australii i Nowej Zelandii drapieżne ssaki, takie jak psy i koty.

</doc>
<doc id="81703" url="https://pl.wikipedia.org/wiki?curid=81703" title="Wiktor Czebrikow">
Wiktor Czebrikow

Wiktor Michajłowicz Czebrikow (ros. Ви́ктор Миха́йлович Че́бриков, ur. 27 kwietnia 1923, zm. 1 lipca 1999) – radziecki generał armii, działacz Komunistycznej Partii Związku Radzieckiego, polityk, przewodniczący Komitetu Bezpieczeństwa Państwowego KGB (1982–1988).
W latach 1940–1941 i 1946-1950 uczył się w Dniepropietrowskim Instytucie Metalurgicznym, od 1941 do 1946 służył w Armii Czerwonej, od 1944 w WKP(b). 1951–1955 kierownik Wydziału Przemysłowo-Transportowego, sekretarz i I sekretarz rejonowego komitetu Komunistycznej Partii (bolszewików) Ukrainy w obwodzie dniepropietrowskim, 21 stycznia 1956 - 16 lutego 1960 członek Rewizyjnej Komisji KP Ukrainy. 1958-1959 II sekretarz miejskiego komitetu partyjnego w Dniepropetrowsku, 1959–1961 kierownik wydziału obwodowego komitetu partyjnego w tym mieście. 1961–1964 I sekretarz Komitetu Miejskiego KPU w Dniepropetrowsku, 30 września 1961 – 17 marca 1971 kandydat na członka KC KPU, 1964–1965 sekretarz dniepropetrowskiego obwodowego komitetu partyjnego, 1965–1967 II sekretarz tego komitetu. 
Od 21 lipca 1967 członek Kolegium KGB przy Radzie Ministrów ZSRR, 24 lipca 1967 – wrzesień 1968 kierownik Wydziału Kadr KGB ZSRR w stopniu pułkownika i od 27 października 1967 generała majora, 4 września 1968 – 25 stycznia 1982 zastępca przewodniczącego KGB. 2 lipca 1972 mianowany generałem porucznikiem, a 11 grudnia 1978 generałem pułkownikiem. Od 17 grudnia 1982 do 1 października 1988 przewodniczący KGB. 4 listopada 1983 mianowany generałem armii. 
9 kwietnia 1971 - 23 lutego 1981 kandydat na członka, a 3 marca 1981 – 2 lipca 1990 członek KC KPZR. 23 kwietnia 1985 – 20 września 1989 kandydat na członka Biura Politycznego KC KPZR. Został odznaczony m.in. Złotym Medalem „Sierp i Młot” Bohatera Pracy Socjalistycznej, czterokrotnie Orderem Lenina, Orderem Rewolucji Październikowej, Orderem Czerwonego Sztandaru, trzykrotnie Orderem Czerwonego Sztandaru Pracy, Orderem Aleksandra Newskiego oraz Orderem Wojny Ojczyźnianej I klasy, Medalem „Za odwagę”, Medalem 100-lecia urodzin Lenina, Medalem „Za nienaganną służbę”, Medalem „Za obronę Stalingradu”, medalami jubileuszowymi. W 1980 nagrodzony Nagrodą Państwową ZSRR. Pochowany na Cmentarzu Kuncewskim w Moskwie.

</doc>
<doc id="81706" url="https://pl.wikipedia.org/wiki?curid=81706" title="Jujuy">
Jujuy



</doc>
<doc id="81712" url="https://pl.wikipedia.org/wiki?curid=81712" title="Jujuy (prowincja)">
Jujuy (prowincja)

Jujuy (czyt. chuchui) – prowincja w północno-zachodniej Argentynie. Stolicą prowincji jest miasto San Salvador de Jujuy.
Występuje wydobycie rud żelaza, cynku i ołowiu. Uprawia się trzcinę cukrową i tytoń. Hoduje się bydło i lamy.

</doc>
<doc id="81715" url="https://pl.wikipedia.org/wiki?curid=81715" title="Zatoka Lwia">
Zatoka Lwia

Zatoka Lwia (Zatoka Liońska, fr. "Golfe du Lion") – zatoka będąca częścią Morza Śródziemnego. Znajduje się u południowych wybrzeży Francji. Wcina się 125 km w głąb lądu. Wejście ma szerokość 245 km, głębokość dochodzi do 2000 m. Temperatura wód powierzchniowych waha się od 13 °C w zimie do 22 °C latem. Zasolenie wynosi 37,7‰. Do zatoki uchodzi Rodan. Wzdłuż wybrzeża znajduje się wiele jezior przybrzeżnych. Głównym portem zatoki jest Marsylia.

</doc>
<doc id="81716" url="https://pl.wikipedia.org/wiki?curid=81716" title="San Salvador de Jujuy">
San Salvador de Jujuy

San Salvador de Jujuy – miasto w Argentynie, stolica prowincji Jujuy.
Występuje przemysł spożywczy i metalowy.

</doc>
<doc id="81717" url="https://pl.wikipedia.org/wiki?curid=81717" title="Libertynizm">
Libertynizm

Libertynizm – nieformalny ruch społeczno-polityczny działający w XVII i XVIII wieku w Europie – głównie we Francji. Współcześnie słowem tym opatruje się najczęściej poglądy uzasadniające różnie rozumianą wolność w skrajnych postaciach.
Pierwotnie libertynami nazywano odłam anabaptystów holenderskich, który odrzucił niektóre normy obyczajowe swoich czasów, uważając je za niezgodne z Biblią. Holenderscy libertyni głosili powrót do natury, polegający m.in. na bardziej swobodnym podejściu do spraw seksu i nagości.
W XVII w. słowo to przyjęło się we Francji, gdzie mianem tym zaczęto opatrywać kręgi wolnomyślicieli, którzy odrzucali wiele norm moralnych, religijnych i obyczajowych. W XVIII w. słowo to stało się już synonimem rozwiązłości seksualnej panującej powszechnie wśród francuskiej arystokracji, z których wielu uzasadniało swoje postępowanie pismami libertynów holenderskich i francuskich z poprzedniego stulecia, które były na ogół rozprowadzane nielegalnie. Ruch ten promieniował też na inne kraje Europy m.in. Wielką Brytanię, Austrię a nawet Polskę i Rosję. Pod koniec XVIII w. i na początku XIX, pojawili się pisarze i myśliciele, którzy doprowadzili poglądy libertyńskie do skrajności m.in. Donatien Alphonse François de Sade, Leopold von Sacher-Masoch. Epoka libertynizmu swoje odzwierciedlenie znalazła w powieści „” autorstwa Honoré Gabriel Riqueti de Mirabeau, działacza politycznego okresu Wielkiej Rewolucji Francuskiej.

</doc>
<doc id="81718" url="https://pl.wikipedia.org/wiki?curid=81718" title="Jujuy (miasto)">
Jujuy (miasto)



</doc>
<doc id="81720" url="https://pl.wikipedia.org/wiki?curid=81720" title="Idol (wyobrażenie)">
Idol (wyobrażenie)

Idol (gr. εἴδωλον "eidolon" „obraz, odbicie” zdrobnienie od εἶδος "eîdos" „wygląd, postać, kształt”) – wyobrażenie (posążek lub obraz) bóstwa, wykonane np. z drewna, kamienia, kości, gliny, srebra lub złota.
W religiach pierwotnych kult idola (idolatria) był wyrazem przeświadczenia, że pomiędzy wyobrażeniem bóstwa a nim samym istnieje bezpośrednia więź, granicząca czasem z tożsamością. Oddawanie religijnej czci idolowi było więc jednoczesną adoracją bóstwa. Podobny magiczny charakter miała też idolatria występująca w wielu religiach świata starożytnego (Babilon, Egipt, Grecja, częściowo Izrael i inne). Przyozdabianie idoli, namaszczanie, składanie im ofiar, obnoszenie w procesjach, okadzanie itp. były uważane za usługiwanie samym bóstwom.
W religiach monoteistycznych (zaratusztrianizm, judaizm, chrześcijaństwo, islam) kult idoli (bożków) był i wciąż jest oficjalnie (mniej lub bardziej) zakazany, aczkolwiek obdarzano specjalnym poszanowaniem obiekty takie jak Arka Przymierza, gdzie były przedstawienia figuralne Cherubów na Przebłagalni. Liczne malowidła przedstawiające sceny biblijne zachowały się w synagodze w Dura Europos (II–III w. po Chr.). Kult idoli nie był sankcjonowany jako element depozytu wiary ani w pierwotnym ani późniejszym chrześcijaństwie. Z czasem jednak kult obrazów (ikonodulia) przedstawiających Jezusa, Marię i świętych wprowadził pozornie pewne formy idolatrii do katolicyzmu i prawosławia.
W rzeczywistości obrazom oddaje się szacunek i cześć niższego rzędu i innej istoty niż Bogu, tylko Jemu przysługuje najwyższy stopień czci – latria. Brak w ortodoksji wschodniej i katolicyzmie utożsamiania obrazów z istotami przedstawianymi. Są obrazy pewne rodzaju „cieniami” czy wiernymi ich wyobrażeniami. Cuda związane z obrazami świętych itp. wynikają z funkcjonowaniu obrazu jako swoistego narzędzia w ręku Boga. Nie jest składnikiem ortodoksji zalecenie czy dogmat ortopraksyjny co do ikonodulii czy tym bardziej ikonolatrii (jakoby określone praktyki czy ryty "per se" (łac. „same przez się”) dawały pożądany skutek).
Obrazy funkcjonowały w ramach synagog (Dura Europos) i kultu świątynnego (cherubim, wizje prorocze z dokładnymi opisami istot niebieskich). Obecnie w synagogach można spotkać przedstawienia postaci ludzkich, ukazanych jednak tak, by nie było widać ich twarzy. W manuskryptach średniowiecznych żydów europejskich przedstawiano niekiedy ludzi z głowami zwierząt.
Chrześcijaństwo wniosło o tyle zasadniczą zmianę, iż Druga Osoba Boska przyjęła naturę ludzką. Pojawiły się przedstawienia nie tylko narzędzi zbawienia (zwłaszcza krzyża) ale i samego Zbawiciela oraz Bożej Rodzicielki i świętych. Prawosławie i katolicyzm rzymski nigdy nie nauczały jakoby obrazy były miejscami przebywania czy emanacjami Boga i innych istot czy też by były istotami żywymi, mającymi wolę itp.
Najstarsze zachowane malowidła katakumbowe i reliefy sarkofagowe przedstawiają sceny ewangeliczne z ukazaniem twarzy ludzkich, pojawia się też Boża Rodzicielka. Najstarsze zachowane ikony pochodzą z VI w. (enkaustyczne, obecnie w klasztorze św. Katarzyny na Synaju), nie odbiegają zasadniczo od późniejszych przedstawień.
Funkcjonuje tradycja św. Łukasza jako malarza obrazu Theotokos, w V w. lokuje się tradycję powstania wizerunku Maryi z Blachernów (Blacherniotissa), podobnie silna jest tradycja Mandylionu.
Słowo idol było używane przez Francisa Bacona na określenie złudzenia.
W językach słowiańskich istnieje słowo "bałwan" używane jako określenie posągów bóstw, m.in. obdarzanych czcią bóstw słowiańskich. Jest to prasłowiańskie zapożyczenie orientalne, za pośrednictwem ludów stepowych zaczerpnięte z języka irańskiego – pierwotnie używano je na oznaczenie bojownika lub bohatera, a następnie słupa lub posągu wzniesionego na jego cześć. Słowem pochodnym od niego jest bałwochwalstwo (idolatria) i "bałwochwalca".

</doc>
<doc id="81721" url="https://pl.wikipedia.org/wiki?curid=81721" title="Mimesis">
Mimesis

Mimesis ( – przedstawienie, imitacja, podobieństwo, reprezentacja, ) – termin wywodzący się z filozofii starożytnej, oznaczający rodzaj relacji podobieństwa czy działania opartego na naśladownictwie. 
Znaczenie pojęcia ulegało w historii zmianom. Przede wszystkim odnoszono je do estetyki, ale niekiedy miało również znaczenie ontologiczne czy etyczne.
Kwestie językowe.
"Mimesis" jest słowem greckim, wywodzącym się od ("mimeisthai" – imitować), a w dalszej mierze od ("mimos" – imitator, aktor). Łacińskim przekładem słowa jest "imitatio". Popularność tego pojęcia w renesansowej łacinie spowodowała przejęcie go do wielu języków wernakularnych (wł. "imitazione", fr. i ang. "imitation"). Język niemiecki i języki słowiańskie tworzyły własne odpowiedniki. W języku polskim słowo "mimesis" stosuje się nieprzełożone jako techniczny termin filozoficzny. Od niego tworzono też przymiotnik "mimetyczny". W potocznej polszczyźnie używano słów pochodzących od łacińskiej "imitatio" (imitować, imitacja) lub takich słów jak "przedstawienie".
W łacinie używane było również słowo "mimesis" na oznaczenie naśladownictwa czy naśladowania.
Źródła religijne.
"Mimesis" nie występuje ani u Homera, ani u Hezjoda. Uważa się, że pojawiło się w epoce późniejszej i związane było z misteriami dionizyjskimi. Odnoszono je (jak poświadczają Platon i Strabon) do tańca, śpiewów i wykonywania muzyki przez kapłana dionizyjskiego. Nie była to imitacja rzeczywistości zewnętrznej, lecz ekspresja rzeczywistości wewnętrznej. Również hymny delijskie i Pindar odnosiły mimesis do tańca.
Filozofia starożytna.
W V w. p.n.e. pojęcia "mimesis" zaczęto używać na gruncie filozofii. Poszczególni filozofowie różnili się co do tego, co jest imitowane i na czym polega oddawanie podobieństwa. Zwykle uznawano, że imituje się naturę (czyli rzeczywistość zewnętrzną), choć rozumiano ją w różny sposób. Obok znaczenia rytualistycznego ("mimesis" jako ekspresja) filozofia starożytna wykształciła 3 kolejne znaczenia terminu – autorstwa Demokryta (naśladowanie procesów naturalnych), Platona (kopiowanie natury) i Arystotelesa (tworzenie w oparciu o elementy natury).
Demokryt odnosił "mimesis" do rzemiosł, które odtwarzały sposób działania zwierząt (np. tkactwo odtwarzało pracę pająka, a murarstwo pracę jaskółki). "Mimesis" oznaczała więc naśladownictwo w formie działania.
Platon początkowo używał tego terminu w sposób luźny, dopiero wraz z rozwojem jego teorii idei znaczenie mimesis uległo zawężeniu ("Państwo", ks. X). Oznaczał on relację pomiędzy ideami, traktowanymi jako modele czy paradygmaty, a rzeczami, traktowanymi jako odtwarzające je kopie. To odtwarzanie miało charakter pasywnego kopiowania (odzwierciedlało to współczesne Platonowi koncepcje artystycznych opartych na kopiowaniu natury). Przyjmowanie "mimesis" jako zasady sztuki oznaczało kopiowanie kopii, a więc odchodzeniem od prawdziwej rzeczywistości. Dzieła sztuki były trzecim stopniem oddalenia od prawdy, stąd Platon oceniał je (wraz z całymi dziedzinami sztuki) negatywnie.
Najbardziej wpływowa okazała się koncepcja Arystotelesa, która odnoszona była do wszystkich rodzajów sztuki (malarstwo, rzeźba, teatr, muzyka, literatura). Wszystkie te rodzaje sztuk miały odtwarzać rzeczywistość, ale nie poprzez jej bierne kopiowanie, ale poprzez uzewnętrznienie istoty zjawisk, tego co jest w nich ogólne, typowe i istotne. Dla Arystotelesa "mimesis" dotyczyć miała w pierwszym rzędzie odzwierciedlania ludzkich działań. 
Ponieważ dla Platona "mimesis" jako zasada sztuki była odtwarzaniem rzeczy, które już same w sobie są kopiami idei, była oceniana negatywnie, jako zubażanie i oddalanie od źródła rzeczywistości. Z kolei dla Arystotelesa "mimesis" w poetyce była odzwierciedleniem nie samej rzeczy, co jej istoty, a więc stwarzaniem na nowo tego, co rzeczywiste, w oparciu o możliwość i prawdopodobieństwo. "Mimesis" oznaczała więc wzbogacanie treści.
W rozwoju historycznym znaczenia rytualne i demokrytejskie popadły w zapomnienie. Kolejni autorzy odwoływali się do koncepcji Platona i Arystotelesa, często dokonując ich reinterpretacji, a niekiedy syntezy. 
Wszystkie te koncepcje opierały się na charakterystycznym dla starożytnej Grecji przekonaniu, że natura (rozumiana często nie jako obserwowalna rzeczywistość, ale natura metafizyczna) jest doskonała, a ludzki umysł może ją jedynie pasywnie pojmować i odtwarzać. W epoce hellenistycznej i w starożytnym Rzymie koncepcja "mimesis" (łac. "imitatio") przestała być traktowana jako naczelna idea sztuki. Przeciwstawiano ją szeregu innych pojęć, często cenionych wyżej, np. prawdzie (Cyceron, "O mówcy", II, 57, 215), wyobraźni (Maksymos z Tyru, Pseudo-Longinos), wolności twórczej (Horacy, Lukian z Samosat), inspiracji czy inwencji (Lukian, Kalistrat). Sztuka mimetyczna była więc traktowana jako pośledniejsza, pasywna i mniej wartościowa. 
Jeszcze inne znaczenie "mimesis" ukształtowało się w ramach retoryki. Dionizjusz z Halikarnasu (I w.p.n.w.) jako mimesis rozumiał naśladowanie (a także adaptowanie, przetwarzanie, wzbogacanie) dzieł innych autorów. Koncepcja ta spopularyzowała się w rzymskiej retoryce jako "imitatio", przeciwstawiane arystotelejskiej "mimesis" natury.
Wczesne chrześcijaństwo i filozofia średniowieczna.
Wraz z chrześcijaństwem, upowszechniało się rozróżnienie na rzeczywistość postrzeganą zmysłowo i rzeczywistość głębszą, ponadzmysłową, związaną ze zbawieniem. Wczesnochrześcijańscy myśliciele (tacy jak Dionizjusz Aeropagita i Augustyn z Hippony) wskazywali, że sztuka powinna odzwierciedlać właśnie rzeczywistość ponadzmysłową. Może to robić skupiając się na śladach jakie w rzeczywistości zmysłowej pozostawia rzeczywistość głęboka, a odpowiedniejszą drogą aniżeli "mimesis" jest przedstawienie symboliczne. To stanowisko (przyjęte także przez scholastyków) spychało "mimesis" na margines. Zwykłe przedstawianie było traktowane jako „małpowanie prawdy” (Alan z Lille).
Niektórzy myśliciele chrześcijańscy uznawali jednak, że jakiekolwiek przedstawianie rzeczywistości jest zakazane. Tezy takie głosił Tertulian ("De spectaculis", XXIII), a za nim ikonoklaści. Ikonoklazm w VIII w. w Bizancjum skierowany był przeciwko kultowi obrazów, a u swoich podstaw miał odrzucenie sztuki mimetycznej. Tendencje ikonoklastyczne wracały kilkukrotnie w historii chrześcijaństwa, m.in. podczas reformacji.
Nowożytność.
Renesans odkrył na nowo "mimesis" jako wiodącą zasadę sztuki. Od XIV w. uznawano ją za podstawę sztuk plastycznych, a wierne imitowanie natury było traktowane jako źródło piękna i wartości dzieła. Teorie dotyczące "mimesis" zaczęto rozwijać od połowy XVI w., kiedy to "Poetyka" Arystotelesa zaczęła się cieszyć powszechnym uznaniem. Początkowo rozwijali ją Włosi (Filippo Sassetti), a następnie Niemcy (Albrecht Dürer) i Francuzi (Nicolas Poussin). Jeszcze długo po renesansie włoskie koncepcje estetyczne były dominujące lub bardzo wpływowe w tych krajach. Ten okres w którym "mimesis" (częściej jako łac. "imitatio") była uznawana za wiodącą zasadę sztuki liczył około trzech stuleci. 
W okresie tym mieszały się trzy znaczenia "imitatio": w sensie platońskim, arystotelejskim i jako wierne kopiowanie rzeczywistości. Pojawiały się także prace rozwijające i analizujące to pojęcie. W szczególności, wskazywano, że sztuka powinna imitować jedynie niektóre aspekty rzeczywistości, lub dokonywać tego w pewien sposób. Zdaniem niektórych autorów imitowanie rzeczywistości miało być "dobre" (Giovanni Battista Guarini), "artystyczne" (Benedetto Varchi), "piękne" (Leon Battista Alberti), "fantazyjne" (Gregorio Comanini), "oryginalne" (Jacques Pelletier du Mans). Idąc drogą Arystotelesa, autorzy wskazywali, że sztuka nie powinna odzwierciedlać rzeczywistości widzialnej, lecz prawa natury (Alberti, Joseph Justus Scaliger) lub taką rzeczywistość, jaka ona być może i być powinna (Maciej Kazimierz Sarbiewski).
M.in. francuski klasycyzm opierał się na zdaniu, że sztuka (zarówno sztuki wizualne, jak i literatura) nie powinna naśladować rzeczywistości w stanie surowym, lecz dokonywać wyboru i poprawienia. Imitacja oznaczała więc działalność twórczą, w której artysta dekodował rzeczywistość, by wyciągnąć z niej istotne elementy i piękno, odzwierciedlone następnie w dziele. 
Wraz z końcem renesansu, dominacja "mimesis" jako zasady sztuki zaczęła ustępować, choć jeszcze długo pozostawała ona istotna. Niektórzy autorzy wskazywali, że imitacja jest zbyt trudna dla sztuki, odzwierciedlenie nie jest bowiem nigdy w stanie dorównać rzeczywistości. Większość autorów zaczęła odchodzić od "mimesis" z innych powodów. Wskazywano, że skłania ona do pasywności i jest działalnością mniejszej wagi. Stopniowo, zaczęto wyżej cenić inne zasady: inwencję ("inventio"). Wskazywano, że sztuka może tworzyć doskonalsze, piękniejsze, czy mądrzejsze od natury, przedstawiać to, co w naturze nie istnieje, przekraczać ją (Marsilio Ficino, Michał Anioł, Giorgio Vasari). 
W XV w. ukształtował się też nurt, w którym "mimesis" odnoszone było do imitowania dzieł starożytnych. Nurt ten osiągnął apogeum w wieku XVII w akademizmie. Było to zupełnie inne znaczenie terminu: sztuka (sztuki piękne, poezja, teatr) powinny imitować to, w jaki sposób starożytni mistrzowie imitowali rzeczywistość. Starożytność była więc ideałem, który podlegał wiernemu odzwierciedleniu, np. dla rzeźbiarzy wzorem był Apollo Belwederski, a dla pisarzy twórczość Cycerona. Ten rodzaj "mimesis" rozkwitł w XVIII w. wraz z rozwojem wiedzy o starożytności: odkryciami Herkulanum (1738) i Pompejów oraz pracami starożytników (np. Johanna Joachima Winckelmanna) oraz artystów klasycystycznych (Anton Raphael Mengs, Antonio Canova, Bertel Thorvaldsen).
Współczesność.
W XIX wieku imitacja szybko straciła swój status naczelnej zasady sztuki. Stało się to przede wszystkim poprzez odejście od akademizmu, opierającym się na nowożytnym znaczeniu "mimesis" (kopiowanie starożytnych). "Imitacja" zaczęła nabierać pejoratywnych znaczeń, jako coś nieautentycznego czy fałszywego. Sztuki skupiające się na odzwierciedleniu rzeczywistości nie odwoływały się do terminów "mimesis" czy "imitatio", ale zaczęły używać nazw realizm i naturalizm (Jules Champfleury, Émile Zola, Gustave Courbet). Naturalizm w sztuce był kontynuacją starszych niż akademizm teorii mimetycznych, ale wypracował własną koncepcję odtwarzania. Sztuka nie miała kopiować rzeczywistości, lecz na podobieństwo nauki, badać ją. 
Sztuka i literatura XX wieku radykalnie odeszła od "mimesis" jako naczelnej zasady. Wiele nurtów wprost odrzucało reprezentację rzeczywistości jako cel (rozwój sztuki abstrakcyjnej, dadaizm), lub kontynuowało (nie zawsze świadomie) zarzucone już w starożytności znaczenia "mimesis" (odzwierciedlenie wewnętrznych stanów artysty lub jako naśladownictwo procesów naturalnych). Rola "mimesis" nadal jest jednak dyskutowana. Susan Sontag odwoływała się do platońskiej koncepcji w swoim eseju o fotografii, nazywając ją „najbardziej realistyczną, a przeto najłatwiejszą spośród sztuk mimetycznych”.
Koncepcją "mimesis" na powrót zaczęli się interesować teoretycy. Rozwój badań nad starożytnością pozwolił odtworzyć starożytne znaczenie pojęcia "mimesis" i zwrócić uwagę na odmienność sposobu prezentowania rzeczywistości w zestawieniu ze współczesnością. Szczególnie wpływowa była praca Ericha Auerbacha "Mimesis. Rzeczywistość przedstawiona w literaturze Zachodu" (1946). W estetyce, tematyka została włączona w szerszy problem reprezentacji w sztuce. W pracy "Sztuka i złudzenie" (1960) Ernst Gombrich pokazał w jaki sposób treść przedstawień obrazowych kształtowana jest za pomocą ludzkiego aparatu i procesu postrzegania. Skupienie się na tym aspekcie przedstawienia podważało wiele założeń teoretyków "mimesis", przede wszystkim bierność odbiorcy dzieła.

</doc>
<doc id="81722" url="https://pl.wikipedia.org/wiki?curid=81722" title="Hybris">
Hybris

Hybris (gr. "ὕβρις") – duma, buta, pycha rodowa lub majestat władcy, które uniemożliwiają prawidłowe rozpoznanie sytuacji, w której znalazł się bohater. Pojęcie było używane w kulturze starożytnej Grecji. Pycha ta stanowi przekroczenie miary, którą bogowie wyznaczyli człowiekowi (zob. Dike), stanowi więc wyzwanie wobec bogów i ściąga na człowieka ich karę. Pojęcie "hybris" znalazło wyraz zwłaszcza w tragedii greckiej, w której często jest głównym czynnikiem prowadzącym do katastrofy bohatera (np. Edypa, Kreona, Agamemnona czy Klitajmestry).
Słowo "hybris" jest rodzaju żeńskiego i jest nieodmienne.

</doc>
<doc id="81723" url="https://pl.wikipedia.org/wiki?curid=81723" title="Jukagirzy">
Jukagirzy

Jukagirzy (nazwa własna "Odul") – autochtoniczny etnos paleoazjatycki zamieszkujący północno-wschodnią Syberię w Rosji. Populacja Jukagirów liczy 1509 osób (spis powszechny z 2002).
Jukagirzy zamieszkują tereny w dolnym biegu rzek Leny i Kołymy oraz w Jakucji. Zajmują się łowiectwem, rybołówstwem i hodowlą reniferów. Posługują się językiem jukagirskim, należącym do grupy języków paleoazjatyckich lub spokrewnionym z uralskimi (zdania badaczy w tym zakresie są podzielone). Coraz częściej dla Jukagirów językiem ojczystym jest rosyjski. 
Jukagirzy zamieszkiwali niegdyś większe niż obecnie terytorium, zostali jednak wyparci z niego przez sąsiednie narody, głównie tunguskie oraz Jakutów. W XVII wieku Jukagirzy zostali podbici przez Rosję.
Do XVIII wieku tradycyjną religią był szamanizm, następnie Jukagirzy zostali przymusowo schrystianizowani przez Rosjan i obecnie przedstawiciele tego narodu formalnie należą do kościoła prawosławnego.

</doc>
<doc id="81725" url="https://pl.wikipedia.org/wiki?curid=81725" title="Jukatan">
Jukatan



</doc>
<doc id="81726" url="https://pl.wikipedia.org/wiki?curid=81726" title="Ungawa (zatoka)">
Ungawa (zatoka)

Ungawa, Ungava (ang. "Ungava Bay", fr. "Baie d'Ungava") – zatoka Oceanu Arktycznego, położona u brzegów Labradoru w Cieśninie Hudsona, u wybrzeży Kanady. Wcina się 280 km w głąb lądu. Na zachód od niej znajduje się półwysep Ungawa. Wejście do zatoki ma szerokość 260 km, a głębokość przy wejściu sięga 800 m (najgłębiej z całej zatoki). Obserwuje się tutaj wysokie pływy. 
Do zatoki uchodzi rzeka Koksoak (Ungawa). Największą wyspą w zatoce Ungawa jest Akpatok.
Główne porty to Kuujjuaq, Aupaluk, Kasiujak, Kangiqsualujjuaq oraz Kangirsuk.

</doc>
<doc id="81730" url="https://pl.wikipedia.org/wiki?curid=81730" title="Jukatan (stan)">
Jukatan (stan)

Jukatan (hiszp. "Yucatán") – stan w południowym Meksyku położony na półwyspie Jukatan. Graniczy ze stanem Quintana Roo na wschodzie oraz Campeche na południowym zachodzie. Północną granicę wyznacza wybrzeże Zatoki Meksykańskiej.
Historia.
Na terenie obecnego stanu Jukatan ok. 2500 r. p.n.e. wzięła swój początek jedna z najstarszych kultur obu Ameryk, była to cywilizacja stworzona przez Majów. Pomiędzy 300 a 900 r. n.e. Majowie zbudowali w tym regionie kilka miast, które osiągnęły stosunkowo wysoki poziom rozwoju. W 987 r. n.e. na Jukatanie pojawili się Toltekowie, prowadzeni przez swojego na wpół legendarnego wodza Quetzalcoatl. Z biegiem czasu wymieszali się oni z zamieszkującymi te ziemie od dłuższego czasu Majami, a ich kultura zdominowała rejon na dłuższy okres. W XII stuleciu miasto Majów – Mayapán rozpoczęło długotrwałą wojnę ze swoim konkurentem – Chichen-Itzá. Ostatecznie wygrał Mayapán, który rozciągnął swoje wpływy na większość spornego obszaru. W XIII stuleciu kultura Majów zaczęła ulegać stopniowemu upadkowi, większość miast została wtedy opuszczona, a te, które pozostały toczyły ze sobą nieustające wojny.
Pierwszą ekspedycją hiszpańską, która przybyła na Jukatan była wyprawa Pedro de Valdivii, która wyruszyła z Panamy w 1511 r., zmierzając początkowo ku Santo Domingo, jednak ostatecznie okręty wchodzące w jej skład rozbiły się u brzegów Jukatanu. Dwóch rozbitków – Jerónimo de Aguilar i Gonzalo Guerrero dołączyło do żyjących tu plemion indiańskich. Guerrero poślubił córkę wodza Chetumala, dziecko z tego związku było pierwszym odnotowanym Metysem w Meksyku. Natomiast Aguilar został później odnaleziony przez ekspedycję Hernána Cortésa.
W 1513 r. Juan Ponce de León przepływał w pobliżu brzegów półwyspu w swojej wyprawie na Florydę, jednak nie zdecydował się tu wylądować. W 1517 r. Francisco Hernández de Córdoba przybył na tereny obecnego stanu Quintana Roo, ale został ostatecznie zmuszony do odpłynięcia przez Indian. Podbój samego regionu Jukatan został zapoczątkowany przez Francisco de Montejo y León w 1527 r., zakończył się on wówczas sromotną porażką ze względu na zaciekły opór Majów. Montejo wrócił tutaj trzy lata później, jednak znowu musiał się wycofać. Dopiero w 1537 r. udało się jego synowi wreszcie ujarzmić tubylców. De Montejo w 1540 r. założył osadę pod nazwą Kimpech, a w 1542 r. powstało miasto Mérida. Gaspar Pacheco, znany ze swojego okrucieństwa w stosunku do Indian dokończył podbój zachodniego krańca półwyspu. Wraz z konkwistadorami przybyli także księża katoliccy oraz zakonnicy. Szczególną aktywność przejawiali wtedy franciszkanie, którzy wybudowali ponad trzydzieści misji w celu nawracania tubylców. Brutalne traktowanie Majów przez Hiszpanów oraz przywiezione przez nich choroby doprowadziły do ich zdziesiątkowania.
Majowie nigdy nie porzucili myśli o niezależności i wielokrotnie wzniecali powstania przeciwko swoim ciemięzcom. Jednym z największych zrywów tego typu było powstanie pod wodzą Jacinto Caneka w 1761 r., które zakończyło się śmiercią wielu tysięcy Indian i egzekucją Caneka w Meridzie.
Jukatan nie wziął aktywnego udziału w walkach o niepodległość Meksyku w 1810 r. Hiszpanie w czasie walk niepodległościowych kontrolowali region i zapobiegali wszelkim próbom buntu. W 1821 r. wraz z przyjęciem tzw. Planu z Iguali Jukatan stał się częścią niepodległego Meksyku, status stanu uzyskał formalnie w 1824 r., a w 1825 r. przyjął konstytucję stanową. W czasie walk pomiędzy stronnictwami liberałów i konserwatystów o władzę w kraju Jukatan również pozostawał niespokojnym regionem, którym targały liczne konflikty. Były one związane głównie z tragicznym położeniem tutejszych Indian, którzy nie posiadali praktycznie żadnych praw.
W Jukatanie od samego początku istniały silne tendencje separatystyczne. W 1840 r. lokalny Kongres ogłosił deklarację niepodległości stanu. Jednak ostatecznie zawarta została ugoda pomiędzy rządem federalnym a rebeliantami, którzy zgodzili się na pozostanie w Unii. Stan ten nie trwał jednak długo, co było spowodowane nieprzestrzeganiem porozumienia przez rząd centralny. Taka postawa władz zaowocowała powstaniem Republiki Jukatanu. Rządzący wówczas Meksykiem gen. Antonio Lopez de Santa Anna nakazał nałożenie blokady morskiej na porty Jukatanu. Wysłał również ekspedycję karną na półwysep, która po odniesionych klęskach musiała się wycofać z powrotem. Jednak przedłużająca się blokada morska zmusiła wkrótce władze Republiki Jukatanu do rezygnacji z niepodległości i powrotu do federacji w grudniu 1843 r. Kolejny raz Jukatan na krótko ogłosił swoją suwerenność w czasie wojny amerykańsko-meksykańskiej, kiedy to ogłosił swoją neutralność w tym konflikcie.
W 1847 r. wybuchła tzw. wojna kast (hiszp. "Guerra de Castas"). Było to powstanie Majów wymierzone przeciwko „białej ludności”. W 1848 r. powstańcy niemal całkowicie wyparli z półwyspu całą nieindiańską ludność, której obecność ograniczała się jedynie do umocnionych miast, takich jak Merida czy Campeche. Po zakończeniu wojny amerykańsko-meksykańskiej lokalne władze zgodziły się z powrotem na uznanie zwierzchności Meksyku w zamian za pomoc w stłumieniu buntu Majów. Wówczas Jukatan ostatecznie przyłączył się federacji, co formalnie miało miejsce 17 sierpnia 1848 r. Natomiast Majowie stawiali opór wojskom federalnym niemal przez całą druga połowę XIX w. Ich nieliczne i izolowane grupy odmawiały uznania zwierzchności rządu aż do 1910 r.
W 1931 r. od Jukatanu odłączona została część terytorium (wcześniej w 1857 r. wydzielono z Jukatanu stan Campeche), z której utworzono nowy stan o nazwie Quintana Roo. Kolejne powstanie Indian w 1937 r. zmusiło prezydenta Lázaro Cárdenasa do przyspieszenia reformy ziemskiej i przydzielenia większego areału ziemi chłopom. W latach 50. i 60. XX w. dzięki poprawie infrastruktury drogowej i kolejowej udało się zakończyć odwieczną „izolację” tego regionu.
Warunki geograficzne i klimatyczne.
Jukatan ma w większości charakter nizinny, z najsuchszym rejonem w jego północno-zachodniej części. Położony jest na szerokiej warstwie wapiennych skał, w których woda wyrzeźbiła liczne jeziora podziemne. Wybrzeże porośnięte jest głównie roślinnością namorzynową, która styka się z białymi i piaszczystymi plażami. Bliżej ku południu znajdują się lasy deszczowe, reszta stanu ma raczej suchy charakter i skąpą roślinność.
Na klimat Jukatanu duży wpływ ma bliskość ciepłej Zatoki Meksykańskiej, która sprawia, że jest on wyjątkowo gorący i wilgotny. Temperatury sięgają od 25 °C do 27 °C, rzadko spadając poniżej 16 °C czy przekraczając 49 °C. Najbardziej obfite w deszcze są miesiące letnie. Średnia roczna opadów wynosi 115 cm.
Powszechnie występują tu mrówkojady, jeżozwierze i szopy. W niektórych częściach Jukatanu można spotkać również jaguary i różne gatunki małp. Lasy zamieszkują liczne gatunki papug i innych ptaków. W wodach przybrzeżnych swoje stanowiska mają delfiny i ośmiornice.
Jednym z ważniejszych obszarów podlegających ochronie przyrodniczej jest wyspa "Isla Contoy", która pozostaje niezamieszkana. Występują na niej m.in. pelikany i inne rzadkie gatunki ptaków.
Gospodarka.
Około 23% PKB stanu wytwarza sektor usług, kolejne branże to handel (21%), finanse i ubezpieczenia (19%), przemysł wytwórczy (13%), rolnictwo (7%), budownictwo (6%) i górnictwo (1%).
Większość produkcji przemysłowej Jukatanu stanowią zakłady nastawione na produkcję wyrobów włókienniczych i obróbkę żywności. Istnieją także niewielkie przedsiębiorstwa zajmujące się wytwarzaniem elektroniki. Oprócz tego znajduje się tu kilka tzw. "maquiladoras" („montowni”), fabryk tworzonych przez zagranicznych inwestorów.
Bardzo ważnym źródłem utrzymania ludności stanu pozostaje niezmiennie rolnictwo. Głównymi roślinami uprawnymi są tutaj: kukurydzę, fasola, sorgo, owoce cytrusowe i tropikalne. Hoduje się także bydło, świnie i konie. Jukatan jest także jednym z głównych producentów miodu w Meksyku. Rybołówstwo również daje zajęcie dużej części ludności, poławia się tu m.in. ośmiornice i Rekiny.
Z ważniejszych surowców mineralnych pozyskiwanych na Jukatanie należy wymienić: ropę naftową, sól a także dla celów budowlanych żwir i glinę.
Demografia.
Języki.
Najbardziej rozpowszechnionym rdzennym językiem Jukatanu jest język maya, który ma około 800 tys. rodowitych użytkowników na Jukatanie i w sąsiedztwie Quintana Roo i Campeche, zwłaszcza na obszarach wiejskich. Język hiszpański używany na Jukatanie ma leksykalne i fonologiczne zapożyczenia z języka Majów i wykorzystuje wiele słów pochodzenia Majów, takich jak purux („tłuszcz”), tuch („pępek”) i wixar („oddawać mocz”).
Koreańska imigracja.
W 1905 roku 1003 koreańskich imigrantów, w tym 802 mężczyzn i 231 kobiet i dzieci, wypłynęło z portu Chemulpo w Incheon na pokładzie statku Ilford do Salina Cruz w stanie Oaxaca w Meksyku. Podróż trwała 45 dni, po czym wsiedli do pociągu do Coatzacoalcos w Veracruz. W porcie Veracruz kolejna łódź została zabrana do portu Progreso, a ostatecznym celem była stolica stanu Mérida na Jukatanie. Do celu podróży imigranci przybyli w maju 1905 roku z wcześniej podpisanymi kontraktami na czteroletnią pracę w charakterze robotników kontraktowych w hacjendach henequen w Jukatanie. Wielu z tak przybyłych Koreańczyków zostało rozmieszczonych na całym Jukatanie w 32 hacjendach henequen. Następnie, w 1909 roku, pod koniec ich kontraktów, imigranci koreańscy rozpoczęli nowy etap, w którym rozproszyli się jeszcze bardziej. Tak więc większość przybyłych to byli samotni mężczyźni, którzy w dużej mierze założyli swoje rodziny z kobietami Majów. Podczas gdy koreańskie dziewczęta były znacznie bardziej podatne na małżeństwa aranżowane przez koreańskich rodziców, mężczyźni mieli większą swobodę w zakładaniu rodziny. To szybkie małżeństwa mieszane przez Koreańczyków, w połączeniu z rozproszeniem geograficznym, uniemożliwiły ustanowienie bliskich sieci społecznych wśród tych migrantów, a zatem stanowiły podstawę dla koreańskich potomków na Półwyspie Jukatan.
Administracja i samorząd.
Podział administracyjny.
Stan dzieli się na 106 gmin (hiszp. "municipios"). Każda z gmin jest kierowana przez prezydenta gminy (burmistrza). Zazwyczaj gminy są nazwane po mieście, które służy jako siedziba danej gminy; na przykład siedzibą gminy Mérida jest miasto Mérida.
Polityka.
Konstytucja Jukatanu stanowi, że rząd Jukatanu, podobnie jak rząd każdego innego stanu w Meksyku, składa się z trzech władz: wykonawczej, ustawodawczej i sądowniczej. Władzę wykonawczą sprawuje gubernator Jukatanu, wybierany bezpośrednio przez obywateli w tajnym głosowaniu na sześcioletnią kadencję bez możliwości reelekcji. Władza ustawodawcza spoczywa w Kongresie Jukatanu, który jest jednoizbowym organem ustawodawczym złożonym z 25 deputowanych. Władzę sądowniczą sprawuje Sąd Najwyższy Jukatanu i jego sądy okręgowe.
Turystyka.
Do głównych atrakcji turystycznych stanu Jukatan należą pozostałości po miastach Majów.
Do najbardziej znanych należą:
Na uwagę zasługują również jaskinie Grutas de Loltun oraz rezerwat "Ria Celestun" w pobliżu miasteczka Celestún, gdzie można zobaczyć flamingi żyjące na wolności.

</doc>
<doc id="81732" url="https://pl.wikipedia.org/wiki?curid=81732" title="Cieśnina Jukatańska">
Cieśnina Jukatańska

Cieśnina Jukatańska - cieśnina na Oceanie Atlantyckim pomiędzy półwyspem Jukatan a Kubą. Łączy Basen Jukatański na Morzu Karaibskim z Zatoką Meksykańską.

</doc>
<doc id="81733" url="https://pl.wikipedia.org/wiki?curid=81733" title="Junkers F 13">
Junkers F 13

Junkers F 13 – niemiecki samolot pasażerski, skonstruowany w zakładach Junkers w 1919. Był to pierwszy samolot komunikacyjny konstrukcji całkowicie metalowej.
Historia.
Podczas I wojny światowej niemiecka wytwórnia lotnicza Junkers była marginalnym z niemieckich producentów samolotów, niemniej jednak jej konstrukcje były jednymi z najciekawszych tego okresu, jak metalowy myśliwiec w układzie dolnopłata Junkers D.I (model J9). Po zakończeniu wojny, Hugo Junkers postanowił wykorzystać zebrane doświadczenia i zaprojektować nowoczesny mały samolot pasażerski na rynek cywilny. Nowa konstrukcja otrzymała wewnętrzne oznaczenie fabryczne J 13 i oznaczenie handlowe F 13. Był to metalowy dolnopłat o konstrukcji wywodzącej się z wcześniejszych projektów. Prototyp oblatany został 25 czerwca 1919 na lotnisku Dessau.
Samolot był budowany w wielu wariantach w zależności od wymagań odbiorców. W kolejnych wersjach zwiększano moc silnika od 118 kW do 420 kW, wymieniano też silniki w istniejących samolotach na mocniejsze. Łącznie zbudowano około 330 Junkersów F 13, z czego ok. 110 było używanych w Niemczech.
Użycie.
Pomimo kilku rekordowych lotów, samolot początkowo nie mógł być sprzedawany w Niemczech z uwagi na ograniczenia wynikające z traktatu pokojowego. Pierwszy samolot został sprzedany 29 października do USA, nabywcą był John M. Larsen. Zorganizował on następnie montaż i sprzedaż F 13 na rynku amerykańskim pod marką Junkers – Larsen. Dwa samoloty w wersji wodnosamolotu pływakowego oznaczone JL6 zakupiła nawet marynarka wojenna USA. W Niemczech Junkersy F 13 były używane przez linie lotnicze Junkersa, a następnie przez Lufthansę. Samoloty te używane były także w innych krajach świata, aż do lat 40., co dowodziło jakości konstrukcji. Samoloty te sprzedawane były także do ZSRR, gdzie były używane przez państwowe linie lotnicze Dobrolot. Modele używane na terenie ZSRR oznaczano symbolem „Ju 13”
Podczas II wojny światowej szereg Junkersów F 13 zostało wcielonych do Luftwaffe, gdzie pełniły zadania transportowe i kurierskie. Dokładna liczba wcielonych maszyn nie jest znana.
W Polsce.
W Polsce w 1921 przedsiębiorstwo Aero-Targ jako pierwsze wypożyczyło 6 Junkersów F 13 z gdańskiego przedsiębiorstwa pocztowego "Danziger Luftpost" i uruchomiło komunikację na trasie W.M Gdańsk – Poznań – Warszawa na okres Targów Poznańskich.
W roku 1922 przedsiębiorstwo lotnicze Aerolloyd kupiło 6 Junkersów F 13, a w latach 1923 i 1925 po 3 następne. Nosiły one znaki od P-PALA do P-PALH i od P-PALK do P-PALN. Po reorganizacji przedsiębiorstwa i zmianie nazwy na Aerolot, zakupiło one 4 dalsze Junkersy (P-PALO, P-PALP, P-PALR i P-PALS). Łącznie więc polskie lotnictwo cywilne posiadało 16 samolotów tego typu. Jeden z nich, P-PALS został rozbity w 1925. Utworzone w 1929 Polskie Linie Lotnicze „Lot” przejęły 15 pozostałych Junkersów. Otrzymały one w tym roku też nowe znaki rejestracyjne: od SP-AAA do SP-AAH, od SP-AAJ do SP-AAK i od SP-AAT do SP-AAW. Kilka samolotów zostało skasowane w latach 30., a pozostałe 9 sprzedane wytwórni Junkers w 1936 w zamian za samolot pasażerski Ju 52/3mge (po remoncie miały być używane w Kanadzie, ale nigdy tam się nie znalazły).
W toku eksploatacji, w polskich Junkersach wymieniono silniki z BMW IIIa (185 KM) lub BMW IV (250 KM) na Junkers L-2 (265 KM) i Junkers L-5 (310 KM).
Opis konstrukcji.
Jednosilnikowy samolot komunikacyjny, wolnonośny dolnopłat o grubym profilu płata konstrukcji metalowej, o pokryciu grubożłobkowaną blachą falistą z duraluminium w systemie opatentowanym przez Hugo Junkersa. Usterzenie klasyczne. Silnik z przodu kadłuba, za nim kabina dwóch pilotów jedynie częściowo zakryta – wyposażona w przeszklone wiatrochrony. Za kabiną pilotów zamknięta, przeszklona ogrzewana kabina dla 4 pasażerów. Podwozie samolotu klasyczne, stałe, koła z amortyzatorami, z tyłu płoza ogonowa.
Stosowano silniki rzędowe różnych typów: m.in. BMW IIIa (moc startowa 185 KM /136 kW), BMW IV (250 KM /184 kW), Junkers L-2 (265 KM /194 kW), Junkers L-5 (310 KM /228 kW). Śmigło dwułopatowe.

</doc>
<doc id="81734" url="https://pl.wikipedia.org/wiki?curid=81734" title="Terytorium Jukon">
Terytorium Jukon



</doc>
<doc id="81736" url="https://pl.wikipedia.org/wiki?curid=81736" title="Jukon (ujednoznacznienie)">
Jukon (ujednoznacznienie)



</doc>
<doc id="81737" url="https://pl.wikipedia.org/wiki?curid=81737" title="Jukon (rzeka)">
Jukon (rzeka)

Jukon (, ) – największa rzeka w północno-zachodniej Ameryce Północnej. Ponad połowa jej biegu jest na Alasce, natomiast górna część płynie w większości przez kanadyjskie terytorium Jukon, które tej rzece zawdzięcza nazwę. Rzeka ma długość 3185 km i wpływa do Morza Beringa w delcie Jukon-Kuskokwim. Powierzchnia dorzecza wynosi , z czego 323 800 znajduje się w Kanadzie. Jukon zamarza na około 8 miesięcy. Jest żeglowny do miasta Whitehorse.
Jukon był używany jako główna droga transportu w czasach gorączki złota nad Klondike trwającej w latach 1896-1903. Łopatkowo-wiosłowo-sterowe łodzie rzeczne kursowały regularnie po rzece aż do lat pięćdziesiątych XX wieku, kiedy wybudowano drogę do Klondike.
"Jukon" znaczy „wielka rzeka” w języku kuchin (gwich’in) używanym przez indiańskie plemię Gwich’in. Rzeka była nazywana "Kwiguk" lub „wielki strumień” w językach jupickich używanych przez eskimo-aleuckie plemiona Jupik.
Bieg.
Ogólnie przyjmowanym źródłem Jukonu jest Lodowiec Llewellyn na południowym końcu jeziora Atlin w Kolumbii Brytyjskiej. Inni sugerują, że źródłem rzeki jest jezioro Lindeman przy północnym końcu szlaku Chilkoot.
Dopływy.
Główne dopływy: White River, Tanana (lewe), Porcupine, Koyukuk (prawe).

</doc>
<doc id="81738" url="https://pl.wikipedia.org/wiki?curid=81738" title="Wyżyna Jukońska">
Wyżyna Jukońska

Wyżyna Jukońska () – wyżyna w USA (Alaska) i Kanadzie.
Leży na wysokości 600-800 metrów, pomiędzy górami Brooksa, Selwyn, i Nadbrzeżnymi. Główne rzeki: Jukon i Kuskokwim.

</doc>
<doc id="81741" url="https://pl.wikipedia.org/wiki?curid=81741" title="Juliusz II">
Juliusz II

Juliusz II (, , właśc. Giuliano della Rovere; ur. 5 grudnia 1443 w Albisoli, zm. 21 lutego 1513 w Rzymie) – papież w okresie od 1 listopada 1503 do 21 lutego 1513. Imię papieskie wybrał na cześć Juliusza Cezara.
Jeden z najpotężniejszych i najbardziej wpływowych papieży. Był centralną postacią wysokiego renesansu, pozostawiając po sobie znaczące dziedzictwo kulturowe i polityczne. W wyniku jego polityki, podczas wojen włoskich Państwo Kościelne pozostało niezależne i scentralizowane, zachowując wpływy dyplomatyczne i polityczne przez cały XVI wiek zarówno we Włoszech, jak i całej Europie.
W 1506 założył Muzea Watykańskie i zapoczątkował przebudowę bazyliki św. Piotra.
Życiorys.
Wczesne życie.
Urodził się 5 grudnia 1443 w Albisoli. Pochodził z rodu della Rovere i był jednym z pięciorga dzieci Rafaella della Rovere i Teodory di Giovanni Maneroli. Siedmioosobowa rodzina żyła w biedzie, a on sam miał zostać wychowany na kupca. Jego kuzynem był kardynał Girolamo Basso della Rovere, a bratem kondotier, Giovanni della Rovere.
Po okresie dzieciństwa spędzonym w miejscu urodzenia wstąpił do zakonu franciszkanów, którego generałem był wtedy jego stryj Francesco della Rovere, ostatecznie jednak nie złożył ślubów zakonnych. Rozpoczął studia prawnicze w Perugii. Kiedy stryj został papieżem, przyjmując imię Sykstus IV (1471-1484) Giuliano zaczął szybko awansować w hierarchii kościelnej. Sprawował wiele urzędów kościelnych; był m.in.: biskupem Carpentras (1471-1472), biskupem Lozanny (1472-1476), biskupem Katanii (1473-1474), Awinionu (1474-1503; od 1475 arcybiskupem), biskupem Coutances (1476-1477), biskupem Viviers (1477-1478), biskupem Mende (1478-1483), biskupem Bolonii (1483-1502), biskupem Lodeve (1488-1489), biskupem Savony (1499-1502), biskupem Vercelli (1502-1503).
W 1472 otrzymał (jako komendatariusz) opactwo Grottaferrata w diecezji tuskulańskiej. W latach 1473-1486 był opatem Gorze w Lotaryngii. W latach 1471-1479 był kardynałem prezbiterem z tytułem św. Piotra w Okowach, 1479-1483 kardynałem biskupem Sabiny i 1483-1503 kardynałem biskupem Ostia e Velletri. W latach 1476–1503 sprawował funkcję legata w Awinionie. W latach 1480-1482 pełnił funkcję legata we Francji, gdzie był rozjemcą pomiędzy arcyksięciem Maksymilianem I, a królem Ludwikiem XI. Ponadto w 1479 sprawował funkcję kamerlinga Świętego Kolegium Kardynalskiego. W czasach gdy della Rovere był jednym z bardziej wpływowych kardynałów, za jego protekcją wybrano papieża Innocenty VIII. Był zagorzałym wrogiem Aleksandra VI, po którego elekcji uciekł do Francji i ukrywał się niemal przez cały czas jego pontyfikatu.
Wybór na papieża.
Po śmierci Aleksandra VI nie został wybrany della Rovere, lecz Pius III, który po 26 dniach pontyfikatu zmarł. Drugie konklawe z 1503 obradowało zaledwie jeden dzień, po którym wybrało kardynała Giuliano della Rovere nowym papieżem. Juliusz II zapewnił sobie elekcję dzięki symonii, którą następnie surowo potępiał.
Pontyfikat.
Juliusz II dążył do poszerzenia i umocnienia granic Państwa Kościelnego, osłabionego pod rządami Borgiów. Po śmierci zagrażającego mu Cezara Borgii, papież przystąpił do prób odbicia Romanii. Dzięki sojuszowi z Niemcami i Francją udało mu się osiągnąć ten cel niemal całkowicie w 1504 (nie odzyskał jedynie Faenzy i Rimini). Dwa lata później zajął Perugię i Bolonię, a w marcu 1509 przyłączył się do antyweneckiej koalicji, Ligi z Cambrai. W kwietniu Juliusz nałożył na Wenecję ekskomunikę, a w maju ją sobie podporządkował – nie chciał jednak nadmiernie jej osłabiać, w perspektywie ewentualnej wojny z Turkami. Wkrótce potem oddał w lenno Ferdynandowi Aragońskiemu Neapol, aby zawrzeć pokój, niezbędny do możliwej wojny z Francją.
Następnym krokiem papieża było osłabienie Francuzów i w tym celu zaatakował on Ferrarę (1510), której ostatecznie nie udało mu się jednak zdobyć, choć zdołał podbić Modenę. W odpowiedzi, król Ludwik XII, w porozumieniu ze zbuntowanymi kardynałami zwołał sobór w Pizie (1 września 1511), który zebrał się w październiku i podjął decyzję o usunięciu papieża z urzędu. Juliusz, obawiając się suspensy, na 19 kwietnia 1512 zwołał sobór laterański V. Jednak jeszcze zanim to nastąpiło, zawiązał w 1511 Ligę Świętą wraz z Wenecją, Hiszpanią i Anglią. Wprawdzie wojska Ligi poniosły klęskę w bitwie pod Rawenną w kwietniu 1512, ale po przybyciu posiłków ze Szwajcarii Francuzi musieli na stałe wycofać się z Włoch, a papież przyłączył do Państwa Kościelnego Parmę.
W sprawach kościelnych sprzeciwiał się symonii, pomimo że sam został wybrany w ten sposób. W 1504 wydał bullę "Cum tam divino" ustanawiającą z automatu nieważność wyboru papieża dokonanego przy użyciu przekupstwa. Utworzył także pierwsze biskupstwa w Ameryce Południowej, a na soborze laterańskim potępił schizmatyków z Pizy. W 1506, w czasie wojen o panowanie we Włoszech sprowadził najemników ze Szwajcarii, z których potem uformowała się Gwardia Szwajcarska.
Fundator Baszty Papieskiej w Twierdzy w Kamieńcu Podolskim (budowana w latach 1503-1513).
Życie prywatne.
Życie moralne i religijne Juliusza II nie odbiegało od standardów epoki renesansu. Miał co najmniej jedną córkę z Lukrezią Normanni:
Wielu autorów (Pastor, Kelly) twierdzi, że Juliusz II był ojcem jeszcze dwóch innych nieślubnych córek, Giulii i Clarice. Nie udało się jednak znaleźć potwierdzenia tej informacji w źródłach współczesnych. Jako pierwszy informację tę podał dziewiętnastowieczny historyk i genealog Pompeo Litta, który prawdopodobnie błędnie zidentyfikował wnuczki Juliusza II jako jego córki.
Śmierć.
Wyczerpujące kampanie wojenne oddziaływały niekorzystnie na zdrowie papieża. Po Bożym Narodzeniu 1512 nie był w stanie samodzielnie wstać z łóżka. W wyniku uciążliwych gorączek i osłabień jego stan nie ulegał już znacznej poprawie. Juliusz zmarł, w otoczeniu płaczących kardynałów i najbliższych współpracowników, 21 lutego 1513 z powodu malarii.
Ocena.
Przez historyków jest oceniany najczęściej jako papież silny i wybuchowy (nosił przydomek „"Il terrible"”). Był dobrym administratorem, który pozostawił po sobie pełny skarbiec papieski, podczas gdy zastał go niemal całkowicie opustoszałym. Większość współczesnych mu historyków i kronikarzy uważało go za męża stanu, wyzwoliciela spod tyranii i obrońcę przed „francuskimi barbarzyńcami”.
Szwajcarski teolog i historyk chrześcijaństwa Philip Schaff stwierdził, że nadszarpnięty za pontyfikatu Aleksandra VI wizerunek Stolicy Piotrowej został odbudowany przez Juliusza II dzięki uniknięciu skandali wewnętrznych (pomimo że papież miał co najmniej jedno nieślubne dziecko). Jako poważny błąd papieża uznał brak reformy kościelnej, a jedynie skupienie się na zjednoczeniu Państwa Kościelnego.
Związany z Medyceuszami, XV-wieczny historyk i polityk, Francesco Guicciardini twierdził, że Juliusz II nie ma nic wspólnego ze stanem duchownym, z wyjątkiem noszenia sutanny. Badacz historii papiestwa Ludwig von Pastor odrzucił tę teorię, jako niesprawiedliwą. Pastor twierdził, że della Rovere, dopóki zdrowie mu na to pozwalało, dobrze wypełniał obowiązki kapłańskie. Jego zdaniem papież był jednym z największych następców św. Piotra od czasów Innocentego III. Pomimo podjęcia wielu przedsięwzięć, mających na celu zjednoczenie Państwa Kościelnego przy użyciu przemocy, Pastor uznał Juliusza za „zbawcę papiestwa”.
W podobnym do Pastora tonie wypowiadał się Ferdinand Gregorovius. Uważał on, że Juliusz słusznie prowadził politykę wojskową, mającą na celu zjednoczenie Włoch, jednocześnie nie idąc drogą niemoralności i skandali (jak Aleksander VI). Jego zdaniem, papież był indywidualistą i człowiekiem o wielkiej sile i charakterze.
Mecenat artystyczny.
Był znanym patronem sztuk pięknych i wydawał olbrzymie sumy na fundowanie budowli pałacowych i obronnych. Wspierał m.in. Michała Anioła, Donato Bramantego, Rafaela Santiego. To za jego pontyfikatu i na jego zlecenie Michał Anioł namalował freski zdobiące sklepienie kaplicy Sykstyńskiej. Portrety Juliusza II występują w National Gallery w Londynie (malowany przez Rafaela), w Galerii Uffizi we Florencji (warsztat Rafaela) i Pallazzo Pitti (przypisywany Tycjanowi). Za jego środki rozbudowano zamek kamieniecki. 18 kwietnia 1506 papież osobiście położył kamień węgielny pod nową bazylikę św. Piotra.
W kulturze masowej.
Postać kardynała Giuliano della Rovere (za czasów pontyfikatu papieża Aleksandra VI) w serialu "Rodzina Borgiów" zagrał amerykański aktor Colm Feore, a w filmie „Konklawe” (2006) – Matthias Koeberlin.
Z kolei w „Udręce i ekstazie” (1965) na podstawie powieści Irvinga Stone’a w rolę papieża Juliusza II wcielił się Rex Harrison.
Postać pojawia się także w powieści Maria Puza „Rodzina Borgiów”.

</doc>
<doc id="81742" url="https://pl.wikipedia.org/wiki?curid=81742" title="Mojra">
Mojra



</doc>
<doc id="81744" url="https://pl.wikipedia.org/wiki?curid=81744" title="Suchet Louis Gabriel">
Suchet Louis Gabriel



</doc>
<doc id="81745" url="https://pl.wikipedia.org/wiki?curid=81745" title="Kemmuna">
Kemmuna



</doc>
<doc id="81746" url="https://pl.wikipedia.org/wiki?curid=81746" title="Zenon z Kition">
Zenon z Kition

Zenon z Kition (gr. , trb. "Zenon ho Kitieus"; ur. ok. 335 p.n.e. w Kition na Cyprze, zm. ok. 263 p.n.e. w Atenach) – grecki filozof, założyciel szkoły stoików. 
Pozostawał pod wpływem autorów, takich jak Ksenofont i Platon, opisujących postać i nauczanie Sokratesa, potem pobierał nauki u cyników (Krates z Teb), których obyczaje go zraziły. Jego szkoła miała być odpowiedzią na ogród Epikura. Za życia stał się najsławniejszym filozofem w Atenach, a na jego wykłady ściągali uczniowie ze wszystkich stron Grecji. Dał początek kierunkowi zwanemu stoicyzmem, który nakazuje zachować spokój zarówno w cierpieniu jak i w szczęściu. Nie należy poddawać się emocjom i namiętnościom. Jego powiedzenie: "Fortuna kołem się toczy".
Poglądy.
Zenon w etyce przyjmował, że szczęście daje człowiekowi tylko cnota, uniezależniająca go od wszelkich okoliczności oraz ucząca życia zgodnego z rozumem i naturą. Powinna ona prowadzić do obojętności wobec wszystkiego, co nie jest moralnie dobre ani złe (adiafora). Postulował wyzbycie się szkodliwych namiętności (apatheia), które uważał za źródło zła; wartość moralną uczynków uzależniał od intencji.
Stoicy byli przekonani o celowości świata i o istnieniu przeznaczenia. W warstwie etycznej przekłada się to na ich postulat dążenia do osiągnięcia cnoty, który rozumieli jako dostrojenie się do rozumnego biegu wydarzeń.

</doc>
<doc id="81751" url="https://pl.wikipedia.org/wiki?curid=81751" title="Nicolas Jean de Dieu Soult">
Nicolas Jean de Dieu Soult

Nicolas Jean de Dieu Soult, diuk Dalmacji (ur. 29 marca 1769 w Saint-Amans-Soult, zm. 26 listopada 1851 w Saint-Amans-Soult) – marszałek napoleoński, najwyższy marszałek Francji, polityk francuski.
To jeden z tych napoleońskich marszałków, którzy wsławili się bezgraniczną odwagą, ale i bezwzględną łupieżczością. Wyśmienity wykonawca rozkazów i dowódca nawet dużej jednostki, choć kiepski taktyk. Jego angielski przeciwnik, książę Wellington, powiedział o nim, że świetnie potrafi ustawić swoich żołnierzy w szyku i wyprowadzić na plac boju, ale potem już kompletnie nie wie, co z nimi dalej robić. Opinia to może przesadzona, gdyż Soult potrafił samodzielnie wygrywać bitwy, ale zdarzały mu się i takie porażki jak pod Albuerą (1811), gdzie po wzorowym wyprowadzeniu wojsk na pozycje i oskrzydleniu przeciwnika, następne rozkazy prowadziły do porażki. Skierowane do dowódcy ułanów Legii Nadwiślańskiej, pułkownika Konopki, wezwanie marszałka: „Pułkowniku, ratuj honor Francji” spowodowało, że "los infernos picadores" (hiszp.: piekielni lansjerzy) uratowali ten honor, rozbijając (co nikomu innemu się nie udało w czasie wojen napoleońskich) czworoboki angielskiej piechoty, ale armia musiała się wycofać.
Wstąpił do francuskiej armii w wieku szesnastu lat. Początki służby wojskowej nie zapowiadały wielkiej kariery Soulta. Pierwsze lata wojaczki tak bardzo dały mu się we znaki, że postanowił opuścić wojsko i zostać piekarzem. Rodzina uważała to za deklasację (ojciec był notariuszem) i zmusiła do powrotu w szeregi armii. Rewolucja Francuska zastała go jako żołnierza piechoty stacjonującego w Strasburgu. W 1792 roku awansował do stopnia sierżanta. Ciągłe wojny z kolejnymi koalicjami nieprzyjaciół dały możliwość wykazania się odwagą i umiejętnościami młodemu podoficerowi. Za zasługi w bitwie pod Fleurs (1794) generał Lefebvre (późniejszy kolega marszałek), mianował go generałem brygady. Przez następne lata brał udział w wojnach na terenie Niemiec. W 1799 r. został generałem dywizji. W czasie oblężenia Genui dostał się do niewoli. Napoleon powierzył mu w latach 1800–1802 dowództwo wojsk w Królestwie Sycylii. W 1803 roku został dowódcą obozu pod Saint-Omer. Marszałkiem cesarstwa Soult został z pierwszej nominacji, z okazji koronacji Napoleona na cesarza Francuzów w 1804 r. Prestiż marszałka wzrósł po bitwie pod Austerlitz (1805), gdzie dowodził centrum wojsk francuskich i wzorowo wykonując rozkazy cesarza przyczynił się do zwycięstwa. Świetnie spisał się również pod Jeną-Auerstedt (1806). Kampania 1807 roku w Polsce była dla niego wojskowo mniej udana.
W 1808 roku odniósł zwycięstwo pod Gamonal, co pozwoliło wojskom francuskim ruszyć na Burgos. Po długim pościgu za angielskimi wojskami dowodzonymi przez gen. Moore 20 stycznia 1809 roku zdobył La Corunę. Po wkroczeniu do Portugalii zdobył Oporto. W wyniku potyczek z gen. Wellesleyem został zepchnięty do Hiszpanii. W 1810 roku dowodził wyprawą do Andaluzji, gdzie oblegał Kadyks. W 1813 roku został mianowany dowódcą gwardii Napoleona. Po klęsce króla Józefa pod Vittorią udał się znów do Hiszpanii. Po nieudanych próbach zdobycia San Sebastián i Pampeluny doszło do bitwy pod Tuluzą.
Zadbał natomiast o swoje interesy ekonomiczne. Uzyskał wyłączność na prowadzenie odwiertów i budowę warzelni soli w Ciechocinku. Talentu biznesowego Soultowi nie brakowało. Podobno żołnierze mówili o nim: "Gdyby sławę można było zdobyć tak łatwo jak pieniądze, nasz marszałek byłby najsławniejszym człowiekiem świata". Ten sarkazm był częściowo uzasadniony tym, że wódz potrafił dobrać się i do żołnierskich pieniędzy. Swoje hobby, polegające na budowie pomników gdzie się tylko dało, finansował nieraz z żołnierskiego żołdu, potrącając go pod pretekstem pragnienia weteranów by pozostawić po sobie ślad, upiększający miasta pobytu armii.
W 1807 r. marszałek Francji Nicolas Jean de Dieu Soult otrzymał za zasługi wojenne tytuł diuka Dalmacji. Zaszczyt ten potraktował niemalże jako obelgę. Napoleon nagradzał swych współpracowników tytułami książęcymi (fr. "prince"). Najbardziej pożądanym dla wojskowego był tytuł związany z miejscem bitwy, którą wygrał lub się w niej wyróżnił. Stąd książęta Gdańska, Moskwy, Wagram czy Rivoli. O takim honorze marzył Soult, tymczasem został tytularnym diukiem peryferyjnej prowincji cesarstwa. Sugerowało to według niego, że nie odznaczył się w boju, co uwłaczało jego godności. Tymczasem wszyscy wiedzieli, że najgorętszym pragnieniem marszałka było zostanie księciem Austerlitz – uważał, że zasłużył sobie na takie wyróżnienie. Napoleon jednak nie chciał się dzielić sławą jednego ze swych najbłyskotliwszych zwycięstw. Okazało się, że ta niby drobna sprawa wywołała jeszcze spore zamieszanie. Otóż Austriacy anulowali Soultowi tytuł diuka Dalmacji w 1826 roku nie chcąc, aby cudzoziemcy tytułowani byli nazwami prowincji ich państwa. We Francji wywołało to ogromne wzburzenie. Protestował nawet Wiktor Hugo. W Austrii przypomniano sobie o dawnym marzeniu Soulta i cesarz Franciszek I zaproponował mu tytuł "książę Soult-Austerlitz". Soult z pogardą odmówił.
Pod koniec 1808 r. diuk Dalmacji objął naczelne dowództwo wojsk w Hiszpanii. Tam przez kilka lat toczył ciężkie boje z partyzantami i z angielską armią generała Artura Wellesleya, późniejszego księcia Wellington. Nie zapisał się tak dobrze w pamięci Hiszpanów jak marszałek Suchet. Nie stronił od grabieży i prześladowań. Zamiłowany kolekcjoner sztuki swoje zbiory uzupełniał w niekonwencjonalny sposób. Opowiadał nieraz, nawet pod koniec życia, że dzieło Murilla "Wniebowzięcie Panny Marii" kosztowało go życie dwóch hiszpańskich mnichów, których ułaskawił w zamian za obraz. Działania wojenne toczyły się ze zmiennym szczęściem. Nie mogąc liczyć na pomoc, po przegranych Napoleona w Rosji i w bitwie pod Lipskiem, ostatecznie musiał się wycofać. W kwietniu 1814 roku doznał decydującej porażki pod Tuluzą.
W okresie pierwszej restauracji uznał Ludwika XVIII, ale po powrocie Napoleona z Elby przyłączył się do niego. Podczas kampanii zakończonej bitwą pod Waterloo był szefem sztabu armii. Niektórzy uważają, że jedną z przyczyn klęski Francuzów był brak na tym stanowisku marszałka Berthiera.
Soult, odmiennie od większości napoleońskich dowódców, nie zakończył kariery wraz z ostatecznym upadkiem Napoleona. Wprawdzie został skazany na wygnanie, przebywał wtedy w Düsseldorfie, ale ułaskawienie nastąpiło już w 1819 roku. Starając się o łaski Ludwika XVIII napisał memoriał, w którym skarżył się, że całe życie był prześladowany przez Bonapartego. Były czeladnik piekarski miał pewnie na myśli swoje niechciane księstwo Dalmacji. Do aktywnego życia publicznego wrócił po rewolucji lipcowej 1830 roku. Ludwik Filip I aż trzykrotnie (1832–1834 i 1839–1847 z krótką przerwą w 1840) powierzał kierownictwo rządem popularnemu w społeczeństwie weteranowi. Przewodniczenie rządowi łączył zazwyczaj ze stanowiskiem ministra wojny. W 1847 roku został mianowany czwartym w historii Francji naczelnym marszałkiem.
W 1848 roku Soult opowiedział się za republiką. Odsunął się ze względu na wiek od życia publicznego, przebywając stale w swym pałacu w Soultbergu. Dla Francuzów był żywą legendą, uosobieniem narodowej chwały. Dożywał swych dni wśród ukochanych, zebranych w całej Europie skarbów sztuki. Ulubiony obraz "Wniebowzięcie Panny Marii" odsłaniano tylko w obecności jego lub kustosza Luwru. Czując zbliżającą się śmierć, zbudował w rodzinnej miejscowości, której nazwę zmieniono na Saint-Amans-Soult, grobowiec ozdobiony brązowymi płaskorzeźbami z wystawionej przez siebie kiedyś za pieniądze żołnierzy kolumny Wielkiej Armii w Boulogne. Tym razem musiał za nie zapłacić handlarzowi dzieł sztuki. Zmarł 26 listopada 1851 roku.
Spisał pamiętniki, które ukazały się po jego śmierci w trzech tomach, pod nazwą "Mémoires" w 1854 roku.

</doc>
<doc id="81758" url="https://pl.wikipedia.org/wiki?curid=81758" title="Fort pancerny">
Fort pancerny

Fort pancerny – fort umożliwiający walkę zarówno na daleki (zwalczanie baterii artyleryjskich wroga), jak i bliski dystans (zdolny do walki ze szturmującymi oddziałami piechoty wroga. Stanowiska bojowe fortu zabezpieczone są stalowymi pancerzami, artyleria rozmieszczona jest w pancernych wieżach obrotowych lub obrotowo-wysuwanych osadzonych w betonowych blokach koszarowo-bojowych lub bateriach umieszczanych na zbiegu wałów czoła i barków fortu. Również stanowiska obserwacyjne mieszczą się w kopułach pancernych, często posiadających możliwość obrotu. Przykładem fortów pancernych w Polsce są: fort IX Brunner, fort XI Duńkowiczki, fort XIII San Rideau – z Twierdzy Przemyśl, fort I – Twierdzy Toruń, fort 38 „Skała” – Twierdzy Kraków.

</doc>
<doc id="81759" url="https://pl.wikipedia.org/wiki?curid=81759" title="Soult Nicolas">
Soult Nicolas



</doc>
<doc id="81761" url="https://pl.wikipedia.org/wiki?curid=81761" title="Karol Miarka (starszy)">
Karol Miarka (starszy)

Karol Miarka zwany Starszym lub Ojcem (ur. 22 października 1825 w Pielgrzymowicach, zm. 15 sierpnia 1882 w Cieszynie) – polski działacz społeczny na Górnym Śląsku, nauczyciel, pisarz, publicysta i drukarz. Inicjator utworzenia i organizator wielu polskich organizacji społecznych oraz gospodarczych.
Życiorys.
Syn Antoniego, nauczyciela, i Karoliny z Borówków. Ojciec Karola zwanego młodszym – śląskiego pisarza, publicysty oraz wydawcy.
Początkowo uczył się w szkole ojca w Pielgrzymowicach, później w gimnazjach w Pszczynie i Gliwicach. W 1846 r. ukończył seminarium nauczycielskie w Głogówku, po którego ukończeniu był nauczycielem ludowym w Lędzinach, Urbanowicach, Piotrowicach. Od 1850 r. pełnił funkcję nauczyciela w Pielgrzymowicach. Był także organistą, następnie pisarzem gminnym i sędzią polubownym.
Na ukształtowanie świadomości Miarki wywarł pewien wpływ Bernard Bogedain, rzecznik nauki języka polskiego wśród Polaków na Śląsku, którego poznał w 1853 roku w czasie jego wizytacji w szkole pielgrzymowickiej. Duży wpływ na Miarkę mieli także Paweł Stalmach oraz Józef Chociszewski, korektorzy jego debiutanckiej powieści o początkach chrześcijaństwa na Górnym Śląsku „Klemensowa Górka”.
W latach 1861–1868 współpracował z czasopismem „Gwiazdka Cieszyńska”. Był czynnym organizatorem górnośląskiego ruchu społecznego i kulturalnego, przyczynił się znacznie do nawiązania kontaktów Górnego Śląska z innymi dzielnicami Polski. Korespondował z polskim pisarzem Józefem Kraszewskim oraz utrzymywał kontakty z Władysławem Bełzą. W latach 1868–1869 redagował czasopisma „Zwiastun Górnośląski”, a następnie w Królewskiej Hucie (dzisiejszym Chorzowie) wydawał „Katolika” (1869-80), jedno z ważniejszych pism walczących o polskość ludu górnośląskiego. Założył nakładową Księgarnię Katolicką, w 1870 zainicjował serię Biblioteka Katolicka, wydawał kalendarze; powołał stowarzyszenie "„Kasyno Katolickie”", w którym od 1870 r. organizował amatorskie spotkania teatralne, Kółko Katolickie, Spółkę Poczciwych Wiarusów, Górnośląskie Towarzystwo Kredytowe Włościan w Mikołowie i inne. Związany z niemiecką partią Centrum, przeciwstawiał się polityce kulturkampfu i germanizacji, za co był prześladowany i kilkakrotnie więziony. W ciągu 10 lat wytoczono mu 16 procesów, w wyniku których skazywano go na więzienie lub kary finansowe.
W latach 1875–1880 kontynuował działalność w Mikołowie, gdzie założył drukarnię; poza „Katolikiem” wydawał inne pisma, jak tygodnik o charakterze oświatowo-moralistycznym „Monika”. Twórczość publicystyczną i literacką traktował na równi, wiążąc je z konkretną sytuacją na Górnym Śląsku. W roku 1876 uczestniczył w akcjach do parlamentu i kandydował na posła. W 1879 roku założył komitet pomocy dla głodującej ludności Śląska. W roku 1881 ze względu na zły stan zdrowia, kolejny wyrok sądowy oraz szykany władz sprzedał „Katolika” ks. Stanisławowi Radziejewskiemu, a drukarnię przekazał synowi, również Karolowi, który w 1894 roku przekształcił ją w nowoczesny zakład poligraficzny.
Pochowany na Cmentarzu Komunalnym w Cieszynie na Śląsku Cieszyńskim, dawniej Śląsku Austriackim.
Twórczość.
Twórczość literacka Karola Miarki koncentrowała się na ziemi śląskiej, na podaniach ludowych, historii tego regionu oraz jego folklorze. Wprowadzał do swojego pisarstwa formy ludowe, gawędy i przysłowia. Wydał szereg utworów popularyzujących tematykę historyczną Śląska. Napisał między innymi:
Inne tytuły ustalone za Zofią Kossak:

</doc>
<doc id="81764" url="https://pl.wikipedia.org/wiki?curid=81764" title="Fort rozproszony">
Fort rozproszony

Fort rozproszony – fort złożony z instalacji obronnych (baterie artyleryjskie, stanowiska broni maszynowej) rozmieszczonych na dużym obszarze. Takie rozproszenie miało mu zapewnić zwiększoną "przeżywalność" w przypadku ostrzału nieprzyjaciela. Całość dzieła otoczona była fosą bronioną przez kaponiery i zapory (sieci) drutowe.

</doc>
<doc id="81765" url="https://pl.wikipedia.org/wiki?curid=81765" title="10Base-T">
10Base-T

10BASE-T (10Base-T) – standard Ethernetowy, wprowadzony w 1990 roku, który pozwala urządzeniom sieciowym na komunikację z wykorzystaniem skrętki. Standard obejmuje specyfikację przewodów oraz modulacji sygnału nośnego. Przewidywana przez niego prędkość to 10 Mb/s.
Nazwa "10BASE-T" określa:
W 10BASE-T wykorzystuje się drugą oraz trzecią parę przewodów (pomarańczowe i zielone ze standardu TIA-568B). Najpopularniejszą wtyczką stosowaną w 10BASE-T jest RJ-45. Do połączenia więcej niż dwóch komputerów wymagany jest koncentrator.
10BASE-T był pierwszym niezależnym od dostawców standardem Ethernetu opartym na skrętce. Jednak za jego protoplastę można uznać standard StarLAN rozwiniętego przez korporację AT&amp;T.
W modelu OSI 10BASE-T można przyporządkować do warstwy fizycznej. Standard Ethernet opisuje zarówno metody adresowania jak również cechy medium. W takim ujęciu 10BASE-T można uznać za jedną z wersji warstwy fizycznej w Ethernecie. 10BASE2, 10BASE5 oraz 10BASE-F to inne warianty budowy tej warstwy.
Schematy kabli.
W 10Base-T używa się wtyczek RJ-45 w standardzie TIA-568A lub TIA-568B. Wykorzystywana jest tylko druga i trzecia para (pomarańczowa i zielona), ale w każdym ze standardów odmiennie: w TIA-568A para druga (pomarańczowa) łączy wtyki 3 i 6, a para trzecia (zielona) wtyki 1 i 2, natomiast w TIA-568B odwrotnie. Koncentrator lub przełącznik 10Base-T nadaje na wtykach 3 i 6, a odbiera na 1 i 2, podczas gdy węzły nadają na wtykach 1 i 2, a odbierają na wtykach 3 i 6. Jeśli wtyczki są identyczne po obu stronach kabla, to kabel służy do łączenia koncentratora/przełącznika z węzłami sieci („patch”). Jeśli są różne, to kabel jest skrosowany i służy do łączenia ze sobą węzłów lub koncentratorów, przełączników. Standardy EIA/TIA 568 wyglądają następująco:
Kodowanie danych.
W standardzie 10Base-T dane przesyłane są w parze przewodów tworzących skrętkę, jedna para jest używana jako nadajnik, jedna jako odbiornik. Dane są kodowane w kodzie Manchester z taktem zegara 20 MHz, co daje przepustowość 10 Mb/s. Między przewodami skrętki podczas transmisji panuje napięcie +2,5 V lub -2,5 V.

</doc>
<doc id="81766" url="https://pl.wikipedia.org/wiki?curid=81766" title="10BASE-T">
10BASE-T



</doc>
<doc id="81767" url="https://pl.wikipedia.org/wiki?curid=81767" title="802.11 WiFi">
802.11 WiFi



</doc>
<doc id="81771" url="https://pl.wikipedia.org/wiki?curid=81771" title="William Herschel">
William Herschel

Frederick William Herschel, właściwie Friedrich Wilhelm Herschel (ur. 15 listopada 1738 w Hanowerze, zm. 25 sierpnia 1822 w Slough) – brytyjsko-niemiecki astronom, konstruktor teleskopów i kompozytor, znany z wielu odkryć astronomicznych, a szczególnie z odkrycia Urana. Laureat Medalu Copleya.
Życiorys.
Był synem Isaaka i Anny Herschelów. Ojciec, kapelmistrz gwardii hanowerskiej, zachęcał go do kariery muzycznej. Od najmłodszych lat uczył się gry na skrzypcach i oboju. W wieku 15 lat wstąpił do orkiestry pułku gwardii hanowerskiej, a w 1757 roku wyjechał z bratem do Anglii, gdzie pracował jako muzyk. Tam też w roku 1793 otrzymał obywatelstwo angielskie i przyjął imię William, którego odtąd używał jako jedynego. W 1766 roku wygrał konkurs na stanowisko organisty w Octagon Chapel w miejscowości Bath. Później został powołany na stanowisko dyrygenta. Stale rozczytywał się w zagadnieniach harmoniki, matematyki i filozofii.
Cały czas rozwijał swoje zainteresowania astronomiczne, a od 1773 roku zaczął kupować i konstruować teleskopy. Zbudował teleskop o średnicy 120 cm. Rozwinął własną produkcję teleskopów, najpierw tylko na własny użytek, a później również na sprzedaż. Nauczył się sam szlifować zwierciadła do teleskopów. Zbudował w ciągu życia 400 teleskopów, w tym największy wówczas na świecie teleskop o długości 40 stóp (12 metrów), ustawiony w miejscowości Slough, niedaleko Windsoru, którego używał sam do własnych obserwacji. W 1772 roku do Anglii przybyła jego siostra Caroline, która pomagała mu w pracach astronomicznych (samodzielnie odkryła 8 komet m.in. kometę Enckego). W 1774 sporządził 5-stopowy teleskop i wszystkie noce poświęcił na obserwacje nieba.
W nocy 13 marca 1781 roku, obserwując gwiazdy w gwiazdozbiorze Bliźniąt przy użyciu swego 16,5-centymetrowego teleskopu, znalazł obiekt o kształcie dysku, poruszający się niezwykle wolno na tle gwiazd. W tym czasie przekonanie o tym, że Układ Słoneczny kończy się na Saturnie, było tak silne, że William Herschel sądził przez pewien czas, iż znalazł nową kometę. Obserwował ją dzień po dniu jako jasną plamkę, poruszającą się powoli przez sklepienie niebieskie. Doniósł o swoich odkryciach Towarzystwu Filozoficznemu w Bath. Kiedy śledzony obiekt nie zaczął ciągnąć za sobą ogona, Herschel i współcześni mu uczeni powzięli podejrzenie, że jest to jednak planeta. Wreszcie, kiedy się okazało, że nowo odkryte ciało podlega, przynajmniej w przybliżeniu, prawom Keplera, zdano sobie sprawę, że musi to być planeta. W maju 1781 r. ogłoszono, że 42-letni amator astronomii, odkrył nową planetę. Dla nowo odkrytego ciała proponowano wiele nazw, jak: Hypereronius (Nadsaturn), Minerwa oraz Herschel. Sam odkrywca proponował nazwę "Georgium Sidus" (Planeta Jerzego) – dla przypochlebienia się królowi Anglii, Jerzemu III, a także Hanower – dla uczczenia miejsca swego urodzenia. Astronomowie w końcu zgodzili się na nazwę Uran. Była to pierwsza nowa planeta odkryta od czasów starożytnych.
W grudniu 1781 został członkiem Royal Society. W roku 1782 król Jerzy III powołał go na stanowisko osobistego astronoma królewskiego oraz dał mu pensję roczną 200 funtów na dalsze badania.
W 1783 Herschel odkrył ruch własny Układu Słonecznego, zaś rok później (w 1784) stwierdził skończone rozmiary Galaktyki. Kontynuując badania nowo odkrytej planety w roku 1787 odkrył dwa księżyce Urana – Tytanię i Oberona.
Jego zaawansowane technicznie teleskopy umożliwiły mu odkrycie w 1789 roku szóstego i siódmego księżyca Saturna (Enceladus oraz Mimas) oraz obliczenie wysokości gór na Księżycu. Stworzył i wydał listę ponad 850 gwiazd podwójnych i wielokrotnych oraz opublikował trzy katalogi „mgławic” (w latach 1786, 1789 i 1802), których odkrył łącznie prawie 2500. W roku 1803 zaobserwował istnienie względnego ruchu gwiazd – składników układów podwójnych.
Najwięcej odkryć dokonał Herschel w dziedzinie astronomii gwiazd stałych. Ze swoich badań wyprowadził wiele ważnych wniosków, dotyczących budowy Wszechświata i kształtu Drogi Mlecznej.
Herschel jest także uważany za odkrywcę promieniowania podczerwonego. Badając temperaturę ciał nagrzanych przez promieniowanie słoneczne w różnych pasmach światła widzialnego rozszczepionego w pryzmacie zauważył, że najwyższe wskazania uzyskuje się dla termometrów ustawionych tuż za czerwonym krańcem widma słonecznego. To odkrycie opisał w roku 1800 w pracy "Experiments on the refrangibility of the invisible rays of the Sun".
W 1816 otrzymał angielski tytuł szlachecki „Sir”. Pod koniec życia, w 1821 został pierwszym tytularnym prezydentem nowo utworzonego Towarzystwa Astronomicznego (późniejsze Królewskie Towarzystwo Astronomiczne).
Jest autorem przeszło 70 prac, drukowanych w "Philosophical Transactions" (1780–1818). Zbiór jego dzieł wydano jako "Scientific Papers" (Londyn, 1912, 2 tomy).
Jego jedyny syn, John Herschel, także został astronomem.
Upamiętnienie.
Na cześć Williama Herschela nazwano planetoidę (2000) Herschel, krater księżycowy Herschel oraz krater Herschel na Mimasie. Na cześć Williama i Johna Herschelów nazwano krater na Marsie.
14 maja 2009 roku Europejska Agencja Kosmiczna (ESA) wysłała na orbitę największy w historii badań kosmosu teleskop (zwierciadło o średnicy 3,5 metra), nazwany właśnie imieniem tego słynnego astronoma: Kosmiczne Obserwatorium Herschela.

</doc>
<doc id="81776" url="https://pl.wikipedia.org/wiki?curid=81776" title="Fort jednostkowy">
Fort jednostkowy

Fort jednostkowy – rodzaj fortu określany często mianem fortu uniwersalnego. Mógł pełnić funkcje zarówno fortu obrony dalekiej, jak i bliskiej. Był silnie uzbrojony w artylerię szybkostrzelną umieszczoną w pancernych kazamatach tradytorów i w obrotowych wieżach pancernych rozlokowanych najczęściej na stropie betonowego bloku koszarowo-bojowego.
Cały fort miał kształt barkanu otoczonego pełnoprofilową fosą bronioną na odcinku czołowym przez galerię strzelecką umieszczoną w przeciwstoku. Dodatkowo fosy broniły kaponiery przeciwstokowe uzbrojone w działa szybkostrzelne i broń maszynową. Odcinek szyjowy fortu broniony był z kaponiery szyjowej przyległej bezpośrednio do budynku koszarowo-bojowego. Przykładem fortu jednostkowego jest przemyski fort XIII "San Rideau" (zaliczany także do fortów pancernych).

</doc>
<doc id="81779" url="https://pl.wikipedia.org/wiki?curid=81779" title="Guillaume François Antoine de l’Hospital">
Guillaume François Antoine de l’Hospital

Guillaume François Antoine, markiz de l’Hospital lub l’Hôpital (IPA: [], ur. w 1661 w Paryżu, zm. 2 lutego 1704 tamże) – francuski matematyk.
Życiorys.
Pochodził ze szlachty. Ze względu na słaby wzrok nie mógł kontynuować kariery wojskowej, lecz zajął się matematyką. Był uczniem Johanna Bernoulliego i Leibniza.
W 1696 wydał podręcznik rachunku różniczkowego pod tytułem "L’Analyse des infiniment petits pour l’intelligence des lignes courbes", w którym znajduje się reguła de l’Hospitala. Faktycznie reguła ta została odkryta przez Bernoulliego. De l’Hospital nigdy nie twierdził, że jest odkrywcą tej metody, jednakże opublikował ją bez skonsultowania się z Johannem Bernoullim.

</doc>
<doc id="81780" url="https://pl.wikipedia.org/wiki?curid=81780" title="Guillame de l'Hôspital">
Guillame de l'Hôspital



</doc>
<doc id="81782" url="https://pl.wikipedia.org/wiki?curid=81782" title="Parafia św. Judy Tadeusza i św. Antoniego Padewskiego w Obornikach Śląskich">
Parafia św. Judy Tadeusza i św. Antoniego Padewskiego w Obornikach Śląskich

Parafia św. Judy Tadeusza i św. Antoniego – jest jedną z dwóch parafii rzymskokatolickich położonych w Obornikach Śląskich, w archidiecezji wrocławskiej. 
Historia parafii.
Została wydzielona z parafii Najświętszego Serca Pana Jezusa w Obornikach Śląskich. Erygowana dekretem z 20 grudnia 2001 roku. Pierwszym proboszczem był ks. Franciszek Jadamus SDS.
W styczniu 2021 zmarł z powodu COVID-19 proboszcz ks. Jacek Wawrzyniak.
Zasięg parafii.
Do parafii należą wierni z Obornik Śląskim mieszkający przy ulicach: II Armii Wojska Polskiego, Baczyńskiego, Chełmońskiego, Chopina, Chrobrego, Ciecholowickiej, Dąbrowskiego, Energetycznej, Fredry, Gierymskiego, Górnej, Grunwaldzkiej, Jodłowej, Komuny Paryskiej, Korzeniowskiego, Kossaka, Kruczkowskiego, Leśnej, Łąkowej, Łokietka, 9 Maja, Malczewskiego, Matejki, Modrzewiowej, Moniuszki, Na Przejściu, Niecałej, Nowowiejskiej, Paderewskiego, Podzamcze, Polnej, Powstańców Śląskich, Prusickiej, Ptasiej, Sienkiewicza, Skargi, Skłodowskiej (od nr 20 do końca), Słowackiego, Spółdzielczej, Staszica, Wita Stwosza, Styki, Trzebnickiej, Wieniawskiego, Księcia Witolda, Witosa, Włodkowica, Wrocławskiej, Wzgórze Magdaleny, Wzgórze Partyzantów i pl. Zwycięstwa oraz wierni z miejscowości: Golędzinów, Kowale, Nowosielce, Piekary i Wilczyn.

</doc>
<doc id="81783" url="https://pl.wikipedia.org/wiki?curid=81783" title="I (liczba urojona)">
I (liczba urojona)



</doc>
<doc id="81784" url="https://pl.wikipedia.org/wiki?curid=81784" title="Fort GW XIII „San Rideau”">
Fort GW XIII „San Rideau”

San Rideau (wym.: [] z fr. "Osłona Sanu") – fort pancerny klasy „Einheitsfort” projektu Moritza von Brunnera należący do zewnętrznego pierścienia fortecznego Twierdzy Przemyśl, oznaczony numerem XIII. Łatwo dostępny, położony na terenie miejscowości Bolestraszyce ok. 6 km od Przemyśla.
Ogólne informacje.
Fort powstał w latach 1892-1896, w miejscu pierwotnie przewidzianym w 1876 pod budowę ziemno-drewnianej baterii 11 „Bolestraszyce”, ostatecznie niezrealizowanej. Koszt budowy fortu wyniósł 5 milionów koron. Do czasu zmiany numeracji fortów (po 1903) fort oznaczano jako XIII 1/2 „San Rideau”. Miał on kształt trapezu o podstawie 250 m i szerokości 90 m. Otaczała go sucha fosa o pełnym profilu broniona z dwóch przeciwstokowych kojców oraz kojca szyjowego przyległego do głównego budynku fortu. Czołowy odcinek fosy broniono dodatkowo z galerii strzeleckiej przeciwstoku z otworami strzelniczymi zabezpieczonymi płytami pancernymi (mur Carnota). Na przedpolu nad kojcami znajdowały się dwie obserwacyjne kopuły pancerne. Główny budynek i kojce przeciwstokowe były połączone za pomocą poterny i galerii przeciwstokowej.
W części szyjowej znajdował się główny budynek koszarowo-bojowy. Na jego stropodachu znajdowały się 3 haubice i 3 moździerze, a dodatkowo umieszczono tam również 3 wieże obserwacyjne. Na skrzydłach budynku znajdowały się tradytory strzeleckie z armatami. Przed stanowiskiem wież pancernych znajdował się wał piechoty ze schronem pogotowia na osi fortu. Na stropie schronu pogotowia znajdowała się betonowa galeria strzelecka osłonięta płytami pancernymi. Budynek koszarowo-bojowy mieścił izby mieszkalne dla załogi, magazyny amunicji, żywności, laboratoria, toalety i kuchnie. Ściany i stropy wykonano jako betonowy odlew z wyjątkiem ścian zewnętrznych znajdujących się po stronie dziedzińca fortu, które zbudowano z cegły. Całkowita powierzchnia pomieszczeń fortecznych wynosiła 2200 m².
Podlegały mu dwa forty pomocnicze – XIIIa „Zabłocie” oraz XIIIb „Bolestraszyce”. Głównym zadaniem fortu było osłanianie linii rzeki San od strony wschodniej oraz osłona dróg komunikacyjnych (linia kolejowa oraz szosa) łączących Przemyśl z Krakowem, a zasięg jego dział pozwalał na kontrolę nad brzegami Sanu od Hurka po Walawę.
Podczas II oblężenia twierdzy Przemyśl, fort został wysadzony 22 marca 1915, w dniu poddania twierdzy. Uległ kolejnym zniszczeniom podczas III oblężenia (30 maja 1915) i po kolejnych rozbiórkach w latach 1923-1925. Dalsze niszczenie fortu zostało powstrzymane dopiero w roku 1968, po uznaniu fortów Twierdzy Przemyśl za chroniony prawem zabytek architektury.
Uzbrojenie.
Załogę fortu stanowiło 800 żołnierzy i 12 oficerów. Magazyny artyleryjskie mieściły trzy wagony amunicji. Do podstawowego uzbrojenia fortu należało:
Wstępnie planowano również umieszczenie armat 8 cm M.94 w wale piechoty, ale ze względu na koszty zrezygnowano z nich.
Przedpole fortu było zabezpieczone zasiekami z drutu kolczastego oraz oświetlane ruchomym reflektorem.
Fort dziś.
Mimo dużych zniszczeń szacowanych na 75%, fort jest udostępniony do zwiedzania. Zachowały się na nim resztki kojców i przeciwstoku, koszar szyjowych, tradytory przy barkach, a na wale głównym ślady wież pancernych osadzonych w granicie przywiezionym z Tyrolu. Bardzo dobrze zachował się mur Carnota oraz poterna z zapadniami, łącząca nieistniejące dziś koszary główne z zewnętrzną stroną fosy. Ze względu na nie zawsze odpowiednie zabezpieczenie zapadni, podczas zwiedzania należy zachować szczególną ostrożność.
Legenda Fortu XIII.
Po zakończeniu I wojny światowej, kiedy Przemyśl wraz z większością fortów Twierdzy Przemyśl wrócił do niepodległej Polski, twierdza z powodu zniszczenia i utraty walorów obronnych została przeznaczona do likwidacji. Najlepiej zachowane forty przeznaczono na magazyny wojskowe, a pozostałe miały zostać rozebrane (szczególnie zainteresowane rozbiórką fortów były huty śląskie poszukujące złomu). Do rozbiórki przeznaczony został m.in. fort San Rideau. Podczas prac rozbiórkowych, według relacji świadków, w 1923 odnaleziono w zasypanym pomieszczeniu żywego jeńca rosyjskiego, któremu udało się przeżyć osiem lat w podziemiach fortu.
Historia została po raz pierwszy opisana w nr 5 miesięcznika „Naokoło świata” (1926) w artykule Wandy Kohutnickiej pt. „XII fort” (nazwa artykułu była błędna, gdyż opisane w nim wydarzenia dotyczą fortu XIII). Opisuje ona wywiad przeprowadzony w 1923 z jednym z naocznych świadków tamtych wydarzeń. Grupa robotników pracująca przy rozbiórce fortu dotarła do wnęki z żelaznymi drzwiami, których nie było na planach. Po ich wyważeniu i przedostaniu się do środka, w pomieszczeniu stała "mara... okropna, upiorna, niemal nagi kościotrup obrośnięty masą splątanych siwych włosów", który na hałas reagował zatykaniem uszu i wydawał z siebie chrapliwe dźwięki. W pomieszczeniu obok znaleziono ludzki szkielet. Pod wieczór do fortu przyjechał samochód z policją i żołnierzami, oficerami i sędzią śledczym. Odnalezionego człowieka wyniesiono z fortu i zawieziono do miejskiego szpitala, gdzie tej samej nocy zmarł.
Śledztwo wykazało, że dostęp do pomieszczenia był możliwy tylko przez żelazne drzwi, które zostały zawalone w 1915 roku podczas wysadzania fortu. W środku przebywało w tym czasie dwóch jeńców rosyjskich, o których prawdopodobnie zapomniano podczas przygotowywania twierdzy do poddania. Dzięki sprzyjającym warunkom (w pomieszczeniu znajdowały się zapasy żywności, alkoholu oraz wody) jednemu z więźniów udało się przeżyć osiem lat.
Według relacji robotnika, w tym samym pomieszczeniu znaleziono skrzynkę od konserw, w której znajdował się nóż, ołówek i zeszyt, z którego wypadła fotografia młodej kobiety. Na jej odwrocie zachowało się kilka słów dedykacji w języku rosyjskim: "strzeże Bóg i moja miłość (...) wszędzie z Tobą, zawsze Twoja – 25/VII 1914".
W zeszycie pierwsze strony stanowiły notatki austriackiego magazyniera zajmującego się wydawaniem żywności, lecz kolejne strony zawierały zapiski w języku rosyjskim, które okazały się pamiętnikiem jednego z uwięzionych jeńców rosyjskich. Można się z nich dowiedzieć, że osoba pisząca pamiętnik była oficerem liniowym, a jego towarzysz był sztabskapitan armii rosyjskiej o nazwisku Nowikow. Opisuje on dzień, w którym zostali żywcem pogrzebani w podziemiach twierdzy oraz krótkie opisy swoich przemyśleń i sposobów na przeżycie. Autor mierzy czas za pomocą własnoręcznie skonstruowanego „zegara” przelewającego wodę z kociołka do beczki. Autor pamiętnika opisuje również załamanie psychiczne jego współwięźnia, sztabskapitana Nowikowa, oraz jego samobójstwo przez podcięcie sobie gardła kawałkiem blachy.
Historia o odnalezionym żywym jeńcu rosyjskim została ponownie poruszona dopiero po roku 1961 w wielu książkach i publikacjach. Mimo relacji wielu naocznych i pośrednich świadków, historia wciąż ma wiele niewiadomych i nieraz jest uważana wyłącznie za miejscową legendę. Między innymi nie zachowały się żadne informacje o miejscu pochówku odnalezionego jeńca. Również opis wnętrz z artykułu nie zgadza się z tym, co można zobaczyć w korytarzach fortu.
W Życiu Przemyskim z 1971 ukazał się artykuł, w którym autor P.A. Kruk rozstrzygał wątpliwości na rzecz fikcyjności legendy. Powoływał się on na list, który miał otrzymać od Władysława Kohutnickiego, byłego dowódcy stacjonującego w Żurawicy 2 Batalionu Pancernego. Miał w nim wyjaśnić, że to on był autorem artykułu z miesięcznika „Naokoło świata”, a relacja była tak naprawdę fikcyjna. Użycie pseudonimu „Wanda Kohutnicka” uzasadniał próbą uniknięcia konfliktu z regulaminem wojskowym zabraniającym żołnierzom relacji prasowych bez zgody przełożonych.
Na podstawie historii o dwóch uwięzionych jeńcach nakręcony został film pt. „Fort 13” (1984), którego reżyserem był Grzegorz Królikiewicz.

</doc>
<doc id="81787" url="https://pl.wikipedia.org/wiki?curid=81787" title="Moritz von Brunner">
Moritz von Brunner

 
Moritz Josef von Brunner (ur. 30 lipca 1839 w Wiedniu, zm. 25 października 1904 tamże) – marszałek polny porucznik cesarskiej i królewskiej Armii.
Życiorys.
Od roku 1892 dyrektor inżynierii fortecznej w Twierdzy Przemyśl, projektant fortów klasy „Einheitsfort” - fortów uniwersalnych. Przykładem takich budowli wzniesionych według jego projektów jest fort IX „Brunner” oraz fort XIII „San Rideau” w Twierdzy Przemyśl. 
Do 1895 był szefem 8. Oddziału w Ministerstwie Wojny Rzeszy. 20 maja 1895 został mianowany na stopień generała majora i wyznaczony na stanowisko szefa sekcji w Ministerstwie Wojny Rzeszy. Na tym stanowisku 29 kwietnia 1899 został mianowany na stopień marszałka polnego porucznika. Zmarł 25 października 1904.
Ordery i odznaczenia.
W czasie służby wojskowej otrzymał:

</doc>
<doc id="81788" url="https://pl.wikipedia.org/wiki?curid=81788" title="Fort uniwersalny">
Fort uniwersalny



</doc>
<doc id="81789" url="https://pl.wikipedia.org/wiki?curid=81789" title="Einheitsfort">
Einheitsfort



</doc>
<doc id="81790" url="https://pl.wikipedia.org/wiki?curid=81790" title="Socjaldemokracja">
Socjaldemokracja

Socjaldemokracja – lewicowy ruch społeczny wywodzący się z ruchu robotniczego. Współczesne partie socjaldemokratyczne opowiadają się za równowagą między rynkiem a państwem, oraz między jednostką a społeczeństwem, czyli za kompromisem między uznaniem systemu kapitalistycznego jako najefektywniejszego mechanizmu bogacenia się w strefie prywatnej, a demokracją i dystrybucją tego bogactwa w sposób możliwie najbardziej sprawiedliwy, oraz troską o dobra i usługi publiczne. Jest to doktryna pokrewna socjalliberalizmowi oraz niemieckiemu ordoliberalizmowi, i charakterystyczna na przykład dla nordyckich państw opiekuńczych.
Główne cele i wartości.
Do głównych wartości socjaldemokracji można zaliczyć:
Historia.
Geneza socjaldemokracji.
Rozwój społeczeństwa przemysłowego w XIX w. i wzrost liczebności klasy robotniczej, która żyła na bardzo niskim poziomie, stały się przyczyną powstania myśli socjalistycznej. Na ruch robotniczy największy wpływ wywarł Karol Marks, który zapowiadał utworzenie wprowadzonych drogą wywołanej przez ruch komunistyczny rewolucji dyktatury proletariatu i państwa bezklasowego.
Nazwa „socjaldemokracja” wiąże się z powstaniem w 1869 roku Socjaldemokratycznej Partii Robotniczej (SPR) w Niemczech, która uważała za swoją powinność wprowadzenie ustroju komunistycznego i pozostała pod marksistowskimi wpływami jej założycieli Wilhelma Liebknechta i Augusta Bebela oraz związku zawodowego Powszechnego Niemieckiego Związku Robotniczego. W 1889 wszystkie partie socjaldemokratyczne zrzeszała Międzynarodówka. Kontynuatorka międzynarodowej organizacji socjalistów i anarchistów z 1864 roku (określanych wtedy jako wolnościowych socjalistów). Główną partią, która ukierunkowała inne europejskie partie była właśnie (SPR), to jej członkowie pełnili najważniejsze funkcje w Międzynarodówce. Wiele partii socjalistycznych do końca XIX wieku, posługiwało się wyłącznie tłumaczeniem programu niemieckiej poprzedniczki.
Wyraźne różnice poglądów na łonie partii socjaldemokratycznych, pojawiły się wraz ze śmiercią Marksa i interpretacjami jego myśli przez Karla Kautskiego, którego uważa się za pierwszego demokratycznego socjalistę, choć nie kwestionował on ani rewolucji ani dyktatury proletariatu (tu dyktatura była interpretowana jako „demokracja robotnicza”, w przeciwieństwie do „demokracji burżuazyjnej”, co było zgodne z tezami Marksa). Jednak za ojca socjaldemokracji uważa się Eduarda Bernsteina. Jego idee były bardziej krytyczne wobec myśli marksistowskiej. W dziele "Ewolucyjny Socjalizm", Bernstein krytycznie odniósł się do propagowanej przez Marksa rewolucji społecznej, jak i dyktatury proletariatu. Duży wpływ na socjaldemokrację wywarła zwłaszcza teoria Bernsteina, który mówił o stopniowym wrastaniu socjalizmu w ustrój kapitalistyczny, czego ostatecznym celem miałoby być utworzenie społeczeństwa socjalistycznego. Należy jednak zaznaczyć, że oboje uważali się za marksistów, a ich nauki były odbierane jako rewizja, a nie zaprzeczenie idei socjalizmu.
Określenie „socjaldemokracja” było używane w kontekście partii robotniczej, aż do czasu rewolucji bolszewickiej w listopadzie 1917 roku, w tym czasie do obiegu weszło określenie „komunistyczny” początkowo określający ugrupowania który chciały osiągnąć socjalizm przez rewolucję.
Druga Międzynarodówka.
Nowoczesny ruch socjaldemokratyczny powstał w wyniku podziału w ruchu socjalistycznym. Podział ten można opisać jako konflikt między tymi działaczami, którzy namawiali do rewolucji jako metody realizacji programu socjalistycznego i tych, którzy utrzymywali, że zmiany te mogą być wprowadzane stopniowo. Jednym z najważniejszych twórców współczesnej socjaldemokracji był Eduard Bernstein, będący zwolennikiem socjalizmu i reformatorskiego marksizmu. Krytycy Bernesteina określali go mianem „rewizjonisty”, jego przeciwnicy określali się jako „ortodoksyjni marksiści”. Sam Bernstein deklarował jednak, że jego poglądy są w pełni zgodne z filozofią Karola Marksa i Fryderyka Engelsa, zwłaszcza w okresie gdy Marks i Engels uznali, że socjalizm powinien zostać osiągnięty poprzez użycie demokratyczno-parlamentarnych środków. Rewizjoniści krytykowali ortodoksyjnych marksistów, a zwłaszcza Karla Kautskiego, który pominął wspomnianą przez Marksa konieczność rozwoju kapitalizmu w celu zastąpienia go socjalizmem oraz zbyt idealistycznie traktował tezę o państwie socjalistycznym.
Bernstein był silnie przywiązany do nauk Marksa i Engelsa, ale dostrzegał błędne jego zdaniem marksistowskie tezy, szczególnie kwestionując teorię materializmu historycznego. W praktyce odrzucił wiele istotnych elementów teorii marksistowskiej, które oparte były na poglądach tzw. lewicy heglowskiej. Bernstein i inni przedstawiciele niemieckiego ruchu robotniczego krytykowali niektóre zagadnienia manifestu komunistycznego, w szczególności kontrowersyjną tezę dotyczącą stopniowego powiększania się klasy robotniczej kosztem ubożejącej klasy średniej. Rację Bernsteinowi przyznał sam Marks który przyznał, że klasa średnia nie znika, a jego teoria wartości dodatkowej na ten temat jest błędna. Bernstein wzywał do długoterminowego planu przekształcenia gospodarki kapitalistycznej na socjalistyczną, a nie nagłego przewrotu kapitalizmu, akceptował przejściowy stan gospodarki mieszanej.
Inną znaną postacią kształtującą ruch socjaldemokratyczny był francuski marksista Jean Jaurès. W 1904 roku na Kongresie II Międzynarodówki, Jaurès skrytykował Augusta Bebela. Jaurès twierdził, że nie ma spójnej platformy socjalistycznej, która może być stosowana w różnych krajach i regionach z powodu różnych systemów politycznych, zauważając, że ojczyzną Bebela są Niemcy, w których w tym czasie panował, ograniczający demokrację parlamentarną, system silnie autorytarny. Twierdził, że różnice polityczne między Niemcami a Francją wykazały, że taktyka socjalistów zastosowana w Niemczech nie sprawdzi się w innych krajach, a kluczem do rozwoju ruchu socjalistycznego we Francji była demokracja parlamentarna.
I wojna światowa.
Rozdźwięki w partiach socjalistycznych przybrały na silę, gdy zachodnioeuropejskie partie socjalistyczne poparły, wbrew deklaracji Zimelwaldzkiej, kredyty wojenne. Jednocześnie podział na ugrupowania socjaldemokratyczne i socjalrewolucyjne wyklarował się dopiero po rewolucji październikowej, kiedy głównie komuniści nie zgodzili się z doktryną demokratycznych reform w miejsce rewolucji. Wiele socjaldemokratów krytykowało rewolucję bolszewicką za jej antymarksistowski charakter.
Widząc napięcia między Niemcami a innymi mocarstwami europejskimi w XIX i na początku XX wieku, Bernstein i inni socjaliści obawiali się, że państwo niemieckie i jego sojusznicy mogą rozpętać wojnę na masową skalę. Obawy ruchu robotniczego spełniły się wraz z wybuchem I wojny światowej. Natychmiast po wybuchu wojny, Bernstein wyjechał z Niemiec do Wielkiej Brytanii, gdzie spotkał się z liderem brytyjskiej Partii Pracy, Ramsayem MacDonaldem. Mimo tego, iż obydwa kraje były w stanie wojny Bernstein został przyjęty przez brytyjską socjaldemokrację. Mimo prób czołowych działaczy II Międzynarodówki mających zapewnić jedność organizacji, nastąpił podział w samej Socjaldemokratycznej Partii Niemiec (SPD). Część działaczy partii odmówiła poparcia działań Niemiec w wojnie, druga część uważała poparcie wobec działań wojennych za patriotyczny obowiązek, twierdząc, że Niemcy mają „prawo do swojej obrony terytorialnej” i „zniszczenia despotyzmu carskiego”. Ostatecznie większa część partii poparła wojnę, wojnę poparł także lider socjaldemokracji Bernstein pozostając pod wpływem propagandy rządu mówiącej o domniemanej inwazji Rosji na Prusy Wschodnie. Jaurès, przeciwny interwencji Francji w wojnie, zajął stanowisko pacyfistyczne, ale wkrótce po tym został zamordowany w 1914 roku.
Bernstein wkrótce zmienił zdanie co do udziału Niemiec w wojnie. Dążąc w ten sposób do pojednania między ortodoksyjnymi marksistami a reformistami wewnątrz SPD w celu wspólnego przyjęcia stanowiska antywojennego. Kautsky odłożył na ten czas różnice z rewizjonistami, określając Bernsteina jako „chorążego internacjonalistycznej idei demokracji społecznej”. Porozumienie odrzuciło jednak skrzydło partii pod kierownictwem Eberta.
Także w Wielkiej Brytanii ruch robotniczy uległ podzieleniu, jednak stosunkowo mała liczba działaczy Partii Pracy skrytykowała wojnę światową, przez co została zaatakowano przez prasę jako „pro-niemiecka” i pacyfistyczna. W odpowiedzi na pro-wojenne nastroje w partii jej lider MacDonald zrezygnował z urzędu i przyłączył się do Niezależnej Partii Pracy. Nowym liderem partii został przyszły minister wojny Arthur Henderson. Po rewolucji lutowej w 1917 roku w Rosji, w wyniku której reżim carski został obalony, władzę przejęła Partia Socjalistów-Rewolucjonistów a szefem nowego demokratycznego gabinetu został Aleksander Kiereński. MacDonald odwiedził rosyjski Rząd Tymczasowy w czerwcu tego samego roku, starając się przekonać Rosję aby przeciwstawiła się wojnie i szukała rozwiązań pokojowych. Jego wysiłki nie powiodły się jednak, a pokój nastąpił dopiero w wyniku rewolucji październikowa, która doprowadziła do władzy Włodzimierza Lenina i partię bolszewicką. MacDonald krytycznie odnosił się do nowego rządu określając jego posunięcia jako „niebezpieczeństwo anarchii w Rosji”, mimo tego popierał politykę zagraniczną bolszewików aż do końca wojny, gdyż w jego uznaniu dopiero wówczas można było kontynuować politykę demokratycznego internacjonalizmu. W czasie I wojny światowej znacznie wzrosło poparcie i członkostwo Partii Pracy. Henderson z pomocą Sidneya Webba zaprojektował w 1918 roku nową konstytucję dla brytyjskiej Partii Pracy, w którym przyjęto silnie lewicowe postulaty w celu zapewnienia, że nie będzie tracić poparcia dla nowej partii komunistycznej, w tym okresie powstała również „Klauzula IV” socjalistyczny program gospodarczy partii.
Obalenie caratu w Rosji przez socjalistów-rewolucjonistów Kiereńskiego w lutym 1917 roku miał istotny wpływ na politykę w Niemczech. Wówczas skończyła się legitymizacja działań Eberta i innych pro-wojennych członków SPD, mówiących o wojnie z reakcyjnym rządem rosyjskim. Obalenie caratu i agitacyjna rewolucja socjalistyczna w Rosji wpłynęła na socjalistów niemieckich. Przeciwko racjonowania chleba w Niemczech na początku kwietnia 1917 roku doszło do masowych strajków. W Berlinie w strajku generalnym wzięło udział ponad 300.000 pracowników. Strajkujący zażądali chleba, wolności, pokoju i tworzenia rad robotniczych jakie powstawały w tym czasie w Rosji. Działania rządu wzbudziły protesty opinii publicznej, ruch socjalistyczny, a nawet katolicki ruch robotniczy w dniu 19 lipca 1917 roku przedstawił „Uchwałę Pokoju” i wezwał do kompromisowego pokoju który ich zdaniem mógł zakończyć wojny. Rezolucja wbrew protestom ze strony rządu została przyjęta przez większość członków Reichstagu. Mimo początkowego sprzeciwu, rząd przystąpił do rozmów z rządem bolszewickim. W 1918 przedstawił traktat w Brześciu Litewskim, traktat uzyskał poparcie socjalistów, liberałów i katolickiego ruchu politycznego.
Pod koniec 1918 roku sytuacja wojenna Niemiec stała się beznadziejna i cesarz Wilhelm II został zmuszony do zawarcia pokoju. Cesarz powołał nowy gabinet który obejmował także członków SPD. Do kryzysu doszło jednak 24 października 1918 roku gdy niemieccy marynarzy odmówili ataku na brytyjską Royal Navy. Data ta uważana jest za początek buntu w Kilonii i rewolucji niemieckiej. W obliczu porażek militarnych i rewolucji, Wilhelm II abdykował, a na stanowisko kanclerza mianował Eberta a Niemcy stały się republiką. Stanowiąca większość w parlamencie SPD była zmuszona do zawarcia pokoju z aliantami. Niemcy podpisały rozejm 11 listopada 1918, jednocześnie kończąc I wojnę światową.
Okres międzywojenny.
W dwudziestoleciu międzywojennym, największe osiągnięcia notowały socjaldemokratyczne partie w Skandynawii, jak Norweska Partia Robotnicza, Szwedzka Socjaldemokratyczna Partia Robotnicza, duńska Socjaldemokracja – które potrafiły utworzyć pierwsze socjaldemokratyczne rządy. W 1920 roku, Szwedzka Socjaldemokratyczna Partia Robotnicza została wybrana do rządu mniejszościowego. Po objęciu rządów zadeklarowała poparcie dla gospodarki mieszanej i powołała Komitet Socjalizacji. Socjaldemokraci szwedzcy deklarowali, że najlepiej połączyć prywatną inicjatywę społeczną z własnością środków państwowych, jeśli chodzi o kluczowe dla gospodarki obiekty (przemysł, transport), dozwalając jednak istnienie sektora prywatnego nawet w tym zakresie. W 1930 roku kilku szwedzkich socjalistów, w tym Nils Karleby i Rickard Sandler uznali, że polityka ta jest zbyt skrajna. Karlby i Sanders opracowali nową koncepcję społecznego demokratycznego socjalizmu: społecznej gospodarki rynkowej, która stopniowo wzywała do uspołecznienia redystrybucji siły nabywczej, zapewnienia darmowej edukacji, wspierania praw własności prywatnej pozwalającej na rozwój przedsiębiorczości.
W 1920, ostatecznie rozdzielił się ruch socjaldemokratyczny i komunistyczny, ostatecznie wykrystalizowały się jego ruchy ideologiczne.
Po II wojnie światowej.
W latach 50., 60. i 70. większość zachodnioeuropejskich partii socjaldemokratycznych, w tym Socjaldemokratyczna Partia Niemiec (w 1959 roku), porzuciło oficjalnie ideologię marksistowską, określając się jako partie demokratycznego socjalizmu. We Włoszech, w 1947 roku, została założona Włoska Partia Socjaldemokratyczna.
W 1951 powstała Międzynarodówka Socjalistyczna, która według deklaracji skupiała partie, które socjalistyczne poglądy wynieśli z doktryny marksizmu, humanizmu lub innych idei. Międzynarodówka potępiła zarówno kapitalizm, jak i bolszewicki komunizm jako niezgodny z marksizmem (artykuły 7, 8 i 9 deklaracji). Socjaldemokracja po 1951 wspierała gradualistyczny wariant socjalizmu. Socjaldemokraci dalej przekonywali o tym, że reformy demokratyczne w gospodarkach kapitalistycznych mogą w końcu odnieść sukces w postaci budowy gospodarki socjalistycznej, odrzucając przy tym próby wprowadzenia socjalizmu drogą rewolucyjną. Gradualizm spowodował spory między różnymi grupami lewicowymi, które protestowały przeciwko tej polityce, oskarżając socjaldemokrację o przyjęcie wartości społeczeństwa kapitalistycznego. Z czasem doszło do kolejnych podziałów między tymi, którzy nadal uważali, że należy znieść kapitalizm (bez rewolucji) i zastąpić go demokratycznym systemem socjalistycznym, i tych, którzy uwierzyli, że kapitalistyczny system może zostać zachowany. Ci drudzy postulowali reformy takie jak nacjonalizacja dużych przedsiębiorstw, realizacje programów społecznych (powszechna opieka zdrowotna, edukacja polityczna), jak i częściowa redystrybucja bogactwa poprzez progresywne opodatkowanie.
Największe sukcesy odnosiły w latach powojennych współrządząca Socjalistyczna Partia Austrii, która wprowadziła idee korporacjonizmu społecznego, oraz Partia Pracy w Wielkiej Brytanii, która rozpoczęła nacjonalizację gospodarki (zrezygnowała z niej w drugiej połowie lat 60.). W latach 70. były to Socjaldemokratyczna Partia Niemiec i Socjalistyczna Partia Austrii, które zaczęły prowadzić bardziej umiarkowaną, opartą na keynesizmie politykę gospodarczą. Niektóre partie socjaldemokratyczne porzuciły wszelkie zobowiązania do zniesienia kapitalizmu. Na przykład w 1959 Socjaldemokratyczna Partia Niemiec przyjęła program Godesberg, który odrzucał walkę klasową i marksizm. W tym okresie pojawiły się duże różnice między „socjaldemokracją” i „demokratycznym socjalizmem”, choć dwa terminy były używany zamiennie w świecie anglojęzycznym. Jednocześnie większość partii socjaldemokratycznych sprzeciwiała się dyktaturze partii komunistycznych na wschodzie, popierając niezależny i samorządny ruch robotniczy w Polsce.
W 1982 roku, socjaldemokratyczny rząd Szwecji przyjął plan Meidnera (od nazwiska ekonomisty Rudolfa Meidnera) który polegał na wprowadzaniu socjalistycznych postulatów w kolejności: najpierw rząd miał dążyć do umocnienia demokracji politycznej i obywatelskiej; po drugie miał umocnić prawa socjalne, a po trzecie miał wdrożyć system demokracji gospodarczej i społecznej odpowiedzialności. Plan ten został odwołany w 1990 roku gdy szwedzcy socjaldemokraci przegrali wybory, a nowy konserwatywny rząd zaniechał jego kontynuacji.
W latach 90. w łonie socjaldemokracji zaczęły także wyrastać silne partie i ugrupowania nawołujące do idei tzw. trzeciej drogi, które w pewien sposób wprowadziły do tych partii elementy socjalliberalizmu. Współcześni socjaldemokraci postulują na ogół gospodarkę mieszaną, która jest w wielu aspektach kapitalistyczna, lecz wyraźnie broni rządowych świadczeń socjalnych. Wiele partii socjaldemokratycznych przesunęło nacisk z tradycyjnych celów sprawiedliwości społecznej na rzecz ochrony praw człowieka i środowiska. Było to po części spowodowane powstaniem nowego ruchu ekologicznego. Zarówno tradycyjna socjaldemokracja, jak i ekolodzy współpracują w wielu krajach zarówno na płaszczyźnie parlamentarnej, jak i rządowej. W Niemczech zieloni i socjaldemokraci współrządzili w ramach „sojuszu czerwono-zielonego”, obecny rząd Norwegii nazywany jest „koalicją czerwono-zieloną”, natomiast główny blok opozycyjny w Szwecji na czele z socjaldemokracją deklaruje się jako „czerwono-zielony”.
Współcześnie.
Na początku pierwszego dziesięciolecia XXI wieku, kilka największych europejskich partii socjaldemokratycznych straciło poparcie i poniosło klęski wyborcze. Socjaldemokratyczna Partia Niemiec przegrała wybory w 2005 roku, brytyjska Partia Pracy w 2010 roku, a Hiszpańska Socjalistyczna Partia Robotnicza w 2011 roku. Mimo wielu klęsk socjaldemokratów w Europie, nastąpił znaczny wzrost poparcia dla partii socjaldemokratycznych w innych miejscach. W Ameryce Północnej wzrosło poparcie dla kanadyjskiej Nowej Partii Demokratycznej, która w 2011 roku stała się drugą co do wielkości partią polityczną w krajowym parlamencie. Nowa Partia Demokratyczna jest drugą pod względem znaczenia partią socjaldemokratyczną powiązaną z Międzynarodówką Socjalistyczną w suwerennych krajach państw Ameryki Północnej. Kolejną co do wielkości partią regionu jest meksykańska Partia Rewolucyjno-Instytucjonalna (meksykańskim członkiem Międzynarodówki jest też Partia Rewolucyjno-Demokratyczna).
Socjaldemokracja popiera tworzenie reform prawnych i ekonomicznych programów redystrybucji na rzecz zniesienia gospodarczych nierówności klasowych między burżuazją a proletariatem. Promuje państwowe spółki i rozwój gospodarczej demokracji jako alternatywę dla przedsiębiorczości prywatnej. Jednym z przykładów takich planów był plan Meidnera w Szwecji ustanowiony w 1982 roku. Nowoczesna socjaldemokracja polityczna obejmuje propagowanie państwa dobrobytu, a także stworzenie demokracji ekonomicznej jako środka do zabezpieczania praw pracowniczych. Cele te jasno zdefiniowała Deklaracja Frankfurcka Międzynarodówki Socjalistycznej z 1951 roku, której uczestnicy sprzeciwiali się bolszewickim formom komunizmu, zwłaszcza stalinizmowi oraz zajmowali się promowaniem stopniowego przejścia od kapitalizmu do socjalizmu. Wiele propozycji forsowanych przez socjalistów w pierwszej połowie XX wieku zostało już wprowadzonych przez socjaldemokratów w niektórych państwach w świecie uprzemysłowionym. W wielu krajach wprowadzono państwową służbę opieki zdrowotnej i prospołeczne regulacje gospodarcze. Nawet w Stanach Zjednoczonych, gdzie partia socjaldemokratyczna ma znaczenie marginalne, istnieją programy ochrony środowiska i zdrowia, a w niektórych stanach także programy socjalne.
W ostatnich latach kilka partii socjaldemokratycznych (w szczególności brytyjska Partia Pracy) przyjęło bardziej centrowe stanowiska gospodarcze, polegające na zmniejszeniu regulacji rynku i prywatyzacji niektórych spółek kontrolowanych przez państwo. Tradycyjni socjaldemokraci uważają, że trzecia droga robi z partii socjaldemokratycznych ugrupowania centrowe, wiele kręgów współczesnej lewicy twierdzi, że politycy postulujący te metody gospodarcze zdradzili zasady demokracji społecznej. Rozwój trzeciej drogi spowodował wzrost ruchu demokratycznego socjalizmu jako odrębnej ideologii, choć w dużej części partii obydwa socjalistyczne ruchy działają w tej samej partii politycznej, ma to miejsce między innymi w brazylijskiej Partii Pracujących i francuskiej Partii Socjalistycznej. Zwolennicy idei trzeciej drogi twierdzą, iż stanowią jedyny niezbędny ruch, który może dostosować socjaldemokracje do realiów współczesnego świata.
Socjaldemokracja w różnych krajach.
Socjaldemokracja w Skandynawii.
W latach 1932–1976, 1982–1991 i 1994–2006 w Szwecji rządziła Szwedzka Socjaldemokratyczna Partia Robotnicza, która stawia sobie za cel budowę społeczeństwa socjalistycznego. Zmiany w organizacji ekonomicznej państwa zaszły tak daleko, że niektórzy badacze określają szwedzki system gospodarczy jako socjalistyczny. Zmiany te polegają między innymi na negocjacyjnym systemie ustalania warunków pracy przez pracowników i pracodawców, a także na tym, że zgodnie z doktryną marksistowską własność prywatna nie odgrywa tak dużej roli jak w innych krajach kapitalistycznych. Socjaldemokraci w Szwecji zradykalizowali swój profil po 1969 roku pod wpływem socjalistycznego przywódcy Olofa Palmego. Przegłosowano wtedy między innymi ustawę o współdecydowaniu w miejscu pracy, ustawę o środowisku pracy, ustawę o zatrudnieniu i inne. Mimo że po jego śmierci w 1986 roku socjaliści zaczęli stosować bardziej prokapitalistyczną politykę, to nigdy nie zrezygnowali z socjalizmu (socjalizm funkcjonalistyczny).
Podobnie rozwija się norweska Partia Pracy, która w latach 70. wprowadziła u siebie wiele szwedzkich socjaldemokratycznych rozwiązań (między innymi ustawę o środowisku pracy), a obecnie skupia się na rozwiązaniu problemu dumpingu socjalnego. Tylko duńska Socialdemokraterne z tych trzech partii zrezygnowała z reprezentowania klasy robotniczej na rzecz większości społeczeństwa.
Socjaldemokracja w krajach postkomunistycznych.
Partie deklarujące swoją ideologię jako socjaldemokratyczną w krajach postkomunistycznych są często krytykowane za neoliberalne reformy społeczne i gospodarcze, w szczególności rządy Węgierskiej Partii Socjalistycznej czy polskiego Sojuszu Lewicy Demokratycznej. Spośród krajów postkomunistycznych, wyłącznie w Czechach (Czeska Partia Socjaldemokratyczna) udało się zbudować partię polityczną, która nie miała wcześniej większego powiązania z aparatem państwowym.
Dwie definicje współczesnej socjaldemokracji.
Dość niejednoznaczne i kontrowersyjne jest zaliczanie wszystkich partii, które tak same o sobie twierdzą, do grona partii socjaldemokratycznych, ponieważ jedne są za budową ustroju socjalistycznego, a inne są mu przeciwne. Nawet partie, które formalnie są partiami demokratycznego socjalizmu (brytyjska Partia Pracy, Socjaldemokratyczna Partia Niemiec) prowadzą politykę socjalliberalizmu (między innymi trwające do dziś reformy społeczne brytyjskiej Partii Pracy rozpoczęte w 1997 roku nie miały wymiaru socjaldemokratycznych reform gospodarczych).
Mimo to większość partii opowiada się za państwem opiekuńczym, polityką pełnego zatrudnienia, równością szans w dostępie do edukacji, kultury, opieki zdrowotnej i zwiększeniem równości dochodów (dystrybucja dochodu narodowego).

</doc>
<doc id="81791" url="https://pl.wikipedia.org/wiki?curid=81791" title="Binarny system liczbowy">
Binarny system liczbowy



</doc>
<doc id="81792" url="https://pl.wikipedia.org/wiki?curid=81792" title="Daktyl (metryka)">
Daktyl (metryka)

Daktyl ( "dáktylos", dosł. „palec”) – w metryce iloczasowej stopa metryczna składająca się z trzech sylab: jednej długiej i dwóch krótkich. Bierze swą nazwę stąd, że grecki wyraz "dáktylos" ma właśnie taki układ sylab.
W wierszach polskich odpowiednikiem daktyla jest sekwencja składająca się z jednej sylaby akcentowanej i dwóch nieakcentowanych. W języku polskim stosunkowo niewiele wyrazów to naturalne daktyle (przede wszystkim typu: fizyka, logika" oraz chcieliśmy, mieliście", ale także: w ogóle, osiemset, czterokroć"), stopę tę częściej tworzy się jako zestrój z enklityką (np. kocham cię") lub dzięki odpowiedniemu łączeniu wyrazów w szyku zdania, jak w pierwszym wersie wiersza Leśmiana "Kochankowie":
o następującym układzie stóp: daktyl, trochej, daktyl, trochej.
Daktyl jest podstawowym budulcem heksametru daktylicznego.
Daktyl jest naturalny dla wiersza czeskiego, bo tam akcent pada na pierwszą sylabę wyrazu lub zestroju akcentowego. Tendencja daktyliczna występuje w czeskim aleksandrynie, na przykład u Jiříego Ortena w Siódmej elegii.

</doc>
<doc id="81793" url="https://pl.wikipedia.org/wiki?curid=81793" title="Jaszczów">
Jaszczów

Jaszczów – wieś w Polsce położona nad rzeką Wieprz, w województwie lubelskim, w powiecie łęczyńskim, w gminie Milejów. Do 1954 roku istniała gmina Jaszczów.
We wsi funkcjonuje zespół szkół. W Jaszczowie znajduje się drewniany, zabytkowy dworek z XIX wieku. Nad Wieprzem, przy szkole znajduje się plaża z centrum rekreacji. Jest tu także jedna z przystani kajakarskich do spływów Wieprzem.
Stacja kolejowa na linii nr 7 (Warszawa–Lublin–Dorohusk) jest oddalona od Jaszczowa o 1,5 km. Obsługuje również Kopalnię Węgla Kamiennego w Bogdance. 
W Jaszczowie urodzili się: reprezentant Polski w piłce nożnej Grzegorz Bronowicki oraz filolog angielski i literaturoznawca Wiesław Krajka.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1954–1959 wieś należała i była siedzibą władz gromady Jaszczów, po jej zniesieniu w gromadzie Milejów. W latach 1975–1998 miejscowość należała administracyjnie do ówczesnego województwa lubelskiego.
Szlaki turystyczne.
Przez wieś przechodzą dwa wyznaczone i oznaczone szlaki turystyczne wytyczone przez Stowarzyszenie Turystyki Aktywnej - Nad Wieprzem: 
Produkty lokalne.
Z Jaszczowa pochodzą znane w tej okolicy produkty kulinarne wpisane na Listę Wyrobów Tradycyjnych Ministerstwa Rolnictwa i Rozwoju Wsi:

</doc>
<doc id="81809" url="https://pl.wikipedia.org/wiki?curid=81809" title="Andrzej Nadolski">
Andrzej Nadolski

Andrzej Nadolski (ur. 26 listopada 1921 w Krakowie, zm. 24 grudnia 1993 w Łodzi) – polski historyk, archeolog, profesor archeologii, historyk wojskowości, znawca broni. W czasie II wojny światowej żołnierz Armii Krajowej.
Nauka i studia.
Maturę uzyskał w 1939 r. w Gimnazjum im. Księcia Józefa Poniatowskiego w Warszawie.
W latach okupacji, aż do 17 stycznia 1945 r. był żołnierzem Armii Krajowej obwodu grójeckiego „Głuszec” i dosłużył się stopnia sierżanta podchorążego.
Po zakończeniu działań wojennych rozpoczął studia historii i archeologii na Uniwersytecie Jagiellońskim. Po ukończeniu 1 trymestru przeniósł się do Łodzi i kontynuował studia na Uniwersytecie Łódzkim. Studiował tu archeologię i historię średniowieczną. Był uczniem Konrada Jażdżewskiego (1908–1985). W 1949 r. studia ukończył, otrzymał dyplom magistra filozofii w zakresie prehistorii.
Praca zawodowa.
Pracę zawodową podjął jeszcze w czasie studiów, w 1946 r. jako asystent w Zakładzie Prehistorii Uniwersytetu Łódzkiego. W 1951 r. obronił rozprawę doktorską "Studia nad uzbrojeniem polskim w X, XI i XII wieku", (opublikowaną w 1954 r.). Docentem został w 1954 r. Wykładał także na innych uczelniach: Katolickim Uniwersytecie Lubelskim w latach 1957-61, a w następnym roku akademickim na Uniwersytecie im. Mikołaja Kopernika w Toruniu.
Jako "professeur associé" wykładał w Ecole des Hautes Etudes en Sciences Sociales w Paryżu.
Miał też zajęcia dydaktyczne w Państwowej Wyższej Szkole Plastycznej i Wyższej Szkole Pedagogicznej w Łodzi.
W 1962 r. został profesorem nadzwyczajnym. W 1970 r. otrzymał nominację na profesora zwyczajnego. Był kierownikiem Katedry Archeologii UŁ w latach (1970–1971). W 1991 r. jako profesor zwyczajny habilitował się na podstawie pracy "Grunwald. Problemy wybrane" (Olsztyn 1990).
Po wojnie w latach 1949–91 pracował w Kierownictwie Badań nad Początkami Państwa Polskiego, który pod koniec 1953 roku przekształcono w Instytut Historii Kultury Materialnej PAN.
W Instytucie Historii Kultury Materialnej Polskiej Akademii Nauk PAN, prawie nieprzerwanie aż do przejścia na emeryturę w 1991 r. kierował Zakładem Archeologii Polski Środkowej, który w 1992 r. został przekształcony w Instytut Archeologii i Etnologii PAN, Oddział w Łodzi. Do 1978 r. pełnił funkcję członka Rady Koordynacyjnej Placówek PAN w Łodzi, a następnie był zastępcą sekretarza naukowego Prezydium Oddziału PAN w Łodzi. Był członkiem Komitetu Nauk Historycznych, Komitetu Nauk Pre- i Protohistorycznych PAN. W latach 1986-1989 był członkiem Ogólnopolskiego Komitetu Grunwaldzkiego.
Współpracował z Wojskowym Instytutem Historycznym i Muzeum Wojska Polskiego w Warszawie.
Należał do Rady Muzealnej Muzeum Archeologicznego i Etnograficznego w Łodzi.
Profesor Andrzej Nadolski kierował licznymi pracami badawczymi w terenie, np. na grodzisku i w kolegiacie tumskiej pod Łęczycą, w Czermnie nad Huczwą, w Spycimierzu nad Wartą, w Dracy w Burgundii we Francji, a także na licznych pobojowiskach, z których na plan pierwszy wysuwały się Pola Grunwaldzkie.
W 1991 r. jako biegły-archeolog wziął udział w ekspedycji prokuratorskiej, mającej za zadanie zlokalizować i odsłonić w Charkowie groby polskich jeńców wojennych pomordowanych podczas II wojny światowej.
Na Uniwersytecie Łódzkim sprawował najwyższe funkcje. Był związany z Katedrą Archeologii na Uniwersytecie Łódzkim. W latach 1968–1969 pełnił funkcję rektora Uniwersytetu Łódzkiego. Wcześniej, w 1965 r. został wybrany prorektorem.
Po wydarzeniach marca 1968 r. nie wyraził zgody na kandydowanie na dalszą kadencję na stanowisko rektora.
W 1971 r. odszedł z uczelni, ale było to rozstanie czysto formalne, wymuszone w zasadzie obowiązującymi przepisami etatowymi. Do pracy w UŁ powrócił w 1986 r. i związany był z tą uczelnią do swojej śmierci.
Jego dorobek jako dydaktyka i nauczyciela akademickiego obejmuje wypromowanie 29 magistrów i 10 doktorów.
Działalność pozazawodowa.
Profesor Andrzej Nadolski był członkiem wielu towarzystw i stowarzyszeń naukowych, m.in. Łódzkiego Towarzystwa Naukowego, Towarzystwa Naukowego Katolickiego Uniwersytetu Lubelskiego, Stowarzyszenia Naukowego Archeologów Polskich, Stowarzyszenia Miłośników Dawnej Broni i Barwy, Towarzystwa Naukowego Płockiego Oddziału w Łęczycy, a także francuskiej Académie des Sciences, Arts et Belles Lettres de Dijon i londyńskiego The Arms and Armour Society.
Pod koniec życia w 1993 r. został członkiem korespondentem odrodzonej Polskiej Akademii Umiejętności.
Działał na polu redakcyjnym, m.in. dla „"Acta Archaeologica Lodziensia"“ i „"Fasciculi Archaeologiae Historicae"“. Był również redaktorem prac zbiorowych "Uzbrojenie w Polsce średniowiecznej. 1350 – 1450" (Łódź 1990), także tomu I "Polskiej techniki wojskowej do 1500 roku". To były efekty długoletnich badań prowadzonych przez zorganizowany przez Andrzeja Nadolskiego zespół interdyscyplinarny.
Profesor Andrzej Nadolski od 1953 r. należał do Polskiego Towarzystwa Historycznego. Wiele czasu poświęcił olimpiadom historycznym, odbywającym się pod egidą Polskiego Towarzystwa Historycznego. Uczestniczył w nich jako egzaminator na szczeblu okręgowym i był członkiem Komitetu Głównego.
W latach 1968-1981 przewodniczył Oddziałowi Łódzkiemu Towarzystwa Wiedzy Powszechnej.
Od 1971 r. przez jedną kadencję był przewodniczącym Prezydium Łódzkiego Komitetu Frontu Jedności Narodu. W latach 1973–1979 zasiadał w Radzie Narodowej miasta Łodzi.
Autor wielu publikacji z zakresu historii, archeologii a w szczególności bronioznawstwa. Pochowany na Cmentarzu rzymskokatolickim przy ul. Ogrodowej w Łodzi. 
Wybrane publikacje.
Bibliografia prac profesora Andrzeja Nadolskiego liczy ponad 220 pozycji, w tym:
Był popularyzatorem wiedzy na łamach periodyków, jak i w audycjach radiowych i autorskich audycjach telewizyjnych "„Dzieje kultury polskiej“" i "„Broń biała“", zwłaszcza problemów dotyczących uzbrojenia średniowiecznego i historii wojskowej. Uważał bowiem, iż "w militarnych sprawach średniowiecza odbija się jak w zwierciadle całe oblicze epoki".
Odznaczenia.
Za swoje zasługi na polu naukowym i organizacyjnym profesor Andrzej Nadolski uhonorowany został wieloma odznaczeniami państwowymi m.in.:
Upamiętnienie.
Upamiętniono go m.in. w tomie "Arma et ollae", wydanym w 1992 r. przez uczniów i współpracowników z okazji 45-lecia pracy naukowej i 70. rocznicy urodzin. Łódzkie Towarzystwo Naukowe poświęciło mu kolejny, 11., zeszyt z serii „Sylwetki Łódzkich Uczonych” (Łódź 1994).

</doc>
<doc id="81829" url="https://pl.wikipedia.org/wiki?curid=81829" title="Compact Disc-ReWritable">
Compact Disc-ReWritable



</doc>
<doc id="81831" url="https://pl.wikipedia.org/wiki?curid=81831" title="Pośladek">
Pośladek

Pośladek – parzysta, topograficzna część ciała człowieka. Okolicę pośladkową (łac. "regio glutaea") stanowią przede wszystkim mięśnie, głównie mięsień pośladkowy wielki (poza tym mięsień pośladkowy średni i mięsień pośladkowy mniejszy).
Pośladek ograniczony jest od góry w części przyśrodkowej grzebieniem biodrowym (łac. "crista iliaca"), a następnie linią łączącą szczyt kości krzyżowej i kolec biodrowy górny przedni. Z boku widoczną linię graniczną stanowi boczna krawędź brzuśca mięśnia wielkiego, a na dole bruzda pośladkowa (łac. "sulcus glutealis"). W części przyśrodkowej granicą jest karb odbytu (łac. "crena ani"). Od góry pośladek graniczy z okolicą lędźwiową (łac. "regio lumbalis") (tylko w najwyższym punkcie) i okolicą biodrową (łac. "regio coxae"), na boku z okolicą krętarzową (łac. "regio trocheantica"). Od dołu graniczy on z okolicą udową tylną (łac. "regio femoralis posterior"), a w najniższym (bocznym) punkcie z okolicą udową boczną (łac. "regio femoralis lateralis"). Między prawym a lewym pośladkiem znajduje się u góry okolica krzyżowa (łac. "regio sacralis") a pod nią okolica odbytowa (łac. "regio analis"). 
Pośladki stanowią jedną ze stref erogennych. Z reguły są symetryczne.

</doc>
<doc id="81833" url="https://pl.wikipedia.org/wiki?curid=81833" title="Tymianek">
Tymianek



</doc>
<doc id="81837" url="https://pl.wikipedia.org/wiki?curid=81837" title="Polscy biskupi katoliccy">
Polscy biskupi katoliccy

Polscy biskupi katoliccy – duchowni rzymskokatoliccy i greckokatoliccy posiadający święcenia biskupie, sprawujący posługę w Polsce.
Biskupi diecezjalni.
Poniższa lista zawiera informacje o biskupach i arcybiskupach stojących na czele diecezji.
Biskupi pomocniczy.
Poniższa lista zawiera informacje o biskupach tytularnych, pełniących funkcje biskupów pomocniczych w diecezjach polskich.
Biskupi emeryci.
Poniższa lista zawiera informacje o biskupach seniorach – pomocniczych i diecezjalnych pracujących w diecezjach polskich.

</doc>
<doc id="81839" url="https://pl.wikipedia.org/wiki?curid=81839" title="Chruściele (ptaki)">
Chruściele (ptaki)

Chruściele, chruścielowate, wodniki (Rallidae) – rodzina ptaków z rzędu żurawiowych (Gruiformes).
Zasięg występowania.
Obejmuje gatunki zazwyczaj związane z wodą i terenami podmokłymi (w obu przypadkach gęsto zarośniętymi), podszytem wilgotnych lasów tropikalnych. Zamieszkują cały świat poza najwyższymi szerokościami geograficznymi. 
Charakterystyka.
Ptaki te charakteryzują się następującymi cechami:
Systematyka.
Do rodziny należą następujące podrodziny:

</doc>
<doc id="81844" url="https://pl.wikipedia.org/wiki?curid=81844" title="Biskupi">
Biskupi



</doc>
<doc id="81846" url="https://pl.wikipedia.org/wiki?curid=81846" title="Egzorcyzm">
Egzorcyzm

Egzorcyzm (gr. ἐξορκισμός, "exorkismós" – zaprzysiężenie, zaklęcie) – obrzęd poświęcenia mający na celu uwolnienie człowieka, zwierzęcia, miejsca lub przedmiotu od wpływu złego ducha.
W Kościele katolickim egzorcyzmem nazywany jest obrzęd liturgiczny mający na celu usunięcie bezpośredniego wpływu Szatana na osobę, ewentualnie (rzadziej) zwierzę, miejsce lub przedmiot w formie opętania, dręczenia lub zniewolenia. Egzorcyzmy w Kościele katolickim należą do sakramentaliów. W Kościele katolickim egzorcysta jest biskupem lub wyznaczonym przez niego kapłanem, który ma specjalne zezwolenie na wykonywanie egzorcyzmów.
Naukowy wymiar egzorcyzmu.
Zaburzenie transowe i opętaniowe występują w klasyfikacjach takich jak psychiatryczna DSM-IV, czy klasyfikacja Światowej Organizacji Zdrowia ICD-10. Można wywołać je w sposób sztuczny.
W przeszłości wiele chorób psychicznych jak schizofrenia, czy choroba afektywna, z ich objawami wytwórczymi, traktowano jako zawładnięcie chorego przez demona, a osoby nimi dotknięte poddawano egzorcyzmowaniu nie udzielając im właściwej pomocy lub zabijano podejrzewając o trudnienie się czarami. W urojeniach stosunkowo często występują treści religijne, również o charakterze demonicznym, mogące budzić podejrzenie u osoby nieobeznanej, opętania w jego klasycznym religijnym rozumieniu, np. w przypadku dysocjacyjnego zaburzenia tożsamości, u 29% badanych, alternatywna osobowość identyfikuje siebie jako demona. Leczenie polega na likwidacji lub zmniejszeniu występowania objawów wytwórczych tj. urojeń, wizji, myśli nadwartościowych poprzez zastosowanie odpowiedniej terapii farmakologicznej (leków przeciwpsychotycznych, stabilizatorów nastroju) oraz poprzez ewentualne oddziaływanie psychoterapeutyczne.
Udokumentowane są próby leczenia przy pomocy egzorcyzmów także innych schorzeń, na przykład infekcji cewki moczowej, zarówno u osób świeckich, jak i duchowieństwa.
Wrażenie, że egzorcyzm oddziałuje na ludzi doświadczających symptomów opętania jest czasami przypisywane efektowi placebo oraz sile sugestii. Istnieje grupa pacjentów symulujących to zaburzenie, hipotetycznie opętani mogą być osobowościami narcystycznymi lub o niskiej samoocenie demonstrującymi opętanie w celu zwrócenia na siebie uwagi lub poszukiwania pomocy w innych obszarach życia.
Kontrowersje wzbudził przypadek opętania Anneliese Michel (1952–1976), ze względu na to, że egzorcyzmy nie zakończyły się powodzeniem, a opętana osoba zmarła. Winy dopatrywano się w działaniach księdza egzorcysty, który miał zniechęcić Anneliese Michel do zażywania leków psychotropowych (jednak pierwsze egzorcyzmy nad Anneliese Michel zostały odprawione dopiero po długotrwałym leczeniu które nie przynosiło efektów). Osoby odpowiedzialne za opiekę nad dziewczyną zostały postawione w stan oskarżenia za znęcanie się nad nią i nieudzielenie jej fachowej pomocy.
W 2017 r. postawiono członkom protestanckiego kościoła ewangelikalnego hrabstwa Rutherford zarzuty w sprawie geja z Karoliny Północnej, który był bity i dławiony przez 2 godziny podczas próby egzorcyzmowania.
Hierarchowie Kościoła katolickiego podejmowali próby wzbudzenia zainteresowania egzorcyzmami wykonywanymi przez tę instytucję przypominając, że świeckie instytucje nie mogą używać egzorcyzmów, a obraz egzorcyzmów został zniekształcony przez filmy.

</doc>
<doc id="81847" url="https://pl.wikipedia.org/wiki?curid=81847" title="Chruściele">
Chruściele



</doc>
<doc id="81848" url="https://pl.wikipedia.org/wiki?curid=81848" title="Kokosznik">
Kokosznik



</doc>
<doc id="81849" url="https://pl.wikipedia.org/wiki?curid=81849" title="Kokosznik (nakrycie głowy)">
Kokosznik (nakrycie głowy)

Kokosznik (ros. кокошник) – typ ozdobnego, usztywnianego, wysokiego czepca, noszony przez zamężne kobiety w centralnej i północnej części Rosji przeduralskiej, często w zestawieniu z sarafanem. Jako element ubioru narodowego znany już od XVI wieku, ale rozpowszechniony w XVIII i na początku XIX wieku, stał się częścią stroju ludowego.
Wyrugowany na początku XVIII wieku z ubioru kobiet należących do wyższych warstw społeczeństwa rosyjskiego, powrócił do mody dworskiej za czasów Mikołaja I. Jubilerski kokosznik w formie półksiężyca, który nakrywano długim, koronkowym albo tiulowym welonem, łączono z utrzymanym w tej samej kolorystyce aksamitnym sarafanem. W takiej formie stał się reprezentacyjnym strojem cesarzowej i dam jej dworu.
Na przełomie XIX i XX wieku, w fazie jego zaniku, kokosznik w sztuce rosyjskiej stał się ogólnonarodowym symbolem tradycyjnego stroju i atrybutem pięknej kobiety. Zaczęto go łączyć z obrazem młodej, niezamężnej dziewczyny, mimo że był czepcem mężatek, jak też nazywać kokosznikami panieńskie typy nakryć głowy. Po wyjściu z użycia kokosznik stał się ostatecznie kostiumem scenicznym.
Nazewnictwo.
Nazwa czepca, pochodząca od staroruskiego określenia kwoki (кокошь), nawiązuje do kształtu kurzego grzebienia. Wśród różnych ludów zamieszkujących Rosję, ale także w innych krajach słowiańskich, spiczaste, rogate czy zbliżone do kształtu półksiężyca nakrycia głowy – w tym podobne do kokosznika czepce naczółkowe – miały uchronić kobiety przed złymi mocami i wpływać na ich płodność. Ochronną rolę takiego stroju głowy wzmacniały m.in. szklane koraliki czy haftowane przedstawienia ptaków.
Sposób noszenia.
Kokosznik sygnalizował stan cywilny i status majątkowy noszącej go kobiety. Jako strój głowy mężatki musiał zakrywać włosy, czym odróżniał się od innych, równie sztywnych, ale zwykle niższych i otwartych odmian, które nosiły niezamężne dziewczęta. Dodatkowo nakrywano go muślinową albo jedwabną chustą zwaną ubrusem, haftowaną metalowymi nićmi bądź wykonaną z wzorzystej tkaniny, czasami nawet z ciężkiego brokatu. Welony spływały na ramiona i plecy, ale mogły być również zawiązywane pod brodą.
Wśród chłopek kokoszniki były uważane za odświętny ubiór głowy, a w niektórych miejscowościach zakładano je jedynie w czasie uroczystości ślubnych. Do rosyjskich zwyczajów weselnych należało m.in. zdjęcie wieńca z głowy panny młodej, rozplecenie jej warkocza i nałożenie kokosznika, przy czym sama czynność włożenia czepca miała obrazować podporządkowanie mężatki nowo poślubionemu mężowi.
Zróżnicowanie form.
Bogato zdobione, sztywne i wysokie czepce były rozpowszechnione w czterech rejonach kraju. Obszary występowania różnych typów kokoszników w dużym stopniu pokrywały się z terytoriami dawnych ruskich księstw. Kokoszniki mogły być wysokie albo stosunkowo niskie, przybierać formy zwężające się bądź rozszerzać, przypominając półksiężyc albo łopatę, mieć kształt walca albo stożka.
Zasięg występowania.
Na północnym zachodzie ich formy wyraźnie nawiązywały do rogatego kształtu kiczki czy soroki. Tego rodzaju kokoszniki nosiły mieszkanki ziemi nowogrodzkiej oraz okolic Pskowa czy Tweru.
Odmienną formę sztywny czepiec w typie kokosznika przybrał na terenie Rusi Włodzimiersko-Suzdalskiej, w okolicach Kostromy, Jarosławia, Włodzimierza, Niżnego Nowogrodu czy Moskwy. Wśród mieszkanek tego obszaru spłaszczona część kokosznika nad czołem upodobniła się do wydłużonej bądź szerokiej łopaty, dochodząc nawet do wysokości 60 cm.
Dwugrzebieniaste albo siodłowe nakrycie głowy było charakterystycznym elementem stroju mieszkanek centralnej części guberni kurskiej, zwłaszcza okolic Kurska. Noszono je także w zachodniej części guberni orłowskiej i na terenie ujezdu bogoduchowskiego w guberni charkowskiej.
Natomiast w okolicach Riazania, Tambowa i Woroneża kokosznik nawiązywał do jednej z odmian kiczki opadającymi po bokach elementami, które przypominały uszy. Ten typ stroju głowy już w XVI i XVII wieku był popularny wśród miejscowych członkiń rodzin urzędniczych i wojskowych.
Rozprzestrzenianie się i zanikanie.
Wraz z przyjmowaniem się mody zachodnioeuropejskiej wśród szlachty i bogatych mieszczan Moskwy i Petersburga, co było efektem polityki modernizacyjnej cara Piotra Wielkiego, kokosznik w formie z XVII wieku – wraz z innymi elementami stroju narodowego – w XVIII stuleciu przeszedł do ubiorów średniozamożnych i biedniejszych mieszczan. Szczególnie charakterystyczne formy przybrał w kilku ośrodkach, takich jak Tambow, Kaługa czy Twer. W wielu miastach kokoszniki noszono jeszcze w XIX wieku.
W tym też stuleciu i na początku XX wieku zestaw odzieżowy złożony z kokosznika wraz z koszulą i sarafanem, wraz z migrującymi kobietami, pojawił się również poza pierwotnym obszarem występowania – w rejonie Uralu, na Syberii i Powołżu oraz w kilku leżących na południu guberniach, m.in. woroneskiej. Starsze formy rosyjskiej odzieży i czepców naczółkowych przetrwały w społecznościach starowierów na terenie Rosji zauralskiej i w rejonach Powołża, jak i wśród Lipowian na Bukowinie.
Z czasem dawne formy odświętnych ubiorów narodowych zaczęły być wypierane przez nowszą odzież i tkaniny fabryczne, zwłaszcza w uprzemysłowionych regionach środkowej Rosji przeduralskiej. Do końca XIX wieku kokoszniki prawie zanikły na obszarze ich tradycyjnego występowania.
Wytwórcy.
Szyciem i ozdabianiem tego rodzaju nakryć głowy zajmowali się wyspecjalizowani rzemieślnicy, tzw. kokosznicy (ros. кокошницы), pracujący w miastach, większych wsiach i klasztorach. Profesjonalne wykonanie odróżniało kokosznik od innych czepców, które kobiety umiały wykonać samodzielnie.
Wykonywane przez kokoszników czepce stanowiły część wyprawy ślubnej i były przekazywane w żeńskiej linii z pokolenia na pokolenie. Zwyczaj ten dokumentują pochodzące z XIX wieku portrety kupcowych i bogatych chłopek, które noszą nakrycia głowy o formach typowych dla poprzedniego stulecia.
Materiały.
Kokoszniki wykonywano z kosztownych tkanin jedwabnych, głównie aksamitu, czasem też złotogłowia. Materiał usztywniano, naklejając go np. na twardą tekturę. Tkaniny używane na kokoszniki były przeważnie w odcieniu malinowym, rzadziej czerwone albo niebieskie. Czerwień jako jedna z dwóch barw życia – obok źółcieni, która symbolizowała światło – była niezwykle rozpowszechniona wśród rosyjskich kobiet jako kolor tkanin. Czerwień była zarówno barwą krwi, jak i wiązała się z wyobrażeniem piękna. Mniej popularne wśród Rosjan kolory, w tym m.in. błękit, upowszechniły się w strojach dopiero w XIX wieku.
Przyczepiane do dolnego brzegu czepca elementy, nazywane podnizami (ros. пoднизи), wykonywano z nanizanych na końskie włosie drobnych pereł. Mogły one przybierać formę ażurowych siateczek, falbanek albo zaokrąglonych ząbków, które niekiedy zakrywały całe czoło. W guberni pskowskiej powierzchnię kokosznika formowano w nietypowy sposób, uzyskując efekt czepca pokrytego szyszkami z pereł i białych koralików, co było reminiscencją kultu płodności.
Elementy dekoracyjne.
Kokoszniki często ozdabiano dużą liczbą pereł, kontynuując w ten sposób zarzucone po reformach Piotra Wielkiego tradycje zdobnicze. Podobną dekorację, która była wyrazem zamiłowania do wzbogacania stroju kameryzacją, stosowano w XVI i XVII wieku, gdy perły były gęsto naszywane na odzież dworską, a nawet stroje służby. Tradycja perłowych zdobień zanikła w ubiorach warstw wyższych w związku z forsowaną przez cara europeizacją odzieży elit społecznych, utrzymując się jednak w modzie mieszczańskiej.
Perłowa dekoracja kokoszników wykonywana była w formie haftów, siatek nad czołem i dodatkowego zdobienia naszywanych na czepiec koronek. Paciorki mogły być również wycinane z macicy perłowej albo produkowane ze sztucznych pereł. Ponadto kokoszniki dekorowano galonami i cekinami, barwionym szkłem, haftami wykonywanymi metalową nicią.
Do motywów zdobniczych występujących na kokosznikach należały ornamenty floralne, w tym m.in. tulipany i bukiety kwiatów obwiązane wstążkami, wazy, a także typowe dla rosyjskiej sztuki ludowej wyobrażenia ptaków, np. dwugłowych albo rozmieszczonych symetrycznie po obydwu stronach drzewa życia.

</doc>
<doc id="81850" url="https://pl.wikipedia.org/wiki?curid=81850" title="Kiczka">
Kiczka



</doc>
<doc id="81852" url="https://pl.wikipedia.org/wiki?curid=81852" title="Adoracja Najświętszego Sakramentu">
Adoracja Najświętszego Sakramentu

Adoracja Najświętszego Sakramentu (z łac. "adoratio" – oddawanie czci, uwielbienie) – w katolicyzmie (a także w nurcie anglokatolickim w anglikanizmie): oddawanie czci Bogu, który – zgodnie z doktryną – obecny jest w Najświętszym Sakramencie wystawionym w monstrancji, odkrytej puszce z Najświętszym Sakramentem lub też w tabernakulum. 
Adoracja w sensie religijnym nie przysługuje świętym, relikwiom, przedmiotom. W języku polskim mówi się wprawdzie o „adoracji” krzyża, co ma miejsce w Wielki Piątek. Wierni podchodzą i całują wtedy krzyż, oddając w ten sposób cześć krzyżowi, na którym umarł Jezus Chrystus. Nie jest to jednak taka sama cześć jak ta, którą oddaje się Najświętszemu Sakramentowi (według prawa kanonicznego wobec Najświętszego Sakramentu należy uklęknąć, gdy wobec krzyża wystarczy skłon głowy). W języku angielskim jest to lepiej oddane (rozróżnione) "adoration" – adoracja (w sensie religijnym) dotyczy Boga; natomiast cześć oddawana przedmiotom i świętym określana jest mianem "veneration". Dlatego katolicy anglojęzyczni mówią o "Veneration of the Cross" w Wielki Piątek.
Szczególne znaczenie posiada adoracja Przenajświętszego Sakramentu w mariawityzmie. Każdy mariawita ma obowiązek odprawiana adoracji eucharystycznej przynajmniej raz w miesiącu, a osoby zakonne powinny praktykować ją codziennie. W Kościołach tej tradycji wykształciły się różne jej formy:

</doc>
<doc id="81853" url="https://pl.wikipedia.org/wiki?curid=81853" title="Gujot">
Gujot

Gujot, guyot, podwodna stołowa góra – rodzaj góry podwodnej o kształcie ściętego stożka; jest to pozostałość podwodnego wulkanu, którego wierzchołek, pierwotnie wyrastający ponad powierzchnię wody, został zniszczony, głównie wskutek abrazyjnej działalności fal morskich.

</doc>
<doc id="81854" url="https://pl.wikipedia.org/wiki?curid=81854" title="Web Accessibility Initiative">
Web Accessibility Initiative

Web Accessibility Initiative (WAI) – inicjatywa W3C mająca na celu zwiększenie szeroko rozumianej dostępności stron WWW. Oprócz dostępności dla osób niepełnosprawnych, WAI walczy o równouprawnienie wszelkich sposobów korzystania z Internetu.
Obecnie wiele stron nie wspiera obsługi dla osób z wadami wzroku lub słuchu, które używają specjalistycznych urządzeń do surfowania, użytkowników wolnych łączy internetowych, właścicieli urządzeń przenośnych (np. palmtopy, telefony komórkowe itp.), starych komputerów posiadających niskie rozdzielczości lub przeglądarki tekstowe.
Zalecenia.
WAI stworzyło i rozwija szereg dokumentów zawierających zalecenia dotyczące dostępności:

</doc>
<doc id="81855" url="https://pl.wikipedia.org/wiki?curid=81855" title="Jutrznia">
Jutrznia

Jutrznia (łac. "Laudes", gr. "orthros") – w Kościele katolickim część Liturgii godzin odmawiana około wschodu Słońca. Częstym zwyczajem jest łączenie Jutrzni razem z Wezwaniem (łac. "Invitatorium") lub Godziną czytań (łac. "Officium lectionis," dawniej "Matutinum"). 
Przed reformami liturgicznymi drugiej połowy XX w. w języku polskim na Laudesy mówiło się Chwalba albo Chwałki, co jest dość wiernym przekładem nazwy łacińskiej. Po reformie w polskiej wersji Liturgii Godzin nadano Laudesom nazwę Jutrznia, która wcześniej oznaczała godzinę nazywaną po łacinie "Matutinum," obecnie zaś nazywa się Godziną Czytań.
Zgodnie z nazwą, główną funkcją Laudesów jest pochwała Boga za nowy dzień. Jutrznia celebrowana o wschodzie Słońca jest też wspomnieniem Zmartwychwstania Pańskiego, ponieważ o tej porze zmartwychwstały Chrystus ukazał się niewiastom, a wschodzące Słońce jest obrazem zmartwychwstałego Zbawiciela oświecającego całą ludzkość blaskiem swojego powstania. 
W odnowionej Liturgii Godzin w obrządku rzymskim zniesiono Prymę, czyli pierwszą z tzw. Godzin mniejszych. Zawierała ona modlitwy o uświęcenie zaczynającego się dnia i o Bożą opiekę na cały dzień. W związku z jej zniknięciem z nowego Oficjum Laudesy przejęły także część funkcji Prymy. 
W prawosławiu nabożeństwo sprawowane między Nokturnem (gr. "Mesonitktikon", inaczej „Nabożeństwo środka nocy”) a Prymą (łac. "Prima", inaczej pierwszą godziną kanoniczną), w praktyce jest to pierwsze nabożeństwo danego dnia, które powinno rozpoczynać się przed wschodem słońca.
Części składowe Jutrzni w katolicyzmie (obrządek rzymski) w odnowionej Liturgii Godzin:
Utwór o tym tytule napisał Krzysztof Penderecki.

</doc>
<doc id="81856" url="https://pl.wikipedia.org/wiki?curid=81856" title="Nieszpory">
Nieszpory

Nieszpory (łac. "Vesperae" od "vesper" – wieczór) – nabożeństwo sprawowane w Kościołach chrześcijańskich w porze wieczornej, według tradycji o zachodzie Słońca. W Kościele rzymskokatolickim przedostatnia część liturgii godzin. W prawosławiu oraz wschodnich obrządkach katolickich nabożeństwo to rozpoczyna każdy dzień liturgiczny. W Kościele katolickim i w Kościołach protestanckich (zachodnie obrządki liturgiczne wywodzące się z tradycji łacińskiej) zaczynają obchód dnia liturgicznego tylko w niedziele i uroczystości (święta wyższej rangi) – są one nazywane I Nieszporami, natomiast w dniu następnym odprawiane są II Nieszpory danej uroczystości.
Nieszpory rzymskokatolickie.
W obrządku rzymskim Nieszpory rozpoczynają się od śpiewania słów wezwania – "Boże, wejrzyj ku wspomożeniu memu, Panie, pośpiesz ku ratunkowi memu. Chwała Ojcu i Synowi, i Duchowi Świętemu, jak była na początku, teraz i zawsze, i na wieki wieków. Amen. (Alleluja.)" Kolejne części to hymn, dwa psalmy i pieśń z Nowego Testamentu poprzedzone i zakończone antyfonami, czytanie z Nowego Testamentu, responsorium oraz "Magnificat "ze swoimi antyfonami, litania próśb ułożona na wzór modlitwy powszechnej, "Modlitwa Pańska" ("Ojcze nasz") i modlitwa na zakończenie. Podczas odmawiania nieszporów obowiązuje postawa stojąca, poza psalmami, pieśnią i ich antyfonami oraz czytaniem z jego responsorium, w czasie których się siedzi.
W Polsce przyjęły się tzw. „nieszpory ludowe”, czyli wieczorne nabożeństwo odprawiane w kościołach w niedziele i święta, dla których charakterystyczny jest archaiczny, rymowany przekład psalmów.
W XVIII w. nieszpory często były głównym muzycznym wydarzeniem świątecznego dnia, zaś kompozycje przeznaczone na konkretne święto (z jednym układem opracowywanych psalmów) były wówczas najczęściej spotykaną formą tego gatunku w całej Europie. Od soboru trydenckiego (1543–1563) aż po II sobór watykański (1962–1965) podczas nieszporów śpiewano jedynie 35 ze 150 biblijnych psalmów (16 z nich przeznaczone było do szczególnej świątecznej celebracji, co oznaczać mogło wielogłosową oprawę muzyczną – te pogrubiono):
Nieszpory mariawickie.
W Kościele Starokatolickim Mariawitów odprawiane są "Nieszpory Eucharystyczne", ku czci Jezusa Chrystusa obecnego w Najświętszym Sakramencie. W Kościele katolickim taka praktyka jest stosowana podczas odmawiania tej modlitwy z ludem w kościele, zwłaszcza II Nieszpory niedziel dopuszcząjących sprawowanie nieszporów wotywnych (są to niedziele zwykłe i okresu Bożego Narodzenia). Podobny zwyczaj jest gdzieniegdzie praktykowany w nieformalnej oktawie święta Bożego Ciała.
Nieszpory wschodnie.
W Kościołach wschodnich przyjęła się odmienna forma Nieszporów, zwanych Wieczernią.
Na przykład w obrządkach bizantyjskich składają się one z troparionów, kondakionów, litanii zwanych ekteniami, psalmów: "Błogosław duszo moja Pana" (cs. "Błahosłowi dusze moja Hospoda"), "Błogosławiony mąż" (cs. "Błażen muż") i "Panie, wołam do Ciebie, usłysz mnie" (cs. "Hospodi wozzwach k Tiebie, usłyszy mia"). Są też czytania ze Starego Testamentu, prokimenony, Ewangelia i homilia. Śpiewany jest również Kantyk Symeona (cs. "Nynie otpuszczajeszy"), Trisagion, antyfona "Niech imię Pana będzie błogosławione teraz i na wieki" (cs. "Budi imia Hospodnie błahosłowieno ot nynie i do wieka") oraz Modlitwa Pańska (Ojcze nasz).
Nieszpory protestanckie.
W wielu kościołach luterańskich na świecie odprawiane są jeszcze nieszpory, zwłaszcza w ewangelickich diakonatach (zgromadzeniach sióstr ewangelickich), na konferencjach pastorów, w męskich diakonatach i zgromadzeniach braterskich. Nieszpory te odprawiane są według najstarszej Liturgii godzin, a w związku z tym śpiewany jest zawsze hymn maryjny "Magnificat" poprzedzony antyfoną: "Chrystusa naszego Zbawiciela, wiecznego Boga, Syna Marii, uwielbiajmy na wieki".

</doc>
<doc id="81859" url="https://pl.wikipedia.org/wiki?curid=81859" title="Guyot">
Guyot



</doc>
<doc id="81860" url="https://pl.wikipedia.org/wiki?curid=81860" title="Różaniec">
Różaniec

Różaniec (z , ogród różany) – nazwa modlitwy Kościoła katolickiego, pierwotnie znanej pod nazwą Psałterza Najświętszej Maryi Panny i kultywowanej od czasów średniowiecznych w tradycji katolickiej, oraz obdarzonej przez Kościół szczególnym znaczeniem duchowym i błogosławieństwem. O tej modlitwie (podobnie jak o innych modlitwach z ustalonym tekstem – poza Ojcze nasz i Psalmami) nie ma wprost wzmianki w Piśmie Świętym, choć znaczna część tej modlitwy jest oparta na Ewangelii (Łk 1, 28. 45). Symbolika różańca oparta jest na objawieniach maryjnych potwierdzonych przez Kościół katolicki.
Różaniec oznacza także połączone ze sobą za pomocą drucików i łańcuszków paciorki z drewna, z tworzywa sztucznego lub cennego kruszcu, nieraz nawleczone na sznurek, którego końce są ze sobą złączone. Nazywane też koronką, używane są do liczenia odmawianych modlitw. Obecna forma paciorków różańcowych ewoluowała wraz z modlitwą różańcową. Wyrabia się także metalowe obrączki różańcowe, często ze srebra, z 10 guzkami lub beleczkami i znakiem krzyżyka. Została też zaprojektowana i opatentowana przez Polaka koronka "Różańca" na karcie plastikowej, czyli "Karta Różańcowa".
Termin "różaniec" oznacza także nabożeństwo różańcowe – czyli wspólne odmawianie modlitwy różańcowej w świątyni, najczęściej przed wystawioną monstrancją z Najświętszym Sakramentem – obdarzone przez Kościół odpustem. Pierwsze Bractwo Różańcowe założył Jakob Sprenger.
Różaniec (wieniec róż) – nazwa wywodzi się ze średniowiecza. Kwiaty pełniły wówczas istotną rolę, symbolizowały różne cechy. Często ofiarowywano kwiaty Bogu i ukochanym osobom. Modlitwy traktowane były jako duchowe kwiaty. I dlatego odmawianie różańca porównywano z dawaniem Matce Bożej róż. Stąd modlitwę tę nazwano wieńcem z róż, czyli różańcem.
W Kościele greckokatolickim stosuje się nazwę "werwycja" (z ukr. "вервиця," nitka, sznurek). W wariancie greckokatolickim modlitwę "Zdrowaś Mario" zastępuje się "Bogurodzico Dziewico".
Historia.
Najstarsze źródła wspominają o różnych formach modlitwy różańcowej odmawianej już przez św. Pawła z Teb, oraz św. Benedykta, w IV I V wieku.
Rozpowszechnienie się różańca w Europie może wiązać się z powrotem rycerzy z pierwszych wypraw krzyżowych w XI wieku. Modlitwa oparta na systemie rytmicznych powtórzeń wokalnych, odmierzanych przy pomocy sznura z koralami, była bowiem praktykowana przez mieszkańców średniowiecznej Palestyny, tj. muzułmanów. Sznury modlitewne istniały również w buddyzmie i hinduizmie, a ich budowa i liczba korali była bardzo często zbliżona. Templariusze i duchowieństwo mogli dostrzec pozytywny aspekt kontemplacyjny modlitw różańcowych na Bliskim Wschodzie. Krzyżowcy zainspirowani powszechnością użycia sznurów modlitewnych we wszystkich warstwach społecznych mogli wyobrazić sobie ich uniwersalne zastosowanie w religijności katolickiej. Pomysł, by różaniec dedykować Najświętszej Marii Pannie mógł wynikać z kilku czynników. Od V wieku można zauważyć rozwój kultu maryjnego, który usystematyzował dogmatycznym postanowieniem sobór efeski. Ustalono na nim, że Maryja urodziła nie tylko człowieka, ale i Boga, więc jej tytuł to Theotokos (Matka Boga). 
Sznur modlitewny powstał z myślą o nieumiejących czytać i odmawiać psalmów chrześcijanach, by mogli w ten sposób włączyć się w Liturgię Godzin Kościoła, i ewoluował przez wieki, zanim uzyskał znaną nam dzisiaj formę.
Pierwotnie ideałem mnichów benedyktyńskich było wspólne odmawianie 150 psalmów w ciągu jednego tygodnia. Obowiązek odmawiania psalmów zastępowano w przypadku mnichów nieumiejących czytać odmawianiem określonej, symbolicznej liczby "Ojcze nasz". Benedyktyni z Cluny odmawiali za swoich zmarłych braci 50 "Ojcze nasz", a templariusze, zgodnie ze swoją regułą, byli zobowiązani do odmawiania po śmierci swoich braci 100 "Ojcze nasz" za spokój ich dusz, codziennie przez tydzień. W XII wieku w zakonie cysterskim, zgodnie z konstytucjami cysterskimi, bracia nie odmawiający brewiarza zobowiązani byli do codziennego odmawiania 50 "Ojcze nasz". Jako pomoc przy odmawianiu "quinquageny" ("kwinkwageny"), czyli tych 50 pacierzy, służył sznur z paciorkami, który zaczęto nazywać "Rosarium", "Wieńcem z róż". Ówczesny "różaniec cysterski" był ciągiem niepodzielonych paciorków nawleczonych na sznurek, którego końce były ze sobą połączone bądź nie; służył on jedynie do odmawiania "Ojcze nasz", ale bez rozważania określonych tajemnic.
Modlitwa "Zdrowaś Maryjo", częściowo skomponowana z cytatów pochodzących z "Ewangelii Łukasza" (Łk 1,28), (Łk 1,42), była odmawiana w średniowieczu również w postaci mniszej "kwinkwageny" jako szczególne nabożeństwo do Najśw. Maryi Panny. Odmawiano 50, 100 lub 150 razy "Zdrowaś" na podobieństwo 150 psalmów. Tę pobożną praktykę stosował np. św. Ludwik IX, król Francji w XIII wieku.
Na powstanie modlitwy różańcowej miał również wpływ ruch wiernych świeckich wspólnego życia, zwanych beginkami i begardami. Od 1227 udokumentowany jest zwyczaj wśród beginek z Gandawy odmawiania za dusze zmarłych 3 "girland", czyli "wianków", zwanych "Psałterzem Błogosławionej Maryi Dziewicy" ("Mariae Virginis Beatae Psalterium"). "Girlandy" begardów i beginek składały się z 49 paciorków do odliczania "Zdrowaś" (3 wianki po 49 paciorków, tj. 147 "Zdrowaś") i przypominały "różaniec 7 Boleści Matki Bożej", z tą różnicą, że paciorki stanowiły jeden ciąg i nie były podzielone na "tajemnice".
Prekursorem tajemnic różańcowych jest teolog i mnich Kartuzów w Kolonii Henryk Egher de Kalcar (zm. 1408 r.); podzielił on różaniec na „dziesiątki”, na zakończenie „Ave Maria” dodał imię „Jezus”, oraz uzupełnił tzw. dopowiedzeniami, klauzulami (clausulae) z życia Jezusa i Maryi.
Bł. Dominik z Prus, mnich kartuski z klasztoru w Trewirze w 1409 roku wyróżnił w życiu Jezusa i Maryi 50 momentów (tajemnic), i sformułował kilka serii po 50 klauzuli odpowiadających trzem etapom życia Jezusa: narodzenia i dzieciństwa, działalności publicznej oraz męki i śmierci. W latach 1435–1445 rozesłał różaniec do klasztorów w Belgii, gdzie praktykowano „Psałterz Maryi”. Różaniec Dominika z Prus rozpowszechniał się w szybkim tempie. Adolf z Essen, przeor klasztoru Kartuzów w Trewirze, w którym przebywał Dominik z Prus, kopiował tajemnice różańca i rozsyłał je do różnych klasztorów w Europie.
Dopiero Alain de la Roche ustanowił nowy porządek: przed dziesiątkami „Ave Maria” umieścił klauzule i „Pater noster”; podzielonych w trzech grupach: „Wcielenie”, „Męka”, „Uwielbienie”. Zapoczątkował wspólnotowe odmawianie różańca, co spowodowało jego szybsze przyjmowanie.
Przy każdej z 50 tajemnic różańca odmawiano "Zdrowaś", a na zakończenie każdego dziesiątka "Zdrowaś" odmawiano "Ojcze nasz", "Wierzę" i "Zdrowaś". Pierwotny różaniec składał się z 50 tajemnic, 50 "Zdrowaś", 5 "Ojcze nasz", 5 "Wierzę" i dodatko 5 "Zdrowaś". Dominikanie z Kolonii skrócili 50 tajemnic "Złotego Różańca" do 15 i połączyli je z odmawianiem 150 "Zdrowaś" na podobieństwo 150 psalmów. Jakob Sprenger (inkwizytor), dominikanin, współautor dzieła "Młot na czarownice" i założyciel 1. "Bractwa Różańcowego" w Kolonii, dodał na zakończenie każdego dziesiątka "Zdrowaś", odmawianych przy każdej z 15 tajemnic, "Ojcze nasz" i "Wierzę". W ten sposób powstał różaniec zwany "maryjnym" albo "dominikańskim". Taki właśnie wzór modlitwy różańcowej można znaleźć w "Hortulus animae", popularnym modlitewniku wydrukowanym w 1498 w Strasburgu przez Williama Schaffenera. Ponieważ "różaniec dominikanów" zyskiwał coraz większą popularność, zapomniano o "złotym różańcu" Dominika z Prus i modlitwę różańcową zaczęto mylnie kojarzyć ze św. Dominikiem Guzmanem. Tak powstała dominikańska legenda o św. Dominiku, założycielu zakonu dominikańskiego, jako prekursorze modlitwy różańcowej.
Pierwsza wzmianka o "Psałterzu Najśw. Maryi Panny" odnosi się do zwycięstwa nad albigensami w południowej Francji w 1213. Tradycja chrześcijańska uczyniła ojcem, św. Dominika Guzmana, któremu tradycja przypisuje utworzenie pierwszych „Bractw różańcowych”. Wydarzenie to łączone jest z podaniem o przekazaniu w 1213 roku przez Matkę Bożą "różańca" św. Dominikowi Guzmanowi. Legenda ta jednak nie ma potwierdzenia w dokumentacji historycznej. Dominik głosił kazanie, które przeplatał z odmawianiem różańca, przez co jeszcze bardziej się rozpowszechnił wśród ludności. Do Polski modlitwę różańcową w ówczesnej postaci sprowadził i propagował św. Jacek Odrowąż, dominikanin.
Prawdopodobnie 3 "Zdrowaś", odmawiane na wstępie "różańca", zaczerpnięto z "różańca św. Brygidy", ustalając w XV/XVI wieku oficjalny kształt "różańca maryjnego". W "różańcu św. Brygidy" 3 "Zdrowaś" odmawia się po ostatniej 6. dekadzie, na zakończenie modlitwy różańcowej. W średniowieczu "różaniec dominikanów" i "różaniec św. Brygidy", zwany "różańcem brygidek", były równie popularne wśród wiernych. Cząstka "Różańca dominikanów" składała się jednak z 5, a nie 6 dekad, co przypuszczalnie spowodowało, że to właśnie on stał się tym bardziej znanym wśród wiernych i wreszcie został oficjalnym "różańcem" w całym Kościele katolickim.
Sykstus IV w bulli "Ea quae", z 9 maja 1479, zaleca codzienne odmawianie "różańca". W 1521 roku Albert da Castello zastąpił nazwę "Psałterz Najświętszej Maryi Panny" na "Różaniec Maryjny"; wprowadził na początku "Credo", trzy razy "Zdrowaś Mario"; oraz podzielił różaniec na „dziesiątki” podzielone na tajemnice: "Radosne", "Bolesne", "Chwalebne". Zmienił ostatnie tajemnice chwalebne: "Zaśnięcie Najświętszej Maryi Panny" na "Wniebowzięcie Najświętszej Maryi Panny" i "Powtórne przyjście Chrystusa w chwale" na "Ukoronowanie Najświętszej Maryi Panny na Królową Nieba i Ziemi". Zwrócił uwagę, że tajemnice należy medytować. Po soborze trydenckim Pius V zatwierdził "różaniec maryjny" bullą "Consueverunt Romani Pontifices" z 17 września 1569. W bulli tej pojawiło się też wezwanie kończące modlitwę "Zdrowaś Mario": po słowie "...Jezus": Pius V wprowadził słowa przypisywane św. Bernardowi ze Sieny "Święta Maryjo, Matko Boża, módl się za nami grzesznymi teraz i w godzinę śmierci naszej. Amen". Na zakończenie dziesiątki wprowadził "Chwała Ojcu...".
W 1826 roku Paulina M. Jaricot założyła w Lyonie „Stowarzyszenie Żywego Różańca” (w skład „Róży różańcowej” wchodziło 15 osób, przyporządkowanych do 15 dziesiątek, które odmawiały jedną dziesiątkę dziennie). W 1832 roku papież Grzegorz XVI zatwierdził stowarzyszenie żywego różańca.
Różaniec, zatwierdzony oficjalnie przez św. Piusa V w XVI wieku, nie zmienił się aż do początku XXI wieku, kiedy to św. Jan Paweł II zaproponował rozszerzenie, wprowadzając "tajemnice światła" w opublikowanym 16 października 2002 Liście apostolskim "Rosarium Virginis Mariae". Mimo że odmawianie "tajemnic światła" Jan Paweł II przedstawił jako propozycję, a nie obowiązek, to jednak inicjatywa papieża została bardzo chętnie przyjęta w całym Kościele katolickim i jest powszechnie praktykowana.
Symbolika różańca.
Słowo "różaniec" pochodzi od łacińskiego "rosa", "róża". Określenie "ogród różany" pochodzi od łacińskiego "rosarium". W odniesieniu do Błogosławionej Maryi Dziewicy, "Rosarium Beatae Mariae Virginis" znaczy dosłownie "Ogród różany Błogosławionej Maryi Dziewicy". Termin "różaniec", czyli "różany wieniec", "wieniec z róż", pochodzi ze średniowiecza, a jego odmawianie porównywano z ofiarowaniem Matce Bożej wieńców z róż symbolizujących "Zdrowaś", przeplatanych białymi liliami symbolizującymi "Ojcze nasz". "Białe róże" to "Zdrowaś" odmawiane w "tajemnicach radosnych", "czerwone róże" w "tajemnicach bolesnych" i "żółte róże" w "tajemnicach chwalebnych". Inna symbolika "różańcowa" z XV wieku, pochodząca od dominikanina Jakuba Sprengera, określa wszystkie "Zdrowaś" jako "białe róże", a "Ojcze nasz" jako "czerwone róże" Krwi Chrystusowej. Maryja w "Różańcu" określana jest symbolicznie jako "Rosa mistica", "Róża mistyczna", "Róża duchowna".
Znaczenie duchowe.
Różaniec jest modlitwą maryjną, duchowo jednoczącą chrześcijanina z osobą Matki Jezusa. Kościół katolicki rozumie tę maryjność Różańca w takim sensie, że wierni modląc się na Różańcu jednoczą się w duchu "świętych obcowania" ("communio sanctorum", por. Credo: "Wierzę... w świętych obcowanie") z Matką Bożą. Razem z Nią, trwając w obecności Bożej, kontemplują Jezusa Chrystusa. Jan Paweł II zauważył, że Maryja za życia ziemskiego, kontemplując i rozważając wydarzenia z życia Jezusa, sama niejako "odmawiała Różaniec", dlatego teraz może być nauczycielką w szkole tej modlitwy:
Różaniec jest więc kontemplacją Jezusa wraz z Maryją – przewodniczką wiary – tajemnic zbawienia dokonujących się w Jezusie Chrystusie. Jak podkreślił papież, kontemplacja różańcowa ma charakter biblijnej, liturgicznej "pamiątki" (hebr. "zakar"), poprzez którą zbawcze „wydarzenia nie należą tylko do «wczoraj»; są także «dniem dzisiejszym» zbawienia” ("Rosarium Virginis Mariae" 13).
Modlitwy: "Zdrowaś", "Ojcze nasz".
Modlitwy używane w Różańcu (oprócz dodanej w średniowieczu części 'Święta Maryjo Matko Boża...') są modlitwami biblijnymi, ponieważ są zdaniami wyjętymi z Ewangelii: "Zdrowaś" – Łk 1,28, 45; "Ojcze nasz" – Mt 6, 9-13; Łk 11, 2-4. Dlatego "Zdrowaś" jest uważana przez katolików jako najważniejsza modlitwa po "Ojcze nasz". "Zdrowaś" jest nawet chronologicznie wcześniejsza od "Ojcze nasz", bo powstała jeszcze przed narodzeniem Jezusa, który później nauczył Apostołów modlitwy "Ojcze nasz". Słowa pozdrowienia Anioła Pańskiego, którymi rozpoczyna się modlitwa "Zdrowaś", tak podziałały na Maryję, że zgodziła się przyjąć ulegle wolę Boga Ojca. W Biblii natomiast nie jest ona nazwana modlitwą, jest tylko powtórzeniem ewangelicznego pozdrowienia Gabriela i Elżbiety. W XIII wieku zaczęto dodawać do dwóch fraz biblijnych imię Jezus – w ten sposób imię Jezusa stało się centrum modlitwy. To Jej przyzwolenie odmieniło losy całego stworzenia, kiedy Przedwieczne Słowo Ciałem się stało za sprawą Ducha Świętego i w dzieje świata materialnego wszedł wcielony Syn Boży. Jan Paweł II w ślad za Pawłem VI przypomniał, że modlitwa w trakcie Różańca, oprócz wypowiadanych formuł, powinna zawierać element refleksji i kontemplacji:
Budowa różańca i sposób odmawiania.
Celem modlitwy różańcowej jest rozważanie wydarzeń (tajemnic) z życia, działalności, męki i chwały Jezusa i Maryi, połączone z powtarzaniem określonych modlitw.
Poszczególne elementy różańca wiążą się z następującymi modlitwami:
Na zakończenie jednej części lub całego "Różańca", zgodnie z Listem apostolskim "Rosarium Virginis Mariae" Jana Pawła II, odmawia się jedną z modlitw:
Na sam koniec odmawia się w intencjach Ojca Św.: 1 "Ojcze nasz" i 1 "Zdrowaś", celem zyskania odpustów nadanych przez Kościół katolicki.
Tradycyjny cykl różańcowy.
Tradycyjny cykl różańcowy w formie zatwierdzonej przez św. Piusa V odpowiada porządkowi następstwa chronologicznego wydarzeń biblijnych. Papież Paweł VI, autor encykliki o kulcie maryjnym "Christi Matri Rosari" (1966), podkreślał, że układ złożony z 3 cykli (Narodzenie – Męka – Zmartwychwstanie): „oddaje schemat głoszenia wiary przez Zbawiciela i przedstawia raz jeszcze tajemnicę Chrystusa w ten sam sposób, w jaki czyni to św. Paweł w swym hymnie Listu do Filipian (Flp 2,5-11) – kenosis, śmierć i wyniesienie”. Układ 3 razy po 5 dziesiątek "Zdrowaś" w tradycji różańcowej odpowiada także 150 Psalmom. Z układem 15 tajemnic powiązane jest orędzie różańcowe oficjalnie uznanych przez Kościół katolicki objawień fatimskich: według relacji wizjonerki s. Łucji, polecając ustanowić różańcowe nabożeństwo pierwszych sobót, Maryja mówiła o „piętnastu tajemnicach różańca” i „towarzyszeniu Jej przez 15 minut”, ale również o odmawianiu „um terço” (jedna trzecia różańca, 5 tajemnic). W tradycyjnym układzie na pierwsze soboty miesiąca przypada zwieńczenie tajemnic maryjnych różańca – Wniebowzięcie i Ukoronowanie NMP.
Tajemnice te zostały zaprezentowane przez Jana Pawła II 16 października 2002.
Papież Jan Paweł II w Liście apostolskim "Rosarium Virginis Mariae" zaznaczył, żeby „rozważać również pewne momenty życia publicznego o szczególnej wadze (tajemnice światła)”. Rozważanie „tajemnic światła” przeznaczono na czwartki („V tajemnica – Ustanowienie Eucharystii”, jest rozważaniem ustanowienia Eucharystii przez Jezusa w Czwartek, w wieczerniku).
Różańce katolickie.
Różaniec dominikanów ("Różaniec rzymski") – rozpoczyna się znakiem krzyża i wersetem: "Boże, wejrzyj ku wspomożeniu memu. Panie, pośpiesz ku ratunkowi memu. Chwała Ojcu..." Bezpośrednio potem następuje zapowiedź 1. rozważanej tajemnicy, a następnie odmawia się: 1 "Ojcze nasz", 10 "Zdrowaś" i 1 "Chwała Ojcu". Następują kolejne tajemnice i dekady różańcowe. Na zakończenie odmawia się antyfonę "Witaj Królowo" ("Salve Regina") lub Litanię Loretańską do Najśw. Maryi Panny. Różaniec jest oficjalną częścią habitu dominikanów, noszoną z boku i umocowaną na skórzanym pasku.
Różaniec (koronka) Najświętszego Imienia Jezus – zapoczątkowany w zakonie dominikanów. Budowa tego różańca jest taka sama jak "Różańca Najświętszej Panny Maryi", z tą tylko różnicą, że w "Różańcu o Imieniu Jezus" nie odmawia się "Zdrowaś", ale na to miejsce 10 razy: "Jezusie, Synu Dawida, zmiłuj się nad nami" (Ewangelie synoptyczne) lub "Jezusie, Synu Boga Żywego, zmiłuj się nad nami" i na końcu każdej z części (radosnej, światła, bolesnej, chwalebnej) lub całego różańca odmawia się tradycyjnie "Litanię o Imieniu Jezus".
Koronka Bł. Maryi Dziewicy ("Koronka św. Brygidy", "Różaniec (koronka) brygidek", "Różaniec (koronka) karmelitów", "Różaniec (koronka) minimitów") – wywodzi się od św. Brygidy Szwedzkiej. Z "Różańcem" tym związana jest historia o tym, jak św. Brygida podczas pobytu w Rzymie dotknęła koronką złożoną z 6 dekad chorego na jednej z ulic Rzymu, a ten natychmiast wyzdrowiał. Karmelici bosi przejęli od brygidek różaniec złożony z 6 dekad i odmawiali codziennie, aż do początku XX wieku. Św. Franciszek z Paoli wymienia ten różaniec jako "Koronkę Bł. Maryi Dziewicy" w Regule dla Braci Najmniejszych, zatwierdzonej przez Sykstusa IV w 1474, która zaleca jej odmawianie na cześć Matki Bożej. "Różaniec św. Brygidy" został obdarzony odpustami przez: Leona X, Klemensa XI, Benedykta XIV, Leona XIII. W tym różańcu na zakończenie każdej dekady odmawia się: "Wierzę" zamiast "Chwała Ojcu". Różaniec składa się z 6 dekad o łącznej liczbie 63 "Zdrowaś" na pamiątkę 63 lat, jakie według św. Brygidy miała przeżyć na tym świecie Matka Boża, z 7 "Ojcze nasz" na cześć "7 Radości i Boleści Najśw. Maryi Panny" i z 6 "Wierzę w Boga":
Pierwotnie "Różaniec św. Brygidy" składał się z 6 tajemnic:
Zmodyfikowany w XV i XVI wieku "Różaniec karmelitański", oparty na pierwotnym "Różańcu św. Brygidy", składa się już z 18 tajemnic, podzielonych na 3 części:
Różaniec Pokoju z Medziugorie, znany w Chorwacji od ponad 100 lat jako różaniec robotników, składa się z siedmiu grup po trzy paciorki oraz jednego pojedynczego paciorka i/lub krzyżyka lub medalika. Na krzyżyku odmawia się "Wierzę w Boga", a potem na siedmiu trójkach paciorków "Ojcze nasz", "Zdrowaś Mario" i "Chwała Ojcu". Modlitwa ta stała się inspiracją do stworzenia Koronki ku czci Ducha Świętego o 7 darów Ducha Świętego, przetłumaczonej na wiele języków.
Różańce protestanckie.
Protestanci odrzucają różaniec z trzech powodów: z powodu jego treści, bezzasadności oraz formy.
W związku z powyższymi zastrzeżeniami, protestanci nie akceptują katolickiej wersji różańca. Istnieją jednak protestanckie odmiany modlitwy różańcowej praktykowane przez nieliczne grupy i jednostki. Główne formy tych protestanckich odpowiedników modlitw różańcowych to:
Różańce prawosławne.
Komboskion, "cziotki", "brojanica", "modlitwa serca", "modlitwa nieustająca", "różaniec prawosławny" – używany tradycyjnie przez chrześcijan obrządku wschodniego do odmawiania: 111, 100, 40, 30 lub 33 razy "Modlitwy Jezusowej" pochodzącej od biblijnego wersetu: "Jezusie, Synu Dawida, ulituj się nade mną" (Łk 18,38.39). Zwyczajem św. biskupa prawosławnego Teofana Pustelnika należy odmawiać przynajmniej komboskion złożony z 30 paciorków 3 razy dziennie: rano, w dzień i wieczorem.
Od ok. 50 lat "Modlitwa Jezusowa" ze sposobem jej odmawiania znana jest wśród zachodnich chrześcijan i cały czas zyskuje popularność, a także przyczynia się do ekumenicznego pojednania. Upowszechniła się na Zachodzie gł. dzięki książce "Opowieści pielgrzyma". Wymieniona jest w najnowszym Katechizmie Kościoła Katolickiego, wydanym za pontyfikatu św. Jana Pawła II.
Formuły "Modlitwy Jezusowej" odmawiane na komboskionie:
"Panie Jezu Chryste, zmiłuj się nade mną" (Mała Modlitwa Jezusowa); "Panie Jezu Chryste, Synu Boży, zmiłuj się nade mną grzesznikiem" (Duża Modlitwa Jezusowa); "Panie Jezu Chryste, przez modlitwy Matki Bożej i Wszystkich Świętych, zmiłuj się nade mną grzesznikiem" (Maryjna Modlitwa Jezusowa).
Lestowka od staroruskiego "lestwica" czyli drabina (Drabina do Nieba), "różaniec raskolników" – używany przez prawosławnych chrześcijan tradycyjnych, staroobrzędowców do odmawiania 111 razy "Modlitwy Jezusowej": "Panie Jezu Chryste, Synu Boży, zmiłuj się nade mną grzesznikiem". Składa się z wałeczków (żeberek) na skórzanej tasiemce (pasku) i ma symbolizować „Drabinę raju”. Liczba 111, ma znaczenie symboliczne: 12 apostołów, 38 tygodni, gdy Jezus znajdował się w łonie Matki Boskiej, 2 (1 wałeczek przed 38 wałeczkami i 1 wałeczek po 38 wałeczkach, razem 40 wałeczków, symbolizujących 40 dni Wielkiego Postu Jezusa na pustyni), 33 lata ziemskiego życia Chrystusa, 17 proroctw proroków Starego Testamentu o Chrystusie, 9 chórów Anielskich.
Sznury modlitewne religii niechrześcijańskich.
W innych religiach świata, w tym w buddyzmie i islamie używane są sznury modlitewne przypominające funkcją i kształtem chrześcijański różaniec. 
Aspekty zdrowotne.
Brytyjskie czasopismo medyczne "British Medical Journal" poinformowało w 2001 roku o wynikach badań przeprowadzonych przez włoski Uniwersytet w Pawii, w których stwierdzono, że modlitwa różańcowa i mantry wzmacniają zmienność rytmu zatokowego oraz baroreceptory.

</doc>
<doc id="81861" url="https://pl.wikipedia.org/wiki?curid=81861" title="Fragarach">
Fragarach

Fragarach (po irlandzku 'Odpowiadacz') – w mitologii celtyckiej miecz Manannan mac Lira i Lugha Lamfady. Manannan używał go w walce, zanim przekazał go swemu przyrodniemu synowi, Lughowi. Mówiono, że temu mieczowi nie oprze się żadna zbroja.
Znany jako Miecz Air, Fragarach był jednym z Czterech Skarbów Irlandii. Wykuty przez bogów, został podarowany przez Lugha Cúchulainnowi, a następnie – Connowi Stu Bitew. Wierzono, że daje władzę nad wiatrami.

</doc>
<doc id="81862" url="https://pl.wikipedia.org/wiki?curid=81862" title="Polski Rejestr Statków">
Polski Rejestr Statków

Polski Rejestr Statków (PRS SA) – polskie towarzystwo klasyfikacyjne.
Historia.
Towarzystwo zostało założone w 1936 roku, jako Polski Rejestr Żeglugi Śródlądowej z siedzibą w Warszawie. W 1947 roku firma została zmieniona na Polski Rejestr Statków spółka z ograniczoną odpowiedzialnością, a siedzibą został Gdańsk. Zarządzeniem Ministra Żeglugi i Komunikacji z dnia 21 marca 1950 roku utworzono przedsiębiorstwo państwowe pod firmą Polski Rejestr Statków. W 2001 roku PRS SA został przekształcony z przedsiębiorstwa państwowego w spółkę akcyjną. Polski Rejestr Statków jest jedną z nielicznych polskich instytucji, których działalność regulowana jest ustawą. Ustawa, przyjęta przez Sejm RP w październiku 2000 roku, stanowi, że Polski Rejestr Statków SA jest instytucją klasyfikacyjną, której przedsiębiorstwo ma charakter użyteczności publicznej. Wypracowany zysk jest w całości przeznaczany na rozwój standardów bezpieczeństwa.
W roku 2006 PRS SA został uznany przez Komisję Europejską na zgodność z dyrektywą 94/57/WE, jako organizacja mogąca dokonywać przeglądów i wydawać certyfikaty bezpieczeństwa dla statków noszących bandery państw UE. Uznanie obejmuje statki wszystkich typów i wielkości podlegające postanowieniom międzynarodowych konwencji, uprawiające każdy rodzaj żeglugi. W 2012 roku Komisja Europejska wydała decyzję 2012/66/UE o uznaniu Polskiego Rejestru Statków jako instytucji klasyfikacyjnej w odniesieniu do statków żeglugi śródlądowej, stwierdzając spełnienie przez PRS SA kryteriów określonych w dyrektywie 2006/87/WE. PRS SA może działać jako organizacja uznana w odniesieniu do jednostek pływających po wszystkich wspólnotowych śródlądowych drogach wodnych.
Polski Rejestr Statków jest także członkiem IACS – Międzynarodowego Stowarzyszenia Towarzystw Klasyfikacyjnych.
Cel i przedmiot działalności.
Cel i przedmiot działalności PRS SA został określony Ustawą o Polskim Rejestrze Statków z dnia 26 października 2000 r. (Dz. U. nr 103, poz. 1098).
„Art. 9. Celem PRS SA jest działanie na rzecz bezpieczeństwa statków, bezpieczeństwa innych obiektów, znajdujących się na nich osób i ładunków oraz ochrony środowiska morskiego.
Art. 10. Przedmiotem działalności PRS SA jest w szczególności:

</doc>
<doc id="81865" url="https://pl.wikipedia.org/wiki?curid=81865" title="Conn Stu Bitew">
Conn Stu Bitew

Conn Stu Bitew (irl. "Conn Cédcatchach") – na wpół legendarny zwierzchni król Irlandii z dynastii Milezjan (linia Eremona) w latach 177-212, syn zwierzchniego króla Irlandii Fedlimida Rechtmara („Prawodawcy”) i jego żony Ugny, córki Inderga (lub Lochlioha), króla Duńczyków. Według średniowiecznej irlandzkiej legendy i historycznej tradycji przodek Connachta oraz dynastii Uí Néill.
Conn otrzymał przydomek z powodu swego udziału w wielu wygranych bitwach. Najwięcej, bo aż sześćdziesiąt bitew, stoczył przeciw Cathairowi Morowi, królowi Leinsteru i arcykrólowi Irlandii. Tego w końcu pokonał w bitwie pod Magh h-Agha (Moigh Acha) w Meath, zagarniając dla siebie zwierzchni tron irlandzki. Conn brał udział w stu bitwach przeciw mieszkańcom Ulsteru oraz w stu bitwach w Munsterze, przeciwko królowi Eoganowi z przydomkiem Mog Nuadet („Niewolnik Nuady”). Jednakże był zmuszony podzielić się z nim najwyższą władzą. Odtąd Irlandia została podzielona na połowę Mogha i połowę Conna, późniejsze krainy Munster i Connacht. Opowieść ta była brana poważnie przez historyków, aż do XIX w. 
Conn dysponował gwardią przyboczną złożoną z pięćdziesięciu braci mlecznych. Miał dwóch braci, Eochaida Finnfotharta oraz Fiachę Suigde (Suide, Suidge). Eochaid wraz ze swymi synami zdradził Conna oraz zamordował swych bratanków, Connlę Ruada i Crionnę, synów Conna. Później, gdy Art III Aonfer objął tron irlandzki, zostali przez niego wypędzeni, najpierw do Leinsteru, potem do Munsteru, gdzie żyli w pobliżu Cashel. Osiedlili się w Deici Teamhrach na terenie hrabstwa Meath, skąd później zostali wygnani przez arcykróla Cormaca Ulfadę, syna Arta. Po różnych podróżach, powędrowali do Munsteru, gdzie Oilioll I Olum, żonaty z Sadb, córką Conna Stu Bitew, podarował im wielki rejon obecnego hrabstwa Waterford, której część jest nazwana "Na-Deiseacha".
Według legendy, bohater Fionn mac Cumhail miał się urodzić w czasach Conna. Jego ojciec, Cumhall, żołnierz na jego usługach, był zalotnikiem Muirne, córki druida Tadg mac Nuadat. Tadg odmówił jego prośbom, więc Cumhall postanowił ją uprowadzić. Conn wyruszył walczyć przeciw niemu. Cumhall został pokonany i zabity przez Golla mac Morna w bitwie pod Cnucha. Ale Muirne był już wówczas w ciąży i Tadg odrzucił ją, skazując na spalenie. Muirne uciekła do Conna. Ten przekazał ją pod opiekę szwagrowi Cumhalla, Fiacalowi mac Conchinn. W jego domu, Muirne urodziła syna Deimne’a, późniejszego Fionna. Kiedy miał dziesięć lat, Fionn przybył do Tary, by służyć Connowi. Tam dowiedział się, że każdego roku w Samhain, potwór Aillen zabijał każdego w Tarze, usypiając muzyką i paląc pałac swym ognistym oddechem. Fionn postanowił zabić Aillena. Starając się nie zasnąć, przyłożył włócznię do jego czoła i odparował płomień Aillena, mając na sobie magiczny płaszcz. Conn, za jego wyczyn, uczynił go wodzem fianna w miejsce Golla.
Conn, po trzydziestu pięciu latach panowania, został zabity przez Tibraide’a Tirecha, króla Ulaidu. 
Ten będąc trzy lata w Szkocji, otrzymał poradę od króla Failbe’a Findlogi, by przybył do Irlandii oraz zawarł pokój z Connem. Jednak nie zaryzykował przyjść do Conna pod gwarancją lub samemu, więc zdecydował się pójść z mieszkańcami Ulsteru do Conna w przebraniu kobiet. W tym czasie Conn był sam na wzgórzu Tary, czyniąc przygotowania do świąt. Wówczas Tibraide, mając wsparcie swych ludzi, zabił Conna. Po jego śmierci, następnym zwierzchnim królem irlandzkim został zięć Conaire II Caem („Przystojny”). Art, syn Conna, później objął tron irlandzki.
Małżeństwa i dzieci.
Źródła nie są zgodne, co do ilości żon Conna. W "Echtrae Airt meic Cuinn" (Przygody Arta syna Conna) pierwszą żoną była Eithne Thaebfota („Długoramienna”), córka Brislinda Binna, króla Norwegów (według innych źródeł córka arcykróla Cathaira Mora). Conn bardzo ją kochał. Miał z nią synów Connlę i Arta; niewykluczone, że także pozostałych czworo dzieci. Po jej śmierci Conn poślubił kobietę z ludu Tuatha Dé Danann o imieniu Be Chuma Cneisgel („o Delikatnej Skórze”), córkę Eogana Inbira. Ta będąc zamężna z Labraidem Luathlam-ar-Claidebem („Szybką Ręką z Mieczem”), została wygnana za cudzołóstwo z Gaidiarem, synem Manannana. Be Chuma będąc żoną Conna, pożądała jednak jego syna Arta. Kiedy druidowie skarżyli się, że jej bezeceństwo przyniosło na kraj przekleństwo, ona kazała, jako lekarstwo, skazać Arta na wygnanie. Conn miał także trzecią żonę Landabarię, która była córką poprzedniego arcykróla, Cathaira Mora.
Conn pozostawił po sobie sześcioro dzieci (trzech synów i trzy córki):

</doc>
<doc id="81866" url="https://pl.wikipedia.org/wiki?curid=81866" title="Airt">
Airt



</doc>
<doc id="81867" url="https://pl.wikipedia.org/wiki?curid=81867" title="Sídhe">
Sídhe

Aes sídhe (wym. []; późniejsza forma aos sí, wym. []) w mitologii irlandzkiej są rasą istot nadprzyrodzonych, dość mocno odmiennych od ludzi. 
Rodzaje.
Istnieją różne typy sídhe, w tym między innymi: 
Mitologia.
Są pozostałością po Tuatha Dé Danann. Zgodnie z "Księgą Inwazji" (irl. "Lebor Gabála Érenn"), Tuatha Dé Danann ("Lud Bogini Danu") zostali pokonani przez śmiertelników, Synów Mila. W ramach traktatu kapitulacyjnego Tuatha de zgodzili się zamieszkać pod ziemią – pod irlandzkimi pagórkami lub kurhanami, zwanymi po irlandzku "síde" (w liczbie pojedynczej "síd"). Potem zarówno pagórki jak i lud je zamieszkujący stał się znany jako "síd", a w nowoirlandzkim – "sídhe".
Kultura.
Rasa wykorzystywana jest w literaturze fantastycznej. Pojawia się na przykład w cyklu "Kroniki Mac O’Connora" autorstwa Karen Marie Moning oraz w "The Call" Peadara Ó Guilína.

</doc>
<doc id="81868" url="https://pl.wikipedia.org/wiki?curid=81868" title="Masa ciężka">
Masa ciężka



</doc>
<doc id="81869" url="https://pl.wikipedia.org/wiki?curid=81869" title="Prymasi">
Prymasi



</doc>
<doc id="81870" url="https://pl.wikipedia.org/wiki?curid=81870" title="Masa bezwładna">
Masa bezwładna



</doc>
<doc id="81874" url="https://pl.wikipedia.org/wiki?curid=81874" title="Kardynałowie">
Kardynałowie

Aktualnie zawiera spis wszystkich kardynałów kreowanych w latach 112-607 oraz od 1800.
Indeks.
A Á B C Ć D E F G H I J K L Ł M N O Ó P Q R S Š Ś T U V W X Y Z Ż Ž
B.
¹ – według innych źródeł 26 grudnia;
² – według innych źródeł 18 lipca.
C.
¹ – według innych źródeł 16 grudnia
D.
¹ – według innych źródeł 1 października
G.
¹ – według innych źródeł 18 marca.
H.
¹ – według innych źródeł 15 stycznia.
Q.
   

</doc>
<doc id="81875" url="https://pl.wikipedia.org/wiki?curid=81875" title="UN">
UN



</doc>
<doc id="81877" url="https://pl.wikipedia.org/wiki?curid=81877" title="Diecezja chełmińska">
Diecezja chełmińska

Diecezja chełmińska – utworzona 28 lipca 1243 roku decyzją legata papieskiego Wilhelma z Modeny, a bullą papieża Jana Pawła II z 25 marca 1992 roku przekształcona w dwie (w głównej mierze) mniejsze diecezje: pelplińską z siedzibą w Pelplinie i toruńską z siedzibą w Toruniu. Tereny dotychczasowej diecezji weszły również częściowo w skład diecezji: gdańskiej i gnieźnieńskiej.
Siedzibą diecezji do 1824 roku była Chełmża koło Torunia z katedrą Świętej Trójcy, a następnie Pelplin z katedrą Wniebowzięcia NMP. Biskupi chełmińscy początkowo rezydowali w Chełmży, a w latach 1257-1773 ich siedzibą był zamek w Lubawie. Nazwa diecezji pochodzi od ziemi chełmińskiej, a ta z kolei od jej stolicy, Chełmna.
Historia.
Aktualnie dominuje pogląd, że początki diecezji sięgają 1216 roku, kiedy papież Innocenty III mianował biskupa misyjnego Chrystiana, którego później nazwano biskupem Prus. Miał on w oparciu o kasztelanie chełmińską należącą do księstwa mazowieckiego i podlegającego diecezji płockiej prowadzić misję wśród Prusów. W 1222 roku Konrad I mazowiecki – książę mazowiecki podarował mu ziemię chełmińską, a biskup płocki Gedko – nadał prawa biskupie. Jednak aż do 1243 roku trwał spór pomiędzy Stolicą Apostolską a Chrystianem o podział diecezji w Prusach, zakończony ostatecznym wytyczeniem granic i utworzeniem diecezji chełmińskiej.
Pierwszym biskupem chełmińskim został dominikanin Heidenryk (Henryk) pochodzący z Górnej Saksonii. Diecezja wchodziła w skład metropolii ryskiej, co przez 300 lat było kolejnym powodem do zatargów.
W VIII punkcie II pokoju toruńskim stwierdzono: "Również, aby można było rozwiać zupełnie poszczególne chmurki nienawiści i uraz przez zjednoczenie niniejszego pokoju i przymierza, doszliśmy dla dobra pokoju i zgodziliśmy się między sobą ze wspomnianym najjaśniejszym panem Kazimierzem królem i Królestwem jego Polskim, że biskupstwo chełmińskie wróci do kościoła gnieźnieńskiego, a odtąd i nadal będzie wspomnianemu kościołowi polskiemu i gnieźnieńskiemu jako prymasowskiemu we wszystkim posłuszne i poddane, a z zakonnego na świeckie z łaski i władzą papieża ma być przemienione, na co zarówno my Ludwik mistrz, (jak) i komturowie nasi wyraźną daliśmy i dajemy zgodę: (Biskupstwo to), ze swoją diecezją i wszystkimi grodami, miastami, miasteczkami i twierdzami, mianowicie Chełmżą, Lubawą, Kurzętnikiem, Wąbrzeźnem i wszystkimi okręgami, szlachtą, wasalami, wsiami i przynależnościami wszystkimi, pozostanie pod władzą, opieką i obroną wspomnianego pana Kazimierza króla, i Królestwa jego Polskiego." Nie zostało to jednak zrealizowane.
Także po II pokoju toruńskim w 1466 roku część diecezji pomezańskiej znalazła się w granicach Prus Królewskich. Tereny te zostały już w XV w. powierzone w administrację biskupom chełmińskim. Po 1525 roku, w wyniku przejścia na luteranizm biskupów pomezańskich, okolice Nowego Miasta i Łasina zostały całkowicie wcielone do obszaru diecezji chełmińskiej. Pozostałe tereny diecezji pomezańskiej, leżące w granicach Rzeczypospolitej, a należące do województwa malborskiego, zostały oddane w jurysdykcję biskupów chełmińskich, choć zachowały tradycyjną nazwę diecezji pomezańskiej. Zostało to oficjalnie potwierdzone przez kurię rzymską w 1550 i 1601 roku.
W 1505 roku król Aleksander Jagiellończyk proponował wcielenie diecezji do projektowanej archidiecezji warmińskiej. W 1566 roku nastąpiła sekularyzacja Rygi i odtąd biskup chełmiński dobrowolnie brał udział w synodach metropolii gnieźnieńskiej. Odtąd do 1763 roku biskupi chełmińscy używali także tytułu biskupów pomezańskich (podobnie jak warmińscy używali tytułu biskupów sambijskich).
Ostateczne przyłączenie do Gniezna nastąpiło dopiero w 1821 roku, kiedy papież Pius VII bullą "De salute animarum" z 16 lipca wytyczył nowe granice diecezji w państwie pruskim. Diecezja chełmińska została wtedy znacznie powiększona o archidiakonat pomorski, Krajnę oraz okolice Górzna i Działdowa. Stolica biskupstwa została w 1824 roku przeniesiona do Pelplina.
W diecezji chełmińskiej już przed pierwszą wojną światową działały różne katolickie organizacje młodzieżowe. Jednak dopiero od 1921 roku zaczęła tworzyć się jednolita struktura, obejmująca siecią organizacyjną całą diecezję. Ideologia Stowarzyszenia Młodzieży Polskiej uzupełniała, rozwijała i utrwalała te wartości, które zaszczepił w młodych ludziach Kościół. Od początku istnienia Stowarzyszenie wyznaczyło sobie za cel wychowanie młodzieży w duchu katolickim i narodowym, pomijając w swej działalności wszelkie sprawy polityczne i wpływy partyjne.
Wybuch II wojny światowej otworzył najbardziej tragiczny rozdział w historii diecezji chełmińskiej. Okupanci niemieccy zamordowali 356 kapłanów kapłanów diecezjalnych, w tym niemal wszystkich kanoników pelplińskich oraz profesorów tamtejszego Wyższego Seminarium Duchownego i słynnego "Collegium Marianum". Katedrę w Pelplinie obrabowano i zbezczeszczono, urządzając w niej szkołę policyjną. Archiwum diecezjalne wywieziono. Również wiele innych kościołów pozamykano, przeznaczając budynki na inne cele (garaże, kina, magazyny), dokonywano aktów profanacji i złośliwych zniszczeń (między innymi obiektów sakralnych Kalwarii Wejherowskiej). Używanie języka polskiego podczas mszy, a nawet spowiedzi, było surowo karane. W dniu 29 listopada 1939 roku Stolica Apostolska mianowała niemieckiego biskupa Gdańska Karola Marię Spletta administratorem diecezji chełmińskiej (pod nieobecność biskupa Wojciecha Okoniewskiego, który po wybuchu wojny zbiegł za granicę), co stało się bez konsultacji z polskim rządem, a zatem z pogwałceniem zapisów obowiązującego konkordatu.
Konsekwencją było rozwiązanie konkordatu 22 września 1945 roku między Polską a Stolicą Apostolską. 
W 1992 roku, papież Jan Paweł II bullą "Totus tuus Poloniae populus" z 25 marca 1992 roku zreorganizował administrację Kościoła w Polsce. Utworzona została m.in. metropolia gdańska z podległymi diecezjami toruńską i pelplińską, będącą kontynuatorką diecezji chełmińskiej. Katedra w Pelplinie pozostała kościołem katedralnym diecezji pelplińskiej, a historyczna katedra chełmżyńska ustanowiona została kościołem konkatedralnym diecezji toruńskiej.
Dekanaty diecezji chełmińskiej w 1928 roku.
Bierzgłowo, Działdowo, Lembarg, Łasin, Nowe Miasto Lubawskie.
Kapituła.
Chełmińska kapituła katedralna powstała w 1251 roku. Kolegiata została powołana 1519 roku przy kościele Wniebowzięcia NMP w Chełmnie, ale decyzja nie została zrealizowana. Od około 1821 roku do 1832 roku istniała kolegiata w Kamieniu Krajeńskim przy kościele NMP i św. Apostołów Piotra i Pawła. Ponownie została erygowana w 1964 roku.
Druga kolegiata istniała od 1960 roku w Chełmży w dawnej katedrze Trójcy Przenajświętszej.

</doc>
<doc id="81878" url="https://pl.wikipedia.org/wiki?curid=81878" title="Charles Ives">
Charles Ives

Charles Edward Ives (ur. 20 października 1874 w Danbury, zm. 19 maja 1954 w Nowym Jorku) – amerykański kompozytor.
Tworzył pod koniec XIX i na początku XX wieku. Przez całe swe twórcze życie łączył komponowanie z pracą w firmie ubezpieczeniowej. Do jego najwybitniejszych dzieł należą cztery symfonie. Uważa się, że Ives wyprzedził eksperymenty Strawinskiego, Debussy’ego, Schönberga, Berga i Weberna.
Życie i twórczość.
Charles Ives był znany z fotograficznej pamięci – zapamiętywał wszystko, co usłyszał. W dzieciństwie był świadkiem spotkania się dwóch orkiestr marszowych, które grały różną muzykę. Wywarło to na nim wielkie wrażenie i odcisnęło piętno na jego późniejszych kompozycjach.
Ives pracował w dzień jako agent ubezpieczeniowy, później zaś jako współwłaściciel firmy ubezpieczeniowej, a nocami pisał swe utwory. Łączył ze sobą: atonalność, politonalność, dysonanse, ćwierćtony i asymetryczne rytmy. Zaprzestał komponowania w wieku pięćdziesięciu paru lat – powody tej niemocy artystycznej są nieznane. Do najwybitniejszych dzieł Ivesa należą jego cztery symfonie.
W 1946 roku Lou Harrison – miłośnik twórczości Ivesa – poprowadził premierowe wykonanie jego "III Symfonii". Rok później kompozycja ta zdobyła Muzyczną Nagrodę Pulitzera. Ives zrezygnował z tych pieniędzy, przekazując ich połowę Harrisonowi. Kompozytor skomentował to słowami: „Nagrody są dla dzieci – ja jestem dorosły”.
Muzyka Ivesa zaczęła zyskiwać sobie prawdziwą popularność dopiero po jego śmierci. Jego najważniejszą kompozycją jest prawdopodobnie "IV Symfonia". Ponieważ wymaga ona użycia bardzo dużych środków, pierwsze jej wykonanie miało miejsce dopiero w 1965 roku – niemal pół wieku po jej powstaniu i ponad dekadę po śmierci kompozytora.

</doc>
<doc id="81881" url="https://pl.wikipedia.org/wiki?curid=81881" title="Biedronka">
Biedronka



</doc>
<doc id="81884" url="https://pl.wikipedia.org/wiki?curid=81884" title="Paul Hindemith">
Paul Hindemith

Paul Hindemith (ur. 16 listopada 1895 w Hanau, zm. 28 grudnia 1963 we Frankfurcie nad Menem) – niemiecki kompozytor, teoretyk muzyki, animator kultury, dyrygent, pedagog, altowiolista. W okresie dwudziestolecia międzywojennego uważany za jednego z najbardziej awangardowych twórców. Później, w latach trzydziestych i czterdziestych XX wieku zwrócił się ku klasycznym rozwiązaniom formalnym, głównie barokowym i dziś kojarzony przede wszystkim z nurtem neobarokowym w muzyce.
Życiorys.
Rodzice Hindemitha pochodzili z dwóch różnych stron Niemiec. Protestancka rodzina ojca miała korzenie na Dolnym Śląsku; katolicka rodzina matki w Hesse w Lotaryngii. Paul był najstarszym spośród trojga dzieci Roberta, z zawodu malarza pokojowego oraz Marii Sophie Warnecke. W 1902 rodzina przeniosła się z Hanau do Frankfurtu nad Menem. Ojciec był miłośnikiem muzyki, chociaż jak podają biografowie stosunki rodzinne nigdy nie układały się najlepiej. Hindemith rozpoczął naukę gry na skrzypcach w wieku dziewięciu lat. Po trzech latach został uczniem Anny Hegner, która szybko dostrzegła niezwykły talent chłopca. Po roku przekazała prowadzenie jego edukacji Adolfowi Rebnerowi, dziekanowi sekcji skrzypiec konserwatorium, jednej z najważniejszych postaci środowiska muzycznego we Frankfurcie. W wieku trzynastu lat Hindemith dostał się do konserwatorium, gdzie przez pierwsze lata koncentrował się na doskonaleniu gry na skrzypcach, a od 1912 studiował kompozycję, najpierw u Arnolda Mendelssohna, a potem u Bernharda Seklesa. Paul wykazywał niezwykłe umiejętności instrumentalne, równie dobrze co skrzypce czy altówkę opanował grę na fortepianie, klarnecie i kilku innych instrumentach. W 1915 został drugim skrzypkiem w kwartecie swojego pedagoga, Adolfa Rebnera. W czerwcu tego samego roku dostał się do sekcji pierwszych skrzypiec opery frankfurckiej, a już we wrześniu został koncertmistrzem orkiestry. W międzyczasie ojciec Hindemitha zaciągnął się do wojska i wkrótce poległ we Flandrii. Paul, który już wtedy dokładał się do rodzinnego budżetu, musiał teraz sam utrzymać rodzinę. W 1917 zaciągnął się do wojska. Większość służby spędził w orkiestrze pułkowej w pobliżu frontu. Miał szczęście, jeden z przełożonych poprosił go o stworzenie kwartetu smyczkowego, który dawałby koncerty na prywatnych spotkaniach oficerów. Po wojnie Hindemith wrócił do kwartetu Rebnera, gdzie od 1919 zmienił instrument na altówkę oraz do orkiestry operowej we Frankfurcie. W 1924 poślubił Gertrudę, córkę dyrygenta opery, Ludwiga Rottenberga.
Hindemith komponował jeszcze przed podjęciem nauk konserwatoryjnych. Pierwsze jego utwory miały jednak premierę w czasie studiów u Seklesa. I tak 2 czerwca 1919 zaprezentowano "Kwintet fortepianowy" op. 7, dwie "Sonaty" op. 11 oraz "Kwartety smyczkowy" op. 10 młodego kompozytora. Dwa lata później odbyły się w Stuttgarcie premiery dwóch spośród trzech wczesnych jednoaktowych oper Hindemitha: "Mörder, Hoffnung der Frauen" i "Das Nusch-Nuschi". Opery te wywołały konsternację, ale i oburzenie swoim prowokacyjnym podejściem do seksualności. W sierpniu tego samego roku został wykonany na pierwszym Festiwalu w Donaueschingen "Kwartet smyczkowy" kompozytora. Mimo młodego wieku, Hindemith uważany był już wtedy za jednego z najważniejszych i najbardziej kontrowersyjnych kompozytorów niemieckich. Opinia ta została utrwalona w 1922 po premierze "Kammermusik nr 1". Utwór ten operuje motywiką niemal dadaistyczną, w dużej mierze integrowaną poprzez motorykę, rytm, ale również kolorystykę nietypowego składu instrumentalnego. Zdradza przy tym pewne powinowactwo z twórczością Strawińskiego czy Bartóka. Najbardziej ciekawą cechą "Kammermusik nr 1", rozwijaną zresztą później przez kompozytora w kolejnych dziełach, jest koncertujący charakter. Utwór napisany jest na zespół solistów. W tym samym czasie Hindemith działał jako odważny animator życia muzycznego. Zorganizował grupę muzyków, która miała za cel ukształtowanie nowego typu koncertu muzycznego: darmowego, bez udziału krytyków muzycznych, na afiszach nie zapowiadający nazwisk wykonawców, z repertuarem utworów nieznanych, tak nowych, jak i starych. Projekt ten nie odniósł wielkiego sukcesu, zdradza jednak sposób myślenia Hindemitha na temat praktyki muzycznej: chęć zatarcia granic między wykonawcą a słuchaczem, próba jego wciągnięcia, zaangażowania w proces muzyczny. Zarówno tendencje twórcze, jak i te natury myśli o społecznym wymiarze sztuki, były u Hindemitha zdecydowanie antyromantyczne. W 1923 kompozytor został zaproszony do komitetu organizacyjnego Festiwalu w Donaueschingen. Festiwal ten, powołany do życia dwa lata wcześniej przez najznakomitsze autorytety muzyczne kraju (m.in. Ferruccio Busoniego, Josepha Haasa, Hansa Pfitznera, Arthura Nikischa, Heinricha Burkarda czy Richarda Straussa) miał za zadanie promowanie muzyki współczesnej. Już w pierwszym roku działalności zaprezentowano poza "Kwartetem" Hindemitha również dzieła Aloisego Háby czy Ernsta Křenka. W 1924 zaprezentowano m.in. "Serenadę" op. 24 Arnolda Schönberga oraz "Bagatele" op. 9 i "Pieśni" op. 14 Antona Weberna. Z inicjatywy Hindemitha kolejne edycje festiwalu skupiały się na wybranych gatunkach czy nurtach muzyki nowej. W ten sposób festiwal w 1925 poświęcony był pieśni chóralnej a cappella, w 1926 muzyce na zespoły wojskowe, muzyce filmowej i na instrumenty mechaniczne, w 1927 operze kameralnej, w 1928 kantacie kameralnej, w 1929 utworom przeznaczonym do muzykowania amatorskiego. W 1927 festiwal został przeniesiony do Baden-Baden, a w 1930 do Berlina. W 1927 Hindemithowi zaproponowano również profesurę kompozycji w Hochschule für Musik w Berlinie. Była to nominacja zaskakująca. Młody, ledwie 32-letni kompozytor nie miał żadnego doświadczenia jako pedagog. W niewielkich grupach, wśród utalentowanych uczniów czuł się jednak bardzo dobrze i okazał się świetnym nauczycielem. Wkrótce rozpoczął też nauczanie w "Volksmusikschule Neukölln" w Berlinie. Praca z młodymi ludźmi, wspólne muzykowanie zaowocowało w wielu łatwych utworach dla amatorów, a także w pracy teoretycznej "Unterweisung im Tonsatz". Hindemith prowadził w tym czasie również ożywioną działalność jako wykonawca. W 1921 został założony kwartet Amar-Hindemith, w skład którego wchodzili: Licco Amar – pierwsze skrzypce, Walter Kaspar – drugie skrzypce, Paul Hindemith – altówka oraz na wiolonczeli brat Hindemitha Rudolf, którego później zastąpił Mauritz Frank. Kwartet został założony specjalnie, aby wykonać nowe dzieło Paula, "Kwartet smyczkowy" nr 2. . Żywa działalność w kwartecie zmusiła Hindemitha do porzucenia posady w orkiestrze operowej Frankfurtu w 1923. Kwartet istniał do 1929. Wtedy Hindemith sformował wraz ze swoimi kolegami z berlińskiej Akademii Muzycznej, Josefem Wolfsthalem oraz Emanuelem Feuermannem, trio smyczkowe. Po śmierci Wolfshala w 1931, partię skrzypiec przejął Szymon Goldberg. Trio działało do 1934. Hidemith występował wtedy równie często jako solista, grając na altówce (warto wspomnieć choćby pierwsze wykonanie "Koncertu altówkowego" Williama Waltona w październiku 1929) czy violi d’amore. Był uważany za jednego z najwybitniejszych i najbardziej wszechstronnych wykonawców swoich czasów. Intensywność działalności wykonawczej, pedagogicznej i kompozytorskiej Hindemitha w latach dwudziestych i trzydziestych była zdumiewająca, wręcz legendarna. Hindemith pisał utwory z niezwykłą lekkością; jego "Kleine Kammermusik" powstało zaledwie w pięć dni, finał "Sonaty na skrzypce solo" op. 31 nr 1 w pociągu z Bremy do Frankfurtu, "Trauermusik" dzień po śmierci króla Jerzego V a dzień później wykonana.
Prasa związana z ruchem nazistowskim już w 1930 zarzucała Hindemithowi nienarodowy charakter jego twórczości, kosmopolityzm i niemoralny charakter jego pierwszych oper. Kompozytor jednak cieszył się wielkim mirem. Nawet po dojściu Hitlera do władzy w 1933 nie został od razu poddany represjom. Postawa Hindemitha wobec dyktatury była z jednej strony konformistyczna, starał się dostosować, o ile to było konieczne, do rozporządzeń administracyjnych – z drugiej jednak strony kontynuował współpracę z muzykami pochodzenia żydowskiego, pomógł "Jüdischer Kulturbund" przy premierze opery dziecięcej "Wir bauen eine Stadt", a podczas zajęć w berlińskiej "Hochschule fur Musik" nie robił sekretu ze swoich antynazistowskich poglądów. W 1934 został jednak wpisany na niechlubną listę międzynarodowych kompozytorów atonalnych, rozpoczęły się szyderstwa i represje. Prasa nazistowska pisała o antynarodowym charakterze jego muzyki. Między innymi o "Kammermusik nr 5" z 1927, gdzie pojawia się sparodiowany według nazistów bawarski marsz wojskowy, który w międzyczasie stał się jednym z ulubionych utworów wykonywanych podczas partyjnych zjazdów. Wydaje się jednak, że najbardziej raziły nazistów kontakty Hindemitha z Żydami. W listopadzie 1934 "Kulturgemeinde" ogłosiła bojkot koncertów z muzyką Hindemitha. W reakcji na tę decyzję 25 listopada na łamach "Deutsche Allgemeine Zeitung" w obronie kompozytora stanął Wilhelm Furtwängler, który zresztą w marcu tego samego roku prowadził udaną premierę Symfonii "Mateusz Malarz" kompozytora. Tego wieczora w berlińskiej "Staatsoper" dyrygent po wejściu przed pulpit został nagrodzony dwudziestominutową owacją na stojąco. Było jasne, że Hindemith i wszystko co symbolizuje stanowi dla reżimu poważne zagrożenie. Furtwängler został wkrótce zwolniony z wszystkich stanowisk, a kompozytora skrytykował sam Goebbels. Działalność Hindemitha była coraz bardziej utrudniona, ale nie wyrzucono go z kraju. Pozwalano nawet na wykonania niektórych jego utworów, a w 1937 na zagraniczne tournée koncertowe oraz pomoc rządowi Atatürka przy przeorganizowaniu życia muzycznego w Turcji. Wkrótce jednak Hindemith wyemigrował, najpierw do Szwajcarii, a w 1940 do Stanów Zjednoczonych.
Najpierw przez kilka miesięcy występował z wykładami gościnnymi między innymi na Uniwersytecie w Buffalo, Uniwersytecie Cornella, Wells College (w Aurorze). W 1941 podjął stałą współpracę z Uniwersytetem Yale, gdzie został profesorem kompozycji oraz dyrektorem Collegium Musicum. Współpraca z tym ośrodkiem trwała aż do 1953. Stosunki ze studentami amerykańskimi nie układały się jednak tak pomyślnie jak wcześniej ze studentami w "Hochschule für Musik" w Berlinie. Hindemith przyznał w Stanach Zjednoczonych tylko dwanaście stopni mistrzowskich w kompozycji. Niemniej jednak kompozytor wywarł duży wpływ na amerykańskie życie muzyczne, szczególnie może poprzez poszerzanie repertuaru o muzykę dawną wykonywaną na instrumentach z epoki. W 1946 przyznano Hindemithowi obywatelstwo amerykańskie. Rok później odbył pierwszą po wojnie podróż do Europy. Nigdy jednak nie odwiedził już ojczyzny, choć otrzymywał wiele zaproszeń, także z "Hochschule für Musik" w Berlinie czy z Festiwalu w Donaueschingen. W 1951 przyjął profesurę Uniwersytetu Zuryskiego i przez kolejne dwa lata dzielił czas pomiędzy Zurych i New Haven. W 1953 osiedlił się na stałe w Szwajcarii, w Blonay niedaleko Vevey. Po 1955 dawał już tylko okazjonalne wykłady jako profesor emeryt. Wciąż chętnie jednak dyrygował, odbył kilka światowych tournée koncertowych. 15 listopada 1963 nagle pogorszyło się jego zdrowie, został zabrany z Blonay do szpitala we Frankfurcie. Zmarł na ostre zapalenie trzustki.
Muzyka.
W latach dwudziestych Hindemith uważany był za przywódcę młodego pokolenia awangardowych kompozytorów.
Wielki skandal wywołały m.in. jego dwie jednoaktowe opery: "Morderca, nadzieja kobiet" i "Święta Zuzanna". Pierwsza – z powodu obfitości erotyki i brutalności, drugą oskarżano o świętokradztwo. W operze "Nowości dnia" Hindemith kpił z coraz wyraźniejszej już wówczas wszechwładzy mediów, które goniąc za skandalami inscenizowały „afery z życia celebrytów”. W „Nowościach dnia” niezwykła była też muzyka: aria do tekstu reklamy, chór maszynistek skandujących urzędowy tekst.
Skandale wywoływały też instrumentalne utwory Hindemitha. W niektórych nawiązywał do jazzu, kabaretowych piosenek i tańców takich jak fokstrot. Wykonanie "I Kammermusik" w Monachium w 1923 na zespół z syreną w obsadzie zakończyło się skandalem:
W latach trzydziestych i czterdziestych Hindemith rezygnował z eksperymentów i prowokacji. Jego muzyka coraz wyraźniej nawiązywała do tradycji, zwłaszcza barokowej. Częste bywały w niej nawiązania do chorału protestanckiego. Jednym z najbardziej charakterystycznych przejawów tego stylu jest opera "Mathis der Maler (Mateusz Malarz)" (1934), znana przede wszystkim w wersji instrumentalnej, jako symfonia. Barokowe allegra przypomina cykl utworów fortepianowych "Ludus tonalis" („gra tonacjami”). Styl ten nazwano „nową rzeczowością”, a przypominał neoklasycyzm.
Do dawnej muzyki nawiązuje również "Koncert według dawnych melodii ludowych na altówkę i małą orkiestrę „Schwanendreher”" (1935), o którym kompozytor powiedział również, że powinien być „grą”:
Podobnie „zabawowo”, a momentami wręcz dowcipnie brzmią dwa utwory skomponowane w latach emigracji w USA: "Cztery temperamenty" na fortepian z orkiestrą (1940) ilustrujące charakter melancholika, sangwinika, flegmatyka i choleryka oraz "Symfoniczne metamorfozy" (1943) na motywach utworów Carla Marii von Webera, zakończone parodią marsza.
Twórczość.
Sonaty na różne instrumenty.
Hindemith umiał grać na wszystkich instrumentach, na niektórych nawet bardzo dobrze. Ponieważ repertuar pedagogiczny na wiele z nich był skromny i tradycyjny, w latach trzydziestych i czterdziestych skomponował serię sonat. Są one stosunkowo proste muzycznie, za to uwzględniają potrzeby techniczne wykonawców, toteż szybko stały się standardową literaturą pedagogiczną. Przeznaczone są na różne instrumenty, zazwyczaj z fortepianem:

</doc>
<doc id="81886" url="https://pl.wikipedia.org/wiki?curid=81886" title="Guam">
Guam

Guam (Terytorium Guamu) – wyspa w południowej części archipelagu Marianów w Mikronezji, terytorium nieinkorporowane Stanów Zjednoczonych, ze stolicą w Hagåtña.
Ustrój polityczny.
Guam jest terytorium zależnym od Stanów Zjednoczonych. Zarządza nim amerykański Departament Spraw Wewnętrznych. Na mocy ustawy z 1950 roku (Guam Organic Act of 1950) terytorium posiada autonomię wewnętrzną. Władzę wykonawczą sprawuje gubernator wybierany w wyborach powszechnych co 4 lata. Władzę ustawodawczą sprawuje 15-osobowy parlament (Legislature of Guam), pochodzący z odbywających się co 2 lata wyborów powszechnych. Prawo głosu mają obywatele w wieku powyżej 18 lat. Guamczycy są obywatelami USA, jednak nie mogą głosować w wyborach prezydenckich.
Główne partie polityczne:
Święto narodowe: Dzień Odkrycia Guamu, pierwszy poniedziałek marca (1521).
Geografia.
Wyspa pochodzenia wulkanicznego, otoczona rafami koralowymi, położona na północnym Pacyfiku, pomiędzy Hawajami a Filipinami . Jest to największa (541,3 km²) i najdalej wysunięta na południe wyspa archipelagu Marianów. Najwyżej położonym miejscem jest Mount Lamlam o wysokości 406 m n.p.m. Długość linii brzegowej wynosi 125,5 km. Średnie roczne opady wynoszą ok. 2000 mm, natomiast średnia dzienna temperatura jest zasadniczo na stałym poziomie przez cały rok i wynosi od +26,7 do +28,4 °C (lata 1991–2020).
Podział administracyjny.
Guam dzieli się na 19 okręgów:
Historia.
Wyspa została odkryta 6 marca 1521 roku przez Ferdynanda Magellana i nazwana przez niego Wyspą Złodziejską, gdyż mieszkańcy archipelagu nie znali pojęcia własności i wykradli ze statku część sprzętu. Kolonizację europejską zapoczątkowali hiszpańscy misjonarze, którzy przybyli na wyspę w 1668 roku. W 1898 roku po przegranej w wojnie amerykańsko-hiszpańskiej, Hiszpania przekazała ją Stanom Zjednoczonym.
W czasie II wojny światowej została zdobyta 10 grudnia 1941 roku przez japońskie wojska. Okupacja wyspy trwała do 21 lipca 1944 roku, kiedy to została odbita przez Amerykanów, którzy wznieśli tu wielką bazę lotniczo-morską wykorzystywaną m.in. później podczas wojny wietnamskiej. W roku 1950 dowództwo US Navy przekazało zarząd nad Guamem Departamentowi Spraw Wewnętrznych, wyspie nadano wówczas nową konstytucję, powołano pochodzący z wyborów lokalny parlament, zaś mieszkańcom nadano obywatelstwo amerykańskie. Od tamtego czasu Guamczycy posiadają autonomię wewnętrzną, która w 1970 roku została rozszerzona.
Gospodarka.
Podstawą gospodarki Guamu jest obsługa amerykańskich baz wojskowych oraz turystyka. Ludność zajmuje się także połowem ryb. Dobrze rozwinięte jest rolnictwo, uprawia się tam: kukurydzę, maniok, bataty, taro, kawę, kakao i trzcinę cukrową.Problemem jest działalność gangów z Chin, Rosji, Japonii i Korei Południowej, które zajmują się praniem brudnych pieniędzy, handlem narkotykami, hazardem, prostytucją oraz przemytem ludzi.
Demografia.
Populacja wyspy w lipcu 2008 wynosiła ok. 175,9 tys. osób. Zamieszkują tu następujące grupy etniczne: Mikronezyjczycy Czamorro (ludność rdzenna) 37,1%, Filipińczycy 26,3%, biali 6,5%, inni 30,1%. Dominującą religią jest katolicyzm (85%).
Języki, którymi posługują się mieszkańcy wyspy, to: angielski 38,3%, czamorro 22,2%, filipiński 22,2%, inne 17,8%.
Religia.
Struktura religijna kraju w 2010 roku według "Pew Research Center":
Kultura.
Pomimo dominacji katolicyzmu zachowały się jeszcze tradycyjne wierzenia i tabu. Podczas świąt często zakładane są tradycyjne maski ludu Chamorro. Atrakcją kulinarną wyspy jest potrawka z latających lisów, endemicznego gatunku nietoperzy ("Pteropus mariannus").
Turystyka.
Miejsca na wyspie, które warte są zwiedzania, to m.in.: Agana (stolica terytorium), Centrum Badawcze Regionu Mikronezji ("Micronesian Area Research Center"), Plaza de España, Puntan dos Amantes, Lanchon Antigo, Merizo, Inarajan, Umatac.

</doc>
<doc id="81888" url="https://pl.wikipedia.org/wiki?curid=81888" title="Konrad II Garbaty">
Konrad II Garbaty

Konrad II Garbaty (ur. 1260-1265, zm. 11 października 1304) – książę ścinawski w latach 1278-1284 i żagański 1284-1304.
Życiorys.
Konrad był drugim pod względem starszeństwa synem Konrada I głogowskiego i Salomei Odonicówny. Przydomek księcia pojawia się już w kronikach z epoki i prawdopodobnie stał się przyczyną przeznaczenia Konrada do kariery duchownej. Pomimo tego uczestniczył w podziale ojcowizny w 1278 roku, kiedy otrzymał księstwo ze stolicą w Ścinawie. Konrad II księciem ścinawskim był tylko przez sześć lat, bowiem w 1284 roku nastąpiła zaskakująca zamiana księstwami z młodszym bratem Przemkiem. Przyczyną tego kroku mogły być naciski księcia wrocławskiego Henryka IV Probusa, który wolał mieć u swoich granic bardziej uległego Przemka.
Po raz pierwszy Konrad II pojawił się w źródłach przy okazji uroczystości kanonizacji swojej prababki Jadwigi Merańskiej, w której uczestniczył w 1267 roku jako kilkuletnie dziecko. Dziesięć lat później uczestniczył w przegranej kampanii swojego starszego brata Henryka III Głogowczyka zakończonej bitwą pod Stolcem 24 kwietnia 1277 roku.
Wkrótce po tych wydarzeniach Konrad został wysłany do Włoch (Bolonii) na studia, dzięki którym miał osiągnąć wiedzę niezbędną do objęcia ważnych stanowisk kościelnych. Na czas jego nieobecności opiekę nad księstwem ściniawskim przejął Henryk IV Probus. Kiedy jednak Konrad II powrócił w 1280 roku do kraju książę wrocławski odmówił zwrócenia mu księstwa. Dopiero rok później na skutek nacisków biskupa wrocławskiego Tomasza II i po uznaniu swojej zwierzchności Henryk IV zwrócił Ścinawę Konradowi.
Po powrocie do kraju Konrad objął również pierwsze stanowiska kościelne. Najpierw od ok. 1281 roku został prepozytem lubuskim, od 1287 roku dzięki pomocy biskupa Tomasza II objął stanowisko prepozyta wrocławskiego. W 1292 roku był jednym z kandydatów na biskupa wrocławskiego, jednak z powodu oporu kapituły, wybór padł na Jana Romkę.
Bardzo różnie układały się stosunki Konrada z Henrykiem III Głogowczykiem. Początkowo między braćmi nie dochodziło do żadnych zadrażnień. Widzimy to m.in. we wspólnym wystąpieniu Konrada i Henryka z pretensjami do spadku po zmarłym tragicznie w bitwie pod Siewierzem Przemku (ziemie jego zostały zagarnięte przez Probusa z tytułu zwierzchności), czy poparciu udzielonym przez Konrada w rozmowach Henryka z Przemysłem II Wielkopolskim, czy jego późniejszych wojnach z Henrykiem V Brzuchatym. Dobre stosunki zostały zerwane w 1296 roku, kiedy Konrad II korzystając z zaangażowanie Henryka III w Wielkopolsce przyłączył się do wojującego z bratem księcia jaworskiego Bolka I. Rodzący się wtedy konflikt zażegnano rok później na wiecu w Zwanowicach, gdzie Henryk III potwierdził przynależność Lubina i Wińska z dzielnicy ściniawskiej do Konrada II.
5 marca 1299 roku przed Konrad II otworzyła się wielka szansa rozpoczęcie wspaniałej kariery kościelnej. Dzięki wstawiennictwu szwagra Albrechta II hrabiego Gorycji, kapituła akwilejska wybrała go na stanowisko patriarchy. Książę żagański nie dotarł jednakże do swojej nowej diecezji zatrzymując się w połowie drogi w Wiedniu, gdyż jak mówi „Kronika książąt polskich”: tam dokąd zmierza „mają tylko wino, a nie ma przyrządzonego z pszenicy piwa, na którym wychował się od dzieciństwa”. Oczywiście sensacyjny ten powód, nie był głównym powodem powrotu Konrada do kraju. Tym właściwym było nie zatwierdzenie jego kandydatury przez papieża Bonifacego VIII.
Powrót Konrada II do księstwa żagańskiego zaskoczył Henryka III Głogowczyka, który tymczasem na dobre zadomowił się we włościach brata. Henryk nie przebierający w swoim życiu w środkach i tym razem zdecydował się na uwięzienie konkurenta. Nie trafił jednak dobrze z pomysłem, gdyż za Konradem opowiedziało się rycerstwo żagańskie, książę jaworski Bolko I, oraz biskup wrocławski (który zdecydował się nawet do sięgnięcia do największej broni: klątwy na Henryka III i interdyktu na kraj). Ostatecznie Konrad II odzyskał wolność i księstwa, jednak stosunki między braćmi już do końca życia były bardzo napięte.
Konrad II Garbaty zmarł 11 października 1304 roku i został pochowany w klasztorze Cystersów w Lubiążu. Dopiero wtedy Henryk III Głogowczyk mógł połączyć księstwo żagańskie ze swoją dziedziną.

</doc>
<doc id="81895" url="https://pl.wikipedia.org/wiki?curid=81895" title="Anyż">
Anyż



</doc>
<doc id="81903" url="https://pl.wikipedia.org/wiki?curid=81903" title="Dziesięciotysięcznik">
Dziesięciotysięcznik

Dziesięciotysięcznik – nieformalne określenie statku towarowego o nośności około 10 000 ton (DWT). Określano tak przede wszystkim pierwsze zaprojektowane i zbudowane w Polsce jednostki tej wielkości, należące do serii 41 drobnicowców motorowych typów B 54 i B 454, budowane w polskich stoczniach w latach 50. i 60. XX w., według projektów zespołu prof. Witolda Urbanowicza. Budowa dziesięciotysięczników stała się ważnym symbolicznym etapem rozwoju polskiego przemysłu stoczniowego, wykorzystywanym w ówczesnej propagandzie przez władze. Statki typu B-54 w ciągu kilku lat poniosły polską banderę do portów wszystkich pięciu kontynentów.
Wstęp.
Pierwszy statek z serii, m/s „Marceli Nowotko”, zwodowany został w Stoczni Gdańskiej 15 listopada 1955, a budowę ukończono 31 października 1956 r. Kolejnymi statkami typu B 54 zbudowanymi dla polskiego armatora, w stoczniach Gdańskiej i Szczecińskiej, były: „Bolesław Bierut”, „Stefan Okrzeja”, „Kapitan Kosko”, „Florian Ceynowa”, „Generał Sikorski”, „Reymont”, „Fryderyk Chopin”, „Jan Matejko”, „Adolf Warski”, „Emilia Plater”, „Janek Krasicki”, „Ludwik Solski”, „Pekin”, „Hanoi”, „Djakarta”, „Phenian”, „Hanka Sawicka”, „Lelewel”, „Konopnicka”, nadto typu B 454: „Andrzej Strug” i „Władysław Broniewski”. Pływały one we flocie Polskich Linii Oceanicznych (PLO), a „Konopnicka” i „Reymont” były czarterowane przez Chipolbrok.
W okresie od maja 1958 do 1963 roku w stoczniach w Gdańsku i Szczecinie wybudowano w sumie piętnaście statków typu B-54 na eksport.
W stoczni w Gdańsku zbudowano:
W stoczni w Szczecinie zbudowano 2 statki dla ZSRR: „Divnogorsk” i „Mednogorsk”.
Ponadto w stoczni szczecińskiej zbudowano 6 jednostek typu B-454, z których dwie trafiły do PLO, a cztery na eksport do Chin i Indonezji. Kilka dalszych statków obu typów zostało sprzedanych za granicę po okresie eksploatacji w Polsce, w latach 80.
Dwa statki typu B-54 – m/s „Rhin” i m/s „Rhône” – trafiły pod banderę Szwajcarii (kraju, który posiada największą flotę pełnomorskich statków handlowych, nie mając w ogóle dostępu do morza). M/s „Rhône” miał początkowo trafić pod banderę Francji, jako m/s „Charles L. D.” 
Jedynym statkiem typu B-54, jaki służył pod banderą Czechosłowacji, był m/s „Orlik” (dawniej chiński „Hoping Wu Shi”, a wcześniej m/s „Fryderyk Chopin”). Nim został sprzedany, zdążył w barwach PLO otworzyć regularny serwis żeglugowy tego armatora do portów Ameryki Płn.
Jedynym statkiem typu B-54, pomierzonym jako ochronnopokładowiec zamknięty (z nośnością przekraczającą 11.000 dwt), została w 1963 roku m/s „Konopnicka”, (dawniej m/s „Maria Konopnicka”), odbudowana po tragicznym 
pożarze 13 grudnia 1961 roku, w którym zginęły aż 22 osoby. Sprzedana za granicę po wielu latach służby w 1979, ostatecznie spłonęła do szczętu 30 października 1980 (jako chiński „Yixing”).
Dwa jedyne statki typu B-454, jakie trafiły pod polską banderę, to motorowce „Andrzej Strug” i „Władysław Broniewski” (trzeci „Henryk Jendza” ostatecznie bezpośrednio po ukończeniu w 1965 został sprzedany do Chin, jako „Qianjin”).
Ostatnie dwa statki typu B-54 opuściły flotę PLO w roku 1986. Były to motorowce „Jan Matejko” i „Phenian”.
W 1967 roku, podczas tzw. wojny sześciodniowej, na Wielkim Jeziorze Gorzkim zablokowane zostały na osiem lat liczne statki handlowe kilku bander. Wśród nich znalazły się m.in. dwa „dziesięciotysięczniki” typu B-54: „Bolesław Bierut” i „Djakarta”. Załogi tej jeziorowej floty zorganizowały m.in. w olimpijskim roku 1968 własne igrzyska. Długi postój bez właściwej konserwacji spowodował duże zużycie statków i po uwolnieniu z wód Wielkiego Jeziora Gorzkiego zostały sprzedane w 1975 do Grecji. „Djakarta” zatonęła 30 marca 1981 roku (jako „Manina III”). „Bierut” pływał jako „Fay III”.
Groźne przygody miewały „dziesięciotysięczniki” w 1979 roku. Najpierw, podczas tzw. „zimy stulecia”, m/s „Władysław Broniewski” (typu B-454) o mały włos byłby przewrócił się wskutek oblodzenia przy falochronie portu w Gdyni, potem (16 kwietnia 1979 roku) wypalił się na Bałtyku m/s „Reymont”, przy czym zginęły dwie osoby z jego załogi. Trzecią ofiarą katastrofy „Reymonta” był jego ostatni kapitan, który odebrał sobie życie wystrzałem z pistoletu wkrótce po usłyszeniu orzeczenia Izby Morskiej w sprawie pożaru, obciążającego go winą za praktyczną utratę tego statku (sprzedanego wkrótce po pożarze na złom do Hiszpanii).

</doc>
<doc id="81909" url="https://pl.wikipedia.org/wiki?curid=81909" title="Franciszek Macharski">
Franciszek Macharski

Franciszek Antoni Macharski (ur. 20 maja 1927 w Krakowie, zm. 2 sierpnia 2016 tamże) – polski duchowny rzymskokatolicki, doktor nauk teologicznych, rektor Wyższego Seminarium Duchownego Archidiecezji Krakowskiej w latach 1970–1978, arcybiskup metropolita krakowski w latach 1979–2005, kardynał prezbiter od 1979, zastępca przewodniczącego Konferencji Episkopatu Polski w latach 1979–1994, od 2005 arcybiskup senior archidiecezji krakowskiej.
Życiorys.
Młodość i wykształcenie.
Urodził się 20 maja 1927 w Krakowie. Był spokrewniony z kardynałem Albinem Dunajewskim. W 1939 został przyjęty do Państwowego Gimnazjum im. Jana III Sobieskiego w Krakowie. W czasie okupacji pobierał nauki w Szkole Handlowej oraz na tajnych kompletach gimnazjalnych. Ponadto od 1943 do 1945 pracował fizycznie w Generalnej Dyrekcji Monopoli. Maturę zdał po zakończeniu II wojny światowej.
W latach 1945–1950 studiował w Wyższym Seminarium Duchownym Archidiecezji Krakowskiej. Święceń prezbiteratu udzielił mu 2 kwietnia 1950 w bazylice św. Franciszka z Asyżu w Krakowie kardynał Adam Stefan Sapieha, arcybiskup metropolita krakowski. Odbył studia na Wydziale Teologicznym Uniwersytetu Jagiellońskiego. W 1951 uzyskał magisterium.
W związku z odmową współpracy ze Służbą Bezpieczeństwa na początku lat 50. nie wydano mu paszportu. Na dalsze studia do szwajcarskiego Fryburga wyjechał w 1956. Ukończył je w 1961 ze stopniem doktora teologii pastoralnej na podstawie dysertacji "Duszpasterstwo we współczesnym Kościele".
Od młodości był związany z dominikanami, został tercjarzem dominikańskim, przyjmując imię Jacek.
Prezbiter.
W latach 1950–1956 pracował jako wikariusz w parafii Świętych Szymona i Judy Tadeusza w Kozach koło Bielska-Białej. W archidiecezji krakowskiej w 1964 był członkiem Komisji ds. Prasy i Publikacji Katolickiej, następnie w latach 1965–1974 członkiem Komisji Liturgicznej, od 1971 do 1973 członkiem Rady Kapłańskiej, a w 1974 członkiem Komitetu Roku Świętego. W latach 1972–1979 pełnił funkcję przewodniczącego Komisji Synodu Archidiecezji Krakowskiej ds. Pastoralno-Socjologicznych. W latach 1977–1978 piastował godność kanonika Krakowskiej Kapituły Metropolitarnej.
W latach 1961–1962 pełnił funkcję ojca duchownego w krakowskim seminarium duchownym. Od 1962 do 1978 był wykładowcą teologii pastoralnej i homiletyki na Papieskim Wydziale Teologicznym w Krakowie oraz w seminariach krakowskim i częstochowskim, które miało swoją siedzibę w Krakowie. W latach 1965–1970 zajmował stanowisko adiunkta teologii pastoralnej w Akademii Teologii Katolickiej w Warszawie. W latach 1970–1978 sprawował urząd rektora krakowskiego seminarium. Czynnie przeciwstawiał się komunistycznej władzy, organizując przemarsze kleryków w centrum miasta. W latach 1963–1965 pełnił funkcję sekretarza generalnego Polskiego Towarzystwa Teologicznego z siedzibą w Krakowie.
W Episkopacie Polski w latach 1966–1978 był sekretarzem Komisji ds. Apostolstwa Świeckich. Ponadto w latach 1970–1978 należał do Komisji ds. Seminariów Duchownych, a w latach 1976–1978 Komisji Iustitia et Pax. W 1975 został członkiem Komisji ds. Duszpasterstwa Ogólnego. W 1971 był audytorem na Synodzie Biskupów w Rzymie.
Biskup.
30 grudnia 1978 papież Jan Paweł II prekonizował go swoim następcą na urzędzie arcybiskupa metropolity krakowskiego. Święcenia biskupie otrzymał 6 stycznia 1979 w bazylice św. Piotra w Rzymie. Udzielił mu ich Jan Paweł II z towarzyszeniem biskupów pomocniczych krakowskich: Juliana Groblickiego i Stanisława Smoleńskiego. W trakcie ceremonii został mu nałożony paliusz metropolitalny. Ingres do katedry na Wawelu odbył 28 stycznia 1979. Jako dewizę biskupią przyjął słowa: „"Jesu, in Te confido"” ("Jezu, ufam Tobie"). W 1981 po ustanowieniu Papieskiej Akademii Teologicznej w Krakowie objął urząd wielkiego kanclerza uczelni. W 1981, po zamachu na papieża Jana Pawła II, poparł organizację Białego Marszu w Krakowie, wyrażającego solidarność z ciężko rannym papieżem. Wspierał „Solidarność”, w czasie stanu wojennego w latach 1981–1983 w ramach Arcybiskupiego Komitetu Pomocy Więźniom i Internowanym zabiegał o prawa internowanych i ich rodzin. Po Sierpniu 1980 został współprzewodniczącym reaktywowanej Komisji Wspólnej Rządu i Episkopatu.
W 2005, po śmierci Jana Pawła II, wraz z wiernymi czuwał pod papieskim oknem Pałacu Biskupiego w Krakowie. Przyczynił się do wybudowania bazyliki i rozbudowy sanktuarium Bożego Miłosierdzia w Krakowie-Łagiewnikach oraz powstania Centrum Dialogu i Modlitwy w Oświęcimiu. Reaktywował, a następnie rozbudował archidiecezjalną Caritas. W czasie posługi biskupiej powstawały domy samotnej matki, rodzinne domy dziecka, zakłady opiekuńczo-lecznicze, poradnie psychologiczne i schroniska dla bezdomnych. Wielokrotnie apelował do diecezjan o pomoc dla potrzebujących. Założył katolickie tygodniki: krakowską edycję „Gościa Niedzielnego” i „Źródło”, a także diecezjalne Radio Mariackie (następnie Radio Plus). Przyczynił się do transmitowania w każdy piątek mszy dla chorych na antenie Telewizji Kraków.
W 2002, w związku z ukończeniem 75 lat, zgodnie z przepisami oddał się do dyspozycji papieża, jednakże Jan Paweł II zlecił mu dalsze sprawowanie urzędu arcybiskupa krakowskiego. 3 czerwca 2005 papież Benedykt XVI przyjął jego rezygnację. Do 27 sierpnia 2005 pełnił funkcję administratora archidiecezji. Po ustąpieniu z urzędu zamieszkał w klasztorze sióstr albertynek w Krakowie.
W ramach prac Konferencji Episkopatu Polski w latach 1979–1994 był zastępcą przewodniczącego, w 1981 po śmierci prymasa Stefana Wyszyńskiego pełnił obowiązki przewodniczącego. Należał do Rady Stałej. Pełnił funkcję przewodniczącego Komisji ds. Nauki Katolickiej, Komisji ds. Apostolstwa Świeckich, Zespołu ds. Stypendiów Naukowych i Językowych. Uczestniczył w synodach biskupów polskich, które odbyły się w latach 1980, 1983, 1987 i 1991.
Kreowany kardynałem prezbiterem został na konsystorzu 30 czerwca 1979. Jako kościół tytularny przydzielono mu bazylikę św. Jana w Łacińskiej Bramie. 8 lipca 1979 odbył kardynalski ingres do katedry na Wawelu. Należał do watykańskich kongregacji: ds. Biskupów, ds. Duchowieństwa, ds. Instytutów Życia Konsekrowanego i Stowarzyszeń Życia Apostolskiego oraz ds. Wychowania Katolickiego. Należał również do II sekcji Sekretariatu Stanu, Stałej Rady Kardynałów i Biskupów oraz Sekretariatu dla Niewierzących.
Konsekrował 9 biskupów, a także asystował podczas sakr 19 biskupów. W kwietniu 2005 brał udział w konklawe, na którym wybrano na papieża Benedykta XVI. 20 maja 2007, w dniu ukończenia 80 lat, utracił prawo wyboru papieża w konklawe.
Został członkiem Społecznego Komitetu Odnowy Zabytków Krakowa (SKOZK) i Związku Podhalan w Północnej Ameryce. Należał do grona założycieli Stowarzyszenia Siemacha i otrzymał tytuł honorowego członka tej organizacji.
W 2006 objął funkcję kapelana stanowego Rycerzy Kolumba w Polsce, a w 2009 kapelana Wielkiego Krzyża Kościelnego OSLJ Zakonu św. Łazarza.
Zmarł 2 sierpnia 2016 w Szpitalu Uniwersyteckim w Krakowie, gdzie przebywał od czerwca po odniesieniu obrażeń spowodowanych upadkiem. Na kilka dni przed śmiercią (28 lipca) odwiedził go w szpitalu papież Franciszek, który w tym czasie uczestniczył w odbywających się w Polsce Światowych Dniach Młodzieży. 5 sierpnia 2016 został pochowany w katedrze na Wawelu, w krypcie biskupiej pod konfesją św. Stanisława.
Odznaczenia, wyróżnienia, upamiętnienie.
Postanowieniem prezydenta Polski Bronisława Komorowskiego z 17 lutego 2014 został odznaczony Krzyżem Wielkim Orderu Odrodzenia Polski. W 2000 otrzymał Wielki Krzyż Zasługi z Gwiazdą Orderu Zasługi Republiki Federalnej Niemiec, a w 2007 Order Oficera Legii Honorowej. W 1993 przyznano mu tytuł baliwa Wielkiego Krzyża Honoru i Dewocji Zakonu Kawalerów Maltańskich.
Przyznano mu tytuł honorowego obywatela: Wieliczki (1995), Świątnik Górnych (1997), Mszany Dolnej (2000), gminy Mszana Dolna (2000), gminy Niedźwiedź (2000), Nowego Targu (2000), Wadowic (2001), Jordanowa (2002), gminy Zabierzów (2002), Chrzanowa (2004), Trzebini (2004), gminy Chełmek (2004), Libiąża (2004). W 2005, jako pierwszy w historii, został uhonorowany Odznaką „Honoris Gratia”, przyznawaną zarządzeniem prezydenta Krakowa, zaś w 2015 Rada Miasta Krakowa odznaczyła go srebrnym medalem Cracoviae Merenti. Ponadto w 2011 otrzymał Złoty Medal Honorowy za Zasługi dla Województwa Małopolskiego.
Nadano mu tytuł doktora honoris causa: Fu Jen Catholic University w Tajpej na Tajwanie (1989), Adamson University w Manili na Filipinach (1989), Akademii Teologii Katolickiej w Warszawie (1992), Papieskiej Akademii Teologicznej w Krakowie (2000), Uniwersytetu Jagiellońskiego (2000) i Katolickiego Uniwersytetu im. Pétera Pázmánya w Budapeszcie na Węgrzech (2002). Został członkiem honorowym Polskiej Akademii Umiejętności.
Ponadto został wyróżniony Medalem św. Brata Alberta (1997), Orderem Uśmiechu (1998), tytułem Małopolanina Roku 2000 przyznanym przez Stowarzyszenie Gmin i Powiatów Małopolski, godnością Wybitnej Osobistości Pracy Organicznej i Złotym Hipolitem (2005), nagrodą „Świadek Historii” przyznaną przez Instytut Pamięci Narodowej (2012), złotą odznaką Zasłużony dla NSZZ „Solidarność” (2015) i orderem Ecce Homo (2015).
W 2016 jego imieniem nazwano Środowiskowy Dom Samopomocy Fundacji im. Brata Alberta w Radwanowicach, a w 2017 most w Krakowie na Wiśle w ciągu trasy S7.
Poświęcone mu tablice pamiątkowe umieszczono w parafiach Najświętszego Serca Pana Jezusa w Nowym Targu, św. Jana Kantego w Jaworznie-Niedzieliskach i w krużgankach klasztoru Augustianów w Krakowie, a przy kościele Matki Bożej Pocieszenia w Krakowie ustawiono ławeczkę z jego figurą.

</doc>
<doc id="81911" url="https://pl.wikipedia.org/wiki?curid=81911" title="Angelo Sodano">
Angelo Sodano

Angelo Sodano (ur. 23 listopada 1927 w Isola d’Asti, zm. 27 maja 2022 w Rzymie) – włoski duchowny rzymskokatolicki, doktor teologii i prawa kanonicznego, dyplomata watykański, arcybiskup, nuncjusz apostolski w Chile w latach 1978–1988, kardynał od 1991 (najpierw w stopniu prezbitera, w 1994 promowany do stopnia biskupa), sekretarz stanu Stolicy Apostolskiej w latach 1991–2006, dziekan Kolegium Kardynalskiego w latach 2005–2019, od 2019 emerytowany dziekan Kolegium Kardynalskiego.
Życiorys.
Urodził się w Isola d’Asti, w Piemoncie, w północnych Włoszech. Jego ojciec sprawował mandat deputowanego do włoskiego parlamentu.
Angelo Sodano studiował w seminarium w Asti i tamże 23 września 1950 został wyświęcony na kapłana. Uzyskał doktoraty z teologii na Papieskim Uniwersytecie Gregoriańskim i z prawa kanonicznego na Papieskim Uniwersytecie Laterańskim. Ukończył również Papieską Akademię Kościelną (watykańską szkołę dyplomacji).
Pracował w Asti do 1959 jako wykładowca i duszpasterz młodzieży. W 1959 został zaproszony do Watykanu przez arcybiskupa Angela Dell’Acquę. W 1962 już jako dyplomata otrzymał nominację na zagraniczną placówkę, był kolejno sekretarzem nuncjatur w Ekwadorze, Urugwaju, Chile. W 1968 wrócił do Watykanu, gdzie przez prawie 10 lat pracował w Radzie Publicznych Spraw Kościoła. Otrzymał honorowe tytuły nadzwyczajnego tajnego szambelana (1962) i kapelana Jego Świątobliwości (1963).
30 listopada 1977 został mianowany arcybiskupem tytularnym Nova Caesaris i nuncjuszem apostolskim w Chile. Sakrę biskupią przyjął 15 stycznia 1978 w Asti z rąk kardynała Antonia Samore. W maju 1988 przeszedł na stanowisko sekretarza Rady Spraw Publicznych Kościoła, a po reorganizacji Kurii Rzymskiej pełnił funkcję sekretarza sekcji kontaktów z państwami w Sekretariacie Stanu; stał również na czele Papieskiej Komisji ds. Rosji. Reprezentował Watykan na spotkaniach ministrów spraw zagranicznych państw-stron Konferencji Bezpieczeństwa i Współpracy Europejskiej w Wiedniu, Kopenhadze, Nowym Jorku i Paryżu.
Po przejściu kardynała Agostina Casaroliego w stan spoczynku objął 1 grudnia 1990 stanowisko prosekretarza stanu. Po nominacji kardynalskiej (czerwiec 1991) został pełnoprawnym sekretarzem stanu. Wyniesiony do godności kardynała 28 czerwca 1991 przez papieża Jana Pawła II, otrzymał tytuł prezbitera S. Maria Nuova. Wielokrotnie reprezentował papieża na uroczystościach religijnych i rocznicowych w charakterze legata lub specjalnego wysłannika, m.in. na uroczystościach 1000-lecia archidiecezji gnieźnieńskiej w marcu 2000. Pełnił funkcję prezydenta-delegata na IV konferencji generalnej Episkopatów Latynoamerykańskich w Santo Domingo (Dominikana) w październiku 1992. W styczniu 1994 został promowany na kardynała biskupa, otrzymał podmiejską stolicę biskupią Albano.
W 1997 r. jako wysłannik papieża Jana Pawła II przewodniczył uroczystościom pogrzebowym Matki Teresy z Kalkuty.
Wraz ze śmiercią Jana Pawła II (2 kwietnia 2005) utracił stanowisko sekretarza stanu, ale został ponownie mianowany przez kolejnego papieża Benedykta XVI. Przed konklawe w 2005 wymieniany był jako jeden z papabili. 27 kwietnia 2005 został dziekanem kolegium kardynalskiego i trzy dni później otrzymał związaną z tym stanowiskiem podmiejską diecezję Ostii (kardynałem biskupem Ostii był przed wyborem na papieża Joseph Ratzinger). 21 grudnia 2019 zakończył decyzją Franciszka pełnić funkcję dziekana kolegium kardynalskiego i odtąd nosi tytuł emerytowanego dziekana kolegium kardynalskiego.
22 czerwca 2006 papież Benedykt XVI przyjął rezygnację kardynała Sodano z funkcji sekretarza stanu (złożoną ze względu na podeszły wiek) i mianował na jego miejsce kardynała Tarcisia Bertone, który objął nowy urząd 15 września 2006. 23 listopada 2007 w związku z ukończeniem 80. roku życia utracił prawo do czynnego udziału w przyszłym konklawe.
18 kwietnia 2010 jako osobisty wysłannik papieża Benedykta XVI miał przewodniczyć uroczystościom pogrzebowym polskiej pary prezydenckiej Lecha i Marii Kaczyńskich. Jednak jego przylot został odwołany z powodu obecności wulkanicznego pyłu nad Europą.
21 grudnia 2019 papież Franciszek przyjął rezygnację kardynała Sodano z funkcji dziekana Kolegium Kardynalskiego. Jego następca – kardynał Giovanni Battista Re – został wybrany po raz pierwszy według nowych zasad na 5-letnią kadencję z możliwością jej przedłużenia.
Zmarł 27 maja 2022 w rzymskiej klinice z powodu choroby COVID-19. Uroczystości pogrzebowe odbyły się 31 maja 2022 w bazylice św. Piotra na Watykanie. 1 czerwca 2022 został pochowany w katedrze w Asti.
Odznaczenia i tytuły.
Został odznaczony m.in. Orderem Zasługi Republiki Włoskiej, Krzyżem Wielkim Orderu Zasługi Rzeczypospolitej Polskiej (2006), Orderem Annuncjaty (2002) oraz słowackim Orderem Podwójnego Białego Krzyża I klasy (1997).
W 2003 został mianowany doktorem honoris causa Uniwersytetu Kardynała Stefana Wyszyńskiego.

</doc>
<doc id="81916" url="https://pl.wikipedia.org/wiki?curid=81916" title="Prasa">
Prasa



</doc>
<doc id="81918" url="https://pl.wikipedia.org/wiki?curid=81918" title="Deep Junior">
Deep Junior

Deep Junior – program szachowy (tzw. "silnik") działający na komputerach wieloprocesorowych. W sprzedaży dostępne są także wersje przeznaczone dla komputerów osobistych (pod nazwą Junior). Cechuje go ofensywny styl gry. Produkt firmy "ChessBase".
W 2002 i 2004 r. program dwukrotnie zwyciężył w mistrzostwach świata komputerów.

</doc>
<doc id="81921" url="https://pl.wikipedia.org/wiki?curid=81921" title="Edytor CSS">
Edytor CSS

Edytor stylów CSS – program wspomagający tworzenie kaskadowych arkuszy stylów CSS.
Style CSS, podobnie jak HTML, są czystym tekstem interpretowanym przez przeglądarki internetowe. Można je tworzyć nawet w najprostszym edytorze tekstów, jak choćby Notatniku. Jednak dobrze zaprojektowane edytory znacznie przyspieszają tworzenie stylów, a przede wszystkim minimalizują ryzyko popełnienia błędu.
Obecnie dysponujemy dwiema klasami edytorów stylów. Pierwszą stanowią narzędzia wbudowane w tekstowe edytory HTML (przykładem jest choćby polski Pajączek). Drugą klasę reprezentują samodzielne programy.
W rozwijanych obecnie edytorach dominuje procedura tworzenia zewnętrznych arkuszy stylów — najwygodniejszej i najczęściej stosowanej techniki dołączania stylów do witryny internetowej. Polega to na wybieraniu selektorów z dostępnej listy, a następnie przypisywaniu im kolejnych par cech-wartości. Po zdefiniowaniu całego zestawu arkusz jest zapisywany na dysku jako plik z rozszerzeniem .css i może służyć jako zewnętrzny arkusz stylów.
Typowe cechy edytora stylów CSS:
Poszczególne edytory stylów zawierają wszystkie wymienione cechy lub tylko ich część – różnią się też zakresem obsługi selektorów zdefiniowanych w specyfikacji CSS, np. nie wszystkie obsługują selektory dziecka, selektory atrybutu czy pseudoklasy.
Do najpopularniejszych edytorów stylów w środowisku Windows należą:
W środowisku OS X jednym z najlepszych edytorów stylów CSS jest CSSEdit.

</doc>
<doc id="81922" url="https://pl.wikipedia.org/wiki?curid=81922" title="Obrona sycylijska">
Obrona sycylijska

Obrona sycylijska – otwarcie szachowe rozpoczynające się posunięciami:
Debiut ten jest najpopularniejszą i dającą najlepsze efekty odpowiedzią na pierwszy ruch białych 1. e4. Statystycznie skuteczniejszym otwarciem dla białych jest 1. d4, gdyż obrona (sycylijska) przed 1. e4 ma wysoki wskaźnik skuteczności. W czasopiśmie „New in Chess” (w roczniku wydanym w roku 2000) podano, że w grach z jego bazy danych białe wygrały 56,1% partii (z 296 200), zaczynając od 1. d4, a przy rozpoczęciu od 1. e4 było to 54,1% partii (z 349 855), głównie dzięki obronie sycylijskiej (52,3% wygranych przez białe ze 145 996 rozgrywek).
Jest to debiut półotwarty. W klasyfikacji encyklopedii otwarć szachowych jest oznaczony kodami ECO B20–B99.

</doc>
<doc id="81923" url="https://pl.wikipedia.org/wiki?curid=81923" title="Edytor stylów CSS">
Edytor stylów CSS



</doc>
<doc id="81927" url="https://pl.wikipedia.org/wiki?curid=81927" title="Carl Gustav Jakob Jacobi">
Carl Gustav Jakob Jacobi

Carl Gustav Jakob Jacobi (ur. 10 grudnia 1804 w Poczdamie, zm. 18 lutego 1851 w Berlinie) – niemiecki matematyk, profesor Uniwersytetu Albrechta w Królewcu, współtwórca teorii funkcji eliptycznych, sformułował jedną z wariacyjnych zasad mechaniki – zasadę Jacobiego, wprowadził pojęcie jakobianu; brat fizyka Moritza Hermanna Jacobiego (1801–1874).
Życiorys.
Carl Gustav Jacobi urodził się 10 grudnia 1804 roku w Poczdamie w zamożnej rodzinie żydowskiej. Jego ojciec Simon Jacobi (1772–1832) był bankierem i członkiem rady poczdamskiej gminy żydowskiej. Bratem Carla był Moritz Hermann Jacobi (1801–1874), elektrotechnik i fizyk.
Początkowo nauczał go w domu wuj, a później uczęszczał do gimnazjum w Poczdamie, które ukończył w rok (1816–1817). W 1821 roku osiągnąwszy wiek 16 lat, uprawniający do podjęcia studiów uniwersyteckich, zaczął studiować filozofię, wiedzę o starożytności (niem. "Altertumswissenschaften") i matematykę na uniwersytecie w Berlinie. W 1825 uzyskał stopień doktora i habilitację. Po konwersji na chrześcijaństwo, jako 20-latek był już wykładowcą matematyki na uczelni berlińskiej.
W roku akademickim 1826/27 przeniósł się na Uniwersytet Albrechta w Królewcu, gdzie mógł liczyć na szybszą ścieżkę kariery. W 1827 roku został profesorem nadzwyczajnym matematyki, a dwa lata później profesorem zwyczajnym. W 1843 roku musiał przerwać działalność dydaktyczną z powodu cukrzycy. Zimę 1843/44 spędził w towarzystwie innych matematyków w Rzymie, a następnie, uzyskawszy emeryturę państwową, osiadł w Berlinie. Z uwagi na zły stan zdrowia, wykłady dla studentów prowadził jedynie okazjonalnie. W 1848 roku popadł w problemy finansowe na które złożyły się utrata stypendium, odebranego mu po liberalnej mowie wygłoszonej w kontekście Wiosny Ludów oraz bankructwo firmy rodzinnej, które pozbawiło go majątku. W 1850 roku zaakceptował ofertę pracy na uniwersytecie wiedeńskim, co poprawiło jego sytuację materialną.
Zmarł na grypę i ospę prawdziwą jeszcze przed przeprowadzką do Wiednia – 18 lutego 1851 roku w Berlinie.
Działalność naukowa.
Jacobi, niezależnie od norweskiego matematyka Nielsa Henrika Abela (1802–1829), sformułował teorię funkcji eliptycznych. Zajmował się teorią równań różniczkowych cząstkowych, zwłaszcza równań różniczkowych dynamiki (równanie Hamiltona-Jacobiego). Sformułował jedną z wariacyjnych zasad mechaniki (zasada Jacobiego). Wprowadził pojęcie jakobianu.
Obok pracy naukowej zajmował się dydaktyką – założył pierwsze seminarium matematyczne. Jego uczniami byli m.in. Carl Wilhelm Borchardt (1817–1880), Eduard Heine (1821–1881), Otto Hesse (1811–1874), Friedrich Julius Richelot (1808–1875), Johann Georg Rosenhain (1816–1887) i Philipp Ludwig von Seidel (1821–1896). Razem z astronomem Friedrichem Wilhelmem Besselem (1784–1846) i fizykiem Franzem Ernstem Neumannem (1798–1895) przyczynił się do wypracowania wysokiej pozycji uniwersytetu w Królewcu na polu nauk matematyczno-przyrodniczych.
Publikacje.
Dzieła podane za Neue Deutsche Biographie i Encyclopædia Britannica:
Upamiętnienie.
Jego imieniem nazwano szereg terminów matematycznych:
Na cześć Jacobiego nazwano jedną z planetoid z pasa głównego asteroid – (12040) Jacobi oraz krater księżycowy Jacobi.

</doc>
<doc id="81928" url="https://pl.wikipedia.org/wiki?curid=81928" title="Carl Jacobi">
Carl Jacobi



</doc>
<doc id="81932" url="https://pl.wikipedia.org/wiki?curid=81932" title="Rutan Voyager">
Rutan Voyager

Rutan Voyager – amerykański, dwumiejscowy samolot zaprojektowany przez Burta Rutana w celu pobicia rekordu odległości lotu bez międzylądowania i uzupełniania paliwa w powietrzu.
Historia.
Projekt.
Maszynę zaprojektował Burt Rutan jako samolot mający na celu pobicie rekordu odległości bez międzylądowania i bez uzupełniania paliwa w locie. Rutan zaprojektował samolot, który musiał sprostać wymaganiom, jakim nie podołała jeszcze żadna zbudowana do tej pory na ziemi maszyna. Głównymi elementami, jakie wzięto pod uwagę projektując nowy samolot była jego doskonałość aerodynamiczna, zużycie paliwa na godzinę lotu oraz stosunek masy startowej do masy pustego samolotu. Aby oblecieć ziemię bez lądowania należało zatem zbudować samolot o jak największej doskonałości, lekki i pojemny, aby mógł zabrać na pokład wymaganą ilość paliwa, z silnikami o dostatecznie dużej mocy, aby mogły unieść napełniony paliwem samolot i niewielkim jego zużyciu. Zbudowano samolot o bardzo dużym wydłużeniu skrzydeł z wingletami na końcach, dzięki temu zminimalizowano opory powstające na płatach i uzyskano dużą doskonałość. Zastosowanie układu kaczki pozwoliło przejąć część obciążeń, jakie powstają w locie na przedni płat. Układ z dwoma silnikami, jednym pchającym i drugim ciągnącym, pozwalał podczas lotu, kiedy nie jest potrzebna duża moc, wyłączyć jeden z nich bez stwarzania sytuacji asymetrycznego ciągu. Duża moc silników potrzebna była tylko podczas startu z pełnym obciążeniem paliwem. Dwa boczne kadłuby służyły jako zbiorniki paliwa dodatkowo stabilizując przedni płat, który jest do nich umocowany. Gotowy samolot oblatany został 22 czerwca 1984 roku.
Historia lotów dookoła świata.
Pierwszego lotu dookoła świata dokonały dwa (z czterech, które wystartowały) dwupłatowe samoloty Douglas World Cruiser, które w 1924 roku pokonały 44 333 km w 175 dni. 5 lat później, w 1929 roku, niemiecki sterowiec LZ 127 "Graf Zeppelin" pod dowództwem dr. Hugo Eckenera pokonał trasę liczącą prawie 50 000 km w 21 dni. W 1931 roku, Wiley Post i Harold Gatty na samolocie Lockheed Vega o nazwie własnej "Winnie Mae" pokonali trasę dookoła świata w 8 dni i 15 godzin, lecieli jednak po krótszej, północnej trasie liczącej ok. 25 000 km. Dwa lata później, w 1933 roku, Wiley Post jako pierwszy człowiek na ziemi samotnie poleciał dookoła świata po tej samej trasie liczącej 25 099 km, lecąc ponownie na samolocie "Winnie Mae". Lot trwał 7 dni i 18 godzin. W 1937 roku Amelia Earhart, pierwsza kobieta za sterami samolotu, która pokonała Atlantyk wyruszyła na samolocie Lockheed L-10E Electra w lot dookoła świata. Zamierzała oblecieć glob lecąc wzdłuż równika. Earhart wraz z nawigatorem Fredem Noonanem po 40 dniach podróży zginęli nad Oceanem Spokojnym. Okoliczności ich śmierci nie są do końca wyjaśnione. W 1949 roku Boeing B-50 Superfortress o nazwie "Lucky Lady II" dokonał pierwszego przelotu dookoła świata bez lądowania, uzupełniając paliwo w locie ze zmodyfikowanych do tego celu maszyn Boeing B-29 Superfortress.
Lot.
W niedzielę 14 grudnia 1986 Voyager wystartował z Edwards Air Force Base w Kalifornii do rekordowego lotu. Pilotami byli: brat konstruktora Dick Rutan i Jeana Yeager. Po wejściu pilotów do kabiny, przedstawiciele National Aeronautic Association zakleili właz i pokrywy wlewów paliwa taśmą ze swoimi podpisami, która po wylądowaniu miała stanowić jeden z dowodów odbycia rekordowego lotu. O 8:01 rano czasu lokalnego Voyager ruszył do startu. Niewiele brakowało, aby lot zakończył się w momencie startu. Pod wpływem obciążenia paliwem, końcówki płatów zwisały zaledwie 18 cm nad płytą lotniska. Podczas startu, przez pierwsze kilka metrów podtrzymywane były przez biegnących obok samolotu mechaników, jednak gdy samolot zwiększył prędkość, puszczone końcówki opadły na ziemię i zaczęły o nią trzeć. Uszkodzeniu uległy połączenia skrzydeł z wingletami oraz zdarta warstwa pokrycia płatów na obydwu końcach skrzydeł. Nie przerwano startu i po 4 270 metrach rozbiegu samolot oderwał się od ziemi. W pierwszej fazie lotu samolot eskortowany był przez Burta Rutana, który leciał w samolocie Beechcraft Duchess. Po wystartowaniu, z pokładu Duchessa dokonano oględzin uszkodzonych płatów i podjęto decyzję o oderwaniu wingletów. Początkowo zamierzano tego dokonać przez uderzenie skrzydłem Duchessa w winglet Voyagera, jednak taki manewr stwarzał zbyt wielkie zagrożenie. Po przedyskutowaniu problemu pilot Voyagera Dick Rutan zwiększył prędkość i wykonał ślizg boczny, w wyniku manewru winglet odpadł, operację powtórzono, aby oberwać drugie skrzydełko. Po wykonaniu dwóch pełnych kręgów nad lotniskiem, samolot skierował się nad Pacyfik. Nad Hawajami dokonano powtórnych oględzin końcówek skrzydeł z samolotu, który towarzyszył Voyagerowi w locie nad archipelagiem. Po półtorej doby od startu pojawiło się kolejne niebezpieczeństwo w postaci szalejącego nad oceanem, na północny zachód od Australii tajfunu Merge. Voyager minął tajfun od północy, kierując się ku Filipinom. Nie obyło się bez komplikacji, silne turbulencje powietrza spowodowane bliskością tajfunu zmusiły samolot do wykonania szerokiego zakrętu o 180°. Silne turbulencje poobijały załogę w kokpicie. Pierwotna trasa lotu zakładała przelot nad Australią i południowym Oceanem Indyjskim jednak przelot na północ od tajfunu wymusił zmianę kursu. Minąwszy w połowie trzeciego dnia lotu Filipiny, samolot skierował się prosto na zachód uważając, aby nie wlecieć w strefę obrony powietrznej Wietnamu, z którym nie uzgadniano wcześniej przelotu. Samolot przeleciał nad Półwyspem Malajskim, nad którym również miała być zapewniona eskorta w postaci towarzyszącego samolotu. Nie doszło do tego – urzędnik, przeświadczony, że jest obiektem żartu pilota, twierdzącego że dokonuje lotu dookoła świata bez tankowania, nie zezwolił na start. Voyager minął półwysep, północne obszary Oceanu Indyjskiego, Sri Lankę a 18 grudnia pobił jeden ze swoich pierwszych rekordów – maksymalnej odległości w przelocie otwartym, wynoszący 20 164 km, który ustanowiła załoga Boeinga B-52H Stratofortress w 1962 roku na trasie Okinawa – Madryt. Lot dookoła świata (dystans 40 212 km) zakończył się po 9 dniach, 3 minutach i 44 sekundach – 23 grudnia 1986. Po tym wyczynie maszyna trafiła do amerykańskiego National Air and Space Museum, gdzie znajduje się do dziś.
Konstrukcja.
Voyager jest dwumiejscowym, dwusilnikowym, wolnonośnym dolnopłatem zbudowanym z kompozytów, w układzie kaczki. Płat główny o prostokątnym obrysie w części środkowej i trapezowym w częściach zewnętrznych. Skrzydło jest bardzo elastyczne, posiada możliwość wygięcia swoich końców od maksymalnego w górę do maksymalnego w dół o 9 metrów. Skrzydło o konstrukcji dźwigarowo-skorupowej, laminarnym profilu, wykonane z kompozytów węglowych, zaopatrzone w dwudzielne lotki, klapy i winglety. Usterzenie poziome, które tworzy jednocześnie płat przedni ma równoległoboczny obrys i lekki skos do przodu. Aby zapobiec utracie laminarności płata z powodu np. osiadania szczątków owadów, zamontowano na nim 210 niewielkich turbulizatorów. Maszyna poza kadłubem głównym, w którym zamontowane są dwa silniki, na przodzie i z tyłu kadłuba, mieści również kabinę pilotów. Dwa kadłuby boczne o konstrukcji skorupowej mieszczą zbiorniki paliwa, na ich końcach zamontowano stateczniki pionowe. Napęd stanowią dwa silniki tłokowe Continental O-240 o mocy 97 kW i Continental IOL-200 o mocy 82 kW, napędzające przednie śmigło ciągnące i tylne pchające. W kadłubie znajdują się leżące miejsca dla dwuosobowej załogi.

</doc>
<doc id="81935" url="https://pl.wikipedia.org/wiki?curid=81935" title="Carl Gustaw Jacobi">
Carl Gustaw Jacobi



</doc>
<doc id="81939" url="https://pl.wikipedia.org/wiki?curid=81939" title="Różanka pospolita">
Różanka pospolita

Różanka pospolita, różanka, siekierka, pukas ("Rhodeus sericeus") – gatunek ryby z rodziny karpiowatych. Bywa hodowana w akwariach.
Występowanie.
Europa na zachód od Alp i Pirenejów oraz Azja Mniejsza. Nie występuje w Dalmacji, Grecji, Danii, Skandynawii oraz na Krymie. Introdukowana na Wyspach Brytyjskich.
Występuje w spokojnych rejonach dolnych partii rzek, zatokach o mulistym dnie, starorzeczach, rozlewiskach oraz zarośniętych jeziorach. Występują raczej w ławicach po kilkanaście osobników, nieraz dołączają do ławic ryb innych gatunków występujących w zbiorniku wodnym.
Opis.
Długość 5–8 cm, maksymalnie 11 cm. Ciało mocno wygrzbiecone. Łuski duże, otwór gębowy mały, końcowy, oczy duże. Linia boczna niekompletna, widoczna tylko na pierwszych 5–6 łuskach. Płetwy grzbietowa i odbytowa mają podobny kształt, lecz płetwa grzbietowa jest nieco wyższa.
Grzbiet szarawozielony lub ciemnozielonkawy, boki szarosrebrzyste, brzuch biały często z różowym odcieniem. Łuski mają ciemnoszarą krawędź co tworzy siatkowaty wzór. W tylnej części ciała występuje niebieskozielona smuga w kształcie wąskiego trójkąta o podstawie znajdującej się w środkowej części nasady ogona. Płetwy grzbietowa i odbytowa są szare, ogonowa i płetwy parzyste są czerwone lub jaskrawopomarańczowe. W okresie tarła u samców spodnia część głowy oraz brzuch, a także płetwy grzbietowa i odbytowa stają się jaskrawoczerwone, grzbiet staje się niebieskozielony, opalizujący lub fioletowy, natomiast smuga na bokach staje się bardzo intensywna.
Odżywianie.
Żywi się fitoplanktonem.
Rozród.
Trze się od IV do VI. W tym czasie u samicy wykształca się pokładełko o długości około 5 cm. W czasie tarła samce poszukują małży (skójek lub szczeżui). Po znalezieniu odpowiedniego małża samiec pilnuje go przepędzając inne samce. Gdy pojawi się samica gotowa do złożenia ikry samiec zaczyna krążyć wykonując drgające ruchy i w ten sposób obie ryby podpływają do małża. Gdy samica obejrzy małża zatrzymuje się nad nim, pochyla się głową w dół i wpuszcza jajo do pokładełka, które w tym momencie sztywnieje i prostuje się. Wówczas samica kieruje je do otworu wyrzutowego jamy skrzelowej małża a następnie do jej wnętrza składa kilka jaj, które przytwierdza do płatów skrzelowych małża. Po złożeniu jaj pokładełko natychmiast wiotczeje, samica wyjmuje je i odpływa. W tym momencie samiec wykonując konwulsyjne ruchy wydziela mlecz tuż nad otworem wlotowym skrzeli małża, który zostaje wciągnięty do skrzeli i tam następuje zapłodnienie świeżo złożonych jaj. Wylęg następuje po około 20 dniach. Larwy pozostają we wnętrzu małża przez około 14 dni i opuszczają je dopiero po prawie całkowitym zresorbowaniu woreczka żółtkowego. Różanka trze się kilkukrotnie, tak więc często w jednym małżu można znaleźć jaja i larwy w różnym stopniu rozwoju.
Ochrona.
Na terenie Polski gatunek był objęty ścisłą ochroną gatunkową. Od 2014 r. podlega ochronie częściowej .
Hodowla.
Akwarium średnie lub duże, temperatura nie większa niż 24 °C, wskazana gęsta roślinność, dobrze trzymać w większej grupie, pokarm roślinny i żywy, urozmaicony. W celu rozmnożenia należy umieścić w akwarium małża (skójkę lub szczeżuję) na czystym piasku o głębokości ok. 10 cm. Obecność małża wpływa stymulująco na samczyka, który po pewnym czasie przybiera barwy godowe. Dobrze jest też ustawić akwarium tak, aby do środka docierały promienie słoneczne.

</doc>
<doc id="81940" url="https://pl.wikipedia.org/wiki?curid=81940" title="Marie Ennemond Camille Jordan">
Marie Ennemond Camille Jordan

Marie Ennemond Camille Jordan (ur. 5 stycznia 1838 w Lyonie, zm. 22 stycznia 1922 w Paryżu) – matematyk francuski znany szerzej pod swoim trzecim imieniem jako Camille Jordan.
Dorobek naukowy.
Jordan był jednym ze współtwórców francuskiej szkoły teorii funkcji, od jego nazwiska pochodzą: miara Jordana, twierdzenie Jordana, postać Jordana i krzywa Jordana. Zajmował się też algebrą (m.in. wyjaśnił ideę Évariste’a Galois), teorią grup, której był również aktywnym propagatorem. Jego prace dotyczyły ponadto topologii, analizy matematycznej, równań różniczkowych i krystalografii.
Był wrogiem wszelkiej rozwlekłości – jego prace charakteryzują się dużą precyzją i zwięzłością.
Życiorys.
Studiował matematykę w École Polytechnique i Collège de France w Paryżu, a później w latach 1876–1912 wykładał tam jako profesor. W latach 1885–1921 wydawał czasopismo "Journal des Mathématiques Pures et Appliquées". Był członkiem Francuskiej Akademii Nauk (od 1916 jej prezesem) oraz Petersburskiej Akademii Nauk.
Mimo dobrej sytuacji materialnej (posiadał m.in. hotel na przedmieściach Paryża), prowadził ascetyczny tryb życia. Nie lubił składać wizyt towarzyskich, ani przyjmować gości.

</doc>
<doc id="81941" url="https://pl.wikipedia.org/wiki?curid=81941" title="Camille Jordan">
Camille Jordan



</doc>
<doc id="81943" url="https://pl.wikipedia.org/wiki?curid=81943" title="Fale morskie">
Fale morskie



</doc>
<doc id="81948" url="https://pl.wikipedia.org/wiki?curid=81948" title="Wolna energia">
Wolna energia

Wolna energia (ang. "free energy", zwana też nieprecyzyjnie darmową energią) – ogólne określenie teorii oraz metod rzekomego pozyskiwania energii, które według ich autorów posługują się:
Ze względu na brak oficjalnych potwierdzeń działania urządzeń wolnej energii, samo pojęcie jest często zaliczane do pseudonauki.
Określa się ją często jako nową wersję perpetuum mobile, aczkolwiek większość badaczy traktuje tę dziedzinę jako poszukiwanie nowych, nieodkrytych i potencjalnie bardzo tanich w eksploatacji źródeł energii, jak np. energia próżni. Z założenia takie metody wytwarzania energii mają być szeroko dostępne, bez ograniczeń licencyjnych czy monopoli (stąd określenie „wolna”). Określenie to szybko zostało wykorzystane i zanagramowane przez handlowców sprzedających lub umożliwiających dostęp do alternatywnych źródeł energii do postaci chwytliwego hasła „darmowa energia”.
Kierując się tą ideą, stworzono szereg urządzeń rzekomo produkujących wolną energię o skuteczności niepotwierdzonej przez fizykę. Wolna energia jest także symbolem ruchu wynalazczego działającego na pograniczu nauki i fantazji, zaliczanego przez główny nurt nauki do pseudonauki. Z ruchem wolnej energii związane są teorie spiskowe. Zwolennicy twierdzą, że te urządzenia nie są dostępne komercyjnie, ponieważ badania nad nimi są zwalczane i tłumione przez koncerny paliwowe oraz lobby energii nuklearnej, a rządy nie chcą popierać tego typu źródeł energii, bo załamałoby to rynki finansowe.

</doc>
<doc id="81953" url="https://pl.wikipedia.org/wiki?curid=81953" title="Falowanie">
Falowanie

Falowanie, "fale wodne" – fale powierzchniowe na styku wody i powietrza (Powierzchnia swobodna) lub fale wewnętrzne na styku dwóch warstw wody o różnej gęstości. Oznacza to wszystkie odchylenia poziomu wody z okresami trwającymi od dziesiątek sekundy do godzin (fala przypływu).
Najczęstszą przyczyną falowania jest oddziaływanie poruszającego powietrza (wiatr) z powierzchnią wody.
Wstęp.
Każde niestałe działanie na powierzchnię swobodną wody wywoła na niej falę, może to być kamyk rzucony na taflę wody, łódź poruszająca się po wodzie wywołuje falę dziobową, trzęsienia ziemi lub wybuchy podwodne mogą wywołać tsunami, działanie Księżyca i Słońca wywołuje fale pływowe, wahania ciśnienia atmosferycznego wywołuje sejsze. Jednak największym czynnikiem tworzącym fale na zbiornikach wodnych jest wiatr. Fala po ustaniu wiatru lub innego czynnika ją wywołującego nazywana jest martwą falą.
Falowanie wiatrowe.
Falowanie wiatrowe to uporządkowany, falowy oraz w niewielkim stopniu postępowy ruch przypowierzchniowych warstw wody w zbiornikach wodnych, wywołany wiatrem. Gdy powietrze porusza się względem wody, na styku wody i powietrza dochodzi do turbulentnych zaburzeń zwanych niestabilnością Kelvina-Helmholtza, dochodzi do cyklicznych zmian ciśnienia nad wodą, tworząc fale. Gdy lokalnie woda podnosi się, nad tym miejscem zwiększa się prędkość powietrza, co wywołuje dalszy spadek ciśnienia nad grzbietami (zgodnie z prawem Bernoulliego). Ten z kolei podnosi jeszcze bardziej nierówność, a nadana prędkość ją przesuwa, kształtując grzbiet fali. W dolinie zachodzą zjawiska w odwrotnym kierunku.
Rozmiary falowania (wysokość, długość i okres fali) zależą od:
Czas rozbiegu fali oraz jej prędkość określają minimalną drogę potrzebną do rozbiegu fali, dlatego falowanie ustalone dla wiatru o dużej prędkości może zajść tylko w odpowiednio dużych akwenach i długim czasie wiania wiatru z danego kierunku nad całym obszarem rozbiegu fali.
Wiatr przekazuje energię fali na wodzie gdy prędkość wiatru jest większa od prędkości fali. Minimalna prędkość wiatru wywołującego uporządkowane falowanie jest równa 6,3 m/s. W fali następuje rozpraszanie energii, dlatego dla danej prędkości wiatru istnieje maksymalna wysokość fali, którą może wywołać. Jeżeli wysokość fal nie osiągnęła jeszcze maksymalnych rozmiarów dla danego wiatru falowanie określa się jako nieustalone, gdy fale osiągną maksymalne rozmiary określa się je jako ustalone
W zależności od okresu fali, to jest czasu między kolejnymi szczytami fali, fale oceaniczne można podzielić na:
Parametry fali.
Podstawowymi parametrami fali są:
Prędkość fazowa będąca prędkością ruchu grzbietu fali, zależy od długości fali i głębokości wody, w której rozchodzi się fala. Dla wody głębokiej i średnio głębokiej dobrze przybliża ją wzór:
gdzie:
Dla płytkiej wody prędkość fazową opisuje przybliżenie Boussinesq.
Wysokość i długość fali zależy od takich czynników jak prędkość wiatru, jego stałość, czy głębokość akwenu.
Inne typy falowania.
Oprócz najczęściej spotykanych fal wiatrowych wyróżnia się także inne rodzaje fali, wywoływane przez inne czynniki:

</doc>
<doc id="81956" url="https://pl.wikipedia.org/wiki?curid=81956" title="Piskorz">
Piskorz

Piskorz ("Misgurnus fossilis") – gatunek słodkowodnej ryby z rodziny piskorzowatych (Cobitidae).
Występowanie.
Występuje w Europie od północno-zachodniej Francji po Wołgę. Na południu sięga do Alp, na północy po rzekę Newę. Nie występuje w Skandynawii, na Wyspach Brytyjskich ani na Krymie.
Zamieszkuje wody słabo natlenione, zazwyczaj w zbiornikach o mulistym dnie z wodą stojącą i wolno płynącą, np. w rowach melioracyjnych, kanałach, odnogach rzek, starorzeczach, stawach. Dzień spędza ukryty przy dnie. Przy gwałtownej zmianie ciśnienia pływa tuż przy powierzchni wody.
Opis.
Długość do 30 cm. Podłużne, walcowate ciało, lekko bocznie spłaszczone w tylnej części. Wokół otworu gębowego 10 wąsików (4 na górnej szczęce, 2 w kącikach ust i 4 krótkie na dolnej szczęce). Łuski niewielkie. Płetwy piersiowe u samców nieco dłuższe niż u samic. Płetwa ogonowa zaokrąglona. Potrafi oddychać powietrzem atmosferycznym przy pomocy jelita. Wyjęty z wody wydaje charakterystyczny gwizd, powstający podczas wypuszczania powietrza.
Grzbiet i głowa są brązowe lub brązowoczarne, boki i brzuch żółte lub pomarańczowoczerwone. Wzdłuż boków od oczu do nasady płetwy ogonowej biegnie szeroka, ciemnobrązowa lub czarna smuga, obrzeżona z obu stron ciemnym paskiem. Brzuch pokryty ciemnymi plamkami. Płetwy żółtobrązowe pokryte ciemnymi plamkami.
Odżywianie.
Aktywny w nocy. Żywi się bezkręgowcami (larwy owadów, mięczaki, małe skorupiaki itp.). W trudnych warunkach z trudną dostępnością pożywienia, większość jego diety może stanowić martwa materia organiczna.
Rozród.
Trze się gromadnie w V i VI na płyciznach i rozlewiskach. Samica składa 5000–30000 ziaren ikry, które są przyklejane do roślin wodnych. Świeżo wylęgłe larwy zaopatrzone są w dodatkowe, nitkowatego kształtu skrzela zewnętrzne umieszczone na głowie, zanikają one po kilku dniach, gdy narybek zaczyna samodzielnie żerować.
Piskorze żyjące w rzekach, do których odprowadzane są ścieki z dużych miast charakteryzują się powiększonymi oocytami, co wiąże się z obniżeniem płodności. Wynika to z ilości hormonów, które pojawiają się w ściekach miejskich przez płynące w nich pozostałości po antykoncepcji hormonalnej. 
Ochrona.
Na terenie Polski gatunek ten jest objęty częściową ochroną gatunkową, wcześniej objęty był ochroną ścisłą. Został wpisany do Polskiej czerwonej księgi zwierząt w kategorii NT – gatunki niższego ryzyka, ale bliskie zagrożenia. W klasyfikacji IUCN zaliczony do kategorii LC.

</doc>
<doc id="81962" url="https://pl.wikipedia.org/wiki?curid=81962" title="Kacper Bażanka">
Kacper Bażanka

Kacper Bażanka, Kasper Bażanka (ur. ok. 1680 przypuszczalnie na Podlasiu, zm. 21 stycznia 1726 w Tarnowie) – polski architekt epoki baroku. Specjalizował się w architekturze sakralnej.
Życiorys.
Nie wiadomo dokładnie, kiedy rozpoczął studia w Akademii św. Łukasza w Rzymie ani czyim był uczniem. Pewne jest, że w 1704 roku brał udział w II konkursie klementyńskim, w którym zdobył pierwszą nagrodę. Przez pewien czas kształcił się w pracowni Andrea del Pozzo. Po powrocie do Polski w 1711 roku rozpoczął prace nad największym swoim dziełem – odbudową kościoła i klasztoru Norbertanek w Imbramowicach. Bażanka działał głównie w Krakowie, w kościele św. św. Piotra i Pawła oraz na Wawelu. Ponadto w Krakowie wykonał szereg dzieł, jak domek loretański przy klasztorze Kapucynów oraz kościół Misjonarzy. Pochowany jest w krakowskim kościele pw. św. św. Piotra i Pawła pod ołtarzem św. Michała. 
Bażanka jest twórcą iluzjonistycznych rozwiązań wywodzących się z architektury Francesco Borrominiego, często stosował lustra odbijające światło oraz malowidła iluzjonistyczne.
Podobno cierpiący na padaczkę artysta wypadł w mroźny wieczór nieprzytomny z sań. Nim go odszukano – zamarzł, nie odzyskawszy przytomności.

</doc>
<doc id="82007" url="https://pl.wikipedia.org/wiki?curid=82007" title="Imieniny – styczeń">
Imieniny – styczeń



</doc>
<doc id="82008" url="https://pl.wikipedia.org/wiki?curid=82008" title="Tombolo (geografia)">
Tombolo (geografia)

Tombolo – wąski pas łączący ląd stały z wyspą przybrzeżną albo dwie wyspy z sobą, powstały w wyniku naniesienia piasku i żwiru przez prądy morskie. 
Na jedną wyspę może prowadzić kilka tomboli. 

</doc>
<doc id="82011" url="https://pl.wikipedia.org/wiki?curid=82011" title="Voyager (samolot)">
Voyager (samolot)



</doc>
<doc id="82013" url="https://pl.wikipedia.org/wiki?curid=82013" title="Mikrowirusy">
Mikrowirusy

Mikrowirusy ("Microviridae") – rodzina wirusów charakteryzujących się następującymi cechami:
Przebieg infekcji

</doc>
<doc id="82017" url="https://pl.wikipedia.org/wiki?curid=82017" title="Magnetoopór">
Magnetoopór

Magnetoopór – zjawisko polegające na zmianie oporu materiałów pod wpływem zewnętrznego pola magnetycznego. Praktyczne zastosowanie znalazło w magnetoopornikach.
Istnieje wiele efektów, które można nazwać magnetoopornością. Niektóre występują w materiałach niemagnetycznych metalach i półprzewodnikach i zależą bezpośrednio od pola magnetycznego (magnetooporność geometryczna, oscylacje Shubnikova de Haasa lub powszechna dodatnia magnetooporność w metalach). Inne efekty występujące w metalach magnetycznych, które zależą niebezpośrednio od pola magnetycznego, to magnetorezystancja ujemna w ferromagnetykach lub magnetorezystancja anizotropowa (AMR). Wreszcie w systemach wieloskładnikowych lub wielowarstwowych (np. Magnetyczne złącza tunelowe) można zaobserwować gigantyczną magnetooporność (GMR), magnetooporność tunelową (TMR), kolosalną magnetooporność (CMR) i nadzwyczajną magnetooporność (EMR)
Po raz pierwszy efekt magnetorezystancji został odkryty w 1856 przez Williama Thomsona, znanego również pod tytułem Lorda Kelvina, lecz nie był w stanie zmniejszyć rezystancji elektrycznej czegokolwiek o mniej niż 5%. Dzisiejsze systemy takie jak półmetale czy struktury pierścienia EMR znane są z tego, że potrafią zmienić rezystancję magnetyczną o kilka rzędów wielkości.
Rodzaje magnetooporu.
Istnieje kilka rodzajów efektu magnetorezystancyjnego:
Odkrycie.
W 1856 William Thomson odkrył magnetoopór zwyczajny. Eksperymentował z kawałkami żelaza i odkrył, iż opór zwiększa się gdy prąd elektryczny ma ten sam kierunek przepływu co siły pola magnetycznego i zmniejsza się gdy kierunek prądu zostanie zmieniony o 90° względem kierunku sił magnetycznych. Podczas kolejnych eksperymentów zastąpił żelazo niklem, uzyskując podobny rezultat, ale na większą skalę (efekt był bardziej zauważalny – łatwiejszy do pomiaru). Uzyskany efekt badań nazywany jest magnetooporem anizoopowym (AMR). Ponadto w 2007 roku Albert Fert i Peter Grünberg zostali nagrodzeni nagrodą Nobla za odkrycie gigantycznego magnetooporu.
Magnetoopór geometryczny.
Przykładem oporu magnetycznego związanego z kierunkiem pola magnetycznego i prądem elektrycznym może być efekt zaobserwowany na dysku Corbino. Składa się on z dwóch (oddzielonych od siebie) pierścieni wykonanych z nadprzewodników, między które doprowadzone jest napięcie z baterii. Bez przyłożonego pola magnetycznego, prąd płynie radialnie (najkrótszą drogą) z jednego pierścienia na drugi. Przykładając pole magnetyczne prostopadle do pola powierzchni pierścieni, na płynący prąd zadziała siła Lorentza. W rezultacie ruchliwość przepływających nośników ulegnie zmniejszeniu, a więc rezystancja pomiędzy pierścieniami zwiększy się. Efekt ten zależy nie tylko od wartości przyłożonego pola magnetycznego, ale głównie od wymiarów geometrycznych zastosowanego układu. Stąd nazwa zjawiska magnetooporu geometrycznego. Ludwig Boltzmann jako pierwszy zainteresował się tą kwestią w 1886 roku. Później, w 1911 roku została ona ponownie zbadana przez Orso Mario Corbino.
W prostym modelu, zakładającym, że reakcja na siłę Lorentza jest taka sama, jak w przypadku pola elektrycznego, prędkość nośnika formula_1 jest określona przez:
gdzie formula_3 jest ruchliwością nośników. Wyznaczając równie dla prędkości, otrzymujemy:
Widoczna jest efektywna redukcja ruchliwości nośników z powodu oddziaływania pola magnetycznego B (dla ruchu prostopadłego do tego pola). Prąd elektryczny (proporcjonalny do radialnej składowej prędkości) będzie się zmniejszał wraz ze wzrostem pola magnetycznego, a zatem wzrośnie rezystancja urządzenia. Co ważniejsze, ten scenariusz magnetorezystancyjny zależy znacząco od geometrii urządzenia i linii prądowych.
W półprzewodniku z pojedynczym typem nośnika magnetorezystancja jest proporcjonalna do (1 + ("μB")²) [m2/V·s lub T −1], gdzie "μ" to ruchliwość nośników, a B to indukcja pola magnetycznego [T]. Antymonid indowy, przykład półprzewodnika o wysokiej ruchliwości, może mieć ruchliwość elektronów powyżej 4 T −1 przy 300 K. Tak więc na przykład w polu 0,25 T wzrost magnetooporności wyniósłby 100%.

</doc>
<doc id="82048" url="https://pl.wikipedia.org/wiki?curid=82048" title="Przystanek osobowy">
Przystanek osobowy

Przystanek osobowy (publiczny) – miejsce na szlaku kolejowym odpowiednio przystosowane do obsługi pasażerów, w którym zatrzymują się rozkładowo wyznaczone pociągi pasażerskie, wyłączając postoje dla potrzeb technicznych i pracowniczych.
Wyposażenie przystanku stanowią perony, czasami też wiata lub budynek z poczekalnią i kasą biletową.
Na linii jednotorowej budowany jest zazwyczaj jeden peron, a na linii dwutorowej dwa perony boczne lub jeden wyspowy. Do przystanku nie ma przypisanych semaforów (mogą występować semafory samoczynnej blokady liniowej lub semafory odnoszące się do sąsiednich stacji), zaś pociągi zatrzymują się na torach szlakowych.
Na szlakach w Polsce przystanki oznakowane są za pomocą wskaźnika W 16 informującego maszynistę, iż w odległości równej drodze hamowania znajduje się przystanek, zaś przy końcu peronu ustawiony (zgodnie z zasadami ogólnymi) jest wskaźnik W 4 (prosty biały krzyż na czarnym tle), oznaczający miejsce zatrzymania czoła pociągu.
Przystanek osobowy może być urządzony również z innymi punktami na szlaku, takimi jak:
Tak urządzony posterunek stanowi całość. Nie stosuje się oddzielnych nazw czy pozycji w wewnętrznych rozkładach jazdy.
Posterunek osobowy może być ustanowiony na stacji zamkniętej dla czynności techniczno-ruchowych – najczęściej w takim przypadku jest oznaczany jako „ładownia i przystanek osobowy”, lub „stacja zamknięta”. Przystanek może również być ustanowiony na stacji zlikwidowanej – natomiast w takim przypadku najczęściej jest oznaczany jako „stacja zlikwidowana” lub „przystanek osobowy”.
Na liniach, na których stosuje się wyłącznie kolejową komunikację autobusową, występują „przystanki osobowe w kolejowej komunikacji autobusowej (transport drogowy)”.

</doc>
<doc id="82049" url="https://pl.wikipedia.org/wiki?curid=82049" title="Kosa">
Kosa

Kosa – narzędzie rolnicze służące do ścinania zbóż lub traw, które składa się z wygiętego ostrza zamocowanego na drzewcu.
Historia.
Obecna forma kosy jest rezultatem ewolucji sierpa, wcześniejszego narzędzia rolniczego o podobnej funkcji (różnice polegają na odmiennej długości drzewca oraz znacznie mniejszym wygięciu krzywizny noża i osadzeniu go prawie prostopadle do drzewca; poza tym sierp jest narzędziem obsługiwanym jednorącz, natomiast kosa – oburącz). Wynalezienie kosy przypisuje się Rzymianom. Rzymscy rzemieślnicy wyrabiający kosy nazywani byli "falcarii".
Kosa i sierp są narzędziami znanymi oraz stosowanymi od czasów starożytnych (Ksenofont – "Anabasis"; Hezjod – "Teogonia"), szczególnie we wcześniejszej formie, czyli sierpa. Użycie kosy rozpowszechniło się na Bliskim Wschodzie od około XII/XIII wieku. Podobnie w Polsce, kosa rozpowszechniła się w XIII wieku, natomiast w Europie Zachodniej od XVII wieku. Jej szerokie upowszechnienie wiąże się zapewne z obniżeniem kosztów produkcji stali, surowca stosowanego do masowej produkcji narzędzi. Od 1776 roku zaczęto w Stanach Zjednoczonych stosować kosę z ramą, co ułatwiało układanie pokosów.
Wyrobem kos w Polsce zajmowali się kowale, a od XIX w. narzędzia produkowano w zakładach metalurgicznych w Kośnych Hamrach, Suchedniowie, Serocku, Poznaniu i Krakowie.
Budowa i użytkowanie.
Kosa jest narzędziem składającym się z długiego (0,6–0,8 m) wygiętego noża (kosy), zwanego też klingą, zamocowanego na długim (ok. 1,6–2,0 m) drzewcu (kosisku). Ostrze noża znajduje się po wewnętrznej stronie wygięcia – forma taka ułatwia ścinanie i zagarnianie roślin np.: trawy, zielonek lub zbóż. Drzewce kosy ("kosisko") jest zaopatrzone w uchwyt w pobliżu połowy długości kosiska, zamocowany prostopadle do niego, za który kosa jest trzymana prawą ręką. Lewą ręką kosa jest trzymana w górnej części kosiska, czasami też przez uchwyt. Dodatkowo kosy żniwne zaopatrywane są w elementy zgarniające skoszone zboże takie jak: pałąk (pokryty płótnem do koszenia niskiego zboża) lub tzw. grabki.
Ostrzenie.
Do ostrzenia kos używane są osełki ścierne dawniej wykonywane z piaskowca. Osełki z piaskowca wymagały zwilżania, dlatego kosiarz miał przypiętą do paska tzw. kuskę (pochwę) z wodą, w której w trakcie koszenia nosił osełkę. Początkowo do zwilżania kamienia stosowano oliwę, którą zarzucono na rzecz wody nadającej piaskowcowi cechy pilnika.
Po pewnej liczbie ostrzeń klinga kosy wymaga klepania. W trakcie klepania pocienia się plastycznie materiał na krawędzi, co ułatwia ostrzenie kosy i przedłuża jej eksploatację. Klepanie kosy utwardza krawędź ostrza (tzw. utwardzenie przez zgniot). Do klepania używa się młotka i klepadła. W zależności od regionu używane są klepadła płaskie (zwane „babką”) lub w kształcie ostrego zakończenia młotka. Na babce ostrej kosę klepie się płaską stroną obucha młotka, natomiast na babce płaskiej ostrą stroną młotka. Klepanie kosy wymaga wprawy, gdyż niewłaściwie przeprowadzone powoduje pofalowanie ostrza.
Symbolika.
Kosa (lub sierp) są atrybutami mitologicznych bogów, np. greckiego Kronosa i rzymskiego Saturna.
W heraldyce.
Element kosy w heraldyce:
Kosa jako broń.
. Jest to związane zarówno z formą i przeznaczeniem ostrza, jak i z dostosowaniem uchwytów do wielokrotnego, powtarzalnego wykonywania charakterystycznego, koszącego ruchu. Istnieje natomiast wariant kosy specjalnie przygotowany jako narzędzie do walki.

</doc>
<doc id="82050" url="https://pl.wikipedia.org/wiki?curid=82050" title="Kosa (geografia)">
Kosa (geografia)

Kosa, szpyrk lub szperk (od kaszubskiej nazwy Cypla Rewskiego) – półwysep w postaci długiego i wąskiego piaszczystego wału, lekko wynurzonego ponad powierzchnię morza i biegnącego w głąb morza. Powstaje wskutek działania prądów przybrzeżnych, tworzony jest jako przedłużenie linii brzegowej w miejscu, w którym brzeg zmienia kierunek. Jeżeli kosa całkowicie lub częściowo oddziela zamykany akwen od otwartej wody, nazywana jest wówczas mierzeją. 
Przykładami kos są Mierzeja Helska i Cypel Rewski w Polsce i Farewell Spit na Wyspie Południowej Nowej Zelandii.
Odcinek końcowy zbudowany jest głównie z równoległych do siebie wałów burzowych (między którymi występuje obniżenie).

</doc>
<doc id="82085" url="https://pl.wikipedia.org/wiki?curid=82085" title="Imieniny w styczniu">
Imieniny w styczniu



</doc>
<doc id="82087" url="https://pl.wikipedia.org/wiki?curid=82087" title="Ciało (fizyka)">
Ciało (fizyka)

Ciało (ciało fizyczne) – termin z zakresu fizyki i innych dziedzin nauki, oznaczający zbiór cząstek o niezerowej masie spoczynkowej, traktowany jest jako całość. W odróżnieniu od ciała fizycznego posiadającego niezerową masę spoczynkową, zbiór cząstek o masie spoczynkowej zerowej (będący nośnikiem oddziaływań grawitacyjnych lub elektromagnetycznych) stanowi pole fizyczne. Określenie "ciało fizyczne" jest podstawowym pojęciem używanym w definicjach i prawach fizycznych w mechanice klasycznej jak i kwantowej, elektrodynamice i innych. Zastępuje słowa: materia, bryła, organizm, obiekt astronomiczny, przedmiot itp.
Dwa lub więcej ciał tworzy układ fizyczny.

</doc>
<doc id="82094" url="https://pl.wikipedia.org/wiki?curid=82094" title="Kra litosfery">
Kra litosfery



</doc>
<doc id="82102" url="https://pl.wikipedia.org/wiki?curid=82102" title="Kazimierz Jurkiewicz">
Kazimierz Jurkiewicz

Kazimierz Jurkiewicz (ur. 24 marca 1912 w Goraju, zm. 20 stycznia 1985 w Gdyni) – kapitan żeglugi wielkiej, pedagog.
Życiorys.
Był uczestnikiem pierwszego rejsu dookoła świata pod polską banderą (na "Darze Pomorza" w latach 1934-35), później m.in. wieloletnim wykładowcą Państwowej Szkoły Morskiej w Gdyni, dyrektorem szkoły, przewodniczącym Komisji ds. Wyższych Szkół Morskich; przyczynił się do przekształcenia Państwowej Szkoły Morskiej w Wyższą Szkołę Morską (1968, od 2001 Akademia Morska). W latach 1953–1977 był jednocześnie kapitanem "Daru Pomorza". Podczas "Operacji Żagiel" 1976 norweski kapitan K. Thorsen, komendant "Christiana Radicha", uroczyście pożegnał odchodzącego na emeryturę komendanta Jurkiewicza w imieniu wszystkich komendantów statków szkolnych uczestniczących w tej imprezie. Po utworzeniu muzeum Dar Pomorza (1982) został jego pierwszym kustoszem (do końca życia). Został pochowany na Cmentarzu Witomińskim w Gdyni (kwatera 51-25-24).
Jego imię nosi Szkoła Podstawowa nr 39 w Gdyni (przy ul. adm. Unruga).

</doc>
<doc id="82104" url="https://pl.wikipedia.org/wiki?curid=82104" title="Inowirusy">
Inowirusy

Inowirusy – rodzina wirusów, charakteryzujących się następującymi cechami:
Przebieg infekcji

</doc>
<doc id="82123" url="https://pl.wikipedia.org/wiki?curid=82123" title="Mapa fotograficzna">
Mapa fotograficzna



</doc>
<doc id="82153" url="https://pl.wikipedia.org/wiki?curid=82153" title="Twierdzenie Greena">
Twierdzenie Greena

Twierdzenie Greena – twierdzenie analizy matematycznej wiążące pewne całki krzywoliniowe – konkretniej całki okrężne na płaszczyźnie – z całkami podwójnymi. Jest to szczególny przypadek twierdzenia Stokesa, które już nie zawiera warunku płaskości krzywej. Zostało sformułowane przez angielskiego matematyka i fizyka George’a Greena.
Treść twierdzenia.
Jeżeli funkcje formula_1 i formula_2 są klasy formula_3 wewnątrz obszaru regularnego formula_4 krzywa regularna formula_5 jest brzegiem obszaru formula_6 i jest zorientowana dodatnio, to:
Powyższy wzór jest nazywany wzorem Greena.
Aby zaznaczyć, że całka krzywoliniowa jest okrężna (krzywa formula_5 jest zamknięta), używa się także symbolu całki z okręgiem:
Dowód.
Niech formula_6 będzie obszarem ukazanym na rysunku obok. Tak więc formula_11
Wprowadźmy następujące parametryzacje krzywych formula_12
Wówczas formula_17 dla formula_18 formula_19 dla formula_20 oraz formula_21 dla formula_22
Tak więc dla składowej formula_1 pola wektorowego otrzymujemy:
zaś w całce podwójnej z prawej strony równości w tezie bierzemy składnik formula_25
Stosując twierdzenie Newtona-Leibniza, otrzymujemy:
Analogiczne rozumowanie można przeprowadzić dla składowej formula_28
Tak więc lewa i prawa strona równania z tezy są równe.

</doc>
<doc id="82154" url="https://pl.wikipedia.org/wiki?curid=82154" title="Technopolia">
Technopolia

Technopolia (również technopolis) – miasto, którego rozwój oparty jest na tworzeniu i sprzedaży zaawansowanych technologii.
Ich powstanie wiąże się z trzecią rewolucją przemysłową. Główna gałąź przemysłu to przemysł wysokich technologii – high-tech. Obejmuje dziedziny takie jak elektronika, lotnictwo (także przemysł pojazdów kosmicznych), przemysł chemiczny, farmaceutyczny, precyzyjny i optyczny. Czynniki lokalizacji high-tech to: wysoko wykwalifikowana kadra, dobra infrastruktura, sąsiedztwo placówek naukowo-badawczych oraz duże nakłady finansowe na badania innowacyjne. Najwięcej technopolii powstaje w Stanach Zjednoczonych. Sporo jest ich również w Europie, Azji Południowo-Wschodniej i Azji Wschodniej. W Afryce i Ameryce Południowej praktycznie nie występują.
Przykłady technopolii:

</doc>
<doc id="82186" url="https://pl.wikipedia.org/wiki?curid=82186" title="Opancerzony transporter rozpoznawczy">
Opancerzony transporter rozpoznawczy

Opancerzony transporter rozpoznawczy – opancerzony pojazd służący do prowadzenia rozpoznania i transportu zwiadowców na polu walki. Jest to wyspecjalizowana odmiana transportera opancerzonego, różniąca się z reguły mniejszymi wymiarami.
Opancerzone transportery rozpoznawcze budowane są zarówno jako terenowe pojazdy kołowe lub gąsienicowe; w okresie II wojny światowej budowano także transportery półgąsienicowe. Wczesne opancerzone transportery rozpoznawcze były z reguły odkryte od góry, od lat 60. budowane są jedynie konstrukcje zakryte. Opancerzenie transporterów opancerzonych chroni zwykle przed pociskami broni strzeleckiej i odłamkami pocisków artyleryjskich. Pojazdy tego typu przewożą zwykle oprócz kierowcy 3-6 żołnierzy zwiadu (załogę pojazdu stanowił ponadto dowódca lub operator uzbrojenia, o ile nie byli wliczani do zwiadu).
Opancerzone transportery rozpoznawcze uzbrojone są zwykle w karabiny maszynowe kalibru od 7,62 mm do 12,7 mm, na stanowiskach otwartych lub chronionych tarczą pancerną. Rzadziej stosowane są obrotowe wieże (głównie w BRDM-2, uzbrojony w wkm 14,5 mm).
Opancerzone transportery rozpoznawcze jako wyspecjalizowane pojazdy pojawiły się podczas II wojny światowej. Pojazdy tego okresu, to brytyjskie Scout carrier i Universal Carrier (gąsienicowe), niemieckie Sd.Kfz.250 (półgąsienicowe), amerykańskie M3 Scout Car (kołowe) i odmiany Halftrack (półgąsienicowe). Po II wojnie światowej najpowszechniejszymi konstrukcjami tego rodzaju stały się radzieckie BTR-40, potem BRDM-1 i BRDM-2, wyposażony w wieżę obrotową (BRDM-2 klasyfikowany jest też czasami jako opancerzony samochód rozpoznawczy, lecz przewozi on żołnierzy zwiadu, co uzasadnia klasyfikowanie go jako transportera). Mniej rozpowszechnione konstrukcje zachodnie to gąsienicowe: brytyjski FV103 Spartan i amerykański M114. Należy zauważyć, że w konfliktach zbrojnych w praktyce opancerzone transportery rozpoznawcze stosowane były także w roli zwykłych transporterów piechoty, pomimo ich mniejszych możliwości przewozu.
Innymi rodzajami opancerzonych pojazdów rozpoznawczych są kołowe opancerzone samochody rozpoznawcze, nie przewożące co do zasady zwiadowców i czasami posiadające cięższe uzbrojenie, oraz gąsienicowe bojowe wozy rozpoznawcze, powstałe na bazie bojowych wozów piechoty, posiadające silniejsze uzbrojenie i opancerzenie.
Od końca lat 90. powstają konstrukcje lekkich uniwersalnych samochodów opancerzonych, opartych na samochodach terenowych, przewożących kilku żołnierzy, zbliżonych koncepcją do wczesnych opancerzonych transporterów rozpoznawczych typu M3 Scout Car.

</doc>
<doc id="82187" url="https://pl.wikipedia.org/wiki?curid=82187" title="Watt (geografia)">
Watt (geografia)

Watt – pochodzące z języka starofryzyjskiego ("wad = płytko") określenie szerokiej równi pływowej odsłanianej w czasie odpływu morza. Występują w strefie pływów, gdzie są sukcesywnie zamulane i zarastane przez roślinność bagienną. Watty o dużych powierzchniach znajdują się wzdłuż holenderskich, niemieckich i duńskich wybrzeży Morza Północnego, rozciągając się między stałym lądem a Wyspami Fryzyjskimi. Obszar ten, o szerokości do kilkunastu kilometrów, nosi nazwę Morza Wattowego.

</doc>
<doc id="82188" url="https://pl.wikipedia.org/wiki?curid=82188" title="Fotomapa">
Fotomapa



</doc>
<doc id="82189" url="https://pl.wikipedia.org/wiki?curid=82189" title="Regionalizacja fizycznogeograficzna Europy">
Regionalizacja fizycznogeograficzna Europy

Regionalizacja fizycznogeograficzna Europy uwzględnia kilka specyficznych cech ukształtowania powierzchni tej części świata: 
Wcześniejsze regionalizacje.
Poglądy geografów co do wydzielenia wielkich jednostek podziału fizycznogeograficznego Europy nawet przed ujednoliceniem było w zasadzie zgodne, choć ich hierarchia i nazewnictwo były rozbieżne. 
I tak, podsumowując dorobek geografii rosyjskiej i radzieckiej, Borys F. Dobrynin w 1948 wydzielił następujące wielkie krainy geograficzne: 
Autorzy pięciotomowej polskiej "Geografii powszechnej" z 1965 roku wydzielili następujące wielkie krainy geograficzne Europy: 
Regionalizacja według UKD.
Najpowszechniej obecnie używana regionalizacja fizycznogeograficzna Europy zgodna z uniwersalną klasyfikacją dziesiętną została przedstawiona w 1971. 

</doc>
<doc id="82206" url="https://pl.wikipedia.org/wiki?curid=82206" title="Francis Obikwelu">
Francis Obikwelu

Francis Obirah Obikwelu (ur. 22 listopada 1978 w Onitsha) – lekkoatleta nigeryjski, od 2001 obywatel Portugalii. Specjalizuje się w biegach sprinterskich.
Kariera.
Obikwelu osiadł w Portugalii w 1994. W 1996 został podwójnym mistrzem świata juniorów (na 100 i 200 m). W sezonie 1997 zdobył medale seniorskich mistrzostw świata, zarówno w hali w Paryżu (brąz na 200 m), jak i na otwartym stadionie w Atenach (srebro ze sztafetą nigeryjską 4x100 m). Na mistrzostwach świata w Sewilli (1999) sięgnął po dwa brązowe medale (200 m, sztafeta 4x100 m).
Mimo tych sukcesów nie został powołany do kadry olimpijskiej Nigerii na igrzyska w Sydney w 2000. Obikwelu przyjął w tej sytuacji obywatelstwo Portugalii, zdobył w nowych barwach narodowych wicemistrzostwo Europy na 200 m (Monachium, 2002), wicemistrzostwo olimpijskie na 100 m (Ateny, 2004) oraz mistrzostwo Europy na 100 i 200 m (Göteborg, 2006). Od 2004 jest rekordzistą Europy na 100 m (9,86 s). W 2006 roku został wybrany lekkoatletą roku w Europie.

</doc>
<doc id="82218" url="https://pl.wikipedia.org/wiki?curid=82218" title="Uchodźca wewnętrzny">
Uchodźca wewnętrzny



</doc>
<doc id="82314" url="https://pl.wikipedia.org/wiki?curid=82314" title="Marek Lejk">
Marek Lejk

Marek Lejk (ur. 2 kwietnia 1950 w Zduńskiej Woli) – polski lekarz, samorządowiec i urzędnik państwowy.
Życiorys.
W 1974 ukończył studia na Wydziale Lekarskim Akademii Medycznej w Warszawie, w 1997 uzyskał stopień naukowy doktora nauk medycznych na tej samej uczelni. W latach 1976–1982 był lekarzem kadry narodowej Polski w pięcioboju nowoczesnym. Pracował jako chirurg ortopeda w szpitalach warszawskich, jednocześnie uzupełniał wykształcenie w dziedzinie zarządzania zakładami służby zdrowia. Był ekspertem i doradcą ministra zdrowia. W latach 1999–2001 dyrektor Wydziału Zdrowia i Polityki Społecznej Urzędu Marszałkowskiego województwa mazowieckiego, a 2001–2002 wicemarszałek województwa mazowieckiego.
Od 2004 do maja 2008 był zastępcą prezesa Narodowego Funduszu Zdrowia ds. służb mundurowych. 7 września 2004 premier Marek Belka powierzył mu czasowo pełnienie obowiązków prezesa NFZ po odwołaniu Lesława Abramowicza. 30 września 2004 nowym prezesem NFZ został Jerzy Miller.
W 2002 otrzymał Złoty Krzyż Zasługi.

</doc>
<doc id="82318" url="https://pl.wikipedia.org/wiki?curid=82318" title="Puryna">
Puryna

Puryna ("imidazolopirymidyna") – heterocykliczny, aromatyczny związek organiczny, zbudowany ze skondensowanych pierścieni pirymidyny i imidazolu. W przyrodzie występuje dosyć rzadko, natomiast jej pochodne pełnią ważną rolę jako alkaloidy, metabolity oraz nukleotydy.
Puryna jest podstawą dwóch zasad azotowych wchodzących w skład kwasów nukleinowych (DNA i RNA) – guaniny i adeniny. Łączą się one komplementarnie z zasadami pirymidynowymi, odpowiednio z cytozyną oraz tyminą w przypadku DNA lub uracylem w przypadku RNA.

</doc>
<doc id="82320" url="https://pl.wikipedia.org/wiki?curid=82320" title="Stefan Kaczmarz">
Stefan Kaczmarz

Stefan Marian Kaczmarz (ur. 20 marca 1895 w Samborze, zm. po 4 września 1939) – polski matematyk.
Życiorys.
Urodził się 20 marca 1895 w Samborze, w rodzinie urzędnika sądowego Mikołaja i Emilii ze Smyczyńskich (zm. 1919). Uczył się w Szkole Powszechnej w Kętach (1901–1905), Państwowym Gimnazjum w Wadowicach (1905–1907) oraz w latach 1907-1913 w II Gimnazjum Państwowym w Tarnowie, które ukończył maturą z odznaczeniem w 1913. Od 1913 studiował matematykę, fizykę i chemię na Wydziale Filozoficznym Uniwersytetu Jagiellońskiego w Krakowie.
Po wybuchu I wojny światowej wstąpił do Legionów Polskich. W szeregach 16 kompanii 2 pp Leg. wyjechał na front i wziął udział w kampanii karpackiej (1915–1917). W styczniu 1918 został przydzielony do Szkoły Podchorążych Artylerii P.K.P. w Walawie. Po kryzysie przysięgowym był internowany w Huszt i Bustyahaza na Węgrzech. Po ucieczce trafił do obozu internowanych legionistów w Witkowicach pod Krakowem.
Po uwolnieniu w 1918 podjął przerwane studia na UJ, które ukończył w 1922. Od 15 listopada 1918 do 15 lutego 1919 służył w Batalionie Akademickim w Krakowie jako szeregowy, po czym został zwolniony z wojska w stopniu plutonowego. 10 lipca 1920 wstąpił jako ochotnik do Wojska Polskiego. Z obozu akademików-ochotników w Rembertowie został przydzielony do Poznania, gdzie w okresie od 25 lipca 1920 do 5 listopada 1920 odbywał skrócony kurs w Szkole Podchorążych Artylerii. 15 listopada 1920 został przeniesiony do rezerwy w stopniu podchorążego rezerwy. W 1922 ukończył dodatkowo Studium Pedagogiczne UJ w Krakowie. W latach 1921–1923 pracował w Krakowie jako asystent w Katedrze Matematyki Akademii Górniczej oraz uczył w Prywatnym Gimnazjum żeńskim im. Heleny Kaplińskiej. Od 1 października 1923 pracował na Politechnice Lwowskiej jako adiunkt Katedry Matematyki Wydziału Mechanicznego. We Lwowie wykładał także na Wydziale Matematyczno-Przyrodniczym Uniwersytetu Jana Kazimierza oraz był pedagogiem w Gimnazjum im. Króla Stefana Batorego i Gimnazjum Humanistycznym żeńskim Sióstr Nazaretanek. 13 października 1924 obronił doktorat "O związkach między pewnymi równaniami funkcyjnymi i różniczkowymi" na Uniwersytecie Jana Kazimierza we Lwowie. W Wojsku Polskim został awansowany na stopień podporucznika rezerwy uzbrojenia ze starszeństwem z 1 lipca 1925.
Zajmował się algebrą, teorią funkcji rzeczywistych, szeregami Fouriera i szeregami ortogonalnymi. Należał do kręgu współpracowników Stefana Banacha i przedstawicieli lwowskiej szkoły matematycznej. Stworzył podstawy metody Kaczmarza – metody rozwiązywania układów równań liniowych. Jest to algorytm iteracyjny, który znalazł szereg zastosowań, m.in. w tomografii komputerowej i cyfrowym przetwarzaniu sygnałów.
1 stycznia 1935 awansował na adiunkta Politechniki Lwowskiej. Od 1936 był członkiem Towarzystwa Naukowego we Lwowie. 
W 1938 został porucznikiem rezerwy Wojska Polskiego. Walczył w kampanii wrześniowej 1939. Okoliczności jego śmierci nie są bliżej znane. Przez długi czas przypuszczano, że zginął w Katyniu (taką informację podał Jan Draus). Jego nazwisko nie znalazło się jednak zarówno na liście jeńców osadzonych w Kozielsku jak też na liście ofiar Katynia ani na żadnej z list katyńskich. Bardziej prawdopodobna jest więc wersja, że zginął we wrześniu 1939 w czasie walk pod Umiastowem k. Ożarowa lub bombardowania trasy kolejowej koło Niska.
Od 1928 był mężem nauczycielki Heleny z Firlicińskich (1904–1994), z którą miał dwie córki: Krystynę (ur. 1930-2013) i Zbysławę (1931–2003).

</doc>
<doc id="82323" url="https://pl.wikipedia.org/wiki?curid=82323" title="Dariusz Szymczycha">
Dariusz Szymczycha

Dariusz Józef Szymczycha (ur. 21 maja 1960 w Słupsku) – polski polityk, dziennikarz, w latach 2002–2005 sekretarz stanu w Kancelarii Prezydenta Aleksandra Kwaśniewskiego.
Życiorys.
W latach 1979–1984 studiował na Wydziale Dziennikarstwa i Nauk Politycznych Uniwersytetu Warszawskiego. W latach 1983–1985 pracował w tygodniku młodzieży szkolnej „Na przełaj”, zaś od 1985 pracował w dzienniku „Sztandar Młodych”. W 1988 i 1989 współpracował z Telewizją Polską, w której prowadził program „Monitor Rządowy”, a także „Otwarte Studio”.
W latach 1978–1990 był członkiem Polskiej Zjednoczonej Partii Robotniczej. Uczestniczył w obradach „Okrągłego Stołu”. W lutym 1990 podjął pracę w gazecie „Trybuna”, w której został kierownikiem działu politycznego. W maju 1991 został zastępcą redaktora naczelnego tej gazety, zaś pod koniec grudnia 1991 powołano go na stanowisko redaktora naczelnego „Trybuny” (funkcję tę sprawował do lipca 1997). Od listopada 2000 do końca 2001 pracował w Telewizji Polsat S.A. jako dyrektor Agencji Informacyjnej.
Był rzecznikiem Komitetu Wyborczego Aleksandra Kwaśniewskiego i członkiem Sztabu Wyborczego Kwaśniewskiego w czasie wyborów prezydenckich w 2000. W latach 2002–2005 sprawował urząd sekretarza stanu w Kancelarii Prezydenta RP. Odpowiadał m.in. za przygotowania do referendum akcesyjnego Polski do Unii Europejskiej, sprawy europejskie, projekty publicznych wystąpień i pism Prezydenta RP, relacje z mediami.
Od 2006 jest doradcą w zakresie komunikacji społecznej i procesów decyzyjnych w Polsce i Unii Europejskiej.
Odznaczony Krzyżem Oficerskim Orderu Odrodzenia Polski (2005).
Życie prywatne.
Jest żonaty, ma syna.

</doc>
<doc id="82324" url="https://pl.wikipedia.org/wiki?curid=82324" title="Johann Bayer">
Johann Bayer

Johann Bayer (ur. 1572 w Rain, zm. 7 marca 1625 w Augsburgu) – niemiecki astronom i prawnik.
Życiorys.
Studiował w Ingolstadt i Augsburgu. Był doradcą prawnym rady miejskiej Augsburga.
Był autorem atlasu nieba "Uranometria", który został opublikowany w Augsburgu w 1603 roku. Był to pierwszy atlas nieba, który obejmował całą sferę niebieską. Zawierał 51 map, jedną dla każdej z 48 konstelacji Ptolemeusza, jedną dla nieba południowej półkuli, nieznanej Ptolemeuszowi, z dwunastoma wprowadzonymi kilka lat wcześniej konstelacjami, oraz dwie planisfery.
Oznaczenia gwiazd zastosowane przez Bayera w "Uranometrii", wykorzystywały litery greckie i łacińskie (np. "α Librae", "d Tauri"). Oznaczenia Bayera z literami greckimi używane są do tej pory, z łacińskimi – obecnie rzadko, np. h Persei (jest to gromada gwiazd w gwiazdozbiorze Perseusza).
Na cześć tego astronoma jeden z kraterów na Księżycu, nazwano kraterem Bayera.

</doc>
<doc id="82328" url="https://pl.wikipedia.org/wiki?curid=82328" title="Kazimiera Szczuka">
Kazimiera Szczuka

Kazimiera Szczuka (ur. 22 czerwca 1966 w Warszawie) – polska krytyczka literacka, historyczka literatury, nauczycielka akademicka, dziennikarka, prezenterka telewizyjna, działaczka feministyczna oraz polityczna.
Życiorys.
Rodzina i wykształcenie.
Jej ojciec Stanisław Szczuka (1928–2011) był adwokatem i działaczem opozycji w PRL. Matka Janina z domu Winawer, pochodząca ze zasymilowanej rodziny żydowskiej, pracowała jako lekarka. Kazimiera Szczuka jest wnuczką adwokata Władysława Winawera i praprawnuczką szachisty Szymona Winawera.
Jest absolwentką Uniwersytetu Warszawskiego, uczestniczyła w seminarium magisterskim prowadzonym przez Marię Janion. Za swoją pracę magisterską została wyróżniona w konkursie prac magisterskich im. Jana Józefa Lipskiego.
Działalność zawodowa.
Zawodowo związana z dziennikarstwem. Publikowała w takich gazetach i czasopismach jak „Gazeta Wyborcza”, „Res Publica Nowa”, „Teksty Drugie”, „Zadra” oraz „Pismo Ośrodka Informacji Środowisk Kobiecych”. Została wykładowczynią gender studies w Instytucie Badań Literackich PAN oraz na wydziale reżyserii Akademii Teatralnej w Warszawie.
Jako dziennikarka telewizyjna zadebiutowała 30 kwietnia 2001 w magazynie kulturalnym "Dobre książki", który prowadziła z Witoldem Beresiem i Tomaszem Łubieńskim. Od stycznia do marca 2003 była jedną z prowadzących program "Pegaz". Oba programy emitowane były na antenie Telewizji Polskiej. Z TVP została zwolniona po tym, jak w wywiadzie z Manuelą Gretkowską użyła kilku niecenzuralnych słów.
Szerszą popularność zdobyła w 2004, kiedy to w marcu zadebiutowała jako prowadząca teleturniej wiedzy ogólnej "Najsłabsze ogniwo" w TVN. Styl prowadzenia (zgodny z formatem licencyjnego teleturnieju) wzbudzał w Polsce pewne kontrowersje. W tym samym roku opublikowała książkę "Milczenie owieczek", dotyczącą postulowanego prawa do aborcji, antykoncepcji i edukacji seksualnej. W 2004 wraz z Krzysztofem Kłosińskim została prowadzącą program poświęcony książkom i literaturze pt. "Wydanie II poprawione", emitowany w TVN i TVN24.
Okazjonalnie występuje w różnego rodzaju programach telewizyjnych, m.in. w programie "Kocham cię, Polsko!", odgrywała rolę ekspertki w teleturnieju "Milionerzy", była gościem specjalnym i jurorką jednego odcinka programu "Top Model" w 2010. Była też m.in. członkinią komisji specjalnej programu telewizyjnego "Opowiedz nam swoją historię" wyemitowanego w TVP2 w 2010. W 2009 gościnnie wystąpiła w serialu telewizyjnym "Niania". Weszła w skład zespołu „Krytyki Politycznej” i Feminoteki.
Podjęła pracę jako nauczycielka języka polskiego w LXI Liceum Ogólnokształcącym im. Janiny Zawadowskiej w ramach Młodzieżowego Ośrodka Socjoterapii nr 1 „SOS” w Warszawie. We wrześniu 2022 została prowadzącą program "Popołudniowa rozmowa RMF FM" na antenie RMF FM.
Działalność polityczna.
W 2000 była wśród twórczyń inicjatywy Porozumienie Kobiet 8 Marca, która zajęła się organizowaniem warszawskich Manif. Należała też do założycieli partii Zieloni 2004, z której kilka lat później wystąpiła.
W wyborach do Parlamentu Europejskiego w 2014 bezskutecznie ubiegała się o mandat europosłanki z pierwszego miejsca na liście komitetu Europa Plus Twój Ruch (jako bezpartyjna kandydatka z poparciem TR) w województwie kujawsko-pomorskim, uzyskując 10 515 głosów. W lutym 2015 wstąpiła do Twojego Ruchu. W październiku tego samego roku jako przedstawicielka TR otworzyła listę wyborczą Zjednoczonej Lewicy do Sejmu w okręgu krakowskim. Kilka tygodni po porażce wyborczej tej koalicji ogłosiła swoje odejście z TR.
Krytyka.
26 lutego 2006 była gościem w programie "Kuba Wojewódzki", gdzie przedrzeźniała głos Magdaleny Buczek, niepełnosprawnej prezenterki Radia Maryja. Za emisję tego odcinka Krajowa Rada Radiofonii i Telewizji nałożyła na Polsat karę pieniężną w wysokości 500 tys. złotych, motywując to prześmiewczym odnoszeniem się do osób niepełnosprawnych oraz modlitw. Kazimiera Szczuka tłumaczyła, że nie wiedziała o niepełnosprawności Magdaleny Buczek oraz że ją przeprosiła.
We wrześniu 2006 na jednym z wieców przeciw Romanowi Giertychowi, dając się sprowokować reporterowi videobloga Pyta.pl, uderzyła go w twarz. Rok później czasopismo „Przekrój” odcinek tego programu z jej udziałem uznało za jeden z trzech najlepszych filmów, które warto obejrzeć w Internecie. Brak reakcji KRRiT krytykowało później Katolickie Stowarzyszenie Dziennikarzy.

</doc>
<doc id="82330" url="https://pl.wikipedia.org/wiki?curid=82330" title="Giovanni Cassini">
Giovanni Cassini

Giovanni Domenico Cassini (ur. 8 czerwca 1625 w Perinaldo, zm. 14 września 1712 w Paryżu) – włosko-francuski astronom i matematyk, znany także jako Jean-Dominique Cassini (takie imię przyjął po uzyskaniu obywatelstwa francuskiego. Jego wnukiem był César François Cassini de Thury a prawnukiem Jean Dominique Cassini.
Życiorys.
W latach 1648–1669 pracował w obserwatorium w Panzano. Na Uniwersytecie Bolońskim był profesorem astronomii. Po przeniesieniu się do Francji założył Obserwatorium Paryskie i został jego dyrektorem. Naturalizowany w 1673, do tego czasu był obywatelem Republiki Genui.
Cassini zajmował się obserwacją i badaniami Układu Słonecznego. Między innymi odkrył cztery księżyce Saturna (Reę, Tetydę, Japeta i Dione). Badał pierścienie Saturna i zaobserwował szereg pustych przerw, największa od jego nazwiska została nazwana przerwą Cassiniego. W roku 1672 wyznaczył dokładnie odległość między Ziemią a Marsem, co pozwoliło po raz pierwszy określić prawdziwe rozmiary Układu Słonecznego. Wprowadził krzywą owal Cassiniego oraz zdefiniował prawa Cassiniego. Pod koniec życia stracił wzrok.
W 1672 został członkiem Royal Society.
Na jego cześć jedną z planetoid nazwano (24101) Cassini, a jego nazwisko występuje też w nazwie misji Cassini-Huygens.

</doc>
<doc id="82332" url="https://pl.wikipedia.org/wiki?curid=82332" title="Postmodernizm (filozofia)">
Postmodernizm (filozofia)

Postmodernizm (inaczej: "ponowoczesność", "pomo", "po-mo") – prąd myślowy odwołujący się do poczucia końca historii i wielkich narracji.
Zasadnicze koncepcje.
Zasadniczym zagadnieniem i tematem przewodnim w myśli postmodernistów jest przekonanie o płynnej względności i społecznym konstrukcjonizmie wszelkich idei. Myśliciele z nurtu postmodernizmu przyjmują postawę opozycji wobec stabilnej nowoczesności [post – oznacza po łacinie 'po']. Ponowocześni teoretycy piszą o wyczerpaniu się tradycyjnych i nowoczesnych (modernistycznych) koncepcji, poczynając od końca człowieka (Foucault), śmierci autora (Barthes), i dochodząc do kryzysu systemów znaczeń semiotycznych (Derrida), podając w wątpliwość wszelkie systemy wartości jako arbitralne i determinujące człowieka. Postmodernizm wiąże się z poczuciem lęku przed modernizmem utożsamianym z systemami totalitarnymi i powojennym schyłkiem wiary w linearny postęp cywilizacyjny. U podstaw postmodernizmu stoi egzystencjalizm, psychoanaliza, teoria krytyczna szkoły frankfurckiej, poststrukturalizm, dekonstrukcja oraz feminizm. Estetyka postmodernistyczna łączy się z hiperrealizmem, pozbawianiem rzeczy ich rodzimego kontekstu przez ukazywanie ich w zmienionych realiach. Postmoderniści wytykają modernistom (i ich rzekomo naiwnym liberalno-humanistycznym czytelnikom, odbiorcom, czy słuchaczom) niewzruszoną wiarę w zdolność oddziaływania dzieł sztuki na całą ludzkość, i tym samym możliwość bycia wolnym od kwestii politycznych podziałów. W ten sposób konfrontuje się wizerunki świętych, uczonych, bohaterów narodowych ze współczesnym, karykaturalnie przedstawionym otoczeniem. Spójność nauki według postmodernistów nie jest wymagana. Postmodernizm nie wymaga, aby nauka była odbiciem rzeczywistości. Wystarczy samo przebywanie naukowców ze sobą i rozmawianie.
Postmodernizm w literaturze uzyskał swoją nazwę na gruncie anglosaskim i jest rozumiany jako skutek wpływu na realizm twórczości „nowoczesnej” – eksperymentalnych dzieł Jamesa Joyce’a, Virginii Woolf, i innych. Ta „nowoczesna” literatura po raz pierwszy osiąga pewien stopień samoświadomości, eksperyment pokazuje odległość poszczególnych konwencji literackich od rzeczywistości. Tym samym cała dotychczasowa sztuka zostaje podana w wątpliwość, jako nieautentyczna. Dopiero mając świadomość konwencji i co jakiś czas przypominając o niej odbiorcy, można stworzyć coś bliskiego istocie rzeczy. Jedną z cech postmodernizmu jest zatem zabawa konwencją i eklektyzm form (źródeł tego nurtu można doszukiwać się w "Ulissesie" Jamesa Joyce’a), dzięki któremu samą formę da się wyodrębnić. Przekaz literacki ma formę intelektualnej gry z czytelnikiem (J. Cortázar, "Gra w klasy"). Postmoderniści pragną wolności od wszelkich prawd narzuconych z góry. Moralność musi być własnym wyborem. Owa wolność musi poprzedzić oczyszczenie z wszelkich zabobonów, dotarcie do ich prawdziwego sensu. W tym rozumieniu np. dyskordianizm jest religią postmodernistyczną – krzywym zwierciadłem wszystkich religii świata, które są postrzegane jako proste przekazy moralne ubrane w masę „cudacznych” rytuałów.
Postmoderniści nie stronią od nowoczesnych form wyrazu, postrzegając je tylko jako kolejne formy (zob. np. komiks Neila Gaimana – "Sandman"). Drwią z roli historii, bardzo często przedstawiając w formie żartu fikcyjne wydarzenia, które mogły doprowadzić do powszechnie znanych, rzeczywistych skutków. Chętnie łamią wszystkie granice – nie tylko jedności gatunku ale również np. jedności kręgu kulturowego (stąd w utworze postmodernistycznym bóg Thor może spotkać Robina Goodfelow ze „Snu nocy Letniej”, a polski diabeł może kłócić się z nordyckim elfem). Skutkiem tych założeń programowych wszechobecne w sztuce postmodernistycznej są intertekstualność i ironia.
Jednym z najbardziej znanych współczesnych socjologów postmodernistycznych był Zygmunt Bauman (autor dzieł: "Nowoczesność i zagłada", "Wieloznaczność nowoczesna, nowoczesność wieloznaczna", "Etyka ponowoczesna", "Ponowoczesność jako źródło cierpień"). Do filozofów postmodernistycznych można zaliczyć takich myślicieli jak Jacques Derrida (autor m.in. dzieł: "Marginesy filozofii", "Pismo i różnica"), Richard Rorty (autor m.in. dzieł: "Przygodność, ironia, solidarność", "Obiektywność, relatywizm i prawda"), Michel Foucault (autor m.in. dzieł: "Słowa i rzeczy: archeologia nauk humanistycznych", "Archeologia wiedzy", "Historia seksualności"), Paul Feyerabend (autor m.in. dzieł: "Przeciw metodzie", "Jak być dobrym empirystą"), Jean-François Lyotard (autor m.in. dzieł: "Kondycja ponowoczesna: raport o stanie wiedzy", "Postmodernizm dla dzieci"), Jean Baudrillard (autor m.in. dzieła "Symulakry i symulacja"). Większość intelektualistów francuskich odpowiedzialnych za teoretyczną inspirację myśli postmodernistycznej pracowało w obrębie paradygmatu marksistowskiego.
Krytyka postmodernizmu socjologicznego.
Krytyka postmodernizmu socjologicznego wynikała przede wszystkim z całkowitej negacji jaką postawili jego przedstawiciele wobec świata nauki oraz racjonalizmu. Postmoderniści byli i są nazywani zbuntowaną załogą, która maszeruje pod flagą anarchii. 
Główne zarzuty wobec postmodernizmu socjologicznego:
Wybrana bibliografia.
Spojrzenia krytyczne:

</doc>
<doc id="82333" url="https://pl.wikipedia.org/wiki?curid=82333" title="Justyna Pochanke">
Justyna Pochanke

Justyna Pochanke (ur. 25 stycznia 1972 w Warszawie) – polska dziennikarka i prezenterka telewizyjna, w latach 1995-2001 związana z Radiem Zet, a w latach 2001–2020 z Grupą TVN.
Życiorys.
Jest absolwentką Liceum im. Stefana Batorego w Warszawie. Studiowała dziennikarstwo na Uniwersytecie Warszawskim, gdzie uzyskała absolutorium, ale nie zrobiła magisterium. Przez rok studiowała na Sorbonie na Wydziale Kultury i Cywilizacji Francji.
W telewizji debiutowała jako dziecko, prowadząc w TVP1 program "5-10-15". Przez sześć lat, do 2001, pracowała w Radiu Zet jako prezenterka i wydawca porannych wiadomości oraz prowadząca audycję "Nie do zobaczenia". Ze stacji odeszła po konflikcie z jej władzami.
W 2001 rozpoczęła pracę w TVN24, powstającym kanale Grupy ITI, dla którego prowadziła serwisy informacyjne oraz popołudniowe (od 2001 do 2008) i wieczorne wydania magazynu "24 godziny". Od września 2003 była jedną z prowadzących "Faktów wieczornych", a od września 2004 prowadziła główne wydanie "Faktów". Od maja 2008 była również gospodynią programu "Fakty po Faktach". W czerwcu 2020 zakończyła współpracę z Grupą TVN. 
Pisała felietony do tygodnika „Ozon”, współpracowała z miesięcznikiem „Sukces”.
Nagrody i wyróżnienia.
W 2005 otrzymała tytuł Dziennikarza Roku przyznawany przez miesięcznik „Press”. Jest laureatką sześciu Wiktorów: za rok 2002 w kategoriach osobowość telewizyjna oraz największe odkrycie telewizyjne 2002, za rok 2004 w kategorii najlepszy prezenter lub spiker TV, za rok 2005 w kategorii najlepszy prezenter lub spiker TV, za rok 2007 w kategorii najlepszy prezenter TV oraz za rok 2011 w kategorii komentator lub publicysta. W latach 2008 i 2009 zdobyła nagrodę Telekamery w kategorii informacje.
Życie prywatne.
Dwukrotnie zamężna. Pierwszym mężem był stomatolog Wojciech Ryncarz. Ma z nim córkę Zuzannę. Od 2004 żona Adama Pieczyńskiego, byłego dyrektora programowego TVN24.

</doc>
<doc id="82335" url="https://pl.wikipedia.org/wiki?curid=82335" title="Anti Amatus Aarne">
Anti Amatus Aarne



</doc>
<doc id="82336" url="https://pl.wikipedia.org/wiki?curid=82336" title="Dokument urzędowy">
Dokument urzędowy

Dokument urzędowy – termin prawniczy służący do określenia środka dowodowego w postaci dokumentu pochodzącego od powołanego do jego sporządzenia organu państwowego, organizacji, jednostki organizacyjnej lub podmiotu (w zakresie poruczonych im z mocy prawa lub porozumienia spraw rozstrzyganych w drodze decyzji administracyjnej, czy też wydawania zaświadczeń).
Zgodnie z Kodeksem postępowania cywilnego (art. 244 kpc) i Kodeksem postępowania administracyjnego (art. 76 kpa) dokumentem urzędowym jest dokument sporządzony w przepisanej formie przez powołane do tego organy władzy publicznej i inne organy państwowe w zakresie ich działania. Dokumentami są wszelkie dokumenty pisemne niezależnie od tego, na jakim materiale zostały sporządzone. Przepisy dotyczące formy oraz ewentualnej treści dokumentu urzędowego zawarte są w przede wszystkim w prawie administracyjnym (art. 107 kpa) oraz przepisach szczególnych regulujących sposób działania danego organu.
Dokumentem urzędowym jest także dokument sporządzony przez organizacje zawodowe, samorządowe, spółdzielcze i inne organizacje społeczne w zakresie zleconych im przez ustawę spraw z dziedziny administracji publicznej. 
Kodeks postępowania cywilnego, jak również kodeks postępowania administracyjnego, nie zawiera definicji dokumentu. Dokumenty, które nie są dokumentami urzędowymi, są dokumentami prywatnymi.
Dokument urzędowy stanowi dowód tego, co zostało w nim urzędowo stwierdzone. Dowód urzędowy sporządzony przez upoważniony do jego sporządzenia organ w zakresie swojego działania korzysta z domniemania prawdziwości (autentyczności dokumentu) oraz zgodności z prawdą tego, co zostało w nim urzędowo stwierdzone. Jakkolwiek domniemania te mogą być obalone (art. 234 kpc), to jednak z tych względów dokument urzędowy staje się najbardziej wiarogodnym środkiem dowodowym. Oprócz wskazanych domniemań prawnych istnieją jeszcze inne domniemania, które ściśle określonym rodzajom dokumentów przypisują szczególną moc dowodową (np. domniemania dotyczące wpisów w księgach wieczystych).
Za dokumenty urzędowe uznaje się np.:
Dokumentami nie są ustawy czy rozporządzenia ani inne materiały normatywne, z wyjątkiem tych wypadków, gdy chodzi o ustalenie treści prawa obcego, które może być przedmiotem dowodu w procesie cywilnym. Od dowodów należy także odróżnić znaki legitymacyjne tj. bilety, kwity, kupony itp.
Ustawa z dnia 6 września 2001 roku o dostępie do informacji publicznej (tekst jednolity: Dz. U. z 2020 r. poz. 2176) w art. 6 ust. 2 definiuje dokument urzędowy jako: "treść oświadczenia woli lub wiedzy, utrwalona i podpisana w dowolnej formie przez funkcjonariusza publicznego w rozumieniu przepisów Kodeksu karnego, w ramach jego kompetencji, skierowana do innego podmiotu lub złożona do akt sprawy."

</doc>
<doc id="82337" url="https://pl.wikipedia.org/wiki?curid=82337" title="Alvin Ailey">
Alvin Ailey

Alvin Ailey (ur. 5 stycznia 1931 w Rogers w Teksasie, zm. 1 grudnia 1989 w Nowym Jorku) – amerykański tancerz, choreograf i aktor.
Życiorys.
Urodził się w Rogers (Teksas), jako syn Alvina Aileya, robotnika i Luli Elizabeth Cliff, zbieraczki bawełny i gospodyni domowej. Zanim Ailey skończyła 1. rok, jego ojciec porzucił rodzinę, pozostawiając ją bez dachu nad głową na blisko 6 lat. W tym czasie Ailey i jego matka wędrowali, często pieszo, przez bezlitosne tereny zubożałej i rasistowskiej doliny Brazos w południowo-wschodnim Teksasie, aby szukać schronienia u krewnych i znaleźć pracę na pobliskich polach.
Bystry, ciekawski Ailey dołączył do matki na polach bawełny, gdy tylko mógł nosić worek do jej zbioru. Został ochrzczony w wierze czarnych południowych baptystów i rozkoszował się widokami i dźwiękami chórów ewangelii oraz tradycyjnych duchowości. Ailey poznał także mniej pobożną stronę członków jego kongregacji, którzy spędzali sobotnie wieczory na tańcu, piciu i walce w przydrożnych czarnych barach oraz salach tanecznych, gdzie muzycy bluesowi grali na tle nieustannego warkotu przejeżdżających pociągów.
Kariera.
Studiował u choreograf Katherine Dunham, a potem pod kierunkiem nauczyciela tańca Lestera Hortona. Od 1958 r. kierował własnym zespołem w Nowym Jorku, który w roku 1972 przyjął nazwę Alvin Ailey City Center Dance Theatre. Jest znany przede wszystkim jako twórca baletów inspirowanych muzycznymi tradycjami czarnoskórych Amerykanów (style blues, jazz, spiritual), których charakterystyczną cechą jest łączenie elementów tańca rdzennego, nowoczesnego, jazzowego i klasycznego. Ailey współpracował także z filmem, telewizją i teatrem muzycznym (tworzył układy choreograficzne musicali i oper). 
Ailey był gejem. W latach 50. związał się z Davidem McReynoldsem, który stał się jego wieloletnim partnerem.
Zmarł w wieku 58 lat; przyczyną śmierci były cytomegalowirus i wrzód przełyku.

</doc>
<doc id="82338" url="https://pl.wikipedia.org/wiki?curid=82338" title="Poseł">
Poseł

Poseł (także: posłanka w odniesieniu do kobiet) – osoba będąca członkiem parlamentu.
W Polsce poseł na Sejm Rzeczypospolitej Polskiej jest członkiem niższej izby parlamentu.
Posłowie w Polsce.
W XV–XVIII wieku poseł był wybierany przez sejmiki, które wydawały wiążące instrukcje, czyli wytyczne jak poseł ma postępować i głosować w Sejmie. Ich wiążący charakter zniosła Konstytucja 3 maja. Również Konstytucja marcowa z 1921 roku i Konstytucja kwietniowa z 1935 zakazywały narzucania posłowi jakichkolwiek instrukcji.
Obecnie stanowisko posła w Polsce może zajmować obywatel, który ukończył 21 lat i ma czynne prawo wyborcze. Posłowie, podobnie jak senatorowie, są przedstawicielami narodu i nie wiążą ich instrukcje wyborców (art. 104 ust. 1 Konstytucji).
Od 2013 formalnie, w korespondencji sejmowej stosuje się feminatyw „posłanka”.
Status prawny posła.
Nowo wybrany poseł nabywa immunitet formalny i przywilej nietykalności w dniu ogłoszenia wyników wyborów. Otrzymuje także od Państwowej Komisji Wyborczej zaświadczenie o wyborze (art. 239 Kodeksu wyborczego). Objęcie mandatu wymaga jednak, zgodnie z art. 104 ust. 2 Konstytucji, złożenia ślubowania poselskiego. Odmowa złożenia ślubowania oznacza zrzeczenie się mandatu (art. 104 ust. 3 Konstytucji).
Najważniejszymi aktami prawnymi określającymi prawa i obowiązki posła są:
Prawa.
Podstawowe prawa posłów zostały uregulowane w art. 14 ust. 1 ustawy. Są to:
Ponadto:
Zakazy.
Ponadto zakaz prowadzenia określonej działalności (tzw. niepołączalność materialna):
Wygaśnięcie mandatu.
Wygaśnięcie mandatu następuje wraz z zakończeniem kadencji Sejmu oraz, zgodnie z art. 247 ust. Kodeksu wyborczego, w przypadku:
Wygaśnięcie mandatu posła niezwłocznie stwierdza Marszałek Sejmu w drodze postanowienia, które jest publikowane w Dzienniku Urzędowym Rzeczypospolitej Polskiej „Monitor Polski” (art. 249 Kodeksu wyborczego).
Odmowa złożenia ślubowania poselskiego oznacza zrzeczenie się mandatu (art. 247 ust. 2 Kodeksu wyborczego).
Zatrudnienie.
Stosunek pracy posła jest objęty szczególną ochroną prawną – nie można go zasadniczo rozwiązać w czasie trwania kadencji i w 2 lata po jej zakończeniu, chyba że zgodę na to wyrazi Prezydium Sejmu. Poseł, na czas kadencji, przebywa na urlopie bezpłatnym, który pracodawca jest zobowiązany udzielić na jego wniosek. Jeżeli poseł nie korzysta z urlopu bezpłatnego, wówczas pracodawca zobowiązany jest bezwzględnie umożliwić posłowi wykonywanie obowiązków parlamentarnych na zasadzie pierwszeństwa nad pracowniczymi.
Gwarancje prawidłowego wykonywania mandatu.
Immunitet.
Immunitet polega na wyłączeniu lub ograniczeniu możliwości pociągania posła do odpowiedzialności prawnej oraz legalnego naruszania jego nietykalności osobistej.
Przywilej ten nie obowiązuje w przypadku ujęcia posła na gorącym uczynku, jeżeli jego zatrzymanie jest niezbędne do zapewnienia prawidłowego toku postępowania. W nadzwyczajnych sytuacjach, jak obrona konieczna czy stan wyższej konieczności, wolno podejmować wobec posła czynności niecierpiące zwłoki polegające na ograniczeniu jego wolności osobistej. W razie zatrzymania posła, należy niezwłocznie o tym fakcie powiadomić Marszałka Sejmu, który może nakazać natychmiastowe uwolnienie posła.
Zakaz pozbawiania posła wolności jest ograniczony w czasie – przypada na okres od dnia ogłoszenia wyników wyborów parlamentarnych do momentu wygaśnięcia mandatu (co nie dotyczy wykonania kary pozbawienia wolności orzeczonej prawomocnym wyrokiem sądu)
Rozróżniamy 3 rodzaje immunitetu:
Świadczenia materialne.
Obejmują one całość uprawnień o charakterze finansowym i rzeczowym zapewniającym posłowi bądź zwrot ponoszonych kosztów w związku z wykonywaniem mandatu. Posłowi na Sejm Rzeczypospolitej Polskiej przysługują następujące świadczenia materialne:
Etyka poselska.
Zasady etycznego postępowania parlamentarzystów zostały określone w uchwale Sejmu z dnia 17 lipca 1998 – Zasady Etyki Poselskiej.
Kwestię odpowiedzialności posłów za naruszenie Zasad Etyki Poselskiej normuje Regulaminu Sejmu (art. 147), który upoważnia Komisję Etyki Poselskiej do zwrócenia posłowi uwagi, udzielenia mu upomnienia lub nagany. Uchwały Komisji podaje się do wiadomości publicznej.

</doc>
<doc id="82346" url="https://pl.wikipedia.org/wiki?curid=82346" title="Handicap (go)">
Handicap (go)



</doc>
<doc id="82347" url="https://pl.wikipedia.org/wiki?curid=82347" title="Chūban">
Chūban



</doc>
<doc id="82360" url="https://pl.wikipedia.org/wiki?curid=82360" title="Rostów nad Donem">
Rostów nad Donem

Rostów nad Donem (, "Rostow-na-Donu") – miasto w południowej Rosji, nad Donem, niedaleko jego ujścia do Morza Azowskiego.
Historia.
Osada założona w 1749 roku. W 1807 uzyskała nadane przez cara Aleksandra I prawa miejskie. Od roku 1811 miasto posiadało już swój herb. Leżało w granicach guberni jekaterynosławskiej, natomiast w 1887 roku weszło w skład Obwodu Wojska Dońskiego. W latach 1913–1919 w Rostowie działał polski Klub Ogniwo. W okresie bezpośrednio po I wojnie światowej w Rostowie funkcjonowała polska placówka o charakterze konsularnym.
W okresie rewolucji i wojny domowej w Rosji Rostów nad Donem kilkakrotnie przechodził z rąk do rąk. W grudniu 1917 bolszewicy zorganizowali w mieście udane powstanie zbrojne. Po kilku jednak dniach kozackie oddziały pod dowództwem Aleksieja Kaledina pokonały silniejszą liczebnie, lecz gorzej zorganizowaną i dowodzoną Czerwoną Gwardię. W Rostowie i Nowoczerkasku gen. Ławr Korniłow i gen. Michaił Aleksiejew rozpoczęli tworzenie białej Armii Ochotniczej. Chcąc zniszczyć tę siłę w zarodku, rząd Lenina skierował nad Don zgrupowanie pod dowództwem Władimira Antonowa-Owsiejenki, co zmusiło białych do opuszczenia miasta w końcu lutego 1918 roku. Rostów został stolicą Dońskiej Republiki Radzieckiej, która przetrwała do maja tego samego roku. W tym miesiącu Rostów zajęły wojska niemieckie. Następnie Rostów nad Donem znajdował się w granicach kozackiej, sprzymierzonej z białymi Siłami Zbrojnymi Południa Rosji Republiki Dońskiej, której stolicą był Nowoczerkask. Został ponownie zajęty przez Armię Czerwoną w styczniu 1920 roku. W dniu 20 lutego 1920 generał Aleksandr Kutiepow odniósł pod Rostowem jedno z ostatnich zwycięstw białych w wojnie domowej, ponownie zajmując miasto, jednak trzy dni później musiał się z niego wycofać.
Gospodarka.
Obecnie miasto jest ośrodkiem przemysłu maszynowego, elektrotechnicznego, spożywczego, chemicznego, drzewnego. Do największych przedsiębiorstw zaliczają się:
Nauka.
Rostów nad Donem jest też ośrodkiem naukowym (szkoły wyższe, instytuty badawczo-rozwojowe). Uniwersytet Warszawski został ewakuowany z Warszawy do Rostowa nad Donem w roku 1915 i powstała wówczas uczelnia (obecnie Południowy Uniwersytet Federalny) uznaje się za spadkobiercę warszawskiego uniwersytetu.
Wojsko.
Miasto jest siedzibą dowództwa Południowego Okręgu Wojskowego Sił Zbrojnych Federacji Rosyjskiej.
W kulturze.
Jest miejscem akcji powieści Rusłana Mielnikowa "Mrówańcza" należącej do Uniwersum Metro 2033, jak również powieści Piotra Kołodziejczaka "Klępy śpią" – drugiej części trylogii "Życia w życiu", w której autor opisuje życie w radzieckiej rzeczywistości przełomu lat siedemdziesiątych i osiemdziesiątych XX wieku.

</doc>
<doc id="82361" url="https://pl.wikipedia.org/wiki?curid=82361" title="Camp David">
Camp David

Camp David (ang. "Naval Support Facility Thurmont") – rustykalny ośrodek wypoczynkowy rządu USA, znana rezydencja prezydenta Stanów Zjednoczonych. Camp David zlokalizowany jest na terenie parku góry Catoctin, w hrabstwie Frederick, w stanie Maryland, około 100 km na północ od Waszyngtonu.
Historia ośrodka.
Camp David położony jest na terenach, które rząd federalny nabył w 1936 roku z przeznaczeniem na stworzenie ośrodków wypoczynkowych dla pracowników federalnych z pobliskiego Waszyngtonu. W następnych latach wybudowano tam między innymi ośrodek "Camp Misty Mount" dla dzieci niepełnosprawnych. W 1938 roku wybudowano kolejny ośrodek "Camp Greentop", ponieważ "Camp Misty Mount" był niedostępny dla niepełnosprawnych na wózkach inwalidzkich. Trzeci ośrodek, "Camp Hi-Catoctin", został ukończony na przełomie 1938 i 1939 roku.
Ówczesny prezydent USA Franklin Delano Roosevelt był przyzwyczajony do spędzania upalnych letnich dni oraz weekendów na pokładzie jachtu prezydenckiego „Potomac”. Odpowiadająca za jego bezpieczeństwo służba specjalna United States Secret Service była zaniepokojona tym faktem, ponieważ w wodach Atlantyku istniało niebezpieczeństwo ataku przez niemieckie U-Booty. Ze względu na to zagrożenie i chorobę zatok nosowych, na którą cierpiał Roosevelt, szukano nowego ośrodka w chłodniejszym górskim klimacie, nie dalej niż 150 kilometrów od Waszyngtonu. Rozważano kilka lokalizacji, wybór ostatecznie padł jednak na "Camp Hi-Catoctin" po pierwszej wizycie Roosevelta 22 kwietnia 1942 roku. Za taką lokalizacją przemawiało suche i chłodniejsze o 5 stopni Celsjusza powietrze, a także fakt, że ośrodek był już wybudowany. Roosevelt nazwał nowy ośrodek "Shangri-la". Ta nazwa ośrodka pochodziła od fikcyjnej krainy wiecznej szczęśliwości wymyślonej przez pisarza Jamesa Hiltona i opisanej przez niego w powieści "Zaginiony horyzont" w 1933 roku.
Po II wojnie światowej istniały plany, aby ośrodek przekształcić w narodowy pomnik USA lub przekazać stanowi Maryland w celu utworzenia parku stanowego. W 1952 roku prezydent USA Harry Truman zaproponował kompromis, zgodnie z którym utworzono park stanowy Cunningham Falls, zachowując jednocześnie funkcjonalny prezydencki ośrodek wypoczynkowy w parku góry Catoctin. Następny prezydent USA, Dwight Eisenhower, zmienił nazwę ośrodka na „Camp David”. Nazwa ta pochodzi od imienia wnuka prezydenta Eisenhowera.
Polityczne znaczenie ośrodka.
Na terenie ośrodka miało miejsce wiele formalnych i nieformalnych dyskusji pomiędzy prezydentami USA i innymi przywódcami światowymi. 17 września 1978 roku (po trzynastodniowych negocjacjach) podpisano tam, w obecności ówczesnego prezydenta USA Jimmy’ego Cartera, wynegocjowany przy pomocy USA, traktat pokojowy między Izraelem reprezentowanym przez Menachema Begina i Egiptem, który reprezentował prezydent Anwar Sadat. Był to pierwszy traktat pokojowy wynegocjowany pomiędzy państwem arabskim a Izraelem. Egipt wyłamał się tym samym z niepisanej umowy obowiązującej od I wojny arabsko-izraelskiej z lat 1948-1949, a dotyczącej nieuznawania państwa Izrael i odmawiania mu prawa do istnienia na ziemiach historycznej prowincji Imperium Osmańskiego – Palestyny. Podpisany pokój rozstrzygał wszystkie kwestie sporne pomiędzy Izraelem a Egiptem narosłe od czasu pierwszej wojny arabsko-izraelskiej, a dotyczył głównie trwałego rozwiązania konfliktu między obu państwami, który na dobre rozpoczął się wraz z wojną o kanał sueski z 1956 r., po czym nasilił się wraz z wojną sześciodniową z 1967 r. i wojną Jom Kipur z 1973 r. Traktat pokojowy rozstrzygał status przynależności państwowej półwyspu Synaj do Egiptu oraz gwarantował dostęp statków izraelskich do żeglugi na kanale sueskim.
Egipt tym samym stał się pierwszym krajem arabskim, który formalnie uznał państwo Izrael. W roku 2000 na terenie ośrodka miały miejsce negocjacje pokojowe pomiędzy premierem Izraela Ehudem Barakiem i przywódcą palestyńskim Jaserem Arafatem, wspierane przez prezydenta USA Billa Clintona.

</doc>
<doc id="82362" url="https://pl.wikipedia.org/wiki?curid=82362" title="Paralelizm składniowy">
Paralelizm składniowy

Paralelizm składniowy, paralelizm syntaktyczny – stosowanie ciągów zdań o takiej samej lub podobnej budowie. Jest to równoległe występowanie podobnych zdań lub poszczególnych słów w obrębie fragmentu tekstu. 

</doc>
<doc id="82368" url="https://pl.wikipedia.org/wiki?curid=82368" title="Wojciech Zabłocki">
Wojciech Zabłocki

Wojciech Mikołaj Zabłocki (ur. 6 grudnia 1930 w Warszawie, zm. 5 grudnia 2020) – polski architekt, szermierz, olimpijczyk, znawca architektury sportowej, profesor nauk technicznych, pedagog.
Brał udział w czterech igrzyskach olimpijskich, na których zdobył trzy medale w szermierce – dwa srebrne i brązowy. Zdobył dziewięć medali mistrzostw świata, a także pięć tytułów mistrza Polski. W 1953 został indywidualnym mistrzem świata juniorów.
Był wykładowcą w Instytucie Architektury Politechniki Łódzkiej i na Wydziale Architektury Wyższej Szkoły Ekologii i Zarządzania w Warszawie, a także członkiem Polskiej Akademii Umiejętności.
Kariera sportowa.
Specjalista szabli. Wychowanek węgierskiego szablisty Jánosa Keveya. W czasie kilkunastoletniej kariery zawodniczej reprezentował kluby: MKS Katowice, Budowlani Kraków, Krakowski Klub Szermierzy i Marymont Warszawa.
Starty olimpijskie:
Starty w mistrzostwach świata:
Kariera zawodowa i naukowa.
Niezależnie od kariery sportowej pracował zawodowo jako architekt. W 1954 ukończył studia na Wydziale Architektury Akademii Górniczo-Hutniczej w Krakowie i w 1955 został członkiem Stowarzyszenia Architektów Polskich. W 1968 obronił doktorat, a w 1980 habilitował się. W 1999 otrzymał tytuł profesora nauk technicznych. W 2019 został członkiem czynnym Polskiej Akademii Umiejętności.
Zajmował się przede wszystkim architekturą obiektów sportowych, zaprojektował m.in. salę gier Akademii Wychowania Fizycznego w Warszawie, Ośrodek Przygotowań Olimpijskich w Warszawie, kompleks sportowy w Koninie, Centrum Sportowe w Zgorzelcu, halę sportową w Puławach przy ul. Partyzantów, ośrodek sportowy w Aleppo, Ośrodek Olimpijski w Syrii w Latali Latakii, był także wraz z rzeźbiarzem prof. Gustawem Zemłą współtwórcą m.in. Pomnika Powstańców Śląskich w Katowicach (1964–1967, 1968 nagroda resortowa).
W latach 1982–1985 wystawiał swoje prace malarskie i rysunkowe w Warszawie, Aleppo i Damaszku. W 1987 brał udział w realizacji serialu dokumentalnego pt. "Biała broń", jako konsultant i autor sekwencji pojedynków, w których brał udział razem ze swoim synem, Michałem.
Odznaczenia i nagrody.
Był wielokrotnie nagradzany zarówno za sukcesy sportowe, jak i prace architektoniczne. W 1995 został odznaczony Krzyżem Oficerskim Orderu Odrodzenia Polski, a w 1998 – Krzyżem Komandorskim tego orderu. 29 maja 2011 "za wspaniałą karierę sportową, olbrzymią charyzmę w działaniu na rzecz sportowców i sportu oraz magiczne piękno zaklęte w Jego architekturze" został uhonorowany Orderem Ecce Homo.
Pięciokrotnie otrzymał złoty Medal „Za Wybitne Osiągnięcia Sportowe”, był laureatem szeregu architektonicznych nagród resortowych. W 1952 znalazł się na szóstym miejscu Plebiscytu „Przeglądu Sportowego” na najlepszych sportowców Polski, w 1954 był w tej klasyfikacji dziesiąty, a w 1955 – siódmy.
Publikacje.
W 1992 roku, wspólnie z Ryszardem Parulskim zgłosił projekt i opracował szczegółową koncepcję organizacyjno-architektoniczną zorganizowania w Warszawie w 2012 roku XXX Letnich Igrzysk Olimpijskich.
Autor książek, m.in.:
Był współautorem książki „Bitwa Warszawska 1920” wraz z Januszem Jarosławskim.
Życie prywatne.
Mąż aktorki Aliny Janowskiej (zm. 2017), ojciec Michała Zabłockiego, poety i reżysera. W 2015 członek honorowego komitetu poparcia Bronisława Komorowskiego przed wyborami prezydenckimi w Polsce.
Zmarł 5 grudnia 2020 w przeddzień swoich 90. urodzin. 11 grudnia 2020 został pochowany w Alei Zasłużonych Cmentarza Wojskowego na Powązkach (kwatera G-tuje-37) w grobowcu obok zmarłej w 2017 żony Aliny Janowskiej-Zabłockiej.

</doc>
<doc id="82374" url="https://pl.wikipedia.org/wiki?curid=82374" title="Władcy Pomorza Gdańskiego">
Władcy Pomorza Gdańskiego

Pomorze Gdańskie zależne od Księstwa Polski (od XII w.).
Bolesław III Krzywousty pokonał dwóch książąt pomorskich – sądzi się, że jednym z nich mógł być Świętopełk I. Od tego momentu datuje się podległość Pomorza Gdańskiego Polsce, zaś gwarantami zależności mieli być namiestnicy (z tytułem "princeps"), od drugiej połowy XII w. tworzący dynastię Sobiesławiców. W 1227 wieku przyjęto tytuł "dux Pomeraniae".
Dynastia Sobiesławiców.
Władcy Pomorza gdańskiego z dynastii Sobiesławiców (z uwzględnieniem podziałów dzielnicowych).
Pomorze Gdańskie po 1308/1309.
Od 1308/09 Pomorze Gdańskie przeszło pod panowanie zakonu krzyżackiego. Do Królestwa Polskiego powróciło w 1466 w wyniku wojny trzynastoletniej.

</doc>
<doc id="82380" url="https://pl.wikipedia.org/wiki?curid=82380" title="Dzień programisty">
Dzień programisty



</doc>
<doc id="82383" url="https://pl.wikipedia.org/wiki?curid=82383" title="Fagi T-parzyste">
Fagi T-parzyste

Fagi T-parzyste – grupa fagów zjadliwych, czyli zabijających zarażoną przez siebie komórkę. Nie występuje u nich nigdy zjawisko lizogenii. W czasie zakażenia przejmują całkowitą kontrolę nad metabolizmem gospodarza.
Genom fagów T-parzystych ma masę 100-130 MDa. Koduje 55-170 genów. Zawiera on zamiast cytozyny jej pochodną: 5-hydroksymetylocytozynę. Zabezpiecza to przed działaniem enzymów fagowych rozkładających DNA gospodarza. Dodatkowa glikozylacja niektórych jej cząsteczek chroni przed działaniem restrykcyjnych enzymów bakterii. Przykładem faga T-parzystego jest bakteriofag T-4, porażający komórki E. coli.
Fag T-4 ma budowę bardzo złożoną. Składa się z ikosaedralnej główki, ogonka (posiadającego rdzeń i kurczliwą otoczkę), podstawki oraz wyrastających z niej sześciu włókienek. Po rozpoznaniu ściany komórkowej bakterii przez włókienka następuje skurcz otoczki ogonka, w wyniku czego ogonek przebija ścianę komórkową. Proces ten oprócz mechanicznego ma również charakter enzymatyczny, ponieważ białka podstawki mają zdolność lizy polisacharydów ściany bakterii.

</doc>
<doc id="82391" url="https://pl.wikipedia.org/wiki?curid=82391" title="Bomba głębinowa">
Bomba głębinowa

Bomba głębinowa – broń podwodna, przeznaczona do rażenia okrętów podwodnych znajdujących się w zanurzeniu. Do czasów II wojny światowej był to główny środek zwalczania okrętów podwodnych (ZOP), później jego rola malała i obecnie ma już raczej znaczenie historyczne.
Bomba głębinowa składa się z ładunku materiału wybuchowego umieszczonego w zazwyczaj cylindrycznym metalowym kadłubie wodoszczelnym, wyposażonym w zapalnik. Najczęściej stosowane są zapalniki hydrostatyczne, powodujące wybuch bomby na odpowiedniej, zaprogramowanej głębokości, uruchamiane na skutek wzrostu ciśnienia wody. W dawnej polskiej literaturze używano też nazwy bomby głębinowej: „bomba hydrostatyczna”. Oprócz hydrostatycznych, czasami stosowane są zapalniki uderzeniowe.
Bomby głębinowe były przede wszystkim zrzucane (staczane) ze zrzutni bomb głębinowych – specjalnych pochylni znajdujących się na rufie okrętu nawodnego. Bomby tego rodzaju, nazywane także grawitacyjnymi, wprowadzono w 1916 podczas I wojny światowej – pionierem była brytyjska Royal Navy. W celu rozszerzenia pola rażenia, oprócz zrzutni bomb głębinowych pojawiły się miotacze bomb głębinowych, miotające je na odległość około 50–150 metrów na burty okrętu za pomocą ładunków prochowych.
Bomby głębinowe były zrzucane i miotane nad domniemaną pozycją okrętu podwodnego, ustaloną na przykład za pomocą obserwacji, sonarów pasywnych lub stacji hydrolokacyjnych. Zrzucano je seriami, dla pewniejszego rażenia celu; na przykład podczas II wojny światowej standardowym brytyjskim sposobem użycia była salwa z 5 bomb – trzech zrzuconych po kolei ze zrzutni i dwóch wyrzuconych w tym czasie na boki z miotaczy, przez co pięć bomb pokrywało obszar w kształcie krzyża. Nastawiano też bomby na wybuchy na różnych głębokościach. W toku II wojny światowej wprowadzono dodatkowo bomby szybciej tonące. Do zniszczenia lub uszkodzenia okrętu podwodnego nie jest wymagane bezpośrednie trafienie, lecz w przypadku dużych bomb głębinowych, wystarczający jest wybuch w odległości około 10–20 metrów. Bomby głębinowe tego rodzaju mają zwykle masę materiału wybuchowego około 100 kilogramów, rzadziej do kilkuset kilogramów.
Podczas II wojny światowej wprowadzono sprzężone miotacze bomb głębinowych, miotające większą liczbę lżejszych bomb o masie materiału wybuchowego około 15–30 kilogramów, przed dziób okrętu (jak brytyjski Hedgehog – „jeż”). Po wojnie wprowadzono także rakietowe bomby głębinowe, będące niekierowanymi pociskami rakietowymi. Rakietowe bomby głębinowe mają mniejszy ładunek od konwencjonalnych bomb głębinowych i odpalane są seriami ze specjalnych wyrzutni. Po II wojnie światowej pojawiły się też atomowe bomby głębinowe, przenoszone przez rakietotorpedy ze względu na wielki promień rażenia.
Bomby głębinowe przenoszone były głównie na okrętach klas: niszczyciel, fregata, korweta, ścigacz okrętów podwodnych. Od okresu II wojny światowej stosowane są też lotnicze bomby głębinowe, przenoszone przez samoloty i śmigłowce.
Od około lat 70. XX wieku zrzutnie bomb głębinowych i miotacze bomb głębinowych stosowane są już rzadko, stając się mało skutecznym środkiem walki. Broń ta wykorzystywała fakt, że dawne okręty podwodne były relatywnie mało mobilne pod wodą w porównaniu do współczesnych jednostek tego typu. Bomby głębinowe wyparte zostały przez torpedy kierowane i rakietotorpedy. Jako broń uzupełniająca stosowane są wyrzutnie rakietowych bomb głębinowych, zwłaszcza na okrętach produkcji radzieckiej.

</doc>
<doc id="82394" url="https://pl.wikipedia.org/wiki?curid=82394" title="Olejek tymiankowy">
Olejek tymiankowy

Olejek tymiankowy ("farm." Thymi aetheroleum) – olejek eteryczny otrzymany przez destylację z parą wodną świeżych, kwitnących części nadziemnych "Thymus vulgaris", "Thymus zygis" lub mieszaniny obydwu związków.
Olejek tymiankowy to bezbarwna, czerwonawa lub żółta ciecz o silnym aromatycznym zapachu przypominającym tymol. Głównym składnikiem olejku jest tymol (do 55%). Oprócz tego olejek zawiera cymen (15–28%), linalol (4–6,5%) i karwakrol (1–4%).
Olejek ma wiele zastosowań: antyseptyczne, dezynfekcyjne, przeciwgrzybicze, przeciwbakteryjne, przeciwrobacze, przeciwroztoczowe, odwaniające, przeciwgnilne, drażniące, rozgrzewające, pobudzające wydzielanie soków trawiennych, silnie żółciopędne, moczopędne, hamujące ośrodek i odruch kaszlu. Pobudza miesiączkowanie, działa przeciwbólowo np. przy reumatyzmie i artretyzmie.
W dużych dawkach poraża ośrodkowy układ nerwowy. Wcierany w skórę powoduje przekrwienie i rozgrzanie. Przy przedawkowaniu uszkadza narządy miąższowe i powoduje śpiączkę. Nie należy wcierać w skórę nierozcieńczonego olejku.
Stosuje się do: masażu, kąpieli i inhalacji (kominki aromaterapeutyczne).
Przeciwwskazania: pierwsze miesiące ciąży, nadciśnienie.

</doc>
<doc id="82404" url="https://pl.wikipedia.org/wiki?curid=82404" title="Tomasz Strzembosz">
Tomasz Strzembosz

Tomasz Romuald Strzembosz (ur. 11 września 1930 w Warszawie, zm. 16 października 2004 tamże) – polski historyk, profesor Katolickiego Uniwersytetu Lubelskiego (KUL) (od 1991) i Instytutu Studiów Politycznych PAN. Badacz historii Polski okresu II wojny światowej. W latach 1989–1993 przewodniczący Rady Naczelnej ZHR, następnie honorowy przewodniczący ZHR.
Życiorys.
Ukończył szkołę powszechną i dwie klasy gimnazjalne na tajnych kompletach w Gimnazjum i Liceum im. św. Stanisława Kostki w Warszawie. Maturę zdał w 1949 w Samorządowym Gimnazjum i Liceum w Falenicy (obecnie XXV Liceum Ogólnokształcące im. Józefa Wybickiego w Warszawie) i w tym samym roku rozpoczął studia na Wydziale Historii Uniwersytetu Jagiellońskiego w Krakowie. Od jesieni 1951 studiował historię na Uniwersytecie Warszawskim ze specjalizacją archiwalną. Z powodów politycznych magisterium uzyskał dopiero w 1959.
Od jesieni 1952 rozpoczął pracę zawodową w Wojewódzkim Archiwum Państwowym w Warszawie, następnie w Archiwum Głównym Akt Dawnych, skąd w sierpniu 1953 na wniosek Koła ZMP przy Państwowej Służbie Archiwalnej w Warszawie został usunięty z pracy. Pracował krótko jako robotnik i od 1954, przez następne 12 lat, w Dziale Oświatowym Muzeum Warszawy.
W 1966 rozpoczął pracę w Pracowni Dziejów Polski w II wojnie światowej w Instytucie Historii PAN, w 1972 obronił doktorat na Uniwersytecie Warszawskim (promotor – prof. Stanisław Herbst), w 1982 habilitował się na Wydziale Nauk Humanistycznych KUL, w 1991 otrzymał tytuł naukowy profesora nadzwyczajnego. Od 1984 pracował na KUL, a od 1992 także w Instytucie Studiów Politycznych PAN, gdzie był kierownikiem Samodzielnej Pracowni Dziejów Ziem Wschodnich II RP i wiceprzewodniczącym Rady Naukowej ISP PAN.
W pierwszej połowie lat 90. wziął udział w sesji plenarnej Polskiego Uniwersytetu Ludowego w Mińsku, poświęconej 50. rocznicy powstania Armii Krajowej i jej działalności na ziemiach wschodnich II Rzeczypospolitej.
Praca naukowa.
Zainteresowania prof. Tomasza Strzembosza koncentrowały się na tematyce konspiracji warszawskiej. Od 1982 zaczął badać partyzantkę antysowiecką, najpierw w białostockim, nad Biebrzą, potem w dawnych województwach północno-wschodnich II RP. Był prekursorem badań nad konspiracyjną walką zbrojną w okupowanej Warszawie, dziejami partyzantki i konspiracji na Kresach Północno-Wschodnich RP w czasie pierwszej okupacji sowieckiej 1939-1941 oraz znawcą sowieckiego systemu okupacyjnego.
Pod koniec życia pracował nad obszerną monografią polskiej partyzantki na ziemiach północno-wschodnich w latach 1939–1941 oraz kończył pracę nad książką „Rewolucja na postronku. Sowiecki system okupacyjny na ziemiach wschodnich II RP 1939-1941”. 
Do uczniów Tomasza Strzembosza należy zaliczyć takie osoby jak: Henryk Błaszczyk, Marek Wierzbicki, Grzegorz Motyka, Piotr Niwiński, Janusz Marszalec, Zygmunt Boradyn, Jarosław Kopiński, Rafał Wnuk, Ryszard Śmietanka-Kruszelnicki, Sławomir Poleszak, Irena Kozimala, Tomasz Łabuszewski, Adam Baran.
Harcerstwo.
Tomasz Strzembosz od 1945 roku był związany z harcerstwem. Od września 1945 roku aż do samorozwiązania się drużyn ZHP na przełomie lat 1948 i 1949 był członkiem ZHP, najpierw w V Krakowskiej Drużynie Harcerzy, a potem w 46 Warszawskiej Drużynie Harcerzy w Falenicy (w Hufcu Grochów). W roku maturalnym niemal cała klasa, pod naciskiem wychowawcy, prof. Wincentego Łąckiego (żołnierza ochotnika wojny 1920 roku i żołnierza AK), zapisała się do szkolnego koła ZMP. Prof. Łącki argumentował to następująco: "nie po to uczyliśmy was w czasie wojny na kompletach, ryzykując życie, byście teraz nie dostali się na studia jako niezorganizowani".
Jesienią 1956 uczestniczył w spotkaniach harcerzy Szarych Szeregów dążących do odrodzenia ZHP, a następnie wraz z grupą warszawskich instruktorów zaproszonych przez Aleksandra Kamińskiego – w Krajowym Zjeździe Działaczy Harcerskich w Łodzi. Następnie prowadził drużynę harcerską w szkole podstawowej przy ul. Hożej. W 1958 ukończył kurs dla przewodników w Zawoi.
W 1980 był jednym z inicjatorów Kręgów Instruktorów im. Andrzeja Małkowskiego (KIHAM), w 1981 współtworzył Niezależny Ruch Harcerski (NRH) i był jego wiceprzewodniczącym.
W 1989 był jednym z twórców Związku Harcerstwa Rzeczypospolitej, przez dwie kadencje jego Przewodniczącym (1989-1992), a od 1993 Honorowym Przewodniczącym ZHR. Pośmiertnie Przewodniczący ZHR hm. Kazimierz Wiatr nadał Tomaszowi Strzemboszowi tytuł Harcmistrza Rzeczypospolitej. Miało to charakter symboliczny, ponieważ przepisy ZHR nie przewidują stopnia Harcmistrza RP.
Działalność polityczna i społeczna.
W latach 1972–1980 był członkiem Polskiego Klubu Górskiego. Od jesieni 1980 roku uczestniczył w pracach NSZZ „Solidarność” w IH PAN jako wiceprzewodniczący Koła, w latach 1982–1989 był członkiem podziemnej Rady Edukacji Narodowej i uczestniczył (od 1983) w pracach Społecznego Komitetu Wydawnictw Niezależnych, był także wiceprzewodniczącym Rady Naukowej Archiwum Wschodniego w latach 1989–1994. Był współzałożycielem „Komitetu Upamiętniającego Polaków Ratujących Żydów” – wiceprezesem stowarzyszenia i przewodniczącym Komisji Historycznej.
Życie prywatne.
Tomasz Strzembosz mieszkał w Warszawie. Był synem Adama i Zofii z Gadomskich, bratem Teresy i Adama Strzemboszów. 
W 1957 ożenił się z harcerką Marią Dawidowską, zwaną Marylą, siostrą Alka Dawidowskiego. Byli rodzicami Doroty i Macieja.
Został pochowany na Powązkach (kwatera 261-6-18/19)
Publikacje książkowe.
Ponadto był autorem ponad 100 publikacji naukowych, oraz redaktorem naukowym kilkunastu innych pozycji.

</doc>
<doc id="82405" url="https://pl.wikipedia.org/wiki?curid=82405" title="Gwara góralska">
Gwara góralska

Gwara góralska – nieprecyzyjny, potoczny termin określający gwary używane przez Górali. Pojęcie to bywa utożsamiane z gwarą podhalańską.
Podział.
W pracach językoznawczych nie wyróżnia się jednej gwary góralskiej, lecz szereg odmiennych gwar:
Charakterystyka.
Gwary góralskie mają pewne cechy wspólne związane ze specyfiką gospodarki na tych terenach (kolonizacja wołoska), z sąsiedztwem języka słowackiego i czeskiego, a także z izolacją od dużych ośrodków centralnej Polski. I tak np. kolonizacja wołoska przyniosła wyrazy "baca" (gwara śląska z Istebnej "baczia") czy "sałas" (śl. "sałasz"), język słowacki – końcówkę "-me" w 1 os. l. mn., zaś izolacji od centralnej Polski można przypisać zachowanie różnych wyrażeń staropolskich, np. "wiecerza" (śl. "wieczierza"), czy też zachowanie archaicznej wymowy po staropolskich spółgłoskach miękkich "cz", "sz", "ż", np. "cisty" (śl. "czisty".).
Według Artura Czesaka gwara góralska ma cechy mikrojęzyka literackiego.
Historia.
Gwary góralskie zaczęły ewoluować w XIII–XIV wieku, kiedy ludność niemiecka porozumiewała się ze słowiańską. W późniejszym czasie wpływ na nią mieli Wołosi. Najsilniejszy wpływ na te gwary miał jednak w ostatnich stuleciach język słowacki. Gwary te mogą mieć również wiele cech wspólnych z językiem staropolskim.

</doc>
<doc id="82406" url="https://pl.wikipedia.org/wiki?curid=82406" title="Killjoy">
Killjoy

Killjoy – polski zespół heavymetalowy, który pochodzi z Rudy Śląskiej.
Pod nazwą Killjoy zespół istnieje od 1998 roku (wcześniej jako Mystic Side). Początkowo różnił się też skład kapeli, perkusistą był Adrian Ruda. Zakończył on swoją karierę w zespole w 2000 a zastąpił go Marcin Bruner. W tym czasie zespół zdążył zarejestrować trzy dema ("Invite Us To Your Party", "Killjoy Happens" i "Acces Denied"). W roku 2002 w Mamut Studio nagrano kolejne demo zatytułowane "A drug called reality". Latem 2004 roku w studiu ZED zespół nagrał minialbum "Back To The Past", który ukazał się w tym samym roku. W 2007 rok ukazał się album zatytułowany "Enemigo", w listopadzie tego samego roku z zespołu odszedł perkusista Marcin "Bruno" Bruner, którego zastąpił Marcel Szumowski.
29 sierpnia 2008 roku Bruner były perkusista Killjoy zginął w wypadku motocyklowym w Rudzie Śląskiej.

</doc>
<doc id="82408" url="https://pl.wikipedia.org/wiki?curid=82408" title="Adam Graczyński">
Adam Graczyński

Adam Graczyński (ur. 19 grudnia 1939 w Gorlicach, zm. 26 sierpnia 2004 w Mikołowie) – polski polityk, inżynier, senator IV i V kadencji Senatu.
Życiorys.
Ukończył studia na Wydziale Chemicznym Politechniki Śląskiej w Gliwicach (1962); pracował m.in. w Zakładach Tworzyw Sztucznych „Erg” w Dąbrowie Górniczej i Zakładach Tworzyw Sztucznych „Erg” w Bieruniu Starym. W latach 1985–1988 był podsekretarzem stanu (wiceministrem) w Urzędzie Postępu Naukowo-Technicznego i Wdrożeń, następnie (w latach 1989–2001) dyrektorem naczelnym Głównego Instytutu Górnictwa.
W latach 1967–1990 był członkiem Polskiej Zjednoczonej Partii Robotniczej, od 2002 należał do Sojuszu Lewicy Demokratycznej. Z ramienia tej partii zdobył mandat senatora w wyborach uzupełniających w 2000 (z byłego województwa katowickiego) przeprowadzonych po śmierci Augusta Chełkowskiego). Ponownie został wybrany do Senatu w 2001 w okręgu rybnickim. W Senacie V kadencji kierował Komisją Ochrony Środowiska. Zmarł w trakcie kadencji.
Odznaczony Krzyżem Kawalerskim i Komandorskim (1999) Orderu Odrodzenia Polski.
Pochowany na cmentarzu przy ul. Francuskiej w Katowicach.

</doc>
<doc id="82411" url="https://pl.wikipedia.org/wiki?curid=82411" title="KIHAM">
KIHAM



</doc>
<doc id="82415" url="https://pl.wikipedia.org/wiki?curid=82415" title="Anna Zalewska (1939–2004)">
Anna Zalewska (1939–2004)

 z domu Baranowska (ur. 18 września 1939 w Pokrytkach, zm. 4 lipca 2004) – polska polityk, nauczycielka, posłanka na Sejm II i III kadencji.
Życiorys.
Ukończyła w 1973 studia na Wydziale Humanistycznym Uniwersytetu Gdańskiego. Pracowała jako nauczycielka, była też etatowym działaczem Związku Nauczycielstwa Polskiego.
W latach 1993–2001 przez dwie kadencje zasiadała w Sejmie z ramienia Sojuszu Lewicy Demokratycznej, reprezentując okręg ciechanowski. Pracowała w Komisji Edukacji, Nauki i Postępu Technicznego (od 1997 działającej pod nazwą Komisja Edukacji, Nauki i Młodzieży), Komisji Łączności z Polakami za Granicą oraz Komisji Spraw Zagranicznych. W 2001 nie ubiegała się o reelekcję.

</doc>
<doc id="82416" url="https://pl.wikipedia.org/wiki?curid=82416" title="Franciszek Kamiński (generał dywizji)">
Franciszek Kamiński (generał dywizji)

 
Franciszek Wawrzyniec Kamiński, ps. „Olsza”, „Kowal”, „Zenon Trawiński” (ur. 20 września 1902 w Mikułowicach, zm. 24 lutego 2000 w Warszawie) – polski działacz ruchu ludowego i wojskowy, generał dywizji Wojska Polskiego, komendant główny Batalionów Chłopskich, szef I Oddziału Sztabu Komendy Głównej Armii Krajowej. Poseł do Krajowej Rady Narodowej i na Sejm Ustawodawczy. Kawaler Orderu Orła Białego.
Życiorys.
Dzieciństwo i młodość.
Syn Wawrzyńca i Katarzyny z domu Duda. Jego rodzice prowadzili w Mikułowicach niewielkie gospodarstwo rolne. Miał rodzeństwo: starsze siostry – Józefę, Annę i Mariannę oraz młodszego brata Stanisława. Ukończył szkołę powszechną w Wojciechowicach, potem uczył się w gimnazjum w Sandomierzu. Był tam współorganizatorem szkolnego hufca harcerskiego, w którym pełnił funkcję zastępcy komendanta. Podczas wojny polsko-bolszewickiej zgłosił się na ochotnika do wojska. W latach 1926–1929 studiował na Wydziale Matematyczno-Filozoficznym Uniwersytetu Warszawskiego.
W latach 1929–1930, po ukończeniu studiów, odbył przeszkolenie w batalionie podchorążych rezerwy piechoty nr 10A w Nisku i praktykę w 4 pułku piechoty Legionów w Kielcach. Służbę czynną zakończył w stopniu sierżanta podchorążego. Po odbyciu dodatkowych ćwiczeń mianowany został podporucznikiem rezerwy ze starszeństwem z dniem 1 stycznia 1932 w korpusie oficerów piechoty. W 1934 pozostawał na ewidencji Powiatowej Komendy Uzupełnień Ostrowiec i posiadał przydział mobilizacyjny do 2 pułku piechoty Legionów w Sandomierzu.
Pracę zawodową podjął początkowo jako kierownik świetlicy akademickiej w Instytucie Oświaty i Kultury Wsi im. Stanisława Staszica. W latach 1935–1936 był pracownikiem Szkoły Rzemiosł w Aleksandrowie Kujawskim, w latach 1936–1938 pracował w administracji wydawnictwa „Wieczór Warszawski”, potem od 1938 jako lustrator-rewident w Wydziale Rewizyjnym Związku Spółdzielni Spożywców „Społem” w Warszawie.
Już w czasie studiów czynnie zaangażował się w pracę społeczno-polityczną. Był członkiem Polskiego Stronnictwa Ludowego „Wyzwolenie”. W latach 1926–1929 pełnił funkcję kierownika Sekretariatu Naczelnego Stronnictwa. Jednocześnie był redaktorem organu prasowego PSL – tygodnika „Wyzwolenie”. Działał także w Polskiej Akademickiej Młodzieży Ludowej w Warszawie, gdzie w 1931 pełnił obowiązki prezesa. Współorganizował Związek Młodzieży Wiejskiej RP „Wici”. W latach 1933–1935 pełnił funkcję prezesa mazowieckiego Związku Młodzieży Wiejskiej, a w 1937 został członkiem Komisji Rewizyjnej ZMW RP „Wici”. Po zjednoczeniu ruchu ludowego w marcu 1931 został działaczem Stronnictwa Ludowego. W sierpniu 1937 uczestniczył w organizowaniu Wielkiego Strajku Chłopskiego. Maciej Rataj, obawiając się delegalizacji Stronnictwa, powierzył Franciszkowi Kamińskiemu zabezpieczenie majątku SL.
II wojna światowa.
Już w pierwszych tygodniach niemieckiej okupacji był jednym ze współtwórców centralnego ośrodka ruchu ludowego na terenie Warszawy, kierowanego przez Macieja Rataja. W konspiracji używał pseudonimów „Olsza” i „Zenon Trawiński”. W listopadzie 1939 podjął prace organizacyjne mające na celu stworzenie chłopskiego ruchu oporu na Kielecczyźnie. Z jego inspiracji powołano wówczas w powiecie pińczowskim, opatowskim, sandomierskim i iłżeckim pierwsze komórki konspiracyjne Stronnictwa Ludowego „Roch”. Pełnił wówczas funkcję łącznika pomiędzy rodzącą się kielecką organizacją SL a Centralnym Kierownictwem Ruchu Ludowego. Wchodził też w skład kierownictwa wojewódzkiego „Rocha”.
Opowiadał się za włączeniem chłopów do działalności Związku Walki Zbrojnej. Jednakże niechętny stosunek kadry dowódczej ZWZ do ludowców sprawił powołanie odrębnej organizacji zbrojnej ruchu ludowego. Z propozycją taką Franciszek Kamiński wystąpił do CKRL już na początku 1940. Centralne Kierownictwo Ruchu Ludowego powierzyło mu opracowanie doktryny wojskowej ruchu ludowego na czas wojny i przygotowanie odpowiednich dokumentów do powołania chłopskiej organizacji wojskowej.
W sierpniu 1940 Franciszek Kamiński zgłosił swą koncepcję utworzenia Straży Chłopskiej (później organizacja ta przybrała nazwę Bataliony Chłopskie). W październiku został decyzją CKRL mianowany komendantem głównym pierwszej w dziejach Polski samodzielnej chłopskiej organizacji zbrojnej i funkcję tę pełnił do końca wojny. Bataliony Chłopskie liczyły wówczas ponad 157 tys. żołnierzy.
Gdy w 1942 hitlerowcy podjęli akcję wysiedlania ludności Zamojszczyzny, Franciszek Kamiński organizował pierwsze wystąpienia zbrojne BCh na tym terenie. Zwycięski przebieg walk pod Wojdą i Zaborecznem doprowadził do zahamowania akcji wysiedleńczej. W marcu 1943 doprowadził do scalenia sił BCh z Armią Krajową. W 1944 wszedł w skład Komendy Głównej Armii Krajowej. Pełnił funkcję szefa I Oddziału Sztabu AK. Uczestniczył w powstaniu warszawskim. Po jego upadku, wraz z innymi działaczami ruchu ludowego znalazł się w Podkowie Leśnej, gdzie w drugiej połowie października 1944 został powołany do 15-osobowego kierownictwa ruchu ludowego.
Okres powojenny.
W sierpniu 1945 ujawnił się w stopniu podpułkownika. Był jednym z najbliższych współpracowników Stanisława Mikołajczyka. Działał w Polskim Stronnictwie Ludowym, został członkiem władz Stronnictwa, pełnił funkcję kierownika Wydziału Organizacyjnego NKW PSL. Od 29 grudnia 1945 był posłem do Krajowej Rady Narodowej z ramienia PSL (został zgłoszony na IX sesji KRN). W styczniu 1947 w wyniku wyborów parlamentarnych został wybrany posłem Sejmu Ustawodawczego. Po wyjeździe Mikołajczyka z Polski i po opanowaniu siedziby PSL oraz redakcji „Gazety Ludowej” przez działaczy PSL współpracujących z PPR, Franciszek Kamiński został wydalony ze Stronnictwa, ale wkrótce odzyskał prawa członkowskie. W marcu i kwietniu 1948 uczestniczył w pracach Zarządu Chłopskiej Spółdzielni Wydawniczej. Pełnił także funkcję wiceprezesa Chłopskiego Towarzystwa Przyjaciół Dzieci. Z PSL ostatecznie został wykluczony w maju 1949, ponieważ nie chciał złożyć samokrytyki. W 1948 podjął pracę w Banku Gospodarstwa Spółdzielczego, następnie w Banku Rolnym na stanowisku inspektora kontroli kredytów w VI Oddziale Głównym.
21 lipca 1950 został aresztowany (Sejm uchylił jego immunitet poselski dopiero 23 marca 1951). Zarzucano mu czyny z art. 5 Dekretu z dnia 13 czerwca 1946 o przestępstwach szczególnie niebezpiecznych w okresie odbudowy państwa. W grudniu 1951 wyrokiem Sądu Wojskowego Franciszek Kamiński został skazany na 12 lat więzienia, 5 lat pozbawienia praw publicznych i obywatelskich, praw honorowych oraz przepadek całego mienia na rzecz Skarbu Państwa. Przebywał w więzieniach w Warszawie przy ul. Rakowieckiej i Koszykowej, potem w Potulicach i Rawiczu. Wypuszczony został w wyniku amnestii w kwietniu 1956.
W październiku 1956 Kolegium Sędziów Najwyższego Sądu Wojskowego w Warszawie uchyliło jego wyrok i umorzyło postępowanie. Podjął pracę jako urzędnik w Centrali Rolniczych Spółdzielni „Samopomoc Chłopska”, skąd odszedł na emeryturę w 1973. Po wyjściu z więzienia nie włączył się do czynnego życia politycznego. W latach 1957–1959 przewodniczył Komisji Historycznej BCh powołanej przy Zjednoczonym Stronnictwie Ludowym, w celu udokumentowania zbrojnego czynu ruchu ludowego w okresie wojny i okupacji. Utrzymywał ścisłe kontakty z wieloma działaczami ruchu ludowego. W tym środowisku Franciszek Kamiński był niekwestionowanym autorytetem. Wokół jego osoby skupiło się wielu niezrzeszonych ludowców, z czasem tworząc nieformalny ośrodek opozycyjny. Wbrew władzom politycznym i państwowym inicjował wiele obchodów i uroczystości o charakterze patriotyczno-religijnym, upamiętniających wielkie wydarzenia i postaci w ruchu ludowym. W 1970 był inicjatorem obchodów 50. rocznicy „Cudu nad Wisłą”.
W październiku 1980 został przez przewodniczącego Rady Państwa prof. Henryka Jabłońskiego awansowany na generała brygady. W 1982 wszedł w skład Społecznego Komitetu Budowy Pomnika Wincentego Witosa w Warszawie, który został odsłonięty w 1985. Od 1988 był członkiem Rady Ochrony Pamięci Walk i Męczeństwa. W lutym 1989 wszedł w skład działającej przy tej Radzie Komisji do spraw Upamiętnienia Ofiar Represji Okresu Stalinowskiego. Kierując Krajową Komisją Batalionów Chłopskich, aktywizował działalność środowiska byłych żołnierzy BCh. W sierpniu 1989 w Wilanowie wspólnie z innymi działaczami reaktywował Polskie Stronnictwo Ludowe. Na II Kongresie PSL (wilanowskiego) 11 listopada 1989 został wybrany na prezesa tego Stronnictwa. Zawsze był orędownikiem jedności politycznego działania ludowców. Zaangażował się w tworzenie wspólnej organizacji – jednolitego Polskiego Stronnictwa Ludowego. Na Kongresie Jedności PSL 5 maja 1990 został wybrany honorowym prezesem. W 1992 został prezesem Ogólnopolskiego Związku Żołnierzy Batalionów Chłopskich. Był przewodniczącym Społecznego Komitetu Budowy Pomnika Batalionów w Warszawie. 
Życie prywatne.
Przed wojną mieszkał w Lublinie, po wojnie w Milanówku, a potem w Warszawie. Był żonaty z Henryką z domu Kryczka. Małżeństwo miało syna i córkę.
Miejsce spoczynku.
Został pochowany na Cmentarzu Wojskowym na Powązkach w Warszawie (kwatera A3 tuje-3-12).
Upamiętnienie.
W sierpniu 2003 w Lublinie odsłonięto pomnik gen. Franciszka Kamińskiego. Monument mieści się przy rondzie jego imienia. W październiku 2007 w Wojciechowicach zostało otwarte muzeum i izba pamięci jego imienia.
Jest patronem Zespołu Szkół Centrum Kształcenia Rolniczego w Karolewie, a także szkół podstawowych w Bejscach oraz Maciejowie Starym.

</doc>
<doc id="82417" url="https://pl.wikipedia.org/wiki?curid=82417" title="Kajmany (wyspy)">
Kajmany (wyspy)

Kajmany – wyspy w Ameryce Środkowej na Morzu Karaibskim. Obejmują 3 wyspy (Wielki Kajman, Cayman Brac i Mały Kajman) o łącznej powierzchni 264 km². Liczą 56 732 mieszkańców, z czego połowa żyje w stolicy. Terytorium zależne Wielkiej Brytanii. Główne miasto - George Town. 90% żywności pochodzi z importu, a głównymi źródłami dochodu są turystyka oraz usługi finansowe.
Historia.
Archipelag został odkryty przez Krzysztofa Kolumba 10 maja 1503 roku. Ze względu na wielką liczbę żółwi morskich Kolumb nazwał wyspy "„Tortugas”". Dzisiejszą nazwę nadał im korsarz angielski sir Francis Drake w roku 1586, takim bowiem mianem określali archipelag zamieszkujący pobliską Jamajkę Karaibowie.
Wyspy nie były wówczas zamieszkane. Były jedynie schronieniem dla coraz liczniejszych na Morzu Karaibskim piratów i poławiaczy żółwi. Dopiero około roku 1660 osiedliła się tu grupa dezerterów z armii brytyjskiej, którzy założyli pierwszą stałą osadę.
Pierwsze lata osadnictwa były trudne, a status niepewny. Jednak w 1670 roku archipelag został uznany za posiadłość brytyjską podporządkowaną gubernatorowi Jamajki. Dochód - i to czasami spory – przynosiła rozbiórka wraków statków, które weszły na liczne rafy wokół wysp. Według legendy za uratowanie przed wejściem na rafy flotylli dziesięciu okrętów brytyjskich król Jerzy III zwolnił Kajmany od płacenia podatków.
W XX wieku wyspy produkowały niewielkie ilości bawełny, mahoniu, liny okrętowe oraz jachty. Prawdziwy rozkwit przyniosło jednak nurkowanie swobodne, a wraz z nim turystyka. W 1998 roku liczba turystów przekroczyła 400 tysięcy i ciągle wzrasta. Leżące pomiędzy Jamajką, Kubą, a Jukatanem Kajmany są także atrakcyjne dla żeglarzy. Amerykanie, Kanadyjczycy i obywatele państw Unii Europejskiej nie muszą posiadać wiz.
Geografia.
Kajmany są nizinnymi wyspami, których podłoże budują wapienie, a krajobraz pozbawiony jest urozmaiconej rzeźby terenu. Całkowity brak sieci rzecznej. Roślinność tropikalna, gdzie naturalną szatę stanowią lasy równikowe. Fauna należy do antylskiej krainy neotropikalnej, gdzie dominują drobne zwierzęta.
Kajmany składają się z trzech wysp: Wielki Kajman, Cayman Brac oraz Mały Kajman. Znajdują się we wschodniej części Karaibów około 740 km na południe od Miami na Florydzie i 269 km na północny zachód od Jamajki. Stolica Kajmanów George Town znajduje się na zachodnim brzegu Wielkiego Kajmana.
Wielki Kajman to największa z wysp Kajmanów, o powierzchni 196 km².
Cayman Brac leży około 143 km na północny wschód od głównej wyspy. Wyspa zajmuje powierzchnię około 39 km².
Klimat.
Na wyspach panuje klimat tropikalny. 
Demografia.
Na Kajmanach jest więcej zarejestrowanych przedsiębiorstw niż mieszkańców wysp w związku z niskimi podatkami. W połowie 2011 roku na Kajmanach szacowana liczba ludności wynosiła około 56 000 i jest mieszanką ponad 100 narodowości. Z tej liczby około połowa to osoby pochodzące z wyspy. Około 60% ludności stanowią osoby mieszanego pochodzenia. Po 20% stanowią biali i czarnoskórzy, 20% to imigranci o różnym pochodzeniu etnicznym. Wyspy są prawie wyłącznie chrześcijańskie, z dużą liczbą baptystów, prezbiterian i katolików, ale również można znaleźć żydowskie, muzułmańskie i hinduskie społeczności. Zdecydowana większość ludności mieszka na wyspie Wielki Kajman (Grand Cayman), a reszta na wyspach Cayman-Brac i Mały Kajman (Little Cayman). Stolicą Kajmanów jest George Town, na południowo-zachodnim wybrzeżu wyspy Wielki Kajman.
Populacja według dystryktów
Zgodnie ze spisem ludności z 2010 roku szacowana liczba stałych mieszkańców wynosiła 54 878 ludzi, mieszkających w:
Język
Językiem angielskim posługuje się 90,9% mieszkańców, hiszpańskim 4% a tagalskim 3,3%.
Religia.
Struktura religijna kraju w 2010 roku według CIA The World Factbook:
Emisja gazów cieplarnianych.
Emisja równoważnika dwutlenku węgla z Kajmanów wyniosła w 1990 roku 0,164 Mt, z czego 0,148 Mt stanowiła emisja dwutlenku węgla. W przeliczeniu na mieszkańca emisja wyniosła wówczas 5,937 t dwutlenku węgla, a w przeliczeniu na 1000 dolarów PKB 71 kg. Od tego czasu emisje wahają się, przy czym dość duży wzrost nastąpił w 2012. Głównym źródłem emisji przez cały czas była energetyka. W 2018 emisja dwutlenku węgla pochodzenia kopalnego wyniosła 0,507 Mt, a w przeliczeniu na mieszkańca 8,135 t i w przeliczeniu na 1000 dolarów PKB 118 kg.

</doc>
<doc id="82418" url="https://pl.wikipedia.org/wiki?curid=82418" title="Rafał Bratoszewski">
Rafał Bratoszewski

Rafał Bratoszewski (ur. ok. 1765, zm. 6 grudnia 1824) – szlachcic polski, właściciel dóbr Brużyca Wielka i założyciel miasta Aleksandrowa.
Życiorys.
Był synem Andrzeja Bratoszewskiego herbu Sulima, właściciela wsi Dobrzelin koło Żychlina w powiecie orłowskim województwa łęczyckiego, sędziego ziemskiego (od 1780 r.) i chorążego gostyńskiego (od 1783 r.). Bratem Rafała był Emeryk Bratoszewski, szambelan na dworze Stanisława Augusta Poniatowskiego. Miał on też dwie siostry – Brygidę Morzkowską i Teresę Orsettową.
Rafał Bratoszewski pełnił urząd sędziego pokoju powiatu orłowskiego. Około 1798 r. nabył od podstolego inowłodzkiego Walentego Chobrzyńskiego dobra ziemskie w Brużycy Wielkiej. Już od 1782 r. osiedlali się na jej terenie osadnicy niemieccy wyznania luterańskiego, początkowo głównie rolnicy, a następnie rzemieślnicy, a także tkacze. Bratoszewski w trosce o rozwój swoich ziem, wspierał osadnictwo. W latach 1798–1799 pomógł ewangelikom w wybudowaniu szkoły i tymczasowego zboru w kolonii Ruda Bugaj a w latach 1804–1817 dotował budowę drewnianego kościoła w Rudzie. Rafał Bratoszewski około 1816 r. postanowił w południowej, piaszczystej i nieurodzajnej części dóbr brużyckich, przy drodze Zgierz–Lutomiersk, założyć nową osadę typu miejskiego, nastawioną na produkcję tkanin wełnianych. Rozpoczęto wtedy budowę parafialnego kościoła katolickiego, który z uwagi na założyciela uzyskał wezwanie św. Rafała Archanioła. Wytyczono wówczas obszerny rynek i sieć prostopadłych ulic nowej osady oraz zbudowano pierwsze parterowe drewniane domki dla tkaczy. Autorem projektu urbanistycznego nowej osady tkackiej był Austriak Bernard von Schuttenbach. Bratoszewski ściągał osadników z Niemiec, publikując oferty w pruskich gazetach. Wśród przybyszów dominowali wykwalifikowani tkacze, farbiarze i postrzygacze sukna narodowości niemieckiej. Przybywali tu też, choć początkowo w mniejszej liczbie, kupcy i rzemieślnicy narodowości żydowskiej oraz polskiej. W 1822 r. udało się Bratoszewskiemu uzyskać zgodę władz Królestwa Polskiego na nadanie tej nowej prywatnej osadzie praw miejskich. Uzyskała ona nazwę Aleksandrów (początkowo Łęczycki lub Fabryczny, obecnie – Łódzki) i herb ("A" na murze) ku czci cesarza Aleksandra I oraz w trakcie kolejnych wizytacji była wskazywana jako wzór dla Zgierza i Łodzi. Dziedzic Bratoszewski dawał napływającym osadnikom wieloletnie ulgi w opłatach czynszowych i wspierał finansowo władze miasta we wznoszeniu kolejnych budowli publicznych (ratusz, jatki miejskie). Rafał Bratoszewski do samej śmierci pomagał też gminie ewangelickiej.
W latach 1823–1828 przy budowie murowanego kościoła luterańskiego w Aleksandrowie pokrył połowę kosztów materiałów budowlanych. Współpracował z pastorem ewangelickim w Rudzie i Aleksandrowie – Fryderykiem Jerzym Tuve oraz z burmistrzem Aleksandrowa – Gedeonem Goedelem. Rafał Bratoszewski zmarł 6 grudnia 1824 r. i został pochowany pod posadzką kościoła św. Rafała w Aleksandrowie. Prawdopodobnie pozostawił tylko córkę, Julię, żonę Jana Kossowskiego herbu Dołęga, który przejął po Bratoszewskim dobra brużyckie wraz z miastem Aleksandrów.
Obecnie Rafał Bratoszewski jest patronem jednej z ulic oraz osiedla mieszkaniowego w Aleksandrowie. W 2005 roku na placu przed kościołem parafialnym św. Archaniołów Rafała i Michała w Aleksandrowie z inicjatywy ks. dr Norberta Ruckiego odsłonięto pomnik dedykowany Rafałowi Bratoszewskiemu jako fundatorowi parafii. Zaprojektował go kleryk Michał Gutowski. W 2008 z inicjatywy władz miasta Aleksandrowa odsłonięto nowy, większy pomnik założyciela miasta. Znajduje się on placu Kościuszki.

</doc>
<doc id="82419" url="https://pl.wikipedia.org/wiki?curid=82419" title="Krąg Instruktorów Harcerskich im. Andrzeja Małkowskiego">
Krąg Instruktorów Harcerskich im. Andrzeja Małkowskiego

Porozumienie Kręgów Instruktorów Harcerskich im. Andrzeja Małkowskiego (KIHAM) (lub też: "Krąg Instruktorów Harcerskich im. Andrzeja Małkowskiego", "Kręgi Instruktorów Harcerskich im. Andrzeja Małkowskiego", "Porozumienie Instruktorów Harcerskich im. Andrzeja Małkowskiego", "Ruch Płaskiego Węzła") – ruch programowo-metodyczny Związku Harcerstwa Polskiego, a zarazem ruch odnowy harcerstwa powstały 26 października 1980 (zatwierdzenie Porozumienia KIHAM przez Radę Naczelną ZHP nastąpiło 16 czerwca 1981).
Działalność.
Jako ruch programowo-metodyczny składał się z niezależnych kręgów instruktorów Związku Harcerstwa Polskiego.
Podstawą ideową powstania i działalności KIHAM był List otwarty instruktorów ZHP ze środowiska krakowskiego.
Głównym założeniem KIHAM-u było odrodzenie moralne harcerstwa w duchu tradycyjnego tekstu Prawa i Przyrzeczenia Harcerskiego (z 1932 roku), odkomunizowanie ruchu, nawrót do skautowych metod wychowawczych. Jego symbolem była lilijka przewiązana węzłem płaskim (stąd zwyczajowa nazwa Ruch Płaskiego Węzła). Z ruchem od jego spotkania założycielskiego współdziałał były Naczelnik Szarych Szeregów – Stanisław Broniewski „Orsza”.
Na czele stała Rada Porozumienia KIHAM. Przewodniczącym Porozumienia KIHAM był dh hm. Stanisław Czopowicz (Warszawa). W skład Rady wchodzili jeszcze: hm. Michał Bobrzyński (Lublin), phm. Joanna Januszewska (Gliwice), hm. Piotr Stawicki (Poznań), hm. Andrzej Suchocki (Warszawa), Waldemar Uziak (Trójmiasto) i hm. Kazimierz Wiatr (Kraków).
Główną działalnością Kręgów KIHAM było organizowanie spotkań, seminariów i sympozjów, w czasie których wypracowywano stanowiska i dokumenty w sprawie zmian w statucie ZHP, Prawie i Przyrzeczeniu Harcerskim, w sprawach metodycznych (powstał nowy regulamin stopni i sprawności), o umundurowaniu, tożsamości harcerstwa i ZHP oraz odkłamania historii organizacji. Głównym postulatem KIHAM było przywrócenie roty Prawa i Przyrzeczenia Harcerskiego z 1936 r., która funkcjonowała jeszcze w Szarych Szeregach. KIHAM nawiązał współpracę ze strukturami NSZZ „Solidarność”. Do wiosny 1981 roku zrzeszał ok. 1 tys. instruktorów z większości chorągwi Związku Harcerstwa Polskiego.
Równolegle z VII Zjazdem ZHP (marzec 1981 r.) odbyła się V Zbiórka Porozumienia KIHAM w Warszawie. Okazało się, że wszystkie postulaty KIHAM zostały przez Zjazd ZHP odrzucone. Wówczas, w czerwcu 1981 r. opracowano Zasady Porozumienia KIHAM, a jako cel nadrzędny przyjęto odnowę moralną harcerstwa. Przykładowo – realizacja wszystkich punktów Prawa Harcerskiego znakowana była na lilijkach instruktorskich wyszywaną liczbą „10”. KIHAM otwarcie sprzeciwiał się działaniom i stanowiskom władz naczelnych ZHP, wprost oświadczając, że ówczesne ZHP nie jest harcerstwem, lecz stanowi jego zaprzeczenie. KIHAM zalecił swym środowiskom stosowanie roty przedwojennej w czasie gdy VII Zjazd ZHP potwierdził rotę z „pokojem, szczęściem ludzi i socjalizmem”, opracował własny system zdobywania stopni, przywracając pięciostopniowość i historyczne nazwy (gdy w ZHP wciąż praktyką było „przyznawane po uważaniu” 7, a potem 6 stopni), zaproponował własny tekst Zobowiązania Instruktorskiego. Powrócono do świętowania przemilczanych w PRL rocznic państwowych i zakazanych bohaterów narodowych, a harcerki i harcerze zaczęli uczestniczyć mszach świętych.
Prawie każdy krąg wydawał własne pismo: w Zakopanem „Czuj Duch”, w Krakowie „Czuwaj”, w Warszawie „Bratnie Słowo”, w Poznaniu „Harcerska Kuźnia”, w Opolu „Harcerz Opolski”, w Gdańsku „Ognisko” i „ONC”, we Wrocławiu „Ślężańskie Harce”, w Katowicach „Harcerz Śląski”. Nakładem wydawniczym KIHAM ukazał się także szereg harcerskich publikacji książkowych (głównie wznowień), wydanych w niewielkim nakładzie poza kontrolą cenzury takich autorów jak: Robert Baden-Powell, Zygmunt Wyrobek, Alojzy Pawełek, Paweł Puciata, Roland E. Philipps, Józefina Łapińska. Środowisko warszawskie zaczęło wydawać swoje publikacje w ramach „Biblioteczki Bratniego Słowa”, a następnie Niezależnego Wydawnictwa Harcerskiego (Warszawa).
Krok po kroku KIHAM stawał się niezależną organizacją wewnątrz ZHP, a niektóre środowiska świadomie dążyły do opuszczenia ZHP. Część środowisk KIHAM (lubelski Krąg „Zawisza”, warszawskie szczepy 14 WDH i 70 WDH) wystąpiła z ZHP tworząc Niezależny Ruch Harcerski.
We wrześniu 1981 roku krakowski KIHAM zorganizował Jubileuszowy Zlot 70-lecia Harcerstwa Polskiego (komendant hm. PL Ryszard Wcisło), który okazał się sukcesem programowym i organizacyjnym, uczestniczył w nim m.in. Stanisław Broniewski Naczelnik Szarych Szeregów. Podczas zimy 1981 roku środowiska KIHAM zorganizowały Pogotowie Zimowe Harcerek i Harcerzy.
Po wprowadzeniu stanu wojennego przewodniczący Rady Porozumienia hm. Stanisław Czopowicz został internowany. W czerwcu 1982 władze naczelne ZHP zdelegalizowały Radę Porozumienia.
Na znak protestu pięciu członków Rady Naczelnej ZHP (Grzegorz Nowik, Andrzej Jaczewski, Wojciech Wróblewski, Kazimierz Wiatr, Wiesław Pietruszak) 26 czerwca 1982 opuściło jej obrady i wystosowało do Prezydium pisemny protest.
12 września 1982 roku na Jasnej Górze odbyło się ostatnie jawne spotkanie Rady Porozumienia KIHAM, podczas którego wystosowała ona apel do Kręgów, by rozwiązały się i pracowały dalej, ale już nie pod szyldem KIHAM-u. Wystosowała także apel do harcerzy, aby w szczególny sposób chronili przywrócony tradycyjny tekst Prawa i Przyrzeczenia Harcerskiego.
Kalendarium.
Można wyróżnić 3 okresy funkcjonowania KIHAM:
Część środowisk KIHAM utworzyło wiosną 1983 niejawny Ruch Harcerskiego (RH), ujawniony jako Ruch Harcerski Rzeczypospolitej (RHR) (1988-1989).
Znaczna część instruktorów KIHAM na fali odnowy w harcerstwie po 1989 roku współorganizowała Związek Harcerstwa Rzeczypospolitej, Związek Harcerstwa Polskiego rok założenia 1918 oraz reformowała Związek Harcerstwa Polskiego.

</doc>
<doc id="82420" url="https://pl.wikipedia.org/wiki?curid=82420" title="Bylica piołun">
Bylica piołun

Bylica piołun ("Artemisia absinthium" L.), zwyczajowo nazywana także piołunem, psią rutą, absyntem, wermutem, bielicą piołunem, bilicą piołunem – gatunek rośliny z rodziny astrowatych (Asteraceae Dum.). Piołun jest szeroko rozprzestrzeniony na półkuli północnej. Występuje naturalnie na terenie Europy, Azji oraz Północnej Afryki. Jako gatunek zawleczony rozprzestrzenił się także gdzieniegdzie w innych rejonach. Po odkryciu Ameryki został tam zawleczony jako roślina uprawiana w celach leczniczych, gdzie zaczął się rozprzestrzeniać samorzutnie. Obecnie można go spotkać w stanie dzikim w Ameryce Północnej oraz Centralnej. W niektórych regionach Polski jest pospolity. Status gatunku we florze Polski: archeofit.
Zastosowanie.
Roślina lecznicza.
Ziele piołunu ("Herba Absinthii") – odziomkowe liście lub słabo ulistnione, kwitnące szczyty pędów bądź ich mieszanina, wysuszone całe lub rozdrobnione narządy. Surowiec powinien zawierać nie mniej niż 2 mL/kg olejku eterycznego.
Liście piołunu zawierają gorzkie glikozydy m.in. absyntynę, anabsyntynę i artabsynę; związki kumarynowe: izofraksydynę, skopolinę, kalikantozyd oraz olejek lotny zawierający głównie tujon. Ponadto w roślinie występują: tujol, kandinen, azulen, felandren, chamazulen, cyneol, garbniki, żywice, kwasy organiczne, a w kwiatach flawonoid – artemityna. Badanie składu piołunu na podstawie analizy 13 próbek absyntu sprzed roku 1915 wykazało, że składniki aktywne nie były dawniej obecne w piołunie w istotnie większych stężeniach niż obecnie.
Piołun działa trująco na człowieka oraz konie, bydło i owce.
Toksyczny jest głównie tujon, w mniejszym stopniu inne składniki oleju eterycznego i glikozydy. Tujon wzmaga czynność kory mózgowej, powoduje niepokój ruchowy i podniecenie psychiczne mogące prowadzić do psychoz. Nadto izomer tujonu – absyntol – działa silnie drażniąco. Piołun spożyty działa głównie na układ nerwowy, w mniejszym stopniu ciśnienie krwi.
Ostre zatrucia u człowieka charakteryzują drgawki pochodzenia korowego. Izomer tujonu – absyntol – powoduje drgawki i utratę przytomności, a także działa silnie drażniąco. Niegdyś częste przewlekłe zatrucia u człowieka wywołane głównie spożywaniem zawierających dodatek piołunu nalewek alkoholowych i wermutów zwano ją absyntyzmem. Charakteryzować go miały: zaburzenia psychiatryczne i neurologiczne, w tym napady drgawek. Z tego powodu destylowana nalewka z piołunu zwana absyntem lub piołunówką była zakazana w wielu krajach m.in. Francji, Niemczech, Włoszech. Zakaz ten został złagodzony dzięki dyrektywie EWG z roku 1988 i sprowadza się dziś w wielu krajach do ograniczenia stężenia tujonu w sprzedawanym absyncie do 35 mg/l (natomiast niektóre tzw. esencje absyntowe służące do produkcji absyntu zawierają nawet 750 mg/l).
Od XIX wieku kwestią sporną było samo istnienie absyntyzmu, czy raczej na ile jest on wynikiem toksycznego oddziaływania dodawanego do alkoholu wyciągu z piołunu lub jednego z jego głównych biologicznie aktywnych składników – tujonu, a na ile nadużywania samego alkoholu, gdyż objawy jednego i drugiego były nieidentyczne, ale podobne. W publikacjach z początku XXI w. przeważa opinia, że absyntyzm był raczej skutkiem nadużywania alkoholu niż zawartości w nim tujonu, o ile stężenie tujonu nie przekroczyło progu neurotoksyczności.
U zwierząt małe dawki olejku powodują drżenie mięśni, duże dawki szczękościsk, konwulsje, zaburzenia oddechu; objawy te ustępują i nawracają. Dawka śmiertelna dla koni wynosi 0,25-0,3 kg siana piołunu, częstsze zatrucia przewlekle zdarzają się przy 2% dodatku do siana. Suszenie nie zmniejsza toksyczności ziela piołunu.
Absyntyna przechodzi do mleka kobiecego, a także mleka krów, kóz, owiec i klaczy nadając mu gorzki smak. Gorzki smak i charakterystyczny zapach ma również mięso zwierząt karmionych paszą z domieszką piołunu. Nie należy w efekcie ani spasać zwierząt na pastwiskach porośniętych piołunem, ani karmić ich sianem z tym zielem.
Przy stosowaniu preparatów z piołunu w celach leczniczych wielkość dawki musi wyznaczać lekarz. 
Przy zastosowaniu wewnętrznym:
Piołun poprzez swoją gorycz pobudza funkcje wydzielnicze przewodu pokarmowego, zwiększa apetyt, a dzięki olejkom eterycznym działa żółciopędnie i spazmolitycznie – stąd też napary z ziela i nalewkę z piołunu stosowano w bardzo niewielkich dawkach w bezsoczności i niedokwaśności soku żołądkowego, niestrawności, niedostatecznym wytwarzaniu żółci i braku apetytu. Piołun działa też odkażająco oraz jest środkiem przeciwrobaczym. Przeciwwskazaniami do wewnętrznego stosowania piołunu były ostre stany zapalne przewodu pokarmowego, np. zapalenie wyrostka robaczkowego i sprzyjające krwawieniu, m.in. żylaki odbytu oraz ciąża (w badaniach na zwierzętach stwierdzono, że tujon wywołuje napady konwulsji u osobników żeńskich przy dwa razy mniejszej dawce niż u męskich), karmienie piersią. Leczenie można było prowadzić tylko niewielkimi dawkami i przez krótki czas. Dawniej nalewki i napary z piołunu stosowano również w neurastenii. Stosowanie środka neurotoksycznego do leczenia nerwów nie jest dziwne, gdyż podobnie jak złożony jest skład chemiczny piołunu, tak też skomplikowane jest jego działanie, np. jest zarówno toksyczny dla nerwów, jak i je chroni.
Przy zastosowaniu zewnętrznym:
Odwar z ziela można także stosować zewnętrznie przy zwalczaniu pasożytów skóry (wszy, świerzbowce), gdyż działa na nie toksycznie. W tym celu stosowano też gotowe preparaty zawierające piołun (np. zawierające nalewkę z bylicy piołunu, wrotyczu pospolitego i ocet). Używany przy owrzodzeniach i ranach. Stosowany w postaci naparu jako lewatywa zwalcza owsicę i glistnicę. Napary z ziela dodawano do kąpieli przy chorobach reumatycznych. Napar z piołunu (mimo że nie zawiera saponin), stosunkowo szybko zmywa tłuszcz, smar i olej z rąk.
Oddziaływanie klimatyczne:
Przebywanie w okolicach porośniętych piołunem ma łagodzić duszności u niektórych chorych na astmę.
Roślina jadalna.
Piołun wykorzystywany jest jako przyprawa. Znano ją już w starożytnym Egipcie (wspominana m.in. w papirusie Ebersa ok. 1550 p.n.e.), Grecji i Rzymie. Ze względu na intensywny gorzki smak i silny aromat jako przyprawę stosuje się go rzadko i w małych ilościach. W średniowieczu wykorzystywany był czasem do aromatyzowania piwa (w Bawarii używany był jako zamiennik chmielu) i miodów pitnych. Obecnie służy głównie do sporządzania gorzkich likierów żołądkowych i przy produkcji białych win aromatyzowanych ziołami – wermutów – oraz do aromatyzowania wódek. Najbardziej znanym alkoholem wyrabianym z piołunu jest absynt. Z racji wywoływania absyntyzmu absynt był zakazany w wielu krajach, m.in. Francji, Niemczech, Włoszech. Zakaz ten został złagodzony dzięki dyrektywie EWG z roku 1988 i sprowadza się dziś w wielu krajach do ograniczenia stężenia tujonu w sprzedawanym absyncie do 35 mg/l. W Maroku pija się herbatę z piołunem używanym jako zamiennik mięty w okresie zimowym.
Roślina używkowa.
Liście piołunu zawierają m.in. absyntynę (gorycz glikozydową), anabsyntynę i olejek lotny zawierający głównie tujon. Pite w formie nalewki lub palone, najczęściej w formie ekstraktu, wykazują lekkie działanie psychodeliczne. W XIX wieku w kręgu cyganerii francuskiej modne było picie alkoholu na bazie piołunu – absyntu.
Odniesienia w kulturze.
W wierzeniach ludowych.
Piołun był jedną z roślin używanych do przystrajania zmarłych i ich trumien, często z poświęconych palm wielkanocnych, wianków z oktawy Bożego Ciała, wiązanek na Matkę Boską Zielną itp., w których skład często wchodził piołun, dla, wedle wierzeń ludowych, zabezpieczenia zmarłego. M.in. piołunem (zarówno poświęconym, jak i niepoświęconym) okadzano domy zmarłych po wyprowadzeniu zwłok, żeby „nie było czuć trupa; aby nie było swądu od zmarłego”. Piołun palono w ogniskach w wigilię św. Jana w Tatrach i innych regionach Polski. Piołun w wierzeniach ludowych był amuletem.

</doc>
<doc id="82423" url="https://pl.wikipedia.org/wiki?curid=82423" title="Kongo (rzeka)">
Kongo (rzeka)

Kongo (fr. i port. "Congo"; w górnym biegu Lualaba) – rzeka w Afryce Równikowej, uchodzi do Oceanu Atlantyckiego. Płynie przez Demokratyczną Republikę Konga, Republikę Konga i Angolę. Druga co do długości rzeka Afryki. Jej zlewnia obejmuje 12% kontynentu.
Roczny odpływ – ok. 1260 km³.
Bieg Konga.
Kongo jest drugą pod względem długości rzeką Afryki (po Nilu). Obszar jego dorzecza stanowi jednak jedną całość geograficzną – w większości zajmują go równinne tereny Kotliny Konga, porośnięte wilgotnym lasem równikowym. W górnym biegu rzeka nosi nazwę Lualaba i wypływa z podnóży pasma Kundelungu w prowincji Górna Katanga na południu Demokratycznej Republiki Konga (przy granicy z Zambią). Wody Lualaby kierują się na północ i przecinają pasmo Mitumba, po czym spieniają się na licznych bystrzach, uniemożliwiając żeglugę.
Rzeka ponownie staje się żeglowna za miastem Bukama. Jej wody przepływają leniwie przez bagniste okolice jezior Kisale i Upemba do miasta Kongolo. Nieco dalej rozpoczyna się szereg spienionych wodospadów, zwanych „Wrotami Piekieł”. Koryto jest tam zwężone i woda przeciska się z dużą prędkością pomiędzy piaskowcowymi skałami. Ten trudny, nieżeglowny odcinek ciągnie się do miasta Kindu, po czym rzeka spowalnia i płynie spokojnie aż do Ubundu. Wysokie progi skalne oddzielające to miasto od położonej nieco dalej na północ aglomeracji Kisangani przyczyniają się do powstania na tym odcinku potężnych wodospadów, zwanych Wodospadami Stanleya. Wyznaczają one kres biegu Lualaby, która oficjalnie zmienia w tym miejscu nazwę na Kongo.
Za Kisangani rozpoczyna się kolejny żeglowny odcinek rzeki. Kongo skręca na zachód i dalej na południe szerokim łukiem o długości 1600 kilometrów. Rzeka płynie tam powoli i majestatycznie, a jedynym utrudnieniem dla żeglugi są niesione z wodą wysepki materii oraz – na skutek malejącej liczebności hipopotamów – coraz bardziej zarastające koryto rzeki.
Na tym najdłuższym żeglownym odcinku Kongo mija aglomerację Mbandaka, a dalej łączy się z najważniejszym dopływem Ubangi. Koryto wyznacza dalej granicę z Republiką Konga aż do końca żeglownego odcinka między Brazzaville a Kinszasą. Miasta te leżą na przeciwległych brzegach i są obecnie stolicami dwóch afrykańskich państw (odpowiednio Republiki Konga i Demokratycznej Republiki Konga). Kursuje między nimi prom i działają punkty odprawy granicznej.
Za Kinszasą i Brazzaville rozpoczyna się kolejny odcinek niezdatny do żeglugi. Wody Konga z hukiem rozbijają się tam o skały na Wodospadach Livingstone’a w obrębie przełomu przez Próg Dolnogwinejski. W przeszłości wodospady te były barierą nie do pokonania dla europejskich ekspedycji naukowych w górę rzeki. Obecnie linia kolejowa zbudowana między Kinszasą a Matadi pozwala je ominąć.
Matadi jest głównym portem morskim Demokratycznej Republiki Konga. Położone jest nad brzegiem szerokiego estuarium rzeki Kongo, około 130 kilometrów od Oceanu Atlantyckiego. Zdatne do żeglugi, lejowe ujście Konga osiąga miejscami szerokość ponad 20 kilometrów.
Rzeka płynie tam wzdłuż granicy z Angolą. Oprócz Matadi nad jej brzegami rozlokowano jeszcze trzy inne porty morskie – Boma i Banana w Demokratycznej Republice Konga oraz Soyo w Angoli.
Główne dopływy (z dopływami Lualaby).
Prawe:
Lewe:
Historia.
Czasy przedkolonialne.
Przed przybyciem Europejczyków na terenach lasów deszczowych dorzecza Konga osiadały nad brzegami rzek rozmaite plemiona afrykańskie. Ludy te zwykle jednak krótko zamieszkiwały ten obszar i nie tworzyły ważnych ośrodków cywilizacyjnych. Wyjątkiem było plemię Bushongo żyjące na skraju tropikalnej puszczy u zbiegu rzek Kasai i Sankuru. Lud ten – o najwyższej kulturze wśród plemion zamieszkujących Kotlinę Kongo – stworzył na początku XVII wieku potężne, acz pokojowo nastawione królestwo Kuba ze stolicą w Mushenge, które uległo dopiero pod naporem europejskich kolonizatorów pod koniec XIX wieku.
Innym potężnym państwem, jakie rozwinęło się na tych terenach, było Królestwo Konga, istniejące w dolnym biegu rzeki Kongo od XV wieku do początków wieku XX. U szczytu potęgi rozciągało się ono od wybrzeży Atlantyku na zachodzie aż po rzekę Kuango na wschodzie i od rzeki Kongo na północy aż po rzekę Kuanza na południu.
Oprócz wspomnianych wyżej potężnych królestw w dorzeczu Konga zawiązywały się w czasach przedkolonialnych również pomniejsze ośrodki kulturowe, m.in. Ngoyo, Kakongo, Ndongo, Matamba czy Garengaze. Ulegały one z czasem kolonizacji europejskiej lub były wchłaniane przez potężniejszych afrykańskich rywali.
Wpływom cywilizacji Zachodu opierają się Pigmeje z plemienia Mbuti, zamieszkujący od niepamiętnych czasów tropikalną puszczę Ituri wzdłuż rzeki Aruwimi – jednego z dopływów Konga. Ludzie ci wciąż prowadzą łowiecko-zbieracki tryb życia, a ich zwyczaje nie zmieniły się od stuleci.
Odkrycie i pierwsze badania europejskie.
Ujście wielkiej rzeki znane było Europejczykom od roku 1482, kiedy odkrył je Diogo Cão żeglarz na usługach Jana II, króla Portugalii poszukującego drogi do Indii. Cão wbił w pobliżu ujścia słup kamienny (), stąd przez jakiś czas wśród żeglarzy rzeka nazywana była "Rio de Padrão". Portugalczycy dowiedzieli się wkrótce, że w głębi lądu znajduje się silny ośrodek władzy, Królestwo Konga, władane ze stolicy w Mbanzie przez króla Mani Kongo.
Cão znał legendę o leżącym poza równikiem królestwie mitycznego Księdza Jana, a potężna rzeka wydała mu się drogą wodną dogodną do przeprowadzenia poszukiwań. Podjął je podczas swej drugiej wyprawy w roku 1485, wpływając karawelą w górę nurtu. Po 150 kilometrach zatrzymał go ostatni z Wodospadów Livingstone’a.
Kolejna wyprawa portugalska, pod wodzą Gonçalo de Sousa'y, dotarła do ujścia Konga w roku 1491 z zamiarem założenia kolonii. Eksperyment zakończył się tragicznie – większość członków ekspedycji, wraz z wodzem, zmarła na chorobę tropikalną, a reszta szukała ocalenia w Mbanzie. Mani Kongo przyjął ich dobrze i wkrótce przeszedł – wraz z dworem – na chrześcijaństwo. Po jego śmierci doszło do wojny sukcesyjnej pomiędzy jego dwoma synami – poganinem i chrześcijaninem. Chrześcijański pretendent imieniem Affonzo zwyciężył z pomocą Portugalczyków. Wkrótce przybysze stali się wszechobecni, a popyt na dobra z Europy tak wielki, że rozpoczął się na szeroką skalę handel żywym towarem; pierwszy targ niewolników powstał w Lizbonie w roku 1494.
Wkrótce zapotrzebowanie na tanią siłę roboczą w rejonie Karaibów, a następnie Ameryki Środkowej i Południowej wzrosło, a łowcy i handlarze niewolników dorabiali się fortun. W Afryce Środkowej centrum tego handlu znajdowało się na Wyspie Świętego Tomasza, skąd wyruszały wyprawy po niewolników na kontynent. W roku 1511 Affonzo zwrócił się do króla Portugalii Manuela I Wielkiego o ochronę, ale prośba ta została zignorowana. W 1542 r. – po śmierci Affonza – kraj popadł w stan chaosu. Portugalczycy formowali i wspierali kolejne marionetkowe rządy kongijskie broniące się przed najazdami wojowników z plemienia Jakas.
W XVI wieku w regionie pojawili się także Anglicy, Francuzi i Holendrzy, ale po krótkim panowaniu tych ostatnich, w roku 1648 Kongo ponownie znalazło się w rękach Portugalczyków. W tym czasie wzrósł znacznie handel niewolnikami. Polowanie na ludzi oddano w ręce krajowców, a biali zajęli się obsługą targowisk, przetrzymywaniem i ekspedycją schwytanych. W rezultacie wnętrze basenu dorzecza kongijskiego pozostało niezbadane przez następne dwieście lat.
Europejskie wyprawy naukowe.
W dobie oświecenia wzrosło zainteresowanie Czarnym Lądem w Europie, a zwłaszcza w Anglii, gdzie zrodziło się pojęcie „szlachetnego dzikusa” oraz zapotrzebowanie na wiedzę o wnętrzu kontynentu. Rzeka Kongo, kojarzona od starożytności zarówno z Nilem, jak i Nigrem, budziła szczególne emocje.
W roku 1816 nad Kongo pojawiła się finansowana przez rząd brytyjski ekspedycja Jamesa Kingstona Tuckeya, który podjął się zbadać bieg rzeki Niger od tej właśnie strony. Wyprawa została zdziesiątkowana przez malarię i dyzenterię. Tuckey zdołał sporządzić mapę pierwszych 220 kilometrów rzeki, nim umarł. Do Anglii wróciła zaledwie połowa jego ludzi.
W roku 1868 niemiecki naturalista Georg Schweinfurth, poszukujący w północnym Sudanie źródeł Nilu, dotarł do basenu kongijskiego i zbadał bieg rzeki Uele. Jego rysunki oraz opisy fauny, flory i tubylczych mieszkańców wywołały dalszy wzrost zainteresowania regionem. Schweinfurth był pierwszym białym, który zetknął się z plemionami Mbuti, zamieszkującymi lasy na północ od wielkiej rzeki.
Podróże Stanleya.
W 1871 roku poszukiwacz przygód i reporter gazety „New York Herald” Henry Morton Stanley udał się do Afryki z zadaniem odszukania zaginionego podróżnika dr. Davida Livingstone’a. Stanley odnalazł Livingstone’a prowadzącego badania nad połączeniami Nilu i Konga z wielkimi jeziorami afrykańskimi. Gdy Livingstone zmarł w maju 1873, Stanley podjął się kontynuacji jego dzieła, wraz z odkryciem źródeł Konga i przebycie rzeki aż do ujścia. Miał poważnego konkurenta w postaci Verney'ego Lovetta Camerona, który również wyruszył na poszukiwanie Livingstone’a. Cameron był jednak spóźniony i gdy trafił na trop, Livingstone już nie żył. Anglik postanowił spenetrować dorzecze Konga i ruszył na zachód, docierając do Nyangwe, centrum handlu niewolnikami nad Lualabą. Stamtąd, z karawaną mulata Tippo Tipa, dotarł w roku 1875 do wybrzeża Angoli.
Stanley w roku 1876 również dotarł do Nyangwe, gdzie za duże pieniądze wynajął Tippo Tipa i jego zbrojną eskortę do przeprowadzenia go wzdłuż rzeki do miejsca, gdzie będzie mógł zdobyć czółna. Po przebyciu w morderczym marszu przez dżunglę zaledwie 300 kilometrów rozstał się z Tippo Tipem. Stanley, mając ponad 20 sporych czółen, rozpoczął 26 grudnia podróż w dół rzeki, by 4 stycznia 1877 roku dotrzeć do Wodospadów Stanleya. Przenioska łodzi przez nie zajęła mu trzy tygodnie. Na odcinku dalszych 1500 kilometrów podróż odbywała się przy walkach z plemionami ludożerczymi niemal nieustannie atakującymi przybyszów. Stanley stoczył w tym czasie 24 większe bitwy i setki krótkich starć. Na wysokości Płaskowyżu Bateke żegluga stała się znacznie trudniejsza, ale tubylcy gościnniejsi. W marcu 1877 roku wyprawa dotarła do ciągnących się na odcinku ponad 300 kilometrów Wodospadów Livingstone’a, podczas pokonywania których śmierć poniósł ostatni biały towarzysz Stanleya. 1 sierpnia ekspedycja osiągnęła punkt, do którego dotarł Tuckey ponad 60 lat wcześniej. Wkrótce Stanley dotarł, serdecznie witany, do portugalskiej osady Boma. Pokonał ponad 11 tysięcy kilometrów, dowodząc, że Nil i Kongo to odrębne rzeki i że Lualaba to górny bieg Konga.
W roku 1878 Stanley wrócił do Londynu z planami zajęcia tego kraju dla Anglii, lecz nie spotkał się z zainteresowaniem. Wykorzystał to król Belgii Leopold II, który właśnie rozglądał się za jakąś afrykańską kolonią. Zdobycie Konga nie było jednak sprawą prostą. Francja, zaniepokojona zamysłem króla Belgów, wysłała do regionu ekspedycję rządową, na czele której stanął Pierre-Paul-François-Camille Savorgnan de Brazza. Brazza spenetrował obszary współczesnego Gabonu, a w roku 1880 dotarł do wioski Mbe (dzisiejsze Brazzaville) i rozpoczął rokowania z lokalnym kacykiem Makoko. Tam spotkał się ze Stanleyem, który był właśnie zajęty budową drogi – obwodnicy Wodospadów Livingstone’a.
Do roku 1884 Stanley pracował dla króla Leopolda, ustanawiając na lewym brzegu Konga Wolne Państwo Kongo podległe bezpośrednio Leopoldowi. W roku 1909 prywatna domena królewska przeszła na własność państwa jako kolonia pod nazwą Kongo Belgijskie. Stanley odbył jeszcze jedną podróż po Kongo – tym razem w górę rzeki – w latach 1887–1889, a celem wyprawy było uwolnienie otoczonej przez mahdystów nad Jeziorem Alberta armijki Mehmeda Emina Paszy.
Współczesność.
Na obszarze dawnych kolonii belgijskiej i francuskiej (Kongo Środkowe, później Kongo Brazzaville) istnieją obecnie dwa państwa: Kongo ze stolicą w Brazzaville i Demokratyczna Republika Konga ze stolicą w Kinszasie. Po rzece, od Kinszasy do Kisangani istnieje regularna żegluga pasażerska i towarowa. Demokratyczna Republika Konga jest krajem kontrastów – z jednej strony są tam wielkie metropolie, jak Kiszasa czy Lubumbashi, z drugiej zaś wiele plemion nie straciło poczucia swojej przynależności etnicznej i kulturowej, mimo unowocześnionego trybu życia. Obszar dorzecza Konga jest wciąż mozaiką kulturową i etniczną. Oprócz wspomnianych Mbuti czy Bushongo, żyją tam między innymi plemiona Wagenia (okolice Wodospadów Stanleya) czy Sara-Njinge z okolic rzeki Ubangi. Nierzadko konflikt interesów spowodowany m.in. różnym trybem życia tych plemion prowadzi do krwawych starć. Przykładem może być konflikt w latach 1996–2007 w prowincji Ituri między rolniczą ludnością Lendu a żyjącymi z wypasu zwierząt Hema. W latach sześćdziesiątych doszło do krwawych starć w prowincji Katanga. Demokratyczna Republika Konga pozostaje niespokojnym i niebezpiecznym krajem w stanie wojny domowej.
Znaczenie gospodarcze.
Gęste tropikalne lasy Kotliny Konga uniemożliwiają transport towarów i ludzi drogą lądową. Z tego względu główną arterią komunikacyjną w tej części świata pozostaje rzeka Kongo. Szlak ten odgrywa dużą rolę w transporcie towarów między uprzemysłowionym okręgiem Katanga w południowo-wschodniej Demokratycznej Republice Konga a portem morskim w Matadi. Ze względu na liczne progi i wodospady, rzeka żeglowna jest jednak tylko na niektórych odcinkach. Wraz z jej żeglownymi dopływami Kongo stanowi system transportu wodnego długości ponad  km. Nieżeglowne odcinki rzeki omijane są za pomocą zbudowanych we właściwych miejscach linii kolejowych: odcinek Kiszasa – Matadi dla ominięcia Wodospadów Livingstone’a, odcinek Ubundu – Kisangani dla ominięcia Wodospadów Stanleya oraz odcinek Kindu – Kongolo dla ominięcia „Wrót Piekieł” (ta linia ciągnie się współcześnie dalej na południe do samego regionu Katanga).
W dolnym biegu koło miasta Matadi działa zespół wielkich elektrowni – Inga. Wysokość wodospadu sięga 96 m, a średni przepływ wynosi  m³/s. Działają tam dwie elektrownie wodne, zbudowane za czasów Mobutu Sese Seki – Inga I i Inga II, dostarczające energii elektrycznej dla całego kraju. Istnieją plany rozbudowy systemu, tak aby mógł on produkować łącznie 39 GW energii, co wystarczyłoby dla zaspokojenia zapotrzebowania na prąd całego kontynentu afrykańskiego. Wiązałoby się to jednak z ogromnymi kosztami, co powoduje sprzeciw wobec tej inwestycji.

</doc>
<doc id="82427" url="https://pl.wikipedia.org/wiki?curid=82427" title="Grosz praski">
Grosz praski

Grosz praski (łac. "grossi pragenses" , l.mn. grossus pragenses, niem. "Prager Grosch", czes. "pražský groš") – srebrna moneta czeska wprowadzona przez Wacława II w 1300 r. Była bita do 1547 r. Stała się najpopularniejszą monetą obiegową i przeliczeniową w średniowiecznej, środkowej Europie. W Polsce nazywany również groszem czeskim lub groszem szerokim.
Historia.
Podstawą jej znaczenia były zasobne złoża srebra w Kutnej Horze, które pozwalały na bicie do kilkunastu milionów groszy rocznie na podstawie przywileju wystawionego przez Wacława II. Nazwa grosz praski wywodzi się nie od miejsca bicia monety, którym była Kutna Hora, lecz od praskiej grzywny, na której oparta była reforma monetarna Wacława.
Żaden inny kraj regionu nie mógł sobie pozwolić na utrzymanie wartości grosza zbliżonej do grosza praskiego. Próba Kazimierza Wielkiego z groszem krakowskim nie udała się. Małe zasoby srebra w Polsce powodowały, że koszt bicia groszy był wyższy niż możliwa do osiągnięcia wartość rynkowa, którą narzucał grosz praski. 
W XIV wieku grosz praski opanował rynek pieniężny Śląska, Królestwa Polskiego i Mazowsza. W XV w. zdominował również Litwę. Zdarzają się odkrycia skarbów groszy praskich, liczące kilka tysięcy sztuk tych monet.
Również grosz praski ulegał dewaluacji. Waga grosza wynosiła 3,78 g, co odpowiadało 12 denarom małym i stanowiło 1/60 obrachunkowej jednostki – kopy. Początkowo zawierał 3,527 g czystego srebra, sto lat później już tylko ok. 2 g, a na początku XVI w. 1,255 g. Nie zmienił się natomiast nigdy typ grosza praskiego. Na awersie była korona z podwójnym otokowym napisem zawierającym imiona emitentów (królów czeskich) i ich tytuł. W przypadku Władysława Jagiellończyka: codice_1. Na rewersie znajdował się czeski lew otoczony napisem codice_2. 
Przykładowe transakcje.
W XIV i XV w. wół kosztował w Polsce ok. 30 groszy praskich, koń ok. 300 groszy praskich, buty chłopskie 4 grosze, baran 8 groszy, łuk 8 groszy, kusza 60-120 groszy, pełna zbroja płytowa 475 groszy, kura 1 grosz, 1/2 achtela czyli pół beczułki piwa – 8 groszy, najtańsza przyłbica 144 grosze, miecz do 70 groszy, sztylet 8 groszy. Jeden łan ziemi w Pyzdrach kupowano za 192 grosze, a kram w Przemyślu – za 960 groszy. Biblia kosztowała 30 grzywien krakowskich, czyli 1440 groszy praskich. Grzywna krakowska to oprócz miary wagi również jednostka obliczeniowa równa 48 groszom.
Kazimierz Wielki zapłacił w 1335 r. Janowi Luksemburskiemu 20 000 kop (1 200 000) groszy praskich za zrzeczenie się praw do tronu polskiego i zwierzchnictwa nad Mazowszem, rezygnując przy tym ze Śląska. Mieszczanie Kamieńca Podolskiego zobowiązani byli pod koniec XIV w. płacić właścicielowi dóbr 20 groszy praskich rocznie z łanu uprawianej ziemi. Za kamienicę, która stała się zaczątkiem Collegium Maius, Władysław Jagiełło zapłacił 28 800 groszy.
Za uwolnienie rycerzy walczących pod Grunwaldem po stronie Krzyżaków Władysław Jagiełło zażądał 100 000 kop (6 000 000) groszy praskich. Znaczną część tej kwoty, w wysokości 37 000 kop (2 220 000) groszy, w 1412 r. król pożyczył Zygmuntowi Luksemburskiemu, biorąc tzw. zastaw spiski. Mieszkańcy Warszawy mieli, w zamian za przywileje nadane im przez księcia Janusza Starszego w 1413 r., płacić 60 kop (3600) groszy praskich rocznie. W 1427 r. Mikulasz Trczka kupił zamek Homole koło Kłodzka za 1000 kop (60 000) groszy praskich. Semen Wasilewicz Nieświcki za 300 kop (18 000) groszy praskich w 1461 r. kupił Równe. W 1514 r. kanclerz wielki koronny Krzysztof Szydłowiecki kupił od biskupstwa lubuskiego Opatów i 16 okolicznych wsi za 10 000 groszy szerokich praskich. Tanio, ale miasto i okolica były zniszczone podczas najazdu tatarskiego w 1502 r.
Transakcje te nie odbywały się realnie wyłącznie w groszach praskich, służących głównie jako przelicznik wartości. Płacono różnymi monetami, często liczonymi nie na sztuki, ale na wagę.
Okaz numizmatyczny.
W 2006 roku cena grosza praskiego z początku XIV wieku w dobrym stanie zachowania II wynosiła na rynku numizmatycznym około 250 zł

</doc>
<doc id="82428" url="https://pl.wikipedia.org/wiki?curid=82428" title="Sanktuarium Matki Bożej Domaniewickiej Pocieszycielki Strapionych">
Sanktuarium Matki Bożej Domaniewickiej Pocieszycielki Strapionych

Sanktuarium Matki Bożej Domaniewickiej Pocieszycielki Strapionych i Pięknej Miłości – sanktuarium w Domaniewicach ustanowione w 1975 roku przez kardynała Stefana Wyszyńskiego należące do miejscowej parafii św. Bartłomieja Apostoła. 
Sanktuarium znajduje się w zabytkowej wczesnobarokowej kaplicy z lat 1631-33, ufundowanej przez Jakuba i Wojciecha Celestów, mieszczan krakowskich. Kaplicę poświęcił 15 października 1633 roku prymas Polski i Litwy Jan Wężyk. Wewnątrz stoją zabytkowe organy i prospekt organowy w kształcie orła w koronie z rozłożonymi skrzydłami z 1759 roku. W ołtarzu głównym znajduje się obraz Najświętszej Marii Panny. 
Przy sanktuarium znajduje się plac pielgrzymkowy, na którym stoi pomnik kardynała Stefana Wyszyńskiego.

</doc>
<doc id="82430" url="https://pl.wikipedia.org/wiki?curid=82430" title="Zatoka Karpentaria">
Zatoka Karpentaria

Zatoka Karpentaria (ang. "Gulf of Carpentaria") – zatoka położona w południowo-wschodniej części Morza Arafura. Wcina się blisko 670 km w głąb północnej części kontynentu australijskiego pomiędzy Ziemię Arnhema a półwysep Jork. Szerokość zatoki wynosi do 600 km, głębokość do 71 m, a powierzchnia wynosi ok. 328 tys. km². Wzdłuż zachodnich wybrzeży rozsiane są liczne wyspy. Największe z nich to Groote Eylandt oraz Wellesley. 
Temperatura wód powierzchniowych wynosi 23-29 °C, a zasolenie waha się pomiędzy 34,5–35,5‰. Wzdłuż wybrzeży występują silne prądy pływowe, a wysokość pływów wynosi 2,4-3,6 m. Do zatoki uchodzą rzeki Mitchell, Flinders oraz Leichhardt. Głównym portem jest Weipa. 
Wielka zatoka odkryta została przez załogę statku Duyfken (w języku polskim "Gołąbek"), która pod komendą Willema Janszoona w roku 1606 wpłynęła na jej wody. 
Nowy akwen nazwano na cześć Pietera Carpentiera, generalnego gubernatora Holenderskich Indii Wschodnich.

</doc>
<doc id="82431" url="https://pl.wikipedia.org/wiki?curid=82431" title="Dysk magnetyczny">
Dysk magnetyczny



</doc>
<doc id="82433" url="https://pl.wikipedia.org/wiki?curid=82433" title="Jork">
Jork



</doc>
<doc id="82435" url="https://pl.wikipedia.org/wiki?curid=82435" title="Herb Gdańska">
Herb Gdańska

Herb Gdańska – jeden z symboli miejskich Gdańska. Występuje w dwóch postaciach: herbu Miasta Gdańska i Herbu Wielkiego Miasta Gdańska (z trzymaczami i dewizą).
Wygląd i symbolika.
Herb przedstawia na tarczy hiszpańskiej (z zaokrąglonym dołem), na czerwonym polu złotą koronę otwartą i dwa równoramienne srebrne krzyże w słup niewchodzące w koronę.
Herb Wielki Miasta Gdańska posiada dodatkowo u bocznic tarczy dwa podtrzymujące ją złote lwy wspięte, zwrócone do siebie. U podstawy tarczy złota wstęga z czarno kreśloną łacińską dewizą „Nec temere, nec timide” (pol.: „Bez strachu, ale z rozwagą”, dosłownie: „Ani zuchwale, ani bojaźliwie”).
Historia.
Do XIV wieku godłem używanym na pieczęciach miejskich był żaglowy statek typu koga. Wysoko nad dziobem statku widnieje siedmioramienna gwiazda. Najstarsze zachowane do dnia dzisiejszego przedstawienie tego herbu pochodzi z 1299. Na przełomie XIV i XV wieku kogę zastąpił na pieczęciach nowszy typ statku – holk. W okresie panowania zakonu krzyżackiego herbem były dwa białe (srebrne) krzyże równoramienne w słup na czerwonym polu. W XV wieku herbem były ustawione w słup dwa białe krzyże równoramienne na czerwonym polu. Lwy przy herbie pojawiły się na pieczęci wydanej w 1457.
25 maja 1457 roku został nadany miastu herb przedstawiający dwa krzyże i złotą koronę przez Kazimierza IV Jagiellończyka.
Herb Gdańska w heraldyce.
Herb Gdańska, lub godła herbu Gdańska występują w kilku szlacheckich herbach rosyjskich, m.in. hrabiów Szeremetiewych, rodu Łodiginych, Konownicynych i Nieplujewych. Są to prawdopodobnie udostojnienia herbów nadane za udział w walkach o Gdańsk, w 1734, 1807 i 1813. W przypadku herbu Szeremetiewych i Konownicynych herb Gdańska nawiązuje do legendarnego pochodzenia rodu od wodza jednego z pruskich plemion.
Korona i krzyż kawalerski, występujące w herbie Lecha Wałęsy, nadanym z okazji odznaczenia go szwedzkim Królewskim Orderem Serafinów, mają zgodnie z intencją autora projektu, Adama Heymowskiego, nawiązywać do herbu Gdańska.
Herb Gdańska występuje naturalnie w godłach, odznakach i herbach wielu gdańskich szkół, instytucji i firm, także w herbie historycznej dzielnicy miasta, dawniej osobnej miejscowości, Oliwy.
Pieczęć Miasta Gdańska.
Pieczęć urzędowa Miasta Gdańska przedstawia herb Miasta Gdańska w okrągłym środkowym polu oraz napis w otoku: "Miasto Gdańsk". Średnica pieczęci to 62 milimetry.

</doc>
<doc id="82436" url="https://pl.wikipedia.org/wiki?curid=82436" title="Jork (przylądek)">
Jork (przylądek)

Jork (ang. "Cape York") () - najdalej na północ wysunięty przylądek Australii, leżący na półwyspie Jork w stanie Queensland. Punkt ten znajduje się w Cieśninie Torresa, między Zatoką Karpentaria na zachodzie, a Morzem Koralowym po przeciwnej stronie. Jest oddalony o ok. 140 km od Nowej Gwinei.

</doc>
<doc id="82437" url="https://pl.wikipedia.org/wiki?curid=82437" title="Piołun">
Piołun



</doc>
<doc id="82440" url="https://pl.wikipedia.org/wiki?curid=82440" title="Martynika">
Martynika

Martynika (fr. "Martinique") – departament zamorski Francji, zajmujący karaibską wyspę o tej samej nazwie, położoną w archipelagu Wysp Nawietrznych w Małych Antylach, między dwoma niezależnymi państwami Dominiką na północy i Saint Lucia na południu.
Geografia.
Martynika to górzysta wyspa pochodzenia wulkanicznego. Spośród kilku jej wulkanów najbardziej znany a zarazem najwyższy to Montagne Pelée (1397 m n.p.m.). Podczas erupcji 8 maja 1902 r. gorąca chmura wulkaniczna zniszczyła całkowicie nadmorskie miasto Saint-Pierre. Zginęło wówczas 30 tysięcy osób. Ostatni wybuch tego wulkanu miał miejsce w 1929. 
Na wyspie panuje klimat równikowy wilgotny ze średnimi temperaturami 24-28 °C. Średnie roczne sumy opadów wynoszą od 1250 mm na wybrzeżu po 5000 mm we wnętrzu wyspy. 
Na żyznych glebach wulkanicznych rosną bujne lasy równikowe, choć występują tu również gatunki drzew sprowadzone z Europy. Na wybrzeżach spotyka się roślinność namorzynową.
Przyroda.
Na terytorium zaobserwowano 1325 gatunków rodzimych zwierząt, w tym aż 105 występujących endemicznie, natomiast 9 uznano za wymarłe - do nich należą "Amazona martinicana", "Ara guadeloupensis", "Capitellum metallicum", "Incerticyclus cinereus", "Incerticyclus martinicensis", "Leiocephalus herminieri", "Leptodactylus fallax", "Megalomys desmarestii" oraz "Tityus exstinctus". Z kolei 117 gatunków zwierząt zostało introdukowanych lub ich pochodzenie nie jest znane (13 z nich ma status gatunku inwazyjnego). Ponadto odnotowano występowanie jednego gatunku grzybów ("Agaricus fiardii"). Zarejestrowano także 1791 gatunków rodzimych roślin, z czego 36 to endemity. Tymi endemicznymi gatunkami roślin są "Acrocomia aculeata", "Aechmea reclinata", "Aechmea serrata", "Anthurium lanceolatum", "Ardisia magdalenae", "Arthrostylidium obtusatum", "Besleria coriacea", "Besleria lanceolata", "Buxus subcolumnaris", "Calathea martinicensis", "Charianthus nodosus", "Coccoloba caravellae", "Comocladia martinicensis", "Comocladia undulata", "Croton martinicensis", "Cybianthus dussii", "Drypetes dussii", "Eugenia gryposperma", "Eupatorium medullosum", "Inga martinicensis", "Lobelia conglobata", "Metastelma martinicense", "Myrcia martinicensis", "Operculina leptoptera", "Oreopanax ramosissimus", "Palicourea martinicensis", "Philodendron dussii", "Pilotrichum luciae", "Piper martinicense", "Pitcairnia spicata", "Pouteria martinicensis", "Rondeletia martinicensis", "Schefflera urbaniana", "Staphidiastrum latifolium", "Vanilla pleei" oraz "Verbesina leprosa". Ponadto 197 gatunków zostało sztucznie wprowadzonych lub ich pochodzenie nie jest znane.
Historia.
Wyspa została odkryta przez Krzysztofa Kolumba, który w 1502 roku podczas swojej czwartej podróży do Ameryki na krótko przybił do brzegu w okolicach dzisiejszego Le Carbet. Pierwsi francuscy osadnicy pojawili się jednak dopiero w 1635 roku. Od tego czasu wyspa pozostawała nieomal nieprzerwanie w rękach Francuzów. Podczas wojny siedmioletniej w latach 1756-1763 i wojen napoleońskich w latach 1794-1815 znajdowała się pod brytyjską okupacją.
Francuscy plantatorzy sprowadzali na wyspę niewolników do pracy przy trzcinie cukrowej. Uzyskali oni wolność dopiero w roku 1848. Tworzą oni swoistą kreolską kulturę wyspy. 
W 1946 roku Martynika uzyskała status departamentu zamorskiego Francji. 
Z inspiracji rewolucyjnych władz kubańskich od drugiej połowy lat 60. XX wieku zaczęły działać na wyspie ugrupowania o orientacji lewicowej, których celem jest niepodległość wyspy. W latach 70. i 80 cieszyły się poparciem nawet kilkunastu procent Martynikańczyków. Ugrupowania te do końca lat 80. XX wieku zorganizowały łącznie kilkanaście demonstracji niepodległościowych. By rozładować społeczne napięcie, władze francuskie w roku 1982 zdecydowały się na ograniczone reformy decentralizacyjne i samorządowe. W ich wyniku Martynika, będąc departamentem zamorskim Francji, uzyskała również status regionu. Z budżetu centralnego Francji wydzielono znaczne środki na rozwój tego biednego i przeludnionego terytorium. 
W 1998 roku wyspa uzyskała dodatkowe, ograniczone uprawnienia autonomiczne, m.in. powołano do życia Radę Regionalną. W efekcie żądania niepodległościowe osłabły (popiera je 2-4% obywateli). Skuteczność działań władz francuskich potwierdziły wyniki referendum z 7 grudnia 2003 roku: przy frekwencji wynoszącej 43,94% uprawnionych 50,34% głosujących (minimalna większość) opowiedziało się za politycznym i administracyjnym "status quo" wyspy (departament i region zamorski Francji – DOM i ROM). Za autonomią wewnętrzną w ramach tzw. zbiorowości zamorskiej (collectivité d’outremer) na wzór innych francuskich terytoriów zależnych (Majotty, Polinezji Francuskiej, Saint-Barthélemy, Saint-Martin, Saint-Pierre i Miquelon oraz Wallis i Futuna) głosowało 49,52%. 
Martynika, jako integralna część Republiki Francuskiej, jest członkiem Unii Europejskiej (jest jej regionem peryferyjnym).
Ustrój polityczny.
Martynika ma jednocześnie status departamentu i regionu administracji Francji, co oznacza, że jej przedstawiciele we francuskim Zgromadzeniu Narodowym wybierani są bezpośrednio w wyborach. Na czele wyspy stoi prefekt, który zarządza radą generalną. W 2003 roku pojawił się projekt połączenia administracji regionalnej i departamentalnej, ale został on odrzucony podczas referendum.
Departament Martyniki dzieli się na 34 gminy (fr. "commune").
Demografia.
Znacząca większość mieszkańców wyspy (90%) to osoby pochodzenia afrykańskiego i afrykańsko-biało-indiańskiego, ludność biała stanowi 5% mieszkańców a osoby pochodzące z Chin i Azji mniej niż 5%.
Struktura religijna kraju w 2010 roku według "Pew Research Center":
Gospodarka.
Gospodarka wyspy opiera się na dwóch sektorach: rolnictwie i turystyce. Uprawy mają głównie charakter plantacji, produkujących głównie na potrzeby eksportu trzcinę cukrową, banany i kwiaty egzotyczne. Ponadto na potrzeby miejscowej ludności uprawia się bataty i maniok. Pewne znaczenie ma hodowla zwierząt. Za to słabo rozwinięte jest leśnictwo i rybołówstwo.
Martynikański przemysł ogranicza się głównie do przemysłu cukrowniczego, któremu towarzyszy destylacja rumu. 
Wyspę najczęściej odwiedzają oczywiście turyści z Francji, a także ze Stanów Zjednoczonych. Z tymi dwoma krajami Martynika ma regularne połączenia lotnicze z portu w Le Lamentin, koło Fort-de-France.
Głównym partnerem handlowym Martyniki jest Francja.
Emisja gazów cieplarnianych.
Emisja równoważnika dwutlenku węgla z Martyniki wyniosła w 1990 roku 1,191 Mt, z czego 0,944 Mt stanowiła emisja dwutlenku węgla. W przeliczeniu na mieszkańca emisja wyniosła wówczas 2,633 t dwutlenku węgla. Od tego czasu emisje wahają się, przy czym dość duży wzrost nastąpił w 2012. Głównym źródłem emisji przez cały czas była energetyka. W 2018 emisja dwutlenku węgla pochodzenia kopalnego wyniosła 2,456 Mt, a w przeliczeniu na mieszkańca 6,377 t.

</doc>
<doc id="82441" url="https://pl.wikipedia.org/wiki?curid=82441" title="Flaga Gdańska">
Flaga Gdańska

Flaga Gdańska − jeden z symboli miejskich Gdańska, w formie prostokąta czerwonej barwy z umieszczoną na nim złotą koroną i pod nią dwoma równoramiennymi, srebrnymi krzyżami rozmieszczonymi w słup (tak jak we wzorze herbu). Wspólna oś krzyży i korony znajduje się w odległości 1/3 długości flagi od strony drzewca. Stosunek szerokości flagi do jej długości wynosi 5:8.
Flaga, podobnie jak pozostałe symbole miasta, jest własnością miasta, stąd też prezydent Gdańska może zakazać używania flagi przez podmiot używający jej niewłaściwie.
Podstawa prawna.
Obecnie obowiązujący wzór symboli miejskich jest określony w statusie Miasta Gdańska zapisanego w uchwale nr XL/1226/2001 Rady Miasta Gdańska z dnia 25 października 2001 roku.
Zasady korzystania z flagi są określone w uchwale Nr XII/390/2003 Rady Miasta Gdańska z dnia 28 sierpnia 2003 roku.
Zasady wywieszania flagi.
Zgodnie z uchwałą, flaga Gdańska musi wisieć przez cały rok przed i na siedzibie Rady Miasta Gdańsk oraz Urzędu Miejskiego w Gdańsku. Dodatkowo flaga musi być zawieszona na pozostałych gminnych budynkach użyteczności publicznej w Gdańsku z okazji uroczystości, świąt i rocznic państwowych i regionalnych.
Flaga może być wywieszana również przez inne podmioty oraz osoby fizyczne, niekoniecznie związane z Gdańskiem, w innych miejscach, pod warunkiem zachowania należytej czci i szacunku. Prezydent Gdańska może zabronić używania flagi w sytuacjach, kiedy należyta cześć i szacunek nie są zachowane, oraz kiedy użycie flagi powoduje narażenie dobrych obyczajów, prestiżu lub interesu miasta na szkodę.
Symbolika.
Flaga ma symbolikę przeniesioną z herbu miasta. Czerwone tło jest związane z nadaniem przez króla Kazimierza Jagiellończyka w 1457 roku prawa do używania czerwonego wosku przez władze Gdańska. Przy okazji do wcześniejszego herbu została dodana korona królewska. Z drugiej strony czerwień jest jedną z najpopularniejszych barw hanzeatyckich.
Białe krzyże są również związane z Hanzą, ale także z chrześcijaństwem. Przesunięcie elementów (krzyża i korony) w stronę drzewca ma funkcję praktyczną. Na wietrze materiał, z którego wykonana jest flaga, przy drzewcu mniej się marszczy, przez co elementy są lepiej widoczne.
Symbole miasta nie miały jednak ustalonego wzoru, stąd przez lata wzór krzyży, korony oraz odcień tła były wielokrotnie modyfikowane.
Historia.
Pierwsze nieformalne flagi są znane z rysunków przedstawiających gdańskie statki. Rysunki te są jednak niewyraźne, stąd bliższe szczegóły nie są znane. Wiadomo, że flaga była czerwona z białym elementem przypominającym krzyż lub krzyże, który jednak jest na tyle niewyraźny, że nie można określić jego kształtu.
W opisie bitwy pod Grunwaldem Jana Długosza pojawia się informacja o fladze oddziałów gdańskich, która miała dwa białe prostokątne krzyże ułożone w słup.
W 1457 roku zostały nadane przez polskiego króla Kazimierza Jagiellończyka nowy herb i nowa flaga. Do dotychczasowych dwóch krzyży została dodana korona. Kolor tła został ustalony na czerwony. Dodatkowo flaga uległa wydłużeniu, przez co zamiast pionowej stała się pozioma.
W okresie Wolnego Miasta Gdańska (lata 1807-1814 i 1920-1939), flaga miejska była używana jako flaga państwowa. W porównaniu z obecną, flaga WMG w latach 1920-1939 miała nieco inny odcień, a korona była częściowo przysłonięta krzyżem. Flaga WMG miała proporcje 2:3 (obecna 5:8)
W okresie powojennym flaga nie była praktycznie używana aż do 1989 roku. Pierwsza powojenna flaga, będąca flagą nieoficjalną, powstała w 1991 roku. Flaga nie miała żadnych regulacji, przedstawiała obiekty znajdujące się w herbie. Oś pionowa elementów znajdowała się na osi flagi. Pierwsza powojenna regulacja flagi nastąpiła w uchwale Rady Miasta Gdańska Nr XXXVIII/432/96 z 1 sierpnia 1996 roku. Uchwała ta ze względu na zmiany w statucie wygasła.
Obecnie obowiązująca flaga jest określona w uchwalonym w 2001 statucie miasta. Wzór flagi jednak pozostał bez zmian.

</doc>
<doc id="82442" url="https://pl.wikipedia.org/wiki?curid=82442" title="Groote Eylandt">
Groote Eylandt

Groote Eylandt – wyspa w pobliżu północnych brzegów Australii, w Zatoce Karpentaria, część Terytorium Północnego. Powierzchnia wyspy to ok. 2,5 tys. km²; charakter nizinny; wybrzeże klifowe.
Liczba ludności ok. 2,5 tys. Wyspa stanowi część rezerwatu ludności tubylczej Arnhem Land, posiada własny samorząd. Na wyspie znajdują się bogate złoża rud manganu, eksploatowane metodą odkrywkową.

</doc>
<doc id="82444" url="https://pl.wikipedia.org/wiki?curid=82444" title="Pływy">
Pływy



</doc>
<doc id="82445" url="https://pl.wikipedia.org/wiki?curid=82445" title="Arnhem Land">
Arnhem Land



</doc>
<doc id="82449" url="https://pl.wikipedia.org/wiki?curid=82449" title="Inteligentny projekt">
Inteligentny projekt

Inteligentny projekt (; teoria inteligentnego projektu) – pseudonaukowa teoria, według której gatunki żywych organizmów powstały nie dzięki ewolucyjnym mechanizmom przypadkowych mutacji i naturalnej selekcji, lecz w wyniku realizacji inteligentnego projektu. Podobnie jak tradycyjny argument teleologiczny za istnieniem Boga, powołuje się ona na ślady celowego działania w świecie, ale unika określenia natury lub tożsamości Projektanta. Spokrewniona ideowo z kreacjonizmem, teoria inteligentnego projektu jest wykorzystywana politycznie w stanach USA w pasie biblijnym do zwalczania teorii ewolucji.
Teoria inteligentnego projektu zakłada, że można odróżnić cechy powstałe w wyniku procesów naturalnych od cech wytworzonych intencjonalnie, z określonym zamiarem. Zakłada ona również, że powstanie gatunków w wyniku procesów ewolucyjnych jest tak mało prawdopodobne, że aż wykluczone
Historia.
Korzenie „hipotezy projektu” sięgają starożytności, do myśli takich filozofów jak Platon, Sokrates czy Arystoteles, którzy formułowali własne argumenty na rzecz projektu. W średniowieczu wśród pięciu dróg Akwinaty jako ostatni figuruje wspomniany argument teleologiczny. O celowości przyrody i jej zaprojektowaniu przez Stwórcę przeświadczeni byli prawie wszyscy znani przedstawiciele nauki w późniejszych wiekach aż do drugiej połowy XIX wieku, kiedy Karol Darwin stworzył paradygmat ewolucji biologicznej, który został przyjęty przez świat nauki. Terminu „inteligentny projekt” użył po raz pierwszy F.C.S. Schiller w 1897 roku, pisząc, że „nie można odrzucać możliwości, że proces ewolucji może być kierowany przez inteligentny projekt”.
Najbardziej znaną wersję argumentu z projektu rozwinął angielski teolog William Paley (1743-1805), który w książce „Natural Theology” zaproponował swoją „tezę o zegarmistrzu”. Paley dowodził, że jeśli ktoś przechodzący przez wrzosowisko ujrzy tam kamień, może racjonalnie wyjaśnić jego obecność naturalnymi przyczynami. Jednak gdy zobaczy zegarek i stwierdzi, że „jego różne części są dopasowane i celowo złożone”, jedyną sensowną konkluzją przechodnia będzie ta, że zegarek ten został zaprojektowany. Paley argumentował, że ten sam wniosek możemy, poprzez analogię, wyciągnąć obserwując wiele naturalnych obiektów, takich jak oko. Podobnie jak w zegarku, gdzie liczne części są precyzyjnie dopasowane i współdziałają w określonym celu (wskazywania czasu), tak i w oku wszystkie części precyzyjnie współgrają w celu osiągnięcia właściwego celu – widzenia. Tak więc zarówno w przypadku zegarka, jak i oka dostrzec możemy cechy świadczące o tym, że powstały one w wyniku rozumnego projektu.
Choć intuicyjna argumentacja Paleya przez dłuższy czas wywierała duży wpływ na wielu myślicieli, Paley nigdy nie sformułował precyzyjnych standardów wykrywania projektu w naturze. On i inni „teologowie przyrody” próbowali znaleźć w przyrodzie fakty wskazujące na istnienie mądrego i życzliwego Boga jako argumenty apologetyczne.
Darwin w młodości był zafascynowany poglądami Paleya. "Nie myślę" – pisał Darwin – "bym kiedykolwiek wielbił jakąś książkę bardziej niż „Natural Theology” Paleya". Z czasem jednak Darwin opracował własne wyjaśnienie pochodzenia na pozór celowo zaprojektowanych struktur – dobór naturalny, odwołujące się wyłącznie do mechanizmów przyrodniczych. Zamiast zaś odwiecznego ładu przyrody wskazującego na istnienie dobrego Stwórcy, jaki widzieli wokół siebie wcześniejsi naturaliści, Darwin zwrócił uwagę na niedoskonałość i brutalność natury („walkę o byt”).
Tryumf myśli biologicznej darwinizmu i neodarwinizmu na przełomie XIX i XX wieku oznaczał usunięcie z biologii koncepcji odwołujących się do celowości i planu w przyrodzie. Wiązało się to przede wszystkim z rozwojem metody naukowej i wymogiem falsyfikowalności hipotez naukowych. Ogromna większość społeczności naukowej stoi odtąd na stanowisku, że wszystkie cechy świata ożywionego, które wcześniej przypisywano działaniu inteligencji, da się wyjaśnić przez odwołanie się do teorii ewolucji.
Prekursorem współczesnego nurtu ID był chemik i filozof Michael Polanyi. W 1967 roku argumentował on, że „maszyny są nieredukowalne do fizyki i chemii” oraz że „mechanistyczne struktury organizmów żywych również wydają się nieredukowalne”. Praca Polanyiego wywarła wpływ na książkę z 1984 roku autorstwa chemika Charlesa Thaxtona, inżyniera Waltera Bradleya i geochemika Rogera Olsena, w której argumentowali, że sama materia i energia mogą tworzyć coś tylko w ograniczonym stopniu i że pewne rzeczy mogą zostać „utworzone wyłącznie przy pomocy «gruntownej interwencji informacyjnej».
Inną wersją teorii inteligentnego projektu uważa się ukazanie się w 1991 r. książki „ojca chrzestnego” tego ruchu, prawnika Phillipa E. Johnsona "Darwin on Trial", w której powtórzył on większość kreacjonistycznych zarzutów przeciwko teorii ewolucji, oskarżając ją też o to, że jest przyczyną szerzącego się współcześnie zła społecznego.
 w Seattle w stanie Waszyngton – prywatna organizacja deklarująca promowanie konserwatywnych idei. 
Podstawowe koncepcje.
Wykrywanie projektu.
„Inteligentny projekt to badanie wzorców w naturze, dla których istnienia najlepszym wyjaśnieniem jest takie, że powstały one w rezultacie rozumnego działania” – William Dembski.
Zwolennicy ID twierdzą, iż wykrywanie działania inteligentnego czynnika jest rozpowszechnione w nauce, i podają jako przykłady:
Ukierunkowana złożoność.
Pojęcie wprowadzone przez Williama Dembskiego jako określenie zjawisk, obiektów o których możemy jego zdaniem wnioskować, że są efektem inteligentnych działań.
Kosmologia.
Obecnie uznawana w kosmologii fizycznej teoria Wielkiego Wybuchu mówi, że Wszechświat miał swój początek w określonym momencie, w przeciwieństwie do alternatywnych, niepotwierdzonych w nauce hipotez o wiecznym (stacjonarnym) istnieniu kosmosu. Na gruncie naukowym nie ma obecnie sensu pytanie „co było przed”. Dokładniej, znaczy to, że obowiązująca teoria przewiduje swoją bezzasadność w tzw. początkowej osobliwości. Co więcej, według prac S. Hawkinga i R. Penrose'a przy bardzo ogólnych założeniach początkowa osobliwość jest nie do uniknięcia w tej teorii. Filozofowie przyrody wyciągają stąd różnorodne wnioski natury światopoglądowej, w tym także pewne uzasadnienia teorii inteligentnego projektu.
Należy jednak równocześnie zauważyć, że w samej fizyce (kosmologii fizycznej) istnieje wiele – obecnie konkurujących i niezweryfikowanych eksperymentalnie – podejść teoretycznych do problemu początku Wszechświata. Najbardziej znane pochodzi z prac samego Hawkinga i zostało spopularyzowane w jego książce "Krótka historia czasu". Hawking – starając się być wolnym od filozoficznych implikacji wyciąganych ze standardowej teorii – rozwijał więc także modele konkurencyjne wobec tych, które sam wcześniej próbował dowodzić, Według niego wnioski wykorzystujące pojęcie «początku» zbytnio angażują rolę Stwórcy.
Proces w Dover.
Ważnym wydarzeniem w historii ruchu ID był proces i wyrok w sądzie okręgowym w Dover w stanie Pensylwania (Kitzmiller v. Dover Area School District). 19 października 2004 roku Rada Szkolna okręgu Dover zadecydowała, że w podręcznikach do biologii dla uczniów, którzy uczą się teorii ewolucji, należy zamieścić następującą informację:
Decyzja ta, zezwalająca na wzmiankowanie o teorii inteligentnego projektu w podręcznikach, została zaskarżona przez rodziców 11 uczniów do sądu z uzasadnieniem, że informacje te są niezgodne z amerykańską konstytucją – a dokładniej z pierwszą poprawką do konstytucji – zakazującą popierania religii przez państwo. Szkoły prywatne są zwolnione z tego ograniczenia i wiele z nich wprowadziło ID do swoich programów nauczania.
Stronę skarżącą reprezentowały American Civil Liberties Union (ACLU) oraz Americans United for Separation of Church and State. Obronę reprezentował Thomas More Law Center. Preludium do procesu było oświadczenie podpisane przez 72 laureatów nagrody Nobla z różnych dziedzin, w którym sprzeciwili się oni wzmiankowaniu o teorii inteligentnego projektu w szkolnych wytycznych obowiązujących w publicznym szkolnictwie. Nobliści zdefiniowali swoje rozumienie teorii ewolucji i teorii inteligentnego projektu:
Podczas procesu kluczowym świadkiem obrony był czołowy przedstawiciel ID, Micheal Behe. Podczas przesłuchania Behe przyznał pod przysięgą, że nie istnieją żadne artykuły naukowe opublikowane w recenzowanych czasopismach naukowych popierające ID z materiałem dowodowym w postaci eksperymentów lub obliczeń.
Po kilkumiesięcznym procesie, 20 grudnia 2005 roku sąd wydał wyrok, w którym uznał racje oskarżenia. W obszernym uzasadnieniu sąd stwierdził m.in.:
W związku z religijną naturą ruchu ID w opinii sądu nie może on być częścią nauki:
Sąd uznał także, że jedynym miejscem na dyskutowanie teorii inteligentnego projektu są lekcje nauk społecznych, a nie przyrodniczych.
ID a biologia.
Zwolennicy projektu nie ograniczają się tylko do biologii. Ich zdaniem przez ostatnie dekady wzrastająca ilość dowodów z różnych dziedzin nauki sugeruje potrzebę nowych wyjaśnień i perspektyw. Ich tezy nie wydają się tak kontrowersyjne w ramach nauk pochodnych współczesnej fizyki, bowiem wielu wierzących fizyków zgadza się, że filozoficzne wnioski płynące z tej dziedziny mogą stanowić pewne wsparcie dla ich teizmu. Przykładowo precyzyjne dostrojenie lub matematyczność świata mogą być widziane jako świadectwa projektanta.
Jednak najbardziej krytykowaną tezą, jaką stawiają zwolennicy projektu, jest ta o rozumnym projekcie żywych istot. Ich zdaniem istnienie w przyrodzie złożonych, wyrafinowanych molekularnych maszyn oraz systemów kodowania, transmitowania i dekodowania informacji przemawia za ID.
Na polu nauk biologicznych centralne twierdzenie inteligentnego projektu jest analogiczne do ogólnej definicji tego poglądu:
John Bracht, proponent ID, inżynier z New Mexico Tech i biolog komórkowy na University of California, tak to określa:
Szczególną uwagę zwolennicy ID poświęcają zjawisku biologicznej konwergencji – niezależnemu powstawaniu podobnych struktur u niespokrewnionych organizmów, widząc w niej ścisłą analogię do inżynieryjnej myśli technicznej.
O analogiach pomiędzy molekularnymi maszynami a wytworami ludzkiej technologii otwarcie mówią także biologowie ewolucyjni. Przykładowo w grudniu 2003 r., naukowe czasopismo „BioEssays”, opublikowało specjalne wydanie dotyczące „maszyn molekularnych”. We wprowadzeniu do niego Adam Wilkins, redaktor „BioEssays”, wyjaśnia:
Ewolucjonistów od zwolenników ID różni to, że ci pierwsi twierdzą, że – choć molekularne maszyny spełniają kryteria maszyn projektowanych przez człowieka – ich „projektantem” są naturalistyczne procesy bazujące na przypadkowych mutacjach i selekcji.
Znany biolog ewolucyjny Richard Dawkins stwierdził, że: „Biologia zajmuje się obiektami złożonymi, tworzącymi wrażenie celowego zamysłu”
ID a ewolucjonizm.
To, czy ID wyklucza teorię biologicznej ewolucji, zależy od rozumienia terminu „ewolucja”. Jeśli chodzić miałoby tylko po prostu jako „zmiany w miarę upływu czasu” lub jako zmiany częstości alleli, to nie ma sprzeczności pomiędzy ID a teorią ewolucji. Co więcej, wielu przedstawicieli ID – w przeciwieństwie do klasycznego kreacjonizmu – akceptuje również koncepcję wspólnego pochodzenia.
Jeśli jednak teorię ewolucji rozumieć tak jak to robi neodarwinizm, czyli jako niekierowany jakąkolwiek inteligencją, bezcelowy proces bazujący na przypadkowych mutacjach i doborze naturalnym, to koncepcja projektu zdecydowanie wyklucza taką wizję ewolucji. Zdaniem zwolenników ID choć neodarwinistyczne mechanizmy są właściwe do opisu małoskalowych zmian w organizmach, to kompletnie zawodzą przy większych strukturalnych i funkcjonalnych transformacjach.
ID a kreacjonizm.
Czołowi przedstawiciele ID w publicznych wypowiedziach często zaprzeczają, jakoby ID była formą kreacjonizmu starej Ziemi. W ich opinii potocznie rozumiany kreacjonizm zawsze odwołuje się do pewnej interpretacji Biblii i próby pogodzenia jej opisu z naukami przyrodniczymi. Przedstawiciele ID chcą odwoływać się i badać tylko empiryczne świadectwo, bez odnoszenia się do religijnych źródeł.
Występuje jednak związek zwolenników ID z ich poglądami teistycznymi; w pionierskim podręczniku szkolnym, który spopularyzował samo pojęcie ID („Of Pandas and People”) i który jest popierany przez ruch ID (m.in. chciano go wprowadzić do szkół w Dover), dopiero w jednej z ostatnich redakcji, po porażce sądowej kreacjonizmu w sprawie Edwards vs Aguillard w 1987 r. zastąpiono (w 250 miejscach) pojęcia „stworzenie” i „Stwórca” pojęciami „inteligentny projekt” i „inteligentny projektant”. Autorami podręcznika są Percival Davis (który w wywiadzie dla „Wall Street Journal” w 1994 r. określił swoje motywy jako religijne) i znany kreacjonista Dean Kenyon. Także inni czołowi zwolennicy ID – zwłaszcza zwracając się do sympatyków – nie kryli swych kreacjonistycznych sympatii. Lektura książek propagujących ID pozwala zresztą bez trudu zauważyć zestaw klasycznych kreacjonistycznych argumentów przeciw ewolucji. Dystansowanie się od kreacjonizmu i naukowa otoczka ID są – jak potwierdziło orzeczenie sądu w Dover – tylko pozorami , mającymi na celu zamaskowanie religijnych korzeni ruchu, zgodnie z wytycznymi strategii klina – dlatego w krytycznej analizie tego ruchu został on nazwany „koniem trojańskim kreacjonizmu”.
ID a teistyczny ewolucjonizm.
ID jest sprzeczna z teistycznym ewolucjonizmem, czyli poglądem, że Bóg sterował procesem ewolucji. Może wydawać się zaskakujące, że te ujęcia się wykluczają, ale teoria inteligentnego projektu zakłada, że struktury uformowane inteligentnie da się naukowymi metodami wykrywać, podczas gdy teistyczny ewolucjonizm twierdzi, że Boże sterowanie procesem ewolucji jest nieodróżnialne od mechanizmów naturalistycznych. Rozróżnienie pomiędzy tymi pojęciami prezentuje chrześcijański naukowiec Francis S. Collins.
Spór o naukowość ID.
Dominująca część naukowców zgadza się, że ID jest formą staroziemskiego kreacjonizmu progresywnego, a więc nie jest to teoria naukowa i w nauce nie powinno być dla niej miejsca. Takie jest jednoznaczne stanowisko National Center for Science Education – czołowej amerykańskiej organizacji broniącej nauczania teorii ewolucji w publicznym szkolnictwie i American Association for the Advancement of Science. Zdaniem wymienionych organizacji „teoria inteligentnego projektu” to po prostu „stare wino kreacjonizmu podane w nowej butelce” i jako taka dziedziczy wszystkie wady kreacjonizmu, w tym jego nienaukowość. ID jest uważana za pseudonaukę z następujących powodów:
Zwolennicy inteligentnego projektu wykorzystują między innymi, następujące argumenty:
W związku z różnymi wariantami teorii inteligentnego projektu, ostatni argument stoi w sprzeczności z zeznaniem jednego z czołowych przedstawicieli ruchu ID – Michaela Behe – w procesie Dover przyznał on pod przysięgą, że zwierzęta nie rozwinęły się "naturalnie" poprzez mechanizmy ewolucyjne, lecz zostały "stworzone" nagle ("created abruptly") przez nadnaturalnego projektanta. 
Publiczna debata.
Naukowcy kontra zwolennicy ID.
Pojawienie się ruchu inteligentnego projektu zostało początkowo zlekceważone przez przedstawicieli nauki. Kiedy jednak idee projektu w przyrodzie zaczęły się szybko popularyzować, naukowe środowiska przystąpiły do przeciwdziałania. Rozwijały się debaty i polemiki, niektóre książki przedstawicieli ID zostały krytycznie zrecenzowane w naukowych periodykach, w tym w „Nature” i „Science”. Jednym z głównych pozanaukowych zarzutów jest populizm, tj., że zwolennicy ID chcą zdobywać rozgłos i popularność przez wykorzystanie antyewolucyjnych sentymentów wciąż żywych w amerykańskim społeczeństwie. Zamiast próbować rozwijać swoje idee w naukowych, recenzowanych czasopismach, piszą oni przede wszystkim skierowane do laików prace popularnonaukowe. Zdaniem ewolucjonistów świadczy to, że teza projektu nie jest w stanie wygenerować poważnego naukowego programu.
Zwolennicy ID odpowiadają, że chętnie publikowaliby swoje prace w fachowych periodykach, tylko że dopóki w akademickich środowiskach naturalizm ma status nienaruszalnego dogmatu, tak długo według nich idee projektu będą cenzurowane i usuwane z naukowych pism – nie dlatego, że są one merytorycznie błędne, ale dlatego, że nie pasują do obowiązującego paradygmatu, są z góry etykietowane jako antynaukowe i odrzucane.
Taki subiektywny punkt widzenia zwolenników ID jest niezgodny z duchem i zasadą peer review, a przy tym podważa tezę, że ID chce uprawiać naukę w ramach naturalizmu metodologicznego. Jak dotąd zresztą wypowiedzi merytoryczne czołowych zwolenników ID były przez naukowców podważane z powodu błędów faktograficznych, a nie ideowych (np. upadły wszystkie proponowane przez nich przykłady struktur „nieredukowalnie złożonych” – oznacza to, że metoda ich rozpoznawania, którą jakoby dysponuje ID, okazuje się całkowicie nieskuteczna).
Zwolennikom projektu udało się w ostatnich latach opublikować kilka artykułów w prasie naukowej i książek nawiązujących do ich koncepcji. (Patrz bibliografia ID poniżej.)
Niektórzy ewolucyjni biologowie (jak Richard Dawkins) odmawiają w ogóle debat ze zwolennikami teorii projektu. Ich zdaniem takie polemiki tylko uwiarygodniałyby ten pomysł na gruncie nauki i dawały jej jakiś kredyt zaufania przez to, że angażują poważnych naukowców.
W 2004 r. Cambridge University Press wydało antologię pt. „Debating Design: From Darwin to DNA”, prezentującą debatę pomiędzy różnymi ujęciami powstania i różnicowania się życia na Ziemi. W pracy tej przedstawione są cztery zasadnicze nurty:
Do ruchu ID należą również naukowcy sceptyczni wobec neodarwinizmu (i kreacjonizmu). Spore zainteresowanie wywołało oświadczenie, jakie w 2001 r. podpisało ponad 100 naukowców różnych specjalności. W jego fragmencie stwierdzają:
Od tego czasu „lista sceptyków” znacznie się rozrosła: w listopadzie 2016 r. było na niej ponad 980 naukowców, w tym kilkuset biologów (porównaj projekt Steve).
Teistyczni uczeni a ID.
Większość uczonych odrzuca inteligentny projekt w postaci postulowanej przez jej zwolenników w naukach biologicznych. Nie oznacza to bynajmniej, że negują oni tym samym wiarę w inteligentną wyższą siłę stwórczą, która kierowała powstawaniem wszechświata. Wielu naukowców otwarcie wyrażało swoje głębokie przekonanie o istnieniu Stwórcy (osobowego lub bezosobowego), projektanta świata. Do grona tych badaczy należy zaliczyć również laureatów Nagrody Nobla, jak:
Większość teistycznych uczonych opowiada się za ewolucją teistyczną, będącą częścią ewolucji całego Wszechświata kierowanej przez Stwórcę. Ich poglądy dobrze ilustruje wypowiedź Charlesa Townesa:
Taki pogląd nie jest do końca zbieżny z przekonaniami ruchu ID, według którego ingerencje Stwórcy w świat ożywiony są odróżnialne od naturalnych procesów, jakie akceptuje ewolucjonizm teistyczny.
Podłoże religijne ruchu ID.
Wielu z czołowych proponentów ID nie kryje się ze swoimi przekonaniami religijnymi (większość z nich to ewangeliczni chrześcijanie). Mimo to utrzymują oni, iż nie mają one żadnego wpływu na ich poglądy w dziedzinie ID i ewolucji. Twierdzą, że można badać projekt będąc wolnym od religijnych uprzedzeń; sądzą, że istnieje dla projektu solidne świadectwo, które może docenić nawet ewolucyjny biolog. Jako przykład podają biologa molekularnego Michaela Dentona, który nie jest kreacjonistą, ale w książce "Evolution: A Theory in Crisis" używał podobnej retoryki: „Wnioskowanie o projekcie to czysta indukcja "a posteriori", oparta na bezwzględnie konsekwentnym zastosowaniu logiki analogii. Wniosek może mieć religijne konsekwencje, ale sam nie zależy od religijnych założeń”.
Później Denton wycofał się ze swojej ostrej krytyki wobec teorii ewolucji, choć pozostał nieortodoksyjnym ewolucjonistą.
Opinia publiczna.
USA.
Sondaże publikowane przez CBS w 2005 roku pokazują, że około 51% Amerykanów wierzyło, że Bóg stworzył istoty ludzkie w podobnej do dzisiejszej formie w przeciągu ostatnich 10 000 lat, kolejne 30% wyznawało pogląd, że istoty ludzkie rozwinęły się poprzez miliony lat z mniej zaawansowanych form życia, ale Bóg kierował tym procesem, a 15 procent twierdziło, że istoty ludzkie rozwinęły się poprzez miliony lat z mniej zaawansowanych form życia, a Bóg nie miał w tym żadnego udziału.
Badanie Pew Research Center z 2013 roku pokazało, że 62 procent dorosłych w Stanach Zjednoczonych akceptowało ewolucję człowieka, podczas gdy 34 procent dorosłych uważało, że ludzie zawsze istnieli w obecnej postaci.
Badanie poziomu poparcia kreacjonizmu Gallupa z 2017 r. wykazało, że on dalej spadał: 38% dorosłych w Stanach Zjednoczonych skłaniało się do przekonania, że „Bóg stworzył ludzi w ich obecnej formie w jednym czasie w ciągu ostatnich 10 000 lat”, gdy zapytano ich o ich przekonania dotyczące pochodzenia i rozwoju istot ludzkich, który odnotowano jako najniższy od 35 lat. 19% uważa, że „istoty ludzkie rozwinęły się przez miliony lat z mniej zaawansowanych form życia, ale Bóg nie brał udziału w tym procesie”, mimo że 49% respondentów wskazało, że wierzy w ewolucję.
Porównania badań instytutu Gallupa wskazują ponadto, że uzyskiwane proporcje odpowiedzi zależą od doboru słów w pytaniu ankietowym. Teoria ewolucji nazwana po imieniu zyskuje mniejsze poparcie niż „pewna forma rozwoju organizmów” (kierowana lub nie).
Polska.
Zwolennikiem i jednym z prekursorów ID w Polsce był jezuita Piotr Lenartowicz (1934-2012).
Według Pew Research Center 61 proc. Polaków akceptuje teorię ewolucji, a 23 proc. zaprzecza teorii ewolucji i twierdzi, że „ludzie zawsze istnieli w obecnej postaci”.
Inne kraje.
W badaniu opublikowanym w Science porównano postawy dotyczące ewolucji w Stanach Zjednoczonych, w 32 krajach europejskich i w Japonii. Jedynym krajem, w którym akceptacja ewolucji była niższa niż w Stanach Zjednoczonych, była Turcja (25%). Społeczna akceptacja ewolucji była najbardziej rozpowszechniona (ponad 80% populacji) w Islandii, Danii i Szwecji.
Szkolnictwo.
Zwolennicy ID zgodnie ze 'strategią klina' usiłują zmienić szkolne programy nauczania, aby przedstawiały one zarówno dowody za ewolucjonizmem, jak i przeciw niemu (pro-ID); jest to kontynuacja wcześniejszych kampanii na rzecz „zrównoważonego traktowania” kreacjonizmu i ewolucjonizmu, które zostały udaremnione sądownie w latach 80. XX w. Środkiem do osiągnięcia tego celu jest m.in. organizowanie oddolnych nacisków na organy sprawujące nadzór nad programami nauczania.
Organy nadzorujące programy publicznego szkolnictwa (ang. Board of Education) w stanie Ohio w lutym 2004 r. zaaprobowały w programie nauczania biologii rozdział zatytułowany „Krytyczne analizy ewolucji”. Podobne debaty toczą się w odpowiednich organach w innych amerykańskich stanach, głównie południowych, np. w Georgii, Minnesocie i Missouri. W Teksasie, który jest jednym z największych odbiorców szkolnych podręczników w USA, w wyniku presji zwolenników ID, stanowa Board of Education zażądała od wydawców podręczników skorygowania nieaktualnych danych przedstawianych jako dowody świadczące o prawdziwości teorii ewolucji. Doszło również do manipulowania treścią podręczników tak, by podkreślały hipotetyczność teorii ewolucji.
Po decyzji w procesie w Dover ruch ten został częściowo zastopowany.
Parodie ID.
Obecnie przeciwnicy ID oraz równouprawnienia między nią a teorią ewolucji starają się walczyć z nią wykorzystując broń adwersarzy i stosując podobne argumenty dla poparcia tez parodiujących tę teorię, analogicznie – ich zdaniem – uzasadnionych ontologicznie i logicznie, choć trudniejszych do zaakceptowania. Do parodii takich należą:

</doc>
<doc id="82450" url="https://pl.wikipedia.org/wiki?curid=82450" title="Księga tysiąca i jednej nocy">
Księga tysiąca i jednej nocy

Księga tysiąca i jednej nocy (znana również jako "Baśnie z tysiąca i jednej nocy" lub "Tysiąc i jedna noc", oryg. arab. كتاب ألف ليلة وليلة "Kitāb 'alf layla wa-layla"; pers. هزار و یک شب "Hezār-o yek šab") – zbiór około 300 baśni, podań, legend, anegdot i opowieści zamkniętych w kompozycyjną ramę legendy o sułtanie Szachrijarze i jego żonie Szeherezadzie, z głównym wątkiem narracyjnym Szeherezady. Pochodzą z IX–X w. i są zaliczane do arcydzieł literatury światowej.
"Księga tysiąca i jednej nocy" opiera się na dawnych opowieściach arabskich, legendach staroindyjskich, epopejach perskich, starożytnych przypowieściach babilońsko-asyryjskich. Zostały spisane w języku średnioarabskim – pochodzącym z fazy przejściowej z czystego języka literackiego (arab. "fusha") do języka potocznego (arab. "lahdża"). Baśnie te są również odbiciem wyobrażeń ludzi prostych na temat życia sfer wyższych, stąd naiwne opinie i opisy, pełne przesady, np. co do sutości posiłków.
Pochodzenie.
W literaturze irańskiej znano "Hezar Efsane" ("Tysiąc opowieści"), zbiór indyjsko-perskich opowieści. Po zajęciu Iranu przez muzułmanów zbiór przeszedł ewolucję i w połowie X wieku był znany jako "Tysiąc nocy". Nie wiadomo, ile opowieści liczył ten zbiór, jednak już w tym czasie łączyła je osoba Szeherezady.
Najstarsza arabska wersja "Księgi tysiąca i jednej nocy" powstała zapewne w Bagdadzie na przełomie IX i X wieku. Najpóźniej w połowie XII wieku zbiór ten został przeniesiony do Egiptu, gdzie uległ dalszym przemianom, zyskując ostateczną formę w XV wieku.
Wątek Szeherezady.
Legenda, przedstawiona w prologu jako "Opowieść o królu Szahrijarze i królowej Szeherezadzie", opowiada o okrutnym sułtanie, który przekonany o niewierności kobiet, po nocy poślubnej pozbawiał życia każdą ze swych żon. Losu poprzedniczek uniknęła Szeherezada, która przez 1001 nocy opowiadała sułtanowi wymyślone przez siebie historie, nie kończąc ich nad ranem. Sułtan, powodowany ciekawością, co dzień odkładał wykonanie wyroku. W końcu zrezygnował z tego zamiaru, a Szeherezada na zawsze pozostała jego jedyną małżonką.
Autentyczność postaci Szeherezady jest raczej wątpliwa, na ogół przyjmuje się, że "Baśnie z tysiąca i jednej nocy" są anonimowym zapisem ludowej literatury perskiej.
Przekłady i opracowania.
W Europie pierwszy spopularyzował je Antoine Galland; jego przekład na język francuski ukazał się w 12 tomach w 1704–1717. Czytywała go polska arystokracja, wykorzystał również pijar Łukasz Sokołowski, tworząc w latach 1767–1769 pierwszą polską wersję dzieła (również w dwunastu tomach) pt. "Awantury arabskie lub Tysiąc nocy i jedna". W krajach anglosaskich przyjął się tytuł "Arabian Nights" (Arabskie noce).
Opracowywaniem "Baśni z 1001 nocy" zajmowali się m.in. Franciszek Bohomolec, Wacław Sieroszewski, Bolesław Leśmian, Kornel Makuszyński.
Dla dzieci opracowano wersję skróconą, fragmentaryczną, gdyż oryginalne teksty przesycone są erotyzmem i okrucieństwem. Ukazują ponadto szeroką panoramę życia, obyczajów, historii, kultury i filozofii Wschodu. Brak tłumaczenia całości był powodem zaliczania "Baśni" do literatury dziecięcej i młodzieżowej.
Pierwszy przekład polski z oryginału arabskiego dla dorosłych wydany został w dziewięciotomowej edycji PIW-u w 1974 roku (pod red. Tadeusza Lewickiego). Systematycznie wznawiany jest jednotomowy wybór, zaciera on jednak dramaturgię całości.
Najbardziej popularne fragmenty.
Do najbardziej znanych opowieści z "Baśni z tysiąca i jednej nocy" należą: "Ali Baba i czterdziestu rozbójników", "O kalifie Omarze i młodym Beduinie", "Zaczarowana studnia", "Sindbad Żeglarz", "Ślepy Abdallah", "Azem i królowa duchów", "Cudowna lampa Aladyna", "Książę Ahmed i wieszczka Pari Banu".
Trzeba jednak zaznaczyć, że wbrew obiegowej opinii, ani baśń o Ali Babie, ani baśń o Aladynie nie były włączone w skład oryginalnego wydania kairskiego. Co więcej, są to raczej opowieści dla dzieci, podczas gdy większość Baśni z tysiąca i jednej nocy to raczej historie opowiadane ku rozrywce dworzan i dam haremowych
"Księga" jako źródło inspiracji.
Niektóre postaci, np. Szeherezada, Ali Baba, Aladyn, Sindbad Żeglarz, zyskały w Europie ogromną popularność, stając się bohaterami utworów literackich i muzycznych, sztuk teatralnych, filmów fabularnych i kreskówek.
"Księga tysiąca i jednej nocy" była źródłem inspiracji dla Hansa Christiana Andersena w "Latającym kufrze", a także dla Bolesława Leśmiana ("Klechdy sezamowe", "Przygody Sindbada Żeglarza"), fascynację orientalnym światem baśni dostrzec można też w balladach poety.
Postać Szeherezady była inspiracją dla wielkich kompozytorów, do kanonu literatury muzycznej weszły: "Szeherezada" Nikołaja Rimskiego-Korsakowa, "Szeherezada" Maurice’a Ravela, "Szeherezada" z cyklu "Maski" op.34 Karola Szymanowskiego. Na legendzie o Szeherezadzie oparta jest także suita brytyjskiej grupy Renaissance pt. Song Of Scheherazade.
Na elementach częściowo zapożyczonych z "Baśni z tysiąca i jednej nocy" oparta została opera Reyera, "Statua" (1861).
"Księga tysiąca i jednej nocy" stała się inspiracją dla piosenek Jacka Kaczmarskiego: "Wyznanie kalifa, czyli o mocy baśni" oraz "Mucha w szklance lemoniady".
Postacie w niej występujące są pierwowzorami głównych postaci mangi i anime "Magi – The Labyrinth of Magic" autorstwa Shinobu Ootaka.
Na motywie Szeherezady opiera się również książka Martine Leavitt – „Keturah and Death”.
Motyw ten wykorzystała Marie Rutkoski jako legendę w drugiej części swojej trylogii „Niezwyciężona” pt. „Zdrada”.

</doc>
<doc id="82451" url="https://pl.wikipedia.org/wiki?curid=82451" title="Kappa (krzywa)">
Kappa (krzywa)

Kappa − typ krzywej płaskiej czwartego stopnia. Jej nazwa pochodzi od greckiej litery kappa, do której jest podobna.
Krzywa ta opisana jest równaniem:
Posiada ona dwie asymptoty oznaczone na rysunku obok poprzez linie w kolorze niebieskim:

</doc>
<doc id="82453" url="https://pl.wikipedia.org/wiki?curid=82453" title="Descartes">
Descartes



</doc>
<doc id="82454" url="https://pl.wikipedia.org/wiki?curid=82454" title="Stolica Apostolska">
Stolica Apostolska

Stolica Apostolska, Stolica Święta (, ) – władza zwierzchnia papieża w Kościele katolickim wraz z jej instancjami wykonawczymi, stanowiąca suwerenny podmiot prawa międzynarodowego mieszcząca się w państwie Watykan, który jest z nią połączony unią personalną i funkcjonalną i nad którym sprawuje ona wyłączne zwierzchnictwo oraz suwerenną władzę i jurysdykcję.
Nazwa Stolica Apostolska ma związek z tradycją zarówno Kościoła Wschodniego, jak i Zachodniego, odnoszącą się do zasiadania na stolicy biskupiej w tym mieście św. Piotra Apostoła i władzy, jaką z tego tytułu posiadają jego następcy.
Posiadłości eksterytorialne.
Na mocy Traktatów Laterańskich eksterytorialne są:
Stosunki międzynarodowe.
Traktowanie Stolicy Apostolskiej i Watykanu jako odmiennych podmiotów, jakkolwiek uzasadnione z punktu widzenia ustrojowego, nie występuje jednak wyraźnie na gruncie prawa międzynarodowego. W stosunkach międzynarodowych nazwy te bywają stosowane zamiennie, a zaciągnięcie zobowiązania pod jedną z nich jest rozumiane jako wiążące dla obu. I tak np. w Międzynarodowej Agencji Energii Atomowej podmiot ten występował początkowo pod nazwą Państwa Watykańskiego, a następnie (bez odrębnego przystąpienia) pod nazwą Stolicy Apostolskiej.
Członkostwo w organizacjach międzynarodowych.
Stolica Apostolska jest członkiem następujących organizacji międzynarodowych i porozumień:
Posiada status stałego obserwatora przy następujących organizacjach międzynarodowych:
Budżet.
Budżet w 2007 zamknął się deficytem w wys. 9 067 960 €, przy wpływach 236 737 207 € i wydatkach 245 805 167 €.
Wpływy w 2007:
Wydatki w 2007:

</doc>
<doc id="82455" url="https://pl.wikipedia.org/wiki?curid=82455" title="Prawo kanoniczne">
Prawo kanoniczne

Prawo kanoniczne () a. prawo kościelne – w Kościołach chrześcijańskich różnych tradycji system norm prawnych określających funkcjonowanie poszczególnych Kościołów, prawa i obowiązki poszczególnych członków (duchownych i świeckich), sposób zarządzania Kościołem, jego strukturę, przestępstwa i kary za nie oraz elementarne przepisy liturgiczne.
Nazwa pochodzi od podstawowej jednostki redakcyjnej kościelnych aktów prawnych – kanonu. Pierwotnie to właśnie zbiory kanonów ("canones") tworzyły prawo kanoniczne – choć były i są stosowane również inne formy redakcji przepisów. Dla odróżnienia dwóch porządków prawnych – świeckiego i kościelnego – przepisy świeckie nazywano "nomoi" (gr. νομοι). Kanon (łac. "canon") to wyraz pochodzenia greckiego (κανονες) oznaczający dosłownie sznur ciesielski, a w przenośni prawidło, wzorzec – normę.
Prawo kanoniczne oznacza też dyscyplinę, której przedmiotem są normy należące do systemu prawa kanonicznego, określaną również jako kanonistyka.
Źródła prawa kanonicznego.
Źródła prawa powszechnego.
Prawo obowiązujące w kościele powszechnym.
Źródła prawa partykularnego.
Prawo obowiązujące w kościele partykularnym, na przykład:
Historia źródeł prawa kanonicznego Kościoła katolickiego.
Dekret Gracjana i dekretyści.
W 1140 roku boloński mnich Gracjan dokonał systematyzacji i ujednolicenia przepisów prawa kanonicznego. Gracjan miał wybitnych poprzedników. W VII wieku Izydor z Sewilli stworzył uporządkowany tematycznie zbiór nazywany "hispaną". Przed nim, w 1010 roku, dokonał podobnej systematyzacji Burchard z Wormacji, a w 1090 Iwon z Chartres.
Dopiero jednak dzieło Gracjana – zwane Dekretem Gracjana (Decretum Gratiani) porządkujące ustawy soborowe poczynając od ustaw soboru nicejskiego z 325 roku – zyskało powszechny autorytet. Studiowali je dekretyści, wśród nich Paucapalea i Jan Teutonicus.
Dekretaliści.
W niedługim czasie po ukazaniu się Dekretu Gracjana zaszła potrzeba zgromadzenia nowego materiału prawnego, którego dostarczyły sobory laterańskie w 1179 (III) i 1215 (IV) r. oraz ustawodawstwa papieży Aleksandra III (1159–1181) i Innocentego III (1198–1216). Ponadto zwrócono uwagę, iż wiele dawnych dekretałów nie znalazło się w Dekrecie Gracjana. Stąd zaczęto tworzyć nowe zbiory prawa kościelnego. Było ich wiele. Pięć z nich przyjęła szkoła bolońska i objaśniała na równi z Dekretem Gracjana. Nazywano je Compilationes, a po ukazaniu się nowej kompilacji Grzegorza IX – Compilationes antiquae. W jednym z powstałych wówczas zbiorów prywatnych – autorstwa Bernarda z Pawii – po raz pierwszy zastosowano schemat: iudex (o jurysdykcji kościelnej), iudicium (prawo procesowe z wyjątkiem karnego), clerus (prawo osobowe), connubia (prawo małżeńskie), crimen (prawo karne).
Powstanie Corpus Iuris Canonici.
Na soborze trydenckim powołano specjalną komisję, która opracowała poszczególne zbiory prawa kanonicznego, nadając im jednolity układ. Tekst – pod nazwą "Corpus Iuris Canonici" – został zatwierdzony w 1580 roku przez papieża Grzegorza XIII, a obejmował: "Dekret Gracjana", "Liber extra" – Dekretały papieża Grzegorza IX z 1234 roku, "Liber sextus" – zbiór dekretałów papieża Bonifacego VIII z 1298, "Clementinae" – nieukończony zbiór dekretałów papieża Klemensa V z lat 1314 i 1317, "Extravagantes communes" oraz "Extravagantes Joannis Papae XXII" – prywatne kompilacje dekretałów z XIV–XV wieku.
Współczesne kodyfikacje.
W XX w. Kościół katolicki dokonał odnowy swojego prawa. Pierwszą nowoczesną kodyfikacją był kodeks prawa kanonicznego z 1917. Prace nad tym kodeksem rozpoczęła w 1904 roku komisja ds. projektu nowego prawa kanonicznego powołana przez papieża Piusa X. Kodeks został promulgowany przez papieża Benedykta XV. Kodeks składał się z pięciu ksiąg, których układ oparty był na schemacie instytucji Justyniana (Iudex, Iudicium, Clerus, Conubia, Crimen). Zamiar reformy prawa kanonicznego ogłosił w początkach swojego pontyfikatu w 1959 roku papież Jan XXIII. Jednakże komisja do reformy prawa kanonicznego została powołana dopiero w 1963 roku, po rozpoczęciu II soboru watykańskiego. Nowy "Kodeks prawa kanonicznego" został promulgowany 25 stycznia 1983 roku przez papieża Jana Pawła II. Kodeks składa się z 7 ksiąg: "Księga I. Normy ogólne", "Księga II. Lud Boży", "Księga III. Nauczycielskie zadanie Kościoła", "Księga IV. Uświęcające zadanie Kościoła", "Księga V. Dobra doczesne Kościoła", "Księga VI. Sankcje w Kościele", "Księga VII. Procesy".
W I poł. XX w. podjęto również prace nad kodyfikacją prawa kanonicznego katolickich Kościołów wschodnich, które początkowo przyniosły tylko częściowe regulacje (np. prawo małżeńskie zostało ogłoszone w 1949). Ostatecznie kodeks kanonów Kościołów wschodnich został promulgowany dopiero w 1990.
Kodeksy nie są jedynymi źródłami prawa kanonicznego. Zaś Kodeks z 1983 roku nie ma charakteru ekskluzywnego.
Wydziały prawa kanonicznego na uczelniach w Polsce.
W Polsce w 2015 istniały trzy wydziały prawa kanonicznego Kościoła Katolickiego. Są to:
Dwa spośród wymienionych wyżej wydziałów (wydział w Lublinie i wydział w Warszawie) posiadają uprawnienia do nadawania stopni naukowych w zakresie prawa kanonicznego.
Studia w zakresie prawa kanonicznego w Polsce.
Prawo kanoniczne jako kierunek studiów nauczane jest w Polsce na trzech wydziałach prawa kanonicznego oraz na Wydziale Teologii Uniwersytetu Warmińsko-Mazurskiego w Olsztynie.
Katedry prawa kanonicznego poza wydziałami prawa kanonicznego w Polsce.
Na wielu polskich uczelniach, pomijając trzy wydziały prawa kanonicznego, istnieją katedry prawa kanonicznego (nierzadko jednocześnie będące katedrami prawa wyznaniowego). Są to:

</doc>
<doc id="82458" url="https://pl.wikipedia.org/wiki?curid=82458" title="Leszek Bolesławowic (zm. 1186)">
Leszek Bolesławowic (zm. 1186)

Leszek Bolesławowic (ur. ok. 1160, zm. 1186) – książę mazowiecki w latach 1173–1186.
Życie i panowanie.
Leszek był drugim pod względem starszeństwa synem Bolesława IV Kędzierzawego i jego pierwszej żony Wierzchosławy Anastazji nowogrodzkiej. Jan Długosz datował urodziny Leszka na rok 1158 i twierdził, że jego matka zmarła w połogu. Niegdyś uczeni (np. Oswald Balzer, Kazimierz Jasiński) odrzucali przekaz Długosza i sądzili, że jego matką była druga żona Maria, a on sam urodził się dopiero po 1160, być może w 1162. Jednakże przekaz Długosza co do tożsamości matki potwierdziły odkryte monety Leszka, na których wskazuje Bolesława i Anastazję jako swoich rodziców. Tym samym większej wiarygodności nabrała także podana przez Długosza data narodzin, tj. 1158, choć istnieją dość istotne przesłanki przemawiające za przesunięciem tej daty na początek lat 60. XII wieku. Kronika Wincentego Kadłubka podaje bowiem, że w chwili śmierci ojca w 1173 Leszek nie osiągnął jeszcze lat sprawnych i dlatego ojciec w testamencie wyznaczył mu opiekuna.
Imię Leszka mogło nawiązywać bądź do tradycji dworskiej utrwalonej w "Kronice polskiej" Anonima tzw. Galla lub do wcześnie zmarłego stryja, syna Bolesława III Krzywoustego – Leszka Bolesławowica.
Po śmierci w 1172 roku starszego brata Bolesława stał się jedynym dziedzicem ojca. Dzielnicę ojcowską przyszło mu objąć już w wieku nastoletnim, początkowo pod opieką Kazimierza II Sprawiedliwego. Leszek, jak zapisał w swojej kronice Wincenty Kadłubek, był niezwykle słabego zdrowia i z tego powodu jeszcze w 1177 roku rządy sprawował w jego imieniu możnowładca mazowiecki Żyron.
Formalnie samodzielne rządy Leszek objął dopiero po 1177 roku i w swojej polityce oparł się na ścisłej współpracy z Kazimierzem II Sprawiedliwym, którego interesów w księstwie mazowieckim pilnował od momentu objęcia władzy w Krakowie przez tego ostatniego możnowładca mazowiecki Żyron.
Być może przejawem dobrych stosunków z Kazimierzem było uczestnictwo razem z nim w wojnie z księciem mińskim Włodzimierzem, który w 1180 roku zagarnął księstwo brzeskie należące do księcia Wasylka, który jakoby był żonaty z nieznaną z imienia siostrą Leszka. Po długiej i wyczerpującej wojnie, Brześcia ostatecznie nie udało się odzyskać, zaś Wasylko przekazał Leszkowi wszelkie prawa do swoich ziem (w tym do Drohiczyna). Jednakże jedynym źródłem opisującym te wydarzenia jest rzekomo zaginiony tzw. „Latopis Połocki”, znany wyłącznie z osiemnastowiecznego przekazu rosyjskiego historyka Wasilija Tatiszczewa zawartego w jego pracy "Historia Rosji od czasów najdawniejszych". Najnowsze badania nad pracą Tatiszczewa kwestionują jednak istnienie „Latopisu Połockiego” a cały fragment dzieła Tatiszczewa dotyczący rzekomego księcia drohiczyńskiego Wasylka, jego powinowactwa z Leszkiem oraz wspólnej interwencji Kazimierza i Leszka w rejonie Drohiczyna w latach 1178–1182 uznają za niewiarygodny. Współczesne źródła potwierdzają wprawdzie wyprawę Kazimierza II na Brześć w 1182, ale milczą o współudziale Leszka i o rzekomym księciu drohiczyńskim Wasylku, inaczej też przedstawiają motywy i przebieg tej interwencji.
W 1184 roku Leszek dość niespodziewanie zmienił swą politykę dynastyczną. Z nieznanych powodów zawezwał na dwór do Płocka syna Mieszka III Starego Mieszka Młodszego i powierzył mu rządy namiestnicze. Co więcej Leszek wyznaczył prawdopodobnie Mieszka Młodszego w przypadku swojej bezpotomnej śmierci na następcę. Do scedowania Mazowsza i Kujaw na rzecz linii wielkopolskiej Piastów ostatecznie jednak nie doszło, gdyż jak dowiadujemy się z kroniki Wincentego Kadłubka, Mieszko zachowywał się w dzielnicy krewniaka w sposób, jakby to on był udzielnym księciem, co zraziło ostatecznie Leszka do potomstwa Mieszka Starego.
Leszek Mazowiecki zmarł bezpotomnie, zapewne pozostając w stanie bezżennym, w 1186 roku i został najprawdopodobniej pochowany w katedrze płockiej. W testamencie księstwo mazowieckie i kujawskie pozostawił swojemu stryjowi Kazimierzowi II Sprawiedliwemu.

</doc>
<doc id="82460" url="https://pl.wikipedia.org/wiki?curid=82460" title="Gingko biloba">
Gingko biloba



</doc>
<doc id="82461" url="https://pl.wikipedia.org/wiki?curid=82461" title="Marcelo González Martín">
Marcelo González Martín

Marcelo González Martín (ur. 16 stycznia 1918 w Villanubla w archidiecezji Valladolid, zm. 25 sierpnia 2004 w Fuentes de Nava) – hiszpański duchowny katolicki, kardynał.
Życiorys.
Ukończył seminarium w Valladolid, następnie studiował na Uniwersytecie Pontyfikalnym w Comillas. Przyjął święcenia kapłańskie 29 czerwca 1941 w Comillas. Pracował w archidiecezji Valladolid i innych diecezjach hiszpańskich jako duszpasterz, był także wykładowcą kilku uczelni (seminarium w Valladolid, uniwersytet w Valladolid); działał w organizacjach dobroczynnych oraz Akcji Katolickiej. 24 marca 1960 został obdarzony godnością papieskiego prałata domowego.
31 grudnia 1960 mianowany przez papieża Jana XXIII biskupem diecezji Astorga, przyjął święcenia biskupie 5 marca 1961. Uczestniczył w obradach soboru watykańskiego II (1962–1965), później również w sesjach Światowego Synodu Biskupów w Watykanie. W lutym 1966 został podniesiony do godności arcybiskupa, ze stolicą tytularną Casae Medianae oraz godnością koadiutora arcybiskupa Barcelony; od 7 stycznia 1967 arcybiskup Barcelony. 3 grudnia 1971 został przeniesiony na stolicę arcybiskupią i prymasowską Toledo, a 5 marca 1973 papież Paweł VI mianował go kardynałem; otrzymał tytuł kardynała-prezbitera S. Augustini.
Jako kardynał uczestniczył w I sesji plenarnej Kolegium Kardynalskiego w Watykanie (w listopadzie 1979), a wcześniej w obu konklawe w 1978; Jan Paweł II dwukrotnie powierzał mu misję specjalnego wysłannika na rocznicowe uroczystości religijne w Valladolid.
Po osiągnięciu wieku emerytalnego złożył rezygnację z dalszego pełnienia funkcji arcybiskupa Toledo i prymasa Hiszpanii w czerwcu 1995; w styczniu 1998, wraz z osiągnięciem 80. roku życia, utracił także czynne prawo udziału w konklawe.

</doc>
<doc id="82463" url="https://pl.wikipedia.org/wiki?curid=82463" title="Marcelo Gonzalez Martin">
Marcelo Gonzalez Martin



</doc>
<doc id="82466" url="https://pl.wikipedia.org/wiki?curid=82466" title="Kleparz">
Kleparz

Kleparz – obszar Krakowa wchodzący w skład Dzielnicy I Stare Miasto, położony na północ od Starego Miasta. Od 1366 do końca XVIII w. samodzielne miasto. Był miastem królewskim Korony Królestwa Polskiego.
Historia.
Początek osadnictwa na terenie Kleparza związany jest z ufundowaniem po 1184 r. kościoła św. Floriana przez biskupa krakowskiego Gedkę. Osada, położona na północ od lokowanego później miasta Krakowa, rozwijała się prężnie. Za czasów Władysława Łokietka nazywana była "Alta civitas", co daje asumpt to rozważań na temat jej lokacji w tym okresie.
Formalnej i pewnej już lokacji miejskiej na prawie magdeburskim dokonał Kazimierz Wielki w 1366 r., nadając miastu nazwę Florencja od wezwania kościoła parafialnego. Możliwe, że miał to być ośrodek konkurencyjny dla Krakowa, bardziej prawdopodobne wydaje się jednak, że powstało ono wskutek naturalnego rozwoju demograficzno-gospodarczego Krakowa, rozprzestrzeniania się poza mury miejskie i miało stanowić jego uzupełnienie. W XV wieku dotychczasową nazwę wypiera określenie Kleparz ("Clepardia") pochodzące prawdopodobnie od targowego zwyczaju „uklepywania” transakcji na targu, czy jak chcą inni od klepek, z których bednarze składali beczki. W średniowieczu Kleparz miał ok. tysiąca mieszkańców.
Przez wieki centrum miasta – rynek, stanowił plac targowy, otaczająca go zabudowa była drewniana (liczne pożary: 1476, 1528, 1755). Na terenie Kleparza rozwinęło się rzemiosło, zwłaszcza tkactwo, przetwórstwo skór zwierzęcych, a także kowalstwo, rymarstwo i leczenie koni. Na cotygodniowych targach handlowano głównie zbożem i produktami rolnymi, a także bydłem, uwalniając Rynek krakowski od niedogodności z tym związanych. O specyfice Kleparza stanowiła duża liczba oberż i zajazdów dla podróżnych, według spisu z roku 1632 w tym miasteczku były stajnie dla 2380 koni.
W związku z tym, że miasto leżące na otwartym przedpolu Krakowa nie posiadało murów obronnych, było szczególnie narażone podczas najazdów nieprzyjaciela. Oblężenia Krakowa wiązały się ze zniszczeniem Kleparza, głównie w wyniku działań obrońców, którzy palili przedmieścia, żeby pozbawić napastników dogodnej bazy oblężniczej. Tak było w czasie oblężenia miasta przez wojska szwedzkie (1655), polsko-austriackie (1657) czy rosyjskie w czasie konfederacji barskiej w 1768 r. Po potopie szwedzkim Kleparz nie odzyskał już dawnego znaczenia, nie zdołano odbudować murowanej zabudowy, zastąpiła ją skromniejsza – drewniana.
W okresie samodzielnego istnienia Kleparz nie miał możliwości rozwoju terytorialnego, w znacznej mierze był uzależniony od Krakowa, stanowił właściwie jego przedmieście. W 1792, zgodnie z zaleceniami Sejmu Wielkiego, włączono miasto w granice administracyjne Krakowa. Ostatecznie prawa miejskie utracił w roku 1794. 
W I połowie XIX wieku zabudowa dzielnicy Kleparz (obejmującej m.in. teren dawnego miasta) składała się z parterowych, krytych gontem domków. Mieszkała tam w ciasnocie uboższa ludność. Ruch budowlany, który miał miejsce w Krakowie w II połowie XIX i na początku XX wieku, objął również dawny Kleparz, kształtując nowy układ urbanistyczny. Powstawały kamienice czynszowe i obiekty użyteczności publicznej, m.in. w latach 1879–1880 wzniesiono przy placu Jana Matejki (część dawnego rynku Kleparza) Gmach Główny Akademii Sztuk Pięknych według projektu Macieja Moraczewskiego.

</doc>
<doc id="82468" url="https://pl.wikipedia.org/wiki?curid=82468" title="Radziszów">
Radziszów

Radziszów (dawniej "Radzieszów", "Radessow", "Radeszew") – wieś w Polsce, położona w województwie małopolskim, w powiecie krakowskim, w gminie Skawina.
Historia.
Pierwsze wzmianki o wsi pochodzą z dokumentu legata papieskiego Idziego z 1124 roku. W 1250 r. książę opolski Władysław nadał w darze wieś Radeszew Boleborowi opatowi tynieckiemu. Dokument ten potwierdził w 1519 r. król Zygmunt I Stary. Wieś była dostawcą miodu i zwierzyny łownej dla klasztoru. Wieś opactwa benedyktynów tynieckich w powiecie szczyrzyckim województwa krakowskiego w końcu XVI wieku.
W czasach panowania nad wsią książąt oświęcimskich rzeka Skawinka dzieliła wieś na dwie części: polską i śląską – podległą królowi czeskiemu, gdyż władca tego księstwa Jan I Scholastyk uznał się lennikiem Jana Luksemburskiego. Książę oświęcimski Władysław sprzedał wieś sołtysowi Janowi Radziszowskiemu. Ten za udział w buncie krakowskim przeciwko królowi Władysławowi Łokietkowi utracił posiadłość, którą król ponownie przekazał opactwu tynieckiemu. W II połowie XVIII w. wraz z sąsiednią Wolą Radziszowską przeszedł w dożywotnie użytkowanie prymasa Gabriela Podoskiego.
W 1781 r; po przejęciu tych dóbr przez władze austriackie, znalazły się w rządowym funduszu religijnym. W 1790 r. Radziszów zakupiła rodzina Dzieduszyckich herbu Sas. Podczas rzezi galicyjskiej w 1846 r. mieszkańcy obronili Dzieduszyckich przed rabunkiem staczając bitwę z mieszkańcami Woli Radziszowskiej koło kładki na rzece Skawince. Wdzięczni Dzieduszyccy obdarowali mieszkańców wsi zbożem i ufundowali cztery dzwony do kościoła (zrabowane przez Austriaków podczas I wojny światowej).
Po nich dobrami radziszowskimi władali Orzechowscy, hrabina Róża de Bassano, hrabina Wiktoria Dębińska. Od początku XX w. właścicielami byli: W. Lisowski, S. Kirchmayer oraz W. Schmidt i Marek Jaskuła. Dobra Radziszowa zostały rozparcelowane przed II wojną światową.
W latach 1934–1937 w Radziszowie wybudowano powiatowe dziecięce sanatorium.
Od 1934 roku istniała zbiorowa gmina Radziszów.
W czasie okupacji niemieckiej mieszkająca we wsi rodzina Tomków udzieliła pomocy rodzinie Wassermannów. Rodzina Toszów udzieliła pomocy Stanisławowi Hojdzie. W 1991 roku Instytut Jad Waszem podjął decyzję o przyznaniu Anieli i Wincentemu Tosza, a w 2011 roku Adriannie i Franciszkowi Tomek tytułu Sprawiedliwych wśród Narodów Świata.
W latach 1975–1998 miejscowość administracyjnie należała do województwa krakowskiego.
Podczas powodzi w 2010 woda zalała miejscowość.
Zabytki.
Obiekty wpisane do rejestru zabytków nieruchomych województwa małopolskiego.
Kultura.
Kapela ludowa.
Kapela Ludowa z Radziszowa została założona w 1980 roku. Reprezentuje typowy folklor krakowski (nie stylizowany). Zdobywcy w 1999 głównych nagród:
Kapela działa pod opieką Centrum Kultury i Sportu w Skawinie, Rady Sołeckiej w Radziszowie, opiekę merytoryczną sprawuje Małopolski Ośrodek Kultury w Krakowie. Ma za sobą liczne wyjazdy m.in. do Niemiec, Bułgarii, Danii, Słowacji, Francji. Na swoim koncie ma płytę "Hej, od Krakowa jadę".
Orkiestra dęta „Sygnał”.
Orkiestra dęta „Sygnał” z Radziszowa została założona pod koniec 1949 roku. W 1969 r. zdobyła pierwsze miejsce na Festiwalu Amatorskich Orkiestr Dętych Polski Południowej w Kozienicach, a w 1987 trzecie miejsce na pierwszym Wojewódzkim Przeglądzie Orkiestr Dętych w Dobczycach. Od 24 lat bierze udział w przeglądach i festiwalach orkiestr dętych zdobywając czołowe miejsca, wyróżnienia i nagrody.
Sport.
W Radziszowie działa Ludowy Klub Sportowy„Radziszowianka Radziszów”. Klub został założony w marcu 1974 r. Obecnie działa w formie stowarzyszenia kultury fizycznej. Aktualnie drużyna seniorów występują w rozgrywkach IV ligi.

</doc>
<doc id="82469" url="https://pl.wikipedia.org/wiki?curid=82469" title="George Gordon Byron">
George Gordon Byron

George Gordon Noel Byron, 6. baron Byron, również lord Byron (ur. 22 stycznia 1788 w Londynie, zm. 19 kwietnia 1824 w Missolungi) – jeden z największych angielskich poetów i dramaturgów.
Jego życie obfitowało w skandale obyczajowe, podróże po Europie, podboje miłosne oraz równie liczne literackie przyjaźnie, z których najtrwalsza łączyła go z Percym Bysshe’em Shelleyem. W wieku 24 lat poeta zasiadł w Izbie Lordów, zajmując się polityką oraz problemami społecznymi i kulturalnymi, m.in. losem luddystów czy też sprawą marmurów Elgina.
Pomimo iż Lord Byron stał się z czasem najbardziej wpływowym pisarzem epoki romantyzmu, sam z nieskrywaną wrogością wypowiadał się na temat nowego pokolenia poetów, identyfikując się raczej z regresem, z tradycją oświeceniowego klasycyzmu spod znaku Alexandra Pope’a. W przedmowach do swoich dramatów ujawniał wiarę w zasadę trzech jedności w teatrze oraz istnienie stałych, określonych i uporządkowanych reguł rządzących procesem tworzenia poezji. Również zagadnienie tzw. bohatera bajronicznego odnosi się do stosunkowo bardzo niewielkiej części jego twórczości i – wbrew narastającej legendzie – nie pozostaje w związku z prawdziwą osobowością samego autora.
Za jego magnum opus uznaje się obszerny poemat dygresyjno-heroikomiczny, "Don Juan", nazywany jednym z największych arcydzieł literatury XIX wieku. Utwór ten był często cytowany i naśladowany, m.in. przez amerykańskiego poetę Williama F. Smalla, autora poematu "". Przyczynił się też do reaktywowania mocno zapomnianej oktawy.
Życiorys.
Urodził się w Londynie, w zubożałej rodzinie arystokratycznej, wychował się przy matce w Aberdeen w Szkocji. W wieku lat 10 otrzymał po śmierci stryjecznego dziadka tytuł szlachecki – szóstego barona Byron.
W latach 1805–1808 studiował w Trinity College na Uniwersytecie Cambridge. Wtedy też przeżył swoją pierwszą miłość skierowaną do niewiele młodszego od siebie chórzysty Johna Edlestona. Swoje uniesienia miłosne ujął w "The Cornelian" (1807). Od 1812 zasiadał w Izbie Lordów, gdzie 27 lutego wygłosił swą pierwszą przemowę. Udzielał się w życiu towarzyskim Londynu, wsławiając się m.in. romansem z żoną przyszłego premiera, Caroline Lamb. Największą miłością Byrona w okresie londyńskim była jego przyrodnia siostra Augusta Leigh. Odeszła ona od swego męża w 1811 r., a w 1814 urodziła córkę. Radość Byrona z powodu narodzin dziecka spowodowała spekulacje o jego ojcostwie. Augusta namówiła Byrona do „małżeństwa z rozsądku” w celu uniknięcia skandalu. Niechętnie poślubił on 2 stycznia 1815 r. Annę Isabellę (Annabellę) Milbank, kuzynkę lady Caroline Lamb. Małżeństwo było nieszczęśliwe, dodatkowo Byron był rozczarowany narodzinami dziecka z tego związku – córki Ady, a nie syna. Po roku nieudanego pożycia lady Byron opuściła męża, zabierając ze sobą córkę. Ada Byron, później Ada Lovelace, m.in. współpracowała z Charlesem Babbage przy budowie jego maszyny analitycznej.
Byron po separacji wyjechał w 1816 do Genewy. Zaprzyjaźnił się z przebywającym tam innym angielskim poetą, Percym Shelleyem, i jego żoną Mary Shelley, późniejszą autorką powieści "Frankenstein". Nawiązał romans z przyrodnią siostrą Mary, Claire Clairmont, z którą miał dziecko. Choć odmówił poślubienia Claire, dał się przekonać Shelleyom do uznania dziecka i łożenia na nie. W czerwcu 1816 r. w towarzystwie Shelleyów odbył podróż wzdłuż brzegów Jeziora Genewskiego śladami Jana Jakuba Rousseau. Zwiedzając wtedy zamek Chillon zapoznał się z dziejami więzionego tam księdza Bonivarda, któremu poświęcił napisany wkrótce w Ouchy pod Lozanną poemat "Więzień Chillonu". Na kolejne dwa lata Byron przeniósł się do Włoch, do Genui, gdzie powstało dzieło jego życia – poemat "Don Juan" – oraz "Żale Tassa".
W 1823 roku Byron poczuł znużenie Genuą, a szczególnie swą tamtejszą kochanką, hrabiną Guiccioli. Odmianę przyniosła prośba o wsparcie idei niepodległości dla Grecji, która nadeszła z Imperium Osmańskiego. Byron rzucił się w sprawę z całą swą energią, majątkiem i entuzjazmem. 16 lipca wypłynął z Genui na statku "Herkules", a 2 sierpnia dotarł do Kefalonii na Wyspach Jońskich. Poświęcił 4 tysiące funtów z własnych funduszy na wyposażenie greckiej floty, a 29 grudnia przybył do Missolungi w zachodniej Grecji, gdzie dołączył do księcia Aleksandrosa Mawrokordatosa – jednego z przywódców powstańców greckich. Planowali wspólny atak na zajmowaną przez Turków twierdzę Lepanto (gr. Nafpaktos), strategicznie zlokalizowaną w pobliżu wejścia do Zatoki Korynckiej. Byron najął doświadczonego strzelca do przygotowania artylerii, a sam, mimo braku doświadczenia wojskowego, objął dowództwo nad oddziałem, którego wyposażenie sfinansował. Jeszcze przed rozpoczęciem wyprawy wojennej, 15 lutego 1824 r. Byron zachorował. Próbowano go wyleczyć tradycyjną wówczas metodą puszczania krwi, co osłabiło go jeszcze bardziej. Po kilku tygodniach zaczął dochodzić do zdrowia, lecz właśnie wtedy nabawił się malarii. Jej osłabiające skutki pogłębiło kolejne upuszczenie krwi zalecone przez lekarzy. Gwałtowna gorączka doprowadziła do śmierci Byrona 19 kwietnia.
Greckie opracowania historyczne wskazują na misję dyplomatyczną w Grecji, realizowaną przez Byrona na rzecz rządu Anglii. Byronowi przypisuje się niepopularną w ówczesnej Grecji, lecz historycznie wysoko ocenianą decyzję, które ze stronnictw powstańczych należy wesprzeć politycznie i pod jakimi warunkami podzielić raty projektowanej, brytyjskiej pożyczki, pomiędzy zwalczające się greckie stronnictwa, reprezentujące wzajemnie wykluczające się koncepcje państwowości.
Śmierć Byrona była długo opłakiwana przez Greków, uznających w nim bohatera swej walki o niepodległość. Zhellenizowana forma nazwiska Byron – "Viron, Vironas" jest popularnym greckim imieniem męskim, dała także nazwę jednej z dzielnic Wielkich Aten "Vironos – Dzielnica Byrona".
Ciało poety zabalsamowano i odesłano do Anglii – odmówiono jego pochówku w Westminster Abbey. Spoczywa na cmentarzu kościoła św. Marii Magdaleny w Hucknall w hrabstwie Nottingham, zaś serce Byrona pod drzewem w Missolungi. Na swoje życzenie obok ciała Byrona została pochowana jego niechciana córka, Ada Lovelace.
Opactwo Westminsterskie zezwoliło na umieszczenie na swoim terenie kopii marmurowej płyty grobu Byrona ofiarowanej przez króla Grecji w 1969 r.

</doc>
<doc id="82470" url="https://pl.wikipedia.org/wiki?curid=82470" title="George Byron">
George Byron



</doc>
<doc id="82471" url="https://pl.wikipedia.org/wiki?curid=82471" title="Uznam i Wolin">
Uznam i Wolin

Uznam i Wolin (313.21) – mezoregion fizycznogeograficzny Pobrzeża Szczecińskiego, obejmujący Uznam, większą część Wolina, a także wiele mniejszych wysepek we wstecznej delcie Świny. Region ten oddziela Zalew Szczeciński od Zatoki Pomorskiej, a jego powierzchnia wynosi około 424 km².
Jądro wysp stanowią wzgórza moren czołowych, do których wskutek działalności fal morskich przyrosły piaszczyste wały brzegowe przekształcane eolicznie w niewysokie wydmy. Procesy brzegowe są stale aktywne, o czym świadczą falezy, zwłaszcza od strony Zatoki Pomorskiej.
"Uznam i Wolin" (313.21) - mezoregion budują wzgórza moren czołowych sięgające 115 m n.p.m. (góra Grzywacz). Jest tam Woliński Park Narodowy powołany do ochrony unikalnego krajobrazu z malowniczymi klifami. We wschodniej części mezoregionu wstępują powierzchnie gleb ornych zaliczonych do 4 kompleksu przydatności rolniczej (kpr) na glebach płowych oraz 6 i 7 kpr na glebach rdzawych. W zachodniej części mezoregionu obok gleb bielicoziemnych występują także powierzchnie zaliczonych do kompleksu użytków zielonych 3z na glebach torfowych i glebach murszowych. 
Mikroregiony.
W regionalizacji geograficznej Polski opracowanej przez Jerzego Kondrackiego, początkowo wyróżnionych zostało 9 mikroregionów Uznamu i Wolina, jednak po korektach dokonanych przez samego autora, Mierzeja Dziwny została zaklasyfikowana jako mikroregion Wybrzeża Trzebiatowskiego. Poprawiony podział mezoregionu obejmuje 8 mikroregionów, spośród których 7 znajduje się wyłącznie na wyspie Wolin:

</doc>
<doc id="82472" url="https://pl.wikipedia.org/wiki?curid=82472" title="Uchodźstwo">
Uchodźstwo

Uchodźstwo – proces opuszczania stałego miejsca zamieszkania przez osoby zagrożone prześladowaniami, będącymi wynikiem konfliktów zbrojnych – zewnętrznych i wewnętrznych, polityki państwa itp.
Definicja.
W myśl Konwencji Genewskiej (art. 1 A 3) za uchodźcę może być uznana osoba, która „"na skutek uzasadnionej obawy przed prześladowaniem z powodu swojej rasy, religii, narodowości, przynależności do określonej grupy społecznej lub z powodu przekonań politycznych przebywa poza granicami państwa, którego jest obywatelem, i nie może lub nie chce z powodu tych obaw korzystać z ochrony tego państwa, albo która nie ma żadnego obywatelstwa i znajdując się na skutek podobnych zdarzeń, poza państwem swojego dawnego stałego zamieszkania nie może lub nie chce z powodu tych obaw powrócić do tego państwa"”. Opuszczając państwo swojego obywatelstwa uchodźca rezygnuje z jego ochrony, uznając, że władze państwowe nie wywiązały się należycie z ciążących na nich obowiązków względem obywatela.
Zgodnie z wykładnią Konwencji Genewskiej z 1951 r. dotyczącej statusu uchodźców, pojęcie „określonej grupy społecznej” obejmuje również przypadki osób prześladowanych w ich krajach pochodzenia z powodów kulturowych (np. kobiety odmawiające poddania się rytualnemu obrzezaniu), bądź też z powodu orientacji homoseksualnej itp.
Według art. 1 F Konwencji statusu uchodźcy odmawia się w razie poważnych podejrzeń że petent jest odpowiedzialny za zbrodnie wojenne czy zbrodnie przeciwko ludzkości, poważne zbrodnie pospolite lub czyny sprzeczne z celami i zasadami ONZ.
Historia.
Problem uchodźstwa jest ponadczasowy, ale szczególne nasilenie tego procesu miało miejsce w XX w., co spowodowane było licznymi wojnami, prześladowaniami etnicznymi i zmianami granic. Pierwsze uregulowania prawne dotyczące uchodźców pojawiły się po I wojnie światowej. W 1921 r. powstał Urząd Wysokiego Komisarza ds. Uchodźców Ligi Narodów, którego pierwszym zwierzchnikiem został Fridtjof Nansen (polarnik, działacz społeczny – Pokojowa Nagroda Nobla w 1922 r.). Zajmował się on m.in. repatriacją jeńców po wojnie i problemem bezpaństwowców (por. paszport nansenowski).
W 1938 r. utworzono podobną instytucję, Międzyrządowy Komitet ds. Uchodźców (ang. "Intergovernmental Committee on Refugees", w skrócie IGCR), z sekretariatem w Londynie. Jego działalność początkowo koncentrowała się na udzielaniu pomocy uchodźcom z Niemiec i Austrii, a od kwietnia 1943 r. objął opieką wszystkie osoby w Europie poszukujące schronienia poza miejscem swojego stałego pobytu (szacuje się, że udzielono pomocy około 850 tys. uchodźców).
Po II wojnie św. powstała przy ONZ Międzynarodowa Organizacja Uchodźców ("International Refugees Organization" – IRO) – 1946 r., zastępując Organizację Narodów Zjednoczonych do Spraw Pomocy i Odbudowy (1943-1947), następnie w 1951 r. ustanowiono Urząd Wysokiego Komisarza Narodów Zjednoczonych ds. Uchodźców ("United Nations High Commissioner for Refugees" – UNHCR). Celem jego działania jest zarówno ochrona uchodźców, jak i działania zmierzające do trwałego rozwiązania tego problemu (pomoc przy dobrowolnej repatriacji, integracji w nowym społeczeństwie lub przesiedleniu do innego państwa).
Szacuje się, że liczba uchodźców (łącznie z uchodźcami wewnętrznymi) na świecie wynosi ok. 50 mln. Oprócz Azji i Afryki – niejako „tradycyjnych” regionów uchodźstwa, zjawisko to dotyka również Europę. Rozpad Jugosławii, rozpad ZSRR doprowadziły do pojawienia się uchodźców również z tego kontynentu.
Osobną sprawą są problemy państw przyjmujących uchodźców: problemy polityczne i ekonomiczne z zapewnieniem im warunków do godnego życia, bezpieczeństwa, negatywne zjawiska związane z nadmiernym napływem uchodźców itp.
Akty prawne.
Akty prawa międzynarodowego.
Sytuację uchodźców, będących jednocześnie bezpaństwowcami reguluje „Konwencja Dotycząca Statusu Uchodźców”, często jednak nie ma ona zastosowania do osób nieposiadających obywatelstwa, a poszukujących schronienia w innych państwach. W związku z tym 28 września 1954 roku sporządzono Konwencję o Statusie Bezpaństwowców regulującą sytuację prawną osób nieposiadających obywatelstwa i niekorzystających z ochrony gwarantowanej przez Konwencję dotyczącą Statusu Uchodźców. Artykuł 31 Konwencji z 1954: 1. "Państwa Strony niniejszej Konwencji nie wydalą bezpaństwowca przebywającego zgodnie z prawem na ich terytorium z wyjątkiem sytuacji uzasadnionych względami bezpieczeństwa narodowego lub porządku publicznego." 2. "Wydalenie takiego bezpaństwowca może odbyć się jedynie w zgodzie z decyzja podjętą w drodze właściwego postępowania prawnego. Z wyjątkiem sytuacji, w których nadrzędne względy bezpieczeństwa narodowego wymagają inaczej, bezpaństwowiec może przedstawić dowody oczyszczające go, składać odwołanie i może być reprezentowany przed władzą właściwą lub osobą specjalnie do tego wyznaczoną przez władzę właściwą." 3. "Państwa Strony niniejszej Konwencji zezwalają bezpaństwowcowi w określonym okresie na ubieganie się o legalne przyjęcie przez inne państwo. Państwa Strony niniejszej Konwencji zastrzegają sobie prawo do stosowania w trakcie tego okresu takich wewnętrznych środków jakie uznają za słuszne."
Status uchodźcy w Polsce.
Na podstawie przepisów ustawy z dnia 13 czerwca 2003 r. o udzielaniu cudzoziemcom ochrony na terytorium Rzeczypospolitej Polskiej:
nie może lub nie chce korzystać z ochrony tego kraju. Status uchodźcy nadaje się także małoletniemu dziecku cudzoziemca, który uzyskał status uchodźcy w Rzeczypospolitej Polskiej, urodzonemu na tym terytorium.
Jeżeli cudzoziemiec nie spełnia warunków do uznania za uchodźcę oraz warunków do uzyskania ochrony uzupełniającej, może być w określonych przypadkach objęty krajową formą ochrony o charakterze humanitarnym w postaci zgody na pobyt tolerowany.
Wnioski o nadanie statusu uchodźcy rozstrzyga w pierwszej instancji Szef Urzędu do Spraw Cudzoziemców.
Dzieci uchodźcy.
Wszystkie dzieci cudzoziemskie przebywające w Polsce mają prawo do nauki na takich samych zasadach jak obywatele polscy i do ukończenia 18 roku życia lub do ukończenia gimnazjum podlegają obowiązkowi szkolnemu. Polskie przepisy gwarantują wsparcie socjalne dla dzieci w trudnej sytuacji, także dla dzieci uchodźców, które uczęszczają do polskich szkół. Istnieją też programy rządowe, takie jak „Wyprawka szkolna”, czyli dofinansowanie zakupu podręczników oraz „Program państwa w zakresie dożywiania”, który wspiera dożywianie dzieci w szkołach. Z tych programów także mogą korzystać dzieci uchodźców.

</doc>
<doc id="82475" url="https://pl.wikipedia.org/wiki?curid=82475" title="Wybrzeże Trzebiatowskie">
Wybrzeże Trzebiatowskie

Wybrzeże Trzebiatowskie (313.22) – mezoregion fizycznogeograficzny Pobrzeża Szczecińskiego, obejmujący pas wybrzeża nad Zatoką Pomorską o długości 60 km od cieśniny Dziwny po Kołobrzeg.
Od południa przylega do Równiny Gryfickiej, a od wschodu (od doliny Parsęty) graniczy z Wybrzeżem Słowińskim. Na zachód znajduje się mezoregion wysp Uznam i Wolin.
Wybrzeże obejmuje obszar o powierzchni ok. 290 km², a długość linii brzegowej wynosi ok. 60 km. Wzdłuż brzegu nad Dziwną oraz od ujścia Regi po ujście Parsęty w Kołobrzegu ciągnie się pas wydm nadmorskich. Mierzeja Dziwny domyka częściowo połączenie cieśniny z Morzem Bałtyckim, a we wschodniej części wybrzeża przybrzeżna akumulacja piasków odcięła od morza jeziora Liwia Łuża i Resko Przymorskie.
Na wschód od Liwiej Łuży znajduje się zarastające jezioro Konarzewo (Bagno Pogorzelickie). We wschodnim krańcu wybrzeża, w odległości 4 km od brzegu znajduje się jezioro Borek.
Rzeźba terenu.
Środkową część Wybrzeża Trzebiatowskiego charakteryzują kępy morenowe, które są podcinane przez fale. Przykładem silnej abrazji są ruiny kościoła w Trzęsaczu z przełomu XIV/XV wieku, gdzie nad urwiskiem nadmorskim zachował się tylko fragment południowej ściany świątyni. W wyniku działań abrazyjnych w ciągu 500 lat nastąpiło przesunięcie linii brzegowej o tysiąc kilkaset metrów, czyli odległości w jakiej został zbudowany kościół od brzegu. Obecnie klif jest stale umacniany przez Urząd Morski w Szczecinie, by zapobiec dalszej abrazji fal sztormowych.
W rejonie od Rewala po zachodni fragment Niechorza znajduje się wysoczyzna moreny dennej podcięta od północy abrazyjną krawędzią wybrzeża klifowego. Od południa wysoczyzna ograniczona jest fragmentem marginalnej doliny rzeki Świniec. W obrębie rewalskiej kępy wysoczyznowej wysokości bezwzględne mają średnio 10–15 m n.p.m., a sięgają do 22 m n.p.m. (wzniesienie, na którym posadowiono latarnię w Niechorzu). Wysoczyzna jest zbudowana z glin zwałowych i piasków lodowcowych, tworzących płaską powierzchnię moreny dennej. Na zachód od Pustkowa wysoczyznę nadbudowują nadbrzeżne wały wydmowe oraz położone głębiej w ląd zespoły wydm lądowych, parabolicznych, tworzących wydłużone wały wydmowe o wysokości do 10 m.
Centralną część Niechorza i zachodnią część Pogorzelicy obejmuje mierzeja Liwii Łużej o szerokości od 400 m do 1200 m, która oddziela jezioro od wód Morza Bałtyckiego. Teren mierzei wznosi się na wysokość od 1 do 4 m n.p.m. i nadbudowany jest krótkimi wałami wydmowymi o wysokości do 10–12 m (do 15 m n.p.m.). Południowy, zatorfiony brzeg mierzei łagodnie opada do bardzo płytkiego jeziora przybrzeżnego. Do Liwii Łużej od strony południowej uchodzą cieki i rowy odwadniające dolinę przymorską (Liwia, Kanał Lądkowski, Liwka).
Nad morzem, na wschód od centralnej części Pogorzelicy, rozciąga się obszar intensywnej akumulacji eolicznej. W obszarze przybrzeżnym występują typowe nadmorskie wydmy wałowe o wysokości od 6 do 10 m n.p.m. Południowy brzeg akumulacji eolicznej opiera się o krawędź wysoczyzny na wschód od wsi Skalno, wznoszącej się do 32,4 m n.p.m. Dalej na wschód i południe, po ujście Regi rozciąga się zespół wysokich pagórów wydmowych wznoszących się na wysokość do 40,0 m n.p.m. (Lesica). Pomiędzy nimi występują niecki zagłębień deflacyjnych lub wąskie dolinki okresowo czynnych cieków.
Nazwane wzniesienia: Sowia Góra (35 m n.p.m.), Lesica (40 m n.p.m.), Cyganka (34 m n.p.m.). Mrówcze Góry są skupiskiem wzniesień od 10,7 do 22,0 m n.p.m., pośród których ulokowane są zabudowania jednostki wojskowej 78 Pułku Rakietowego Obrony Powietrznej.
Wody przybrzeżne.
W 2008 roku dokonano badań jakości wód przybrzeżnych Wybrzeża Trzebiatowskiego w dwóch stanowiskach. Elementy fizykochemiczne wód oceniono na poniżej stanu dobrego. Udział substancji szczególnie szkodliwych zbadano tylko w pobliżu ujścia Regi, gdzie oceniono stan na dobry. Stan elementów biologicznych na stanowisku w gminie Rewal oceniono na słaby, a w pobliżu ujściu Regi na umiarkowany. Stan ekologiczny oceniono w pierwszym na słaby, a przy ujściu Regi na umiarkowany. W dwustopniowej skali inspektorat ocenił stan wody przybrzeżnej tego obszaru na zły.
Przyroda.
Znaczną część mezoregionu obejmują dwa obszary sieci Natura 2000: Trzebiatowsko-Kołobrzeski Pas Nadmorski oraz obszar specjalnej ochrony ptaków "Wybrzeże Trzebiatowskie”.
Na obszarze wybrzeża ustanowiono 5 rezerwatów przyrody. Pierwszy rezerwat „Jezioro Liwia Łuża” jest miejscem lęgowym łabędzi i ostoją ptactwa wodnego.
Drugi florystyczny rezerwat „Roby” ma na celu ochronę stanowisk roślin naczyniowych i zarodnikowych.
We wschodniej części wybrzeża utworzono rezerwat leśny „Nadmorski bór bażynowy w Mrzeżynie”, którego celem ochrony przyrody jest zachowanie w pełni wykształconego zbiorowiska leśnego boru bażynowego na typowym siedlisku wydm nadmorskich.
W zachodniej części wybrzeża powołano dwa rezerwaty „Klif w Dziwnówku” i „Klif w Łukięcinie”, chroniące klify na wybrzeżu Bałtyku.
Fitocenozy na Wybrzeżu Trzebiatowskim odróżnia nieznaczny udział wrzośca bagiennego i brak woskownicy europejskiej, jednak posiadają one szereg specyficznych cech, dotyczących genezy, powiązań sukcesyjnych i struktury gatunkowej, charakterystycznych dla nadmorskich borów bagiennych.
Zagospodarowanie.
Wybrzeże Trzebiatowskie znajduje się na uboczu głównych szlaków komunikacyjnych, jednakże jest wykorzystywane w sezonie letnim na potrzeby turystyki i rekreacji.
Na Wybrzeżu Trzebiatowskim położone są kąpieliska: Dziwnów, Dziwnówek, Łukęcin, Pobierowo, Rewal, Niechorze, Pogorzelica, Mrzeżyno, Dźwirzyno, Grzybowo.
Na wybrzeżu ulokowane są 3 porty morskie: port Dziwnów, port Mrzeżyno, port Dźwirzyno oraz 2 przystanie morskie w Rewalu i Niechorzu. Większość z nich jest wykorzystywana głównie przez rybaków.
Głównymi miastami mezoregionu są Trzebiatów, Kamień Pomorski i Dziwnów.
Turystyka.
Popularne miejsce letniego i weekendowego wypoczynku. Liczne ośrodki wypoczynkowe i gospodarstwa agroturystyczne. W Kamieniu Pomorskim uzdrowisko.
Wybrane atrakcje turystyczne i zabytki:
Szlaki turystyczne.
Istniejące i projektowane szlaki turystyczne mezoregionu:
Ścieżki rowerowe Urzędu Gminy Rewal:

</doc>
<doc id="82476" url="https://pl.wikipedia.org/wiki?curid=82476" title="Równina Wkrzańska">
Równina Wkrzańska

Równina Wkrzańska (313.23) – mezoregion fizycznogeograficzny Pobrzeża Szczecińskiego określany również nazwą Równina Policka położony na zachód od ujścia Odry do Zalewu Szczecińskiego i na północ od Wzniesień Szczecińskich.
Warunki przyrodnicze.
Równina zbudowana jest z materiałów stożka napływowego Odry, które powstały pod koniec plejstocenu i ma kilka stopni tarasowych osiągających od 3 do 19 m n.p.m.
Taras najwyższy w przeważającej części porośnięty jest borem sosnowym z domieszką buka i dębu, który nosi nazwę Puszcza Wkrzańska. Występują tu także torfowiska.
Na południowym skraju równiny w okolicach wsi Tanowo znajdują się Komorze Góry.
Przez Równinę Wkrzańską przepływa rzeka Gunica i rzeka Karpina. Główne miasto to Police. Na krańcu północnym równiny położone jest miasto Nowe Warpno. Największa wieś – Trzebież.
Na Równinie Wkrzańskiej znajduje się jezioro Świdwie objęte granicami rezerwatu przyrody Świdwie.
Historia.
Południowo-wschodnia część Równiny Wkrzańskiej wchodziła w skład Enklawy Polickiej.
Turystyka.
Obszar ten stanowi miejsce wycieczek dla mieszkańców Szczecina.
kąpieliska w 
1) Nowym Warpnie
2) Trzebieży koło Polic

</doc>
<doc id="82477" url="https://pl.wikipedia.org/wiki?curid=82477" title="Uchodźstwo wewnętrzne">
Uchodźstwo wewnętrzne

Uchodźstwo wewnętrzne (ang. IDP, "internally displaced person") – zjawisko o charakterze zbliżonym do uchodźstwa.
Uchodźca wewnętrzny to osoba, która zmuszona zostaje do opuszczenia miejsca zamieszkania z tych samych powodów co uchodźca, ale nie przekracza granicy uznanej za międzynarodową.
Zasadniczo, w myśl prawa międzynarodowego (konwencja genewska z 1951 roku), osoby takie nie podlegają przepisom o uchodźstwie. W praktyce jednak, ze względu na ogromną skalę tego problemu, Wysoki Komisarz Narodów Zjednoczonych do spraw Uchodźców zmuszony został do zainteresowania się problemami uchodźców wewnętrznych.
Biorąc pod uwagę kontrowersje natury prawnej, bardziej właściwe okazuje się stosowanie terminów „przesiedlenia wewnętrzne” bądź „wysiedlenia wewnętrzne”. Literatura przedmiotu wyodrębnia cztery najważniejsze kategorie tego problemu:

</doc>
<doc id="82479" url="https://pl.wikipedia.org/wiki?curid=82479" title="Fred Ebb">
Fred Ebb

Fred Ebb (ur. 8 kwietnia 1933, zm. 11 września 2004 w Nowym Jorku) – amerykański autor piosenek; był autorem tekstów i współpracował z kompozytorem Johnem Kanderem.
Studiował na Uniwersytecie Nowojorskim i na Uniwersytecie Columbia.
Wraz z Kanderem stworzył duet po raz pierwszy dla potrzeb musicalu "Flora the Red Menace" (1962), w którym debiutowała Liza Minnelli. Łącznie Ebb współpracował z Kanderem przy 11 musicalach:
Duet Ebb i Kander pracował także przy produkcjach filmowych "Cabaret" (1972) i "Chicago" (2002). Ebb został nominowany do Oscara za pracę przy "Chicago", ponadto wyróżniono go broadwayowską nagrodą Tony za musical "Cabaret". Do jego najbardziej znanych utworów należy piosenka "New York, New York" (1977), wykonywana przez Lizę Minelli w filmie Martina Scorsese pod tym samym tytułem.

</doc>
<doc id="82483" url="https://pl.wikipedia.org/wiki?curid=82483" title="Brużyca Wielka">
Brużyca Wielka

Brużyca Wielka – część miasta Aleksandrów Łódzki w Polsce, w województwie łódzkim, powiecie zgierskim, gminie Aleksandrów Łódzki.
Brużyca Wielka jest sołectwem miejskim.
Historia.
Założona została zapewne już przed 1138 rokiem, a wzmiankowana po raz pierwszy w 1386, w księgach sądowych łęczyckich. 
Była to w średniowieczu i w epoce wczesnonowożytnej wieś szlachecka. Pod względem kościelnym podlegała parafii w Zgierzu. W końcu XVIII wieku była centrum sporej majętności ziemskiej Walentego Chobrzyńskiego, a potem Rafała Bratoszewskiego. Od 1782 r. wieś ta stanowiła, wraz z pobliską Rudą (Bugaj) ośrodek osadnictwa niemieckiego. Ok. 1816 r. właśnie w dobrach tej wsi dziedzic Rafał Bratoszewski postanowił założyć osadę tkacką Aleksandrów. Pierwszym burmistrzem Aleksandrowa został w 1822 r. były wójt Brużycy – Marcin Jędrzejewski. Po utracie praw miejskich przez Aleksandrów.
W okresie międzywojennym należała do gminy Brużyca w powiecie łódzkim w woj. łódzkim. W 1921 roku liczyła 130 mieszkańców. 27 marca 1924 zniesiono gminę Brużyca, a Brużycę Wielką włączono do nowo utworzonej gminy Brużyca Wielka. 1 września 1933 Brużyca Wielka ustanowiło odrębną gromadę (sołectwo) w granicach gminy Brużyca Wielka. 
Podczas II wojny światowej włączona do III Rzeszy. Po wojnie Brużyca Wielka powróciła do powiatu łódzkiego w woj. łódzkim jako jedna z 20 gromad gminy Brużyca Wielka. W związku z reorganizacją administracji wiejskiej jesienią 1954, weszła w skład nowej gromady Brużyca Wielka. W 1971 roku ludność wsi wynosiła 126.
Od 1 stycznia 1973 w gminie Aleksandrów Łódzki. W latach 1975–1987 miejscowość należała administracyjnie do województwa łódzkiego.
1 stycznia 1988 Brużycę Wielką (204 ha) włączono do Aleksandrowa Łódzkiego.

</doc>
<doc id="82485" url="https://pl.wikipedia.org/wiki?curid=82485" title="Salar">
Salar



</doc>
<doc id="82486" url="https://pl.wikipedia.org/wiki?curid=82486" title="Daouda Malam Wanké">
Daouda Malam Wanké

Daouda Malam Wanké Souley (ur. 1954 w Yélou k. Niamey, zm. 15 września 2004 tamże) – polityk Nigru, szef państwa, wojskowy.
Zarys biografii.
Urodził się w mieście Yélou, niedaleko stolicy państwa – Niamey. Przez wiele lat służył w armii, awansując do stopnia pułkownika. Kierował przewrotem wojskowym 9 kwietnia 1999, w wyniku którego zginął dotychczasowy prezydent Ibrahim Bare Mainessara. Po kilkudniowych walkach Wanke przejął kontrolę nad państwem i został tymczasowym szefem Nigru (jako przewodniczący Rady Pojednania Narodowego). Zapowiedział przekazanie władzy prezydentowi wybranemu w wyborach powszechnych, co też nastąpiło w grudniu 1999. Nowym prezydentem został Tandja Mamadou.

</doc>
<doc id="82487" url="https://pl.wikipedia.org/wiki?curid=82487" title="Jezioro Wiktorii">
Jezioro Wiktorii

Jezioro Wiktorii ("Ukerewe", "Victoria Nyanza", ang. "Lake Victoria") – jezioro pochodzenia tektonicznego, położone na Wyżynie Wschodnioafrykańskiej, w kotlinie między Wielkim Rowem Zachodnim a Wielkim Rowem Wschodnim. Zaliczane jest do tzw. Wielkich Jezior Afrykańskich. Jego wody podzielone są między trzy państwa: Kenię, Ugandę i Tanzanię. Zajmuje powierzchnię 68,8 tys. km², co sprawia, że pod względem powierzchni jest to największe jezioro Afryki i największe tropikalne jezioro świata, a także drugie słodkowodne jezioro świata, a trzecie na świecie, jeśli brać pod uwagę wszystkie jeziora, łącznie ze słonymi. Pod względem objętości zajmuje ósme miejsce na świecie.
Jezioro Wiktorii leży w dorzeczu Nilu. Wpada do niego m.in. Kagera, która uznawana jest za źródłowy odcinek tej rzeki. Wypływa z niego natomiast Nil Wiktorii (zwany także Nilem Białym).
Regularna żegluga na jeziorze jest dobrze rozwinięta.
Miejscowa ludność utrzymuje się z rybołówstwa. By zwiększyć połowy, wprowadzono do jego wód okonia nilowego ("Lates niloticus"), którego pojawienie się zachwiało ekosystem jeziora. Wiele endemicznych gatunków ryb znalazło się na krawędzi wyginięcia.
Większe miasta nad Jeziorem Wiktorii to Mwanza, Musoma i Kisumu. Kilkanaście kilometrów od brzegów jeziora leży stolica Ugandy Kampala, pobliska miejscowość Port Bell służy jako port dla tego miasta.
Linia brzegowa jeziora jest silnie rozwinięta, łączna powierzchnia wysp to 6 tys. km², największa z nich to Ukerewe.
Jako pierwszy Europejczyk jezioro zobaczył w 1858 angielski podróżnik John Speke, który nazwał je na cześć królowej brytyjskiej Wiktorii.
Polonica.
Na półwyspie Koja nad Jeziorem Wiktorii znajduje się cmentarz polskich uchodźców z czasów II wojny światowej. Cmentarz został odnowiony i zinwentaryzowany w 2009 roku przez ekspedycję historyczną z Uniwersytetu Pedagogicznego w Krakowie pod kierownictwem dr. Huberta Chudzio.

</doc>
<doc id="82489" url="https://pl.wikipedia.org/wiki?curid=82489" title="Brock Adams">
Brock Adams

Brock Adams, właśc. Brockman Adams (ur. 13 stycznia 1927 w Atlancie, zm. 10 września 2004 w Stevensville) – amerykański polityk, członek rządu prezydenta Cartera, członek Izby Reprezentantów i senator.
Studiował prawo na Harvardzie (ukończył w 1952); w latach 1944–1946 służył w marynarce wojennej. Od 1952 prowadził prywatną praktykę adwokacką w Seattle, pracował także jako wykładowca w Amerykańskim Instytucie Bankowości. Od stycznia 1965 był z ramienia Partii Demokratycznej członkiem Izby Reprezentantów; w jednej z kadencji Kongresu kierował Komisją Budżetu. W styczniu 1977 zrezygnował z miejsca w Izbie Reprezentantów i objął stanowisko sekretarza transportu w administracji prezydenta Jimmy Cartera; w lipcu 1979 na tym urzędzie zastąpił go Neil Goldschmidt, a Adams powrócił do praktyki prawniczej.
W 1986 został wybrany do Senatu Stanów Zjednoczonych z Waszyngtonu; zasiadał w Senacie od 3 stycznia 1987 do 3 stycznia 1993. Nie zdecydował się kandydować na kolejną kadencję w związku z zarzutami grupy 8 kobiet, które oskarżyły go o molestowanie seksualne; pozostał politykiem, który nie przegrał żadnych wyborów.

</doc>
<doc id="82490" url="https://pl.wikipedia.org/wiki?curid=82490" title="Wielkie Jeziora Afrykańskie">
Wielkie Jeziora Afrykańskie

Wielkie Jeziora Afrykańskie – nazwa używana w stosunku do skupiska jezior w Afryce Wschodniej, które wypełniają tektoniczne zagłębienia Wielkich Rowów Afrykańskich. Nazwa ta została nadana na wzór Wielkich Jezior Północnoamerykańskich. Zazwyczaj, gdy mowa o Wielkich Jeziorach Afrykańskich, chodzi o następujące jeziora:
Niektórzy za Wielkie Jeziora Afrykańskie uznają tylko trzy pierwsze, które leżą w dorzeczu Nilu, podczas gdy pozostałe dwa odwadniane są przez dopływy rzeki Kongo. Inni włączają do tej piątki położone bardziej na południe jezioro Niasa.
Region Wielkich Jezior.
Termin ten używany jest także (obok terminu Międzyjezierze) w odniesieniu do regionu wokół tych jezior, w skład którego wchodzą Rwanda, Burundi, Uganda oraz części Demokratycznej Republiki Konga, Tanzanii i Kenii.
Region Wielkich Jezior Afrykańskich stanowi jeden z najgęściej zaludnionych obszarów tego kontynentu. Ocenia się, że zamieszkuje go około 107 mln osób. Zawdzięcza to głównie żyznym powulkanicznym glebom oraz korzystnemu wyżynnemu klimatowi, który chroni go od niektórych chorób.

</doc>
<doc id="82491" url="https://pl.wikipedia.org/wiki?curid=82491" title="Wielkie Jeziora Ameryki Północnej">
Wielkie Jeziora Ameryki Północnej



</doc>
<doc id="82494" url="https://pl.wikipedia.org/wiki?curid=82494" title="Źródło gorące">
Źródło gorące



</doc>
<doc id="82495" url="https://pl.wikipedia.org/wiki?curid=82495" title="Marek Karp">
Marek Karp

Marek Karp (ur. 2 lipca 1952 w Zamościu, zm. 12 września 2004 w Warszawie) – polski historyk, sowietolog, założyciel i wieloletni dyrektor Ośrodka Studiów Wschodnich, pionier dialogu polsko-litewskiego i polsko-białoruskiego.
Życiorys.
Ukończył Instytut Historyczny Uniwersytetu Warszawskiego (1980), gdzie uczęszczał na seminarium u profesora Andrzeja Wyrobisza i obronił pracę magisterską pt. "Świadomość więzi ogólnopaństwowych i regionalnych w średniowiecznych mitach początków Polski". Oprócz historii zajmowała go również historia sztuki i architektury. Przez kilka lat po studiach pracował zarobkowo w Wielkiej Brytanii, gdzie mieszkał jego dziadek. Spotykał się wówczas ze Stanisławem Swianiewiczem, sowietologiem i byłym pracownikiem przedwojennego Instytutu Naukowo-Badawczego Europy Wschodniej w Wilnie. Po latach wspominał, że Swianiewicz organizował dla niego w swoim mieszkaniu i w londyńskich parkach "prywatne seminarium".
W latach 80. publikował w drugim obiegu artykuły dotyczące głównie historii i współczesności krajów Europy Wschodniej. Współtworzył i redagował podziemną „Res Publicę”, związany był również z redakcjami „Wiedzy i Życia”, „Znaku” i „Więzi”. Uczestniczył w konwersatorium "Polska w Europie". W latach 1986–1990 kierował Biblioteką Główną Akademii Sztuk Pięknych w Warszawie, był także wykładowcą historii sztuki na tej uczelni. W latach 1989–1991 pracował naukowo w Katedrze Bałtystyki Uniwersytetu Warszawskiego, specjalizując się w historii Litwy.
Zasiadał w konwencie Ruchu Stu. Był ekspertem Platformy Obywatelskiej w sprawach dotyczących polityki wschodniej.
Wsparcie dla niepodległości Litwy.
Pod koniec lat 80. i na początku lat 90. aktywnie wspierał litewski ruch niepodległościowy Sajudis. W kluczowych momentach ówczesnych wydarzeń na Litwie pośredniczył między rządem Tadeusza Mazowieckiego a Vytautasem Landsbergisem i innymi przywódcami Sajudisu. Wielokrotnie wyjeżdżał wówczas na Litwę i organizował poparcie mniejszości polskiej dla idei niepodległości tego kraju. Był pierwszym Polakiem, który 11 marca 1990 gratulował Litwinom przyjęcia przez parlament "Aktu o przywróceniu niepodległości Litwy". Latem 1990 wspierał litewskich deputowanych w obronie parlamentu w związku ze spodziewanym atakiem OMONu. Po szturmie omonowców na wieże telewizyjną w Wilnie w styczniu 1991 Marek Karp wspierał w Warszawie formowanie litewskiego rządu na uchodźstwie. Był to jeden z najbardziej dramatycznych epizodów w jego życiu. Po 1990 bardzo często bywał na Litwie, pomagając Czesławowi Okińczycowi w wydawaniu gazety „Znad Wilii”.
Ośrodek Studiów Wschodnich.
W 1990 wraz z grupą współpracowników zorganizował Ośrodek Studiów Wschodnich przy Ministerstwie Współpracy Gospodarczej z Zagranicą. Pomysł założenia instytucji analitycznej zajmującej się Wschodem i działającej na potrzeby administracji pojawił się podczas spotkań Karpia ze Stanisławem Swianiewiczem w latach 80. Do kwietnia 2003 był dyrektorem OSW, a następnie do swej śmierci pracownikiem.
W trakcie pracy w Ośrodku Studiów Wschodnich Marek Karp przekonywał polskich decydentów i polityków, jak wielkie znaczenie ma dla Polski rozwój dobrych kontaktów z krajami Europy Wschodniej. Był jednym z ważnych ludzi wpływających na kształt polskiej polityki wschodniej. Często podróżował po Białorusi, Ukrainie, krajach Kaukazu Południowego i Azji Centralnej. Szczególny sentyment miał do Białorusi, którą zwiedzał podróżując od dworu do dworu. Stał się też specjalistą od tego kraju.
Dwór w Ludwinowie.
Drugą, obok Ośrodka Studiów Wschodnich, pasją Marka Karpia był dwór w Ludwinowie, kilkanaście kilometrów od Białej Podlaskiej. W 1988 kupił ruinę dawnego szlacheckiego dworu, którą w kolejnych latach odbudował i zaczął rekonstrukcję dawnego parku (17 hektarów). Po 1998, wraz z żoną Anną, zajął się również hodowlą krów mlecznych. Ich farma liczyła ponad 100 sztuk. Systematycznie kupował ziemie w okolicy, której miał około 200 hektarów. Jego idea służby państwu opierała się na tym, że aby państwu służyć, należy być od państwa niezależnym materialnie. Odbudowa tradycyjnego dworu znalazła uznanie m.in. u Romana Aftanazego, wybitnego znawcy polskiej architektury ziemiańskiej: "Podziwiam Marka Karpia, który kupił i odremontował dwór w Ludwinowie koło Białej Podlaskiej. Jest tam dom odpowiednio urządzony zgodnie z tradycją, jest park pięknie zadbany. Ich utrzymanie wymaga wielkich pieniędzy i dlatego obok dworu, jak kiedyś, jest gospodarstwo rolne z ziemią uprawną i zwierzętami hodowlanymi".
Kontrowersje wokół śmierci.
13 sierpnia 2004 w Białej Podlaskiej uległ tragicznemu wypadkowi drogowemu. Na prowadzone przez niego auto wjechał jadący na fałszywych białoruskich numerach rejestracyjnych tir, kierowany przez osobę posługującą się fałszywymi dokumentami na nazwisko Siergiej Zawidow. Przez miesiąc Karp leczył się w szpitalu MSW w Warszawie. Jego stan się poprawiał, jednak zmarł nagle 12 września na zakrzep krwi. Wbrew informacjom podawanym w niektórych artykułach prasowych, nigdy nie wyszedł ze szpitala i tam zmarł. Jolanta Darczewska, dyrektor OSW w latach 2007–2011, w wywiadzie dla Łukasza Warzechy na jego pytanie, że "istnieją relacje, że Marek Karp wyszedł ze szpitala, a po kilkunastu minutach znaleziono go martwego na parkingu z raną głowy", odpowiedziała: "Szef nie wyszedł ze szpitala. Leżał wiele tygodni, w końcu zaczął chodzić i ćwiczyć, a wtedy w jego krwi przesunął się powstały wcześniej skrzep i to było przyczyną jego śmierci. Relacje, o których pan mówi, są nieprawdziwe. Karp zmarł, leżąc w szpitalnym łóżku".
Prasa pisała, że wypadek mógł nie być przypadkowy. Według śledztwa dziennikarskiego przeprowadzonego w 2006 przez Leszka Szymowskiego, niektóre okoliczności śmierci Marka Karpa nie zostały do końca wyjaśnione. Hipoteza dziennikarza wiąże jego tajemniczą śmierć z możliwością odkrycia przez Marka Karpa tajnego ośrodka GRU na Białorusi, gdzie polscy prokuratorzy i członkowie tzw. mafii paliwowej mieliby spotykać się z przedstawicielami rosyjskich służb specjalnych.
Opinia ta jest kwestionowana przez pracowników OSW. Według Darczewskiej: "Śledztwo prokuratorskie było wnikliwe, przesłuchano pracowników Ośrodka. Nie wykazało celowego działania zewnętrznego czynnika".
Marek Karp został pochowany 21 września 2004 w Alei Zasłużonych na Cmentarzu Wojskowym na Powązkach w Warszawie (kwatera A29-tuje-2).

</doc>
<doc id="82497" url="https://pl.wikipedia.org/wiki?curid=82497" title="Raymond Marcellin">
Raymond Marcellin

Raymond Marcellin (ur. 19 sierpnia 1914 w Sézanne, zm. 8 września 2004 w Paryżu) - francuski polityk.
Członek partii Centrum Demokratów Społecznych; od maja 1968 do lutego 1974 pełnił funkcję ministra spraw wewnętrznych Francji, a w latach 1978-1986 był prezydentem Rady Regionalnej Bretanii. W latach 1946-1974 i 1981-1997 był deputowanym do Zgromadzenia Narodowego, a 1974-1981 senatorem.

</doc>
<doc id="82500" url="https://pl.wikipedia.org/wiki?curid=82500" title="Kirk Fordice">
Kirk Fordice

Kirk Fordice, właśc. Daniel Kirkwood Fordice junior (10 lutego 1934 w Memphis, Tennessee, zm. 7 września 2004 w Jackson, Missisipi) – amerykański polityk, gubernator stanu Missisipi.
Polityk Partii Republikańskiej, zwyciężając w wyborach gubernatora stanu w listopadzie 1991 przerwał trwającą od ponad 100 lat dominację demokratów w Missisipi; ostatnim republikaninem, który sprawował przed Fordice’m funkcję gubernatora Missisipi, był Adelbert Ames w latach 70. XIX wieku. Fordice objął urząd w styczniu 1992, zastępując Raya Mabusa, i pozostawał na stanowisku przez dwie kadencje, do stycznia 2000; jego następcą został demokrata Ronnie Musgrove.
Jako gubernator był rzecznikiem redukcji podatkowych, ograniczenia systemu opieki socjalnej, zaostrzenia środków karnych; zaliczał się do zwolenników kary śmierci.

</doc>
<doc id="82503" url="https://pl.wikipedia.org/wiki?curid=82503" title="Rafa">
Rafa

Rafa – skała podwodna w formie wału albo grzbietu, której górna część znajduje się tuż pod albo tuż nad powierzchnią wody. Rafy stanowią zagrożenie dla żeglugi.
W hydromorfologii rzek rafą określa się wypłyconą część koryta o dość dużym, większym niż w przypadku bystrza, spadku podłużnym oraz prędkości wody. W obrębie rafy przepływ jest turbulentny, a nurt ma charakter od rwącego w ciekach nizinnych, po kipiel w ciekach wyżynnych i górskich. Dno w rafie zawiera wypukłości, zbudowane jest z dużych kamieni i głazów.
W zależności od pochodzenia rafa może być:
W zależności od odległości od brzegu można wyróżnić:

</doc>
