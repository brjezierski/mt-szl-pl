<doc id="82504" url="https://pl.wikipedia.org/wiki?curid=82504" title="Pius IX">
Pius IX

Pius IX (; właśc. Giovanni Maria Mastai Ferretti; ur. 13 maja 1792 w Senigallii, zm. 7 lutego 1878 w Watykanie) – włoski duchowny rzymskokatolicki, tercjarz franciszkański, biskup Imoli w latach 1832–1846, 255. papież w okresie od 16 czerwca 1846 do 7 lutego 1878. Błogosławiony Kościoła katolickiego.
Pontyfikat Piusa IX, był – po św. Piotrze Apostole – najdłuższym w dziejach Kościoła katolickiego i trwał 31 lat, 7 miesięcy, 21 dni (11 559 dni).
Życiorys.
Młodość.
Przyszedł na świat w rodzinie hrabiowskiej – był synem Girolamo Mastai Ferrettiego i Cateriny Sollazzi. W młodości chorował na epilepsję. Początkowe nauki pobierał w domu, a 1802–1809 uczęszczał do kolegium pijarskiego w Volterrze w Toskanii. 26 września 1809 otrzymał tonsurę. W 1809 udał się do Rzymu, gdzie (z przerwą 1810–1814 spowodowaną zajęciem Rzymu przez wojska napoleońskie) słuchał wykładów w Collegium Romanum, w Seminarium św. Apolinarego i w Akademii Duchownej. W czasie przerwy między studiami przebywał w Senigallii, unikając służby w armii francuskiej.
Po upadku Napoleona I kontynuował przerwane studia w Rzymie; zaangażował się też w pracę w katolickim zakładzie wychowawczym dla sierot Tata Giovanni. Od 1817 był opiekunem duchowym i jednym z dyrektorów tego ośrodka, a równocześnie tam mieszkał. Starał się o przyjęcie do gwardii papieskiej, ale z powodu padaczki odmówiono mu.
Ze względu na chorobę, postarał się o dyspensę papieską pozwalającą na otrzymanie święceń kapłańskich. 10 kwietnia 1819 przyjął święcenia, lecz papież Pius VII zezwolił mu jednak na odprawianie mszy tylko w obecności drugiego kapłana.
Od 1823 był członkiem prestiżowego Towarzystwa Literackiego Arcadia. W lipcu 1823 uzyskał papieską nominację na stanowisko audytora przy delegacie apostolskim dla Chile, Peru, Meksyku i Kolumbii, biskupie Giovannim Muzi. W 1825 Giovanni powrócił do Rzymu. Został mianowany kanonikiem kapituły bazyliki Santa Maria in Via Lata, prałatem oraz dyrektorem hospicjum San Michele a Ripa. 21 maja 1827 został wybrany na arcybiskupa Spoleto, a sakrę biskupią otrzymał 3 czerwca.
16 lutego 1832 Grzegorz XVI przeniósł go na biskupstwo w Imoli (z własnym tytułem arcybiskupa). Feretti zasłużył się dla tej diecezji wieloma cennymi inicjatywami, m.in. założeniem Akademii Biblijnej dla duchowieństwa (prowadzącej studia z zakresu biblistyki i teologii), utworzeniem tzw. Banku Pobożnego dla osób zadłużonych, Towarzystwa św. Terencjusza opiekującego się chorymi, założeniem szpitali, przytułków oraz ochronek dla dzieci. Ponadto prowadził stowarzyszenia zajmujące się działalnością charytatywną, promowaniem wydawnictw katolickich, organizowaniem katechez, rekolekcji i akcji misyjnych.
Doceniając dokonania Giovanniego, Grzegorz XVI 23 grudnia 1839 mianował go kardynałem in pectore, a 14 grudnia 1840 – kardynałem prezbiterem kościoła SS. Marcellino e Pietro. Został wyznaczony do pracy w czterech kongregacjach kurialnych: Kongregacji ds. Biskupów i Zakonników, Kongregacji ds. Obrzędów, Kongregacji ds. Dyscypliny Zakonnej i Fabryki św. Piotra.
Wybór na papieża.
Uznawany za liberalnego kardynała. Mówiono nawet, że w domu Mastai Ferretti nawet koty są liberałami. 16 czerwca 1846, na trwającym od 14 czerwca konklawe został wybrany na papieża. Jego wybór był podyktowany odrzuceniem kandydatury Luigiego Lambruschiniego. Tuż po elekcji, przybył na Kwirynał kardynał Karl Kajetan Gaisruck, chcący zgłosić ekskluzywę wobec Ferettiego, która z powodu spóźnienia okazała się nieskuteczna. Imię Pius przyjął przez pamięć i szacunek dla Piusa VII. Jego koronacja odbyła się 21 czerwca 1846 w bazylice św. Piotra.
Pontyfikat.
Sprawy wewnętrzne.
Pius zaczął przeprowadzać stopniowe reformy polityczne. Wydał zgodę na zbudowanie kolei żelaznej na terenie Państwa Kościelnego oraz na gazowe oświetlenie ulic. Nastąpiło znaczne złagodzenie cenzury. Amnestie dla więźniów oraz reformy, które zapoczątkował, zaprocentowały wzrostem jego popularności. Z czasem opinia o papieżu liberale uległa zmianie; od Wiosny Ludów, rewolucji w 1848 papież zaczął przechodzić na stanowisko coraz bardziej konserwatywne. Został wówczas zmuszony do nadania rządzonemu przez siebie Państwu Kościelnemu konstytucji (14 marca 1848) oraz wyrażenia zgody na powstanie dwuizbowego parlamentu we Włoszech, który kategorycznie odmówił przyłączenia się do wojny z Austrią. Pius, chcąc zachować neutralność, nie zajął żadnego stanowiska, co zostało odebrane jako zdrada. W wyniku tego, rozpoczęły się rozruchy w Państwie Kościelnym i 15 listopada 1848 zamordowano Pellegrino Rossiego, ministra sprawiedliwości. Rewolucjoniści wkrótce oblegli Kwirynał, co zmusiło papieża do ucieczki do Gaety 24 listopada. 9 lutego 1849 proklamowano krótko istniejącą Republikę Rzymską. Dzięki pomocy wojsk francuskich, papież zdołał powrócić do Rzymu 12 kwietnia 1850. Zaraz potem, wraz z sekretarzem stanu Giacomo Antonellim, rozpoczął starania o zapobiegnięcie wszelkim ruchom wyzwoleniowym. Jego działania zostały wykorzystane przez premiera Piemontu, Camillo Cavoura, który we wrześniu 1860 włączył tereny Państwa Kościelnego do Królestwa Włoch, po bitwie pod Castelfidardo. Od tego czasu papież przebywał pod ochroną Francji, natomiast władze Włoch zaproponowały mu suwerenność Rzymu i stałą dotację, jeśli zrezygnuje z Państwa Kościelnego. Pius nie zgodził się na te warunki, przez co przez dziesięć lat (do 1870) był pod kuratelą wojsk francuskich. Wybuch wojny francusko-pruskiej w lipcu 1870 zmusił Francję do wycofania garnizonu, umożliwiając wojskom włoskim zajęcie Rzymu 20 września. Rok później rząd włoski przyznał papieżowi prawa nietykalności, suwerenności i roczną rentę, lecz 15 maja Pius odmówił jej akceptacji. Od tamtej pory, aż do 1929 roku papieże byli nazywani „więźniami Watykanu”.
Sprawy zagraniczne.
Pomimo że działania papieża w polityce wewnętrznej są przez historyków krytykowane, to kwestie zagraniczne są, ich zdaniem, naznaczone sukcesami. Pius utworzył bowiem ponad dwieście nowych diecezji na całym świecie, zwłaszcza w Ameryce Łacińskiej, Stanach Zjednoczonych i koloniach brytyjskich. Ponadto odnowił Kościół w Niderlandach, który mocno ucierpiał w okresie reformacji. Zawarł także korzystne dla Kościoła konkordaty z Hiszpanią w 1851, z Austrią w 1855, z Portugalią w 1857 i z częścią krajów środkowoamerykańskich w latach 1852–1862. Ponadto ustanowił łaciński patriarchat Jerozolimy.
Za czasów jego pontyfikatu w Niemczech powstało Stowarzyszenie Piusa, zrzeszające tamtejszych katolików. W roku 1870 powstało także podobne stowarzyszenie „Centrum”, które zrzeszało działaczy politycznych, jednak szanse na dobre relacje na linii państwo-Kościół pogrzebał Kulturkampf ustanowiony w 1871 przez Ottona von Bismarcka. Doprowadziło to do zakazu działalności niektórych zakonów, m.in. jezuitów, co było sprzeczne z konstytucją. Papież zaprotestował w 1873 przeciw „ustawom majowym”, a następnie w 1875 encykliką "Quod nunquam", na co Bismarck odpowiedział dymisją 2/3 biskupów i zamknięciem seminariów duchownych. Pomysł kanclerza o zbudowaniu Kościoła narodowego okazał się jednak chybiony, gdyż jego działania nie podzieliły Kościoły w Niemczech.
W 1847 roku Pius zawarł także konkordat z Rosją, jednak nie dawał on prawie żadnych wymiernych korzyści. Ponieważ działania cara budziły sprzeciw, Pius beatyfikował Andrzeja Bobolę 30 października 1853 roku. Kiedy nowym carem został Aleksander II Romanow, papież zwrócił mu uwagę na nieprzestrzeganie konkordatu, a także na represyjną politykę wobec Polski, zwłaszcza podczas powstania styczniowego w 1863. 28 stycznia 1863 r. potępił wybuch powstania styczniowego, o czym został poinformowany w czasie audiencji Ludwik Orpiszewski, wysłannik Władysława Czartoryskiego, emisariusza dyplomatycznego Rządu Narodowego. Z drugiej jednak strony Pius IX podczas powstania zwrócił się do Franciszka Józefa i Napoleona III o pomoc dla Polski. 29 czerwca 1867 kanonizował Jozafata Kuncewicza, a 6 czerwca 1877 roku przyjął też pielgrzymkę polską i wygłosił do niej mowę, w której zawarł słowa: "miejcie nadzieję, wytrwałość, odwagę i módlcie się, a ciemięzcy wasi runą i Królestwo Polskie powróci".
Sprawy religijne.
Konserwatywne poglądy Piusa IX wyraziły się m.in. w 1849, kiedy to skierował do biskupów świata zapytanie o uznanie dogmatu o Niepokalanym Poczęciu Najświętszej Maryi Panny. Biskupi w większości poparli stanowisko papieża i ten 8 grudnia 1854 ogłosił konstytucję apostolską "Ineffabilis Deus" (pol. Niewysłowiony Bóg), w której uznał dogmat. Równe dziesięć lat później, 8 grudnia 1864 wydał encyklikę "Quanta cura", w której potępił rozdział Kościoła od państwa, laickie nauczania i wolności prasy i sumienia. Do tej encykliki dołączył słynny Syllabus, w którym wskazał 80 błędnych tez, doktryn i idei, m.in. socjalizm, modernizm, racjonalizm (m.in. uważając, iż nauka nie może stać ponad, a nawet być na równi z religią), a także fałszywy ekumenizm.
Jednym z najważniejszych punktów w pontyfikacie Piusa, był projekt zwołania I Soboru Watykańskiego, który pojawił się 6 grudnia 1864. Został on uroczyście rozpoczęty 29 czerwca 1868 i zaproszono nań Kościoły wschodnie. Uczestniczyło w nim niemalże 700 duchownych i przy znikomym sprzeciwie, 13 lipca 1870 ogłosili oni dogmat o nieomylności papieża w sprawach religijnych i moralnych. Papież zaaprobował tę uchwałę pięć dni później, konstytucją "Pastor aeternus". 24 kwietnia 1870 została też wydana konstytucja "Dei filius", gdzie wyrażono zaniepokojenie postępującą ateizacją, panteizmem i materializmem. Ponieważ 19 lipca wybuchła wojna prusko-francuska, część biskupów opuściła obrady soborowe, a wobec zajęcia Rzymu 20 września papież zawiesił sobór miesiąc później.
Pius był gorącym zwolennikiem centralizacji Kościoła i popierał ultramontanizm. Spowodowało to rozprzestrzenienie się schizmy Kościoła w Holandii na inne kraje, a także silne ruchy antyklerykalne. Niektóre działania polityczne przyczyniły się też do prawie całkowitego zwalczenia gallikanizmu i józefinizmu.
Kreował 123 kardynałów na dwudziestu trzech konsystorzach. Był tercjarzem franciszkańskim.
Śmierć.
Zmarł w Watykanie 7 lutego 1878 po chorobie. Tymczasowym miejscem jego pochówku stała się bazylika watykańska. W czasie jego ekshumacji mającej miejsce 12 lipca 1881 roku jego przeciwnicy demonstrowali swoje niezadowolenie pod hasłem "do rzeki z papieżem kanalią". Ostatecznie ciało Piusa IX spoczęło w Bazylice św. Wawrzyńca za Murami.
Proces beatyfikacyjny.
Jego proces beatyfikacyjny rozpoczął się 11 lutego 1907. W 1985 papież Jan Paweł II podpisał dekret o heroiczność cnót Sługi Bożego Piusa IX i odtąd przysługiwał mu tytuł Czcigodnego Sługi Bożego. 3 września 2000, razem z Janem XXIII, został ogłoszony błogosławionym, przez papieża Jana Pawła II.
Wspomnienie liturgiczne Piusa IX jest obchodzone 7 lutego – dzień jego śmierci.
Trwają starania o jego kanonizację. Od 2012 postulatorem procesu jest emerytowany prałat Pompei Carlo Liberati.

</doc>
<doc id="82508" url="https://pl.wikipedia.org/wiki?curid=82508" title="Rafa koralowa">
Rafa koralowa

Rafa koralowa – rafa będąca nagromadzeniem szkieletów organizmów rafotwórczych. Rafy koralowe powstają w morzach i oceanach, w których temperatura wody utrzymuje się powyżej 18 °C, a głębokość dochodzi do 50 m (obecnie na obszarach od 30°30′ szerokości geograficznej północnej do 35° szerokości geograficznej południowej). Rafy stanowią jedne z najbardziej wrażliwych na zmiany klimatu ekosystemy. Modele klimatyczne wskazują, że do 2050 roku rafy będą co roku poddawane stresowi temperaturowemu powodującemu blaknięcie.
Rafy koralowe leżą najczęściej u wybrzeży w strefie szelfu kontynentalnego, ale bywają również samotne, na przykład w kształcie atolu. Zajmują ok. 0,1% dna morskiego, ale w różnym stopniu zależy od nich ok. 25% wszystkich morskich gatunków. Korale potrzebują ciepłej wody o temperaturze od 18 °C, dlatego nie spotyka się ich powyżej 30° i 35° szerokości geograficznej północnej i południowej, odpowiednio. Zasolenie wody musi wynosić od 27‰ do 40‰ i powinna ona być w ruchu, by do organizmów docierało pożywienie. Koralowce są też bardzo wrażliwe na jej zanieczyszczenie.
Rafy koralowe są tworzone przez korale madreporowe oraz przez otwornice, stułbiopławy, mięczaki i mszywioły. Życie rozwija się na skrajnych częściach rafy gdzie tworzy skomplikowane ekosystemy.
Największą rafą koralową jest Wielka Rafa Koralowa, położona u wschodnich wybrzeży Australii.
Pochodzenie.
Pierwsze budowle rafowe pojawiły się we wczesnym kambrze i utworzone były przez archeocjaty bez udziału koralowców. W ordowiku, sylurze i dewonie rafy tworzyły głównie gąbki (zwłaszcza stromatoporoidy) i koralowce, głównie denkowe. W permie większość raf budowały mszywioły wraz z wieloszczetami, gąbkami i dużymi, bentonicznymi otwornicami. Koralowce były wówczas podrzędnym składnikiem raf. W mezozoiku główną grupą rafotwórczą były gąbki wspólnie z sinicami i glonami budujące pokaźne rafy. W jurze i kredzie dość liczne były też rafy koralowe, a w kredzie późnej rafy utworzone przez duże małże rudysty. W kenozoiku główną grupą rafotwórczą są koralowce oraz glony, szczególnie krasnorosty.
Znaczenie.
Rafy koralowe zajmują jedynie 0,1% dna morskiego, ale w różnym stopniu zależy od nich ok. 25% wszystkich morskich gatunków, z których wiele stanowi podstawowe źródło pokarmu dla wielu społeczności ludzkich. Rafy stanowią również naturalne falochrony, silnie tłumiące energię i redukujące wysokość fal. Są również przedmiotem turystyki. Według naukowców od raf zależne jest, pośrednio lub bezpośrednio, ok. 500 milionów ludzi, a rafy generują dochody dla światowej gospodarki rzędu 30 mld USD.
Zagrożenie.
Do najważniejszych zagrożeń zalicza się przede wszystkim ocieplenie klimatu – powodujące blaknięcie koralowców, a także przełowienie, zanieczyszczenie i zakwaszenie oceanów. Szkody w środowisku raf koralowych powodują też inne zmiany i zjawiska w środowisku, takie jak huragany czy gwałtowne zwiększenie populacji rozgwiazd żerujących na koralowcach. Sytuację pogarsza fakt, że naturalna regeneracja rafy jest powolna. Osłabione i wyniszczone rafy rzadziej i mniej skutecznie rozmnażają się płciowo, co utrudnia im zróżnicowanie genetyczne, które to potencjalnie mogłoby w przyszłości zaowocować lepszą odpornością potomstwa na zmieniające się warunki środowiskowe.
Erozja gleby na lądzie i dewastacja lasów namorzynowych na wybrzeżu powoduje coraz większe zamulenie wód przybrzeżnych, a następnie obumieranie polipów. Wycieki ropy naftowej, zanieczyszczenie wody ściekami komunalnymi i przemysłowymi, pogłębianie dna na szlakach morskich, to najpoważniejsze zagrożenia dla raf koralowych. Katastrofalna w skutkach jest też jedna z metod połowu ryb: tak zwane głuszenie, czyli detonowanie materiałów wybuchowych pod wodą.
Wszystko to sprawia, że 50% raf koralowych na świecie zostało już bezpowrotnie zniszczonych. Szacuje się, że za 50 lat pozostanie ich jedynie 10%, jeśli nie zostaną podjęte szeroko zakrojone działania zapobiegawcze.
Te zagrożenia można by zmniejszyć wprowadzając ściślejszy nadzór, jednak w tym celu należałoby otoczyć rafy koralowe ochroną prawną. Jak dotychczas, jedynie połowa krajów, u wybrzeży których znajdują się rafy koralowe, uznała je za rezerwaty przyrody.
Blaknięcie.
Blaknięcie (wybielanie) koralowców (właściwie: blaknięcie raf koralowych, jako że nie dotyczy wyłącznie koralowców) jest bezpośrednim skutkiem wzrostu średniej temperatury mórz i oceanów, czego przyczyną jest globalne ocieplenie klimatu. Potwierdzają to liczne badania, ich meta-analizy, i konsensusy ekspertów. Powtarzalność i siła blaknięcia zależy wprost od długości i siły stresu temperaturowego. Wystarczy kilka tygodni w temperaturze kilka stopni większej od normalnej, aby doszło o rozpoczęcia procesu blaknięcia.
Ilość doniesień o blaknięciu raf wzrosła gwałtownie w latach 80. XX wieku. Według badań o skali globalnej, przeprowadzonych metodami telemetrycznymi (satelitarnymi), ok. 97% raf na świecie doświadczyło stresu temperaturowego, w tym 60% w stopniu poważnym. W pierwszej dekadzie XXI wieku częstość blaknięcia potroiła się, w stosunku do połowy lat 80. XX wieku. Mimo ograniczonych możliwości badania minionych epizodów, szereg prac wskazuje (np. wiążąc blaknięcie ze spowolnieniem wzrostu i zmianami strukturalnymi w szkieletach koralowców), że przed latami 80. XX wieku blaknięcie było zjawiskiem rzadkim.
Dwie pierwsze fale masowego blaknięcia miały miejsce w 1998 i 2002. W obu przypadkach wzrost temperatury wody wzmocniony był efektem El Niño. Najdłuższy epizod z lat 2014-2017 dotknął ok. 70% raf na świecie. Podczas każdego z nich, ok. 60% raf doznawało stresu temperaturowego mierzonego jako 4 lub więcej DWH. Wbrew początkowym hipotezom, nie stwierdzono, aby czystsza woda pomagała koralowcom i zmniejszała blaknięcie. Nie zmierzono również statycznie istotnych różnic w blaknięciu raf na obszarach chronionych i niechronionych. Różne gatunki koralowców różnie reagują na stres temperaturowy, ale efekt ten jest wyraźny jedynie przy krótkich/słabych epizodach blaknięcia. Silny stres nie jest już gatunkowo selektywny i równie silnie dotyka niemal wszystkie gatunki.
Ostatnie blaknięcie było najpoważniejsze i najdłużej trwające. Najsilniej wystąpiło na 1000-kilometrowym odcinku północnym, odznaczając się silnym gradientem na osi północ-południe. Ze 171 monitorowanych raf tworzących Wielką Rafę 85% zostało dotkniętych blaknięciem. Ponad 60% koralowców wyblakło zupełnie. Niespełna 10% rafy nie było ani trochę objęte zjawiskiem. Biorąc pod uwagę łączny zasięg zjawiska, niemal cała Wielka Rafa Koralowa została nim dotknięta. Doznany stres temperaturowy sięgał 15 DWH. Południowa część Wielkiej Rafy została słabiej dotknięta blaknięciem najprawdopodobniej dzięki przejściu burzy tropikalnej po cyklonie Winston w 2016. Ochłodził on tamtejsze wody o kilka stopni Celsjusza. Naukowcy uważają, że Wielka Rafa Koralowa najpewniej już nigdy nie wróci do stanu sprzed tego blaknięcia.
Modele klimatyczne wskazują, że do 2050 roku rafy będą co roku poddawane stresowi temperaturowemu powodującemu blaknięcie.
Zakwaszanie.
Jako drugi pod względem ważności czynnik zagrażający rafom wymienia się zakwaszanie mórz i oceanów. Rosnące stężenie dwutlenku węgla w atmosferze powoduje jego przenikanie i rozpuszczanie się w wodzie, co skutkuje zmniejszeniem jej odczynnika pH – wzrostem kwasowości. Dla koralowców oznacza to spowolnienie tempa kalcyfikacji ich szkieletów.
Turystyka.
Innym źródłem zagrożeń jest też atrakcyjność turystyczna raf koralowych. Rozwój nadmorskich ośrodków turystycznych powoduje zwiększające się zanieczyszczenie i zamulenie wód przybrzeżnych; groźny jest również wandalizm niektórych turystów, odrywających kawałki koralowca „na pamiątkę”. W pewnych regionach koralowce wykorzystuje się jako materiał konstrukcyjny; często też się je wypala, aby uzyskać czyste wapno.
Rozgwiazdy.
Od lat 50. XX wieku obserwuje się okresowe eksplozje populacji rozgwiazd z gatunku korony cierniowej. Żerują one na koralowcach pozostawiając nagi szkielet, który wkrótce się rozpada. Pojedynczy osobnik może spożyć od 5 do 13 m2 rafy. Największe grupy (liczące setki tysięcy osobników) odnotowano na Wielkiej Rafie Koralowej, Palau i archipelagu Riukiu.
Ochrona.
Ponad 40 raf koralowych jest objętych ochroną rezerwatową. Jednak jedynie połowa krajów, u wybrzeży których znajdują się rafy koralowe, uznała je za rezerwaty przyrody. Wszystkie gatunki koralowców rafotwórczych chronione są przez konwencję waszyngtońską CITES.
Jedną z metod ochrony i regeneracji raf koralowych jest ich sztuczne hodowanie i rozsadzanie, przypominające szkółki leśne. Wykorzystywana jest tu naturalna zdolność koralowców do klonowania. Opanowano hodowlę około 90 gatunków. Rozrost hodowli wspomaga dzielenie koralowców na bardzo małe fragmenty, których to przyrost jest 25-50 razy szybszy niż większych fragmentów w naturze (oddzielanie się koralowców, aby założyć nową kolonię jest ich działaniem naturalnym). Fragmenty koralowca, rozłożone w kilkucentymetrowych odległościach, same łączą się w większe kolonie. Metody te mają jednak nadal wymiar lokalny. Odbudowa w taki sposób Wielkiej Rafy Koralowej kosztowałaby ok. 200 mld USD. W naturze, szybko rosnące gatunki potrzebują 10-15 lat na regenerację, wolniejsze – kilka dekad. Wymaga to jednak takiego samego czasu nie powtórzenia się stresów środowiskowych, co w istniejących obecnie warunkach wydaje się niemożliwe.
Innym sposobem jest wspomaganie rozmnażania płciowego koralowców, w celu zwiększenia ich zróżnicowania genetycznego. Wolontariusze, np. programu SECORE, poławiają komórki jajowe, zapładniają koralowce w warunkach laboratoryjnych, a wyhodowane larwy umieszczają już w naturalnym środowisku. Rekordem programu SECORE jest pozyskanie w 2 dni 5 milionów komórek jajowych z 25 kolonii. W naturze do wieku dorosłego dożywa tylko 1 koralowiec na milion.
Prowadzone są również programy selektywnej hodowli koralowców i symbiotycznych glonów, w celu utrzymania odmian odporniejszych na stres termiczny.
W skali lokalnej próbuje się również bezpośrednio wspomagać rafy w zmaganiach z blaknięciem, np. poprzez jej zacienianie, karmienie polipów, stymulację elektrochemiczną, przeszczepianie symbiontów. W skali globalnej za najlepszą strategię uznaje się przewidywanie, monitorowanie i minimalizację skutków blaknięcia poprzez próby redukcji drugorzędnych czynników stresowych dla raf (np. ochronę przed zanieczyszczeniami, przełowieniem). Novum jest próba przewidzenia, które rafy mają największe szanse przeżycia zachodzących zmian klimatycznych i skupienie wysiłków ochrony właśnie na nich.
W 2004 roku uruchomiono pierwszy program kriokonserwacji koralowców, czyli mrożenia ich nasienia i komórek jajowych w celu odtworzenia gatunków w przyszłości. W kilku kriobankach na świecie udało się zebrać komórki rozrodcze 16 gatunków.

</doc>
<doc id="82509" url="https://pl.wikipedia.org/wiki?curid=82509" title="Paweł Gędłek">
Paweł Gędłek

Paweł Gędłek (ur. 24 czerwca 1969 w Nowym Targu, zm. 12 września 2004 w Krakowie) – polski aktor filmowy i teatralny.
Ukończył Państwową Wyższą Szkołę Teatralną w Krakowie (1993). W latach 1993–1996 pracował w Teatrze Ludowym w Nowej Hucie, następnie w Teatrze Polskim we Wrocławiu. Najbardziej znaną rolą aktora była postać Romusia Borosiuka w telenoweli TVP "Plebania" (od 2000).
Zmarł po nieudanej operacji przeszczepu serca. Był żonaty, miał dwóch synów. Pochowany został na cmentarzu w Nowym Targu.

</doc>
<doc id="82510" url="https://pl.wikipedia.org/wiki?curid=82510" title="Grosz krakowski">
Grosz krakowski

Grosz krakowski – srebrna moneta polska, wprowadzona przez Kazimierza Wielkiego w 1367 roku. 
Wzorowana na groszu praskim zarówno co do wartości, jak i typologii. Na awersie widniała korona i napis w podwójnym otoku: KAZIMIRVS PRIMVS DEI GRATIA REX POLONIE. Rewers zdobił orzeł otoczony napisem GROSI CRACOVIENSESS. 
Wprowadzenie grosza krakowskiego wiązało się z przeprowadzaną przez króla reformą monetarną. W zjednoczonym po rozbiciu dzielnicowym państwie znajdowały się w obrocie rozmaite monety, bite według różnorodnych stóp menniczych. Ogólnokrajowy zasięg posiadały jedynie grosze praskie. Kazimierz zdawał sobie sprawę, że jego grosz nie ma szans konkurować z czeską monetą, której dominacja opierała się obfitych złożach srebra w Kutnej Horze. Grosze krakowskie były bite ze względów prestiżowych krótko i w niewielkich liczbach, gdyż emisja była nieopłacalna. Dla utrzymania podobnej zawartości srebra (a więc i wartości) jak w groszu praskim, pozyskiwano surowiec z drogiego złomu srebrnego. 
Główną ideą wprowadzenia grosza było ujednolicenie systemu monetarnego, którego grosz stał się podstawową jednostką obliczeniową, chociaż realną funkcję monety pełnił grosz praski. Według tego systemu jeden grosz był wart dwa kwartniki, stąd często nazywano je półgroszami. Trudności jakie miała mennica krakowska ze srebrem spowodowały, że stopy tej nie udało się utrzymać i niebawem za jeden grosz praski żądano w obiegu handlowym czterech kwartników. Kolejną jednostką były ćwierćgrosze (cztery na grosz i dwa na kwartnik), stąd nazywane czasem półkwartnikami. Ćwierćgrosz równał się z kolei czterem denarom (16 denarów na grosz). Najmniejszą jednostką stał się obol. Na grosz potrzebne były 32 obole, czyli osiem na ćwierćgrosz, a dwa na denar. Wyższą jednostką, wyłącznie obrachunkową, był skojec, na który wchodziły dwa grosze. 
Ze względu na brak w Polsce kruszcu reforma spełniła tylko połowicznie swe zadanie. Wprowadzonym systemem posługiwano się praktycznie tylko w handlu lokalnym (miasto i okoliczne wsie). Handel międzymiastowy oraz handel międzynarodowy i tak – jak wszędzie w średniowieczu – opierał się na rzeczywistych relacjach zawartości kruszcu w monetach. 
Grosz krakowski jest bardzo cenną monetą numizmatyczną. 

</doc>
<doc id="82511" url="https://pl.wikipedia.org/wiki?curid=82511" title="Rzeźba (geomorfologia)">
Rzeźba (geomorfologia)



</doc>
<doc id="82516" url="https://pl.wikipedia.org/wiki?curid=82516" title="Ahmed Dini Ahmed">
Ahmed Dini Ahmed

Ahmed Dini Ahmed (ur. 1932 w okręgu Obock, w Somalii Francuskiej, obecnie Dżibuti, zm. 12 września 2004 w Dżibuti) – polityk Dżibuti.
W latach 1959–1960 był wiceprezydentem Rady Rządowej, 1967–1972 ministrem spraw wewnętrznych, a 1977–1978 premierem. W kolejnych latach przeszedł do opozycji, współtworzył Ludową Partię Dżibuti (1981), następnie emigrował i kierował jednym z ruchów zbrojnych, prowadzących walkę z siłami rządowymi. Nie podporządkował się porozumieniu między walczącymi stronami w grudniu 1994, zawarł dopiero układ pokojowy w 2000. 22 marca 2000 powrócił do Dżibuti; kierował opozycją w pierwszych wielopartyjnych wyborach parlamentarnych w Dżibuti w styczniu 2003. Partie opozycyjne poniosły w tych wyborach porażkę, nie zdobywając żadnego miejsca w parlamencie; Ahmed oskarżył władze o fałszerstwa wyborcze.

</doc>
<doc id="82517" url="https://pl.wikipedia.org/wiki?curid=82517" title="Baśnie tysiąca i jednej nocy">
Baśnie tysiąca i jednej nocy



</doc>
<doc id="82519" url="https://pl.wikipedia.org/wiki?curid=82519" title="Walter Campbell">
Walter Campbell

Sir Walter Benjamin Campbell, od 1979 z tytułem "Sir" (ur. 4 marca 1921, zm. 4 września 2004 w Brisbane) – australijski polityk.
W latach 1985-1992 sprawował funkcję gubernatora australijskiego stanu Queensland.

</doc>
<doc id="82521" url="https://pl.wikipedia.org/wiki?curid=82521" title="Francis Burt (australijski gubernator)">
Francis Burt (australijski gubernator)

Francis Theodore Page Burt (ur. 14 czerwca 1918 w Perth, zm. 8 września 2004 w Perth) – australijski prawnik, działacz państwowy.
W latach 1977-1988 kierował Sądem Najwyższym Australii Zachodniej. Kilkakrotnie tymczasowo pełnił obowiązki gubernatora tego stanu (1980, 1983-1984, 1989-1990) między kadencjami pełnoprawnych gubernatorów. Sam zajmował stanowisko gubernatora w latach 1990-1993.
Nosił tytuł radcy królowej, był odznaczony Orderem Australii oraz Order św. Michała i św. Jerzego.

</doc>
<doc id="82523" url="https://pl.wikipedia.org/wiki?curid=82523" title="Johnny Ramone">
Johnny Ramone

Johnny Ramone, właściwie John William Cummings (ur. 8 października 1948 w Long Island w Nowym Jorku, zm. 15 września 2004 w Los Angeles) – amerykański gitarzysta, współzałożyciel zespołu Ramones, w którym występował (wraz z wokalistą Joeyem Ramone) aż do jego rozwiązania (1996). Został umieszczony na 28. pozycji w rankingu "100 Greatest Guitarists of All Time" magazynu "Rolling Stone".
Kariera.
Wychowywał się w Forest Hills w nowojorskiej dzielnicy Queens. W latach młodzieńczych słuchał muzyki rockowej. Jako nastolatek grał w zespole Tangerine Puppets razem z Tamásem Erdélyi’m (znanym później jako Tommy Ramone). Później stał się zagorzałym fanem zespołu The Stooges oraz drużyny baseballowej New York Yankees – w tym czasie pracował w firmie budowlanej swojego ojca jako hydraulik.
Na początku lat 70. w swojej pracy poznał Douglasa Colvina (później znany jako Dee Dee Ramone), z którym połączyła go wspólna fascynacja muzyką The Stooges i MC5. W jednym ze styczniowych dni 1974 roku wybrali się razem do „Manny’s Guitar Emporium” w Nowym Jorku, gdzie Cummings kupił za 54$ używanego Mosrite’a Ventures II w kolorze niebieskim, a Colvin gitarę basową Danelectro. Wraz z Jeffreyem Hymanem (później znanym jako Joey Ramone) utworzyli zespół, do którego wkrótce dołączył również Erdélyi. Grupa przyjęła nazwę Ramones, a każdy z członków zespołu nazwisko Ramone (pomysł Colvina) – Jeffrey Hyman stał się Joeyem Ramone, Cummings – Johnnym Ramone, Colvin – Dee Dee Ramone, a Erdélyi – Tommym Ramone. Chociaż Johnny nie angażował się zbyt w twórczość zespołu (materiał tworzyli głównie Dee Dee i Joey), jego styl gry był kluczową częścią brzmienia Ramones.
W latach 80. pogorszyły się jego relacje z Joeyem, kiedy poślubił jego byłą dziewczynę – Lindę. Chociaż zespół pozostał razem jeszcze przez długie lata, kontakt pomiędzy nimi prawie zupełnie zanikł.
Wiele lat później, kiedy Joey umierał w szpitalu na raka, Johnny odmówił zatelefonowania do niego – jak potem wyjaśniał w dokumentalnym filmie "" – ta próba byłaby daremna. Wspomniał również, że w pierwszych chwilach po śmierci Joeya pogrążył się w depresji. W książce Monte’ego Melnicka (byłego tour–menedżera Ramones) "On the Road with The Ramones: Updated Edition" tak wyraził się na temat współpracy z nim: „"Bez niego nie robię nic. Był moim partnerem. Tęsknię za tym" (za współpracą)”.
Johnny Ramone wystąpił również w kilkunastu filmach (w tym "Rock ’n’ Roll High School") – w większości dokumentalnych.
Przekonania polityczne.
Johnny Ramone, jako jeden z niewielu wśród punkowej społeczności, był konserwatystą. Jego przekonania polityczne poznał cały świat w 2002 roku, kiedy zespół Ramones został wprowadzony do Rock and Roll Hall of Fame. Podczas wystąpienia na uroczystości – ubrany w T-shirt, podarte dżinsy i skórzaną kurtkę – wypowiedział słowa: "God bless President Bush, and God bless America" ("Boże, błogosław prezydenta Busha i Amerykę"). Pytany w wywiadzie o konserwatyzm stwierdził: "Myślę, że Ronald Reagan był najlepszym prezydentem moich czasów". Kiedy zespół wydał w Wielkiej Brytanii singla Bonzo Goes to Bitburg (z tekstem krytykującym Ronalda Reagana, który w czasie pobytu w Niemczech złożył wizytę na wojskowym cmentarzu w Bitburgu, gdzie pochowani są m.in. oficerowie SS), Johnny położył nacisk na zmianę tytułu piosenki, znajdując w niej obraźliwą wymowę dla Ronalda Reagana – w efekcie czego piosenka trafiła na amerykański rynek z tytułem „My Brain Is Hanging Upside Down (Bonzo Goes to Bitburg)”. W tym samym wywiadzie stwierdził, że "punk jest prawicowy".
Innym razem w wywiadzie dla gazety "The Observer" powiedział: "Młodzi ludzie kierują się ku socjalliberalizmowi, i mam nadzieję, że zmieni się to, kiedy zobaczą, jaki świat jest naprawdę".
Śmierć.
Johnny Ramone zmarł 15 września 2004 w swoim domu w Los Angeles, w wieku 55 lat, po blisko 5-letniej walce z rakiem prostaty. Po jego śmierci ciało zostało poddane kremacji, a prochy zostały złożone w grobowcu na cmentarzu Hollywood Forever Cemetery (w pobliżu znajduje się grób Dee Dee Ramone, który zmarł dwa lata wcześniej).
Dedykacje.
W 2006 remake horroru "The Wicker Man" (w Polsce znany pt. "Kult") został zadedykowany zmarłemu gitarzyście. Dokonał tego Nicolas Cage (odtwórca głównej roli i zarazem producent filmu), z którym Johnny się przyjaźnił. Eddie Vedder jadąc na pogrzeb Ramone’a napisał piosenkę „Life Wasted”, która później ukazała się w 2006 roku jako singel Pearl Jam.
Magazyn "Rolling Stone" umieścił Johnny’ego Ramone’a na 28. pozycji w rankingu "100 Greatest Guitarists of All Time" („100 najlepszych gitarzystów wszech czasów”).
Sprzęt.
Praktycznie przez całą swoją karierę używał gitar firmy Mosrite i wzmacniaczy firmy Marshall. Jego ulubione modele to Marshall JCM 800 Master Volume 2203 i 2204 oraz JMP Master Volume i SLP 1959. Używał też tunera firmy BOSS.
Technika.
Znany był ze swojego własnego stylu. Najbardziej charakterystyczne było kostkowanie z góry i gra na pełnych akordach. Piosenki komponował na zasadzie zwrotka, refren, zwrotka, głównie w metrum 4/4.

</doc>
<doc id="82524" url="https://pl.wikipedia.org/wiki?curid=82524" title="Fryderyk III Hohenzollern">
Fryderyk III Hohenzollern

Fryderyk III, urodzony jako Friedrich Wilhelm Nikolaus Karl von Hohenzollern (ur. 18 października 1831 w Poczdamie, zm. 15 czerwca 1888 tamże) – cesarz niemiecki i król Prus, wolnomularz, dowódca wojskowy w stopniu feldmarszałka. Panował jedynie 99 dni, od 9 marca do 15 czerwca 1888. Zmarł na zapalenie płuc niedługo po wykonanej tracheotomii z powodu raka krtani pod postacią tzw. guza Ackermana.
Dzieciństwo i młodość.
Pochodził z dynastii Hohenzollernów, jego ojcem był przyszły cesarz niemiecki Wilhelm I Hohenzollern, a matką Augusta z Saksonii-Weimaru-Eisenach. Odebrał wszechstronne i staranne wykształcenie. Jego pierwszym wychowawcą i guwernerem był niemiecki archeolog i historyk Ernst Curtius. Po ukończeniu 18 lat przez jakiś czas kształcił się na Uniwersytecie w Bonn. Kolejne lata nauki wypełniły podróże. W 1851 roku wyjechał do Anglii na Wielką Wystawę Światową. Miłością następcy tronu była armia. Rozpoczął edukację wojskową. W wieku 10 lat otrzymał stopień podporucznika Pierwszego Pułku Gwardii. W okresie studiów w Bonn wiosnę lub lato zawsze spędzał na manewrach. Służbę w wojsku traktował jako zaszczyt. Cenił ją za jej sztukę, splendor i więzy braterstwa.
Następca tronu.
Książę Fryderyk angażował się w działalność kulturalną. Pasjonował się historią i archeologią. Zainspirował prace wykopaliskowe w Pergamonie i Olimpii. Opisywał ruiny i pomniki Bliskiego Wschodu. Dużo podróżował. Wraz z rodziną często bywał we Włoszech: w Rzymie, Florencji i Wenecji. Prowadził raczej proste, idylliczne życie. Od czasu do czasu pełnił też misje oficjalne. Był na pogrzebie zamordowanego cesarza Wszechrusi Aleksandra II. Odwiedził Hiszpanię króla Alfonsa XII. Złożył oficjalną wizytę papieżowi i królowi Włoch Wiktorowi Emanuelowi II. To nie były istotne zadania. Kanclerz Otto von Bismarck za aprobatą cesarza wyraźnie faworyzował młodego księcia Wilhelma. To Wilhelm, a nie Fryderyk, zapoznawany był z polityką zagraniczną, a także reprezentował cesarza Niemiec w Sankt Petersburgu na uroczystościach z okazji osiągnięcia przez cesarzewicza Romanowa pełnoletności.
Podczas wojny duńskiej (1864), służył jako oficer pod dowództwem Fryderyka von Wrangela, a w wojnie z Austrią (1866) dowodził siłami zbrojnymi, które odniosły spory sukces podczas bitwy pod Sadową 3 lipca 1866. W wojnie prusko-francuskiej (1870–1871), mianowany na feldmarszałka również dowodził wojskiem, a po zwycięstwie stał się orędownikiem idei cesarstwa niemieckiego. Udział w sukcesach wojennych następcy tronu miał szef sztabu, hr. Leonhard von Blumenthal (1810–1900). Pomimo niechęci do Otto v. Bismarcka, po zjednoczeniu Niemiec 1871 roku, zaakceptował jego politykę. Dążył bezskutecznie do zawarcia przymierza niemiecko-brytyjskiego.
W 1885 roku gościł na zamku w Jarocinie, gdzie spotkał się z członkami urzędu miasta. Jak pisze Stanisław Karwowski w pracy "Miasto Jarocin i jego dziedzice", następca tronu miał zwrócić się do jednego z urzędników: "Pan z pewnością mówisz po polsku." Ten zaprzeczył: "Niech Bóg uchowa!" Na to Fryderyk odpowiedział, że jego zdaniem "każdy urzędnik w Wielkim Księstwie Poznańskim powinien znać obadwa języki krajowe."
Władca liberałów.
Na przełomie roku 1886–1887 książę Fryderyk cierpiał na uporczywą chrypkę. Został zbadany przez lekarza. Pierwsze prognozy co do stanu zdrowia księcia nie budziły obaw. Wykryto niedużą narośl na gardle. Później okazało się, że to rak. Przeprowadzono konsultację. Badanie wykonane na początku listopada 1887 roku wykazało, że narośl na gardle jest jednak złośliwa. Fryderyk, nadzieja całego pokolenia liberałów niemieckich, został cesarzem 9 marca 1888 roku. Był już wówczas bardzo chory. Świadomy swego stanu zdrowia nie dokonał po objęciu tronu żadnych poważnych zmian. Kanclerz Otto von Bismarck zachował stanowisko. Chory cesarz doprowadził jedynie do dymisji ministra spraw wewnętrznych Roberta von Puttkamera. Podpisał ustawę o przedłużeniu kadencji Reichstagu z trzech do pięciu lat. 11 czerwca przyjął w swojej rezydencji Friedrichskron króla Szwecji Oskara II. Była to ostatnia wizyta, którą przyjął. Zmarł wycieńczony chorobą 15 czerwca 1888 roku po zaledwie 99 dniach panowania. Jego następcą został syn Wilhelm II.
Małżeństwo i dzieci.
W 1858 poślubił brytyjską księżniczkę Wiktorię Koburg (1840–1901) – córkę królowej brytyjskiej Wiktorii. Z małżeństwa tego urodzili się:
Tytulatura.
"Fryderyk, z łaski Bożej cesarz niemiecki, król Prus, margrabia Brandenburgii, burgrabia Norymbergi, hrabia Hohenzollern, suweren i wielki książę Śląska oraz hrabstwa kłodzkiego, wielki książę Nadrenii i Poznania, książę Saksonii, Westfalii i Angarii, Pomorza, Lüneburga, Szlezwiku, Holsztynu, Magdeburga, Bremy, Geldrii, Kleve, Julich i Bergu, jak również Wendów i Kaszub, Krosna, Lęborka, Meklemburgii etc. landgraf Hesji i Turyngii, margrabia Górnych i Dolnych Łużyc, książę Oranii, książę Rugii, Fryzji Wschodniej, Paderborn i Pyrmontu, Halberstadt, Münster, Minden, Osnabrück, Hildesheim, Verden, Kamienia, Fuldy, Nassau, Mörs etc. uksiążęcony hrabia Hennebergu, hrabia Marchii, Ravensburga, Hohenstein, Tecklenburg i Lingen, Mansfeld, Sigmaringen i Veringen, pan Frankfurtu, etc., etc."
Odznaczenia.
Do 1874:

</doc>
<doc id="82527" url="https://pl.wikipedia.org/wiki?curid=82527" title="Stefan Wołoszyn">
Stefan Wołoszyn

Stefan Wołoszyn (ur. 19 sierpnia 1911 we Lwowie, zm. 2 września 2004 w Gdańsku) – polski pedagog.
Życiorys.
W 1934 ukończył studia na Uniwersytecie Jagiellońskim w Krakowie; w 1948 obronił doktorat w zakresie nauk pedagogicznych i historii Uniwersytetu Mikołaja Kopernika w Toruniu, , 1955 habilitował się, 1961 otrzymał tytuł profesora nadzwyczajnego, a 1972 profesora zwyczajnego. Od 1935 pracował jako nauczyciel w szkołach średnich w Wilnie, po wojnie w Białymstoku. W latach 1946-1950 był starszym asystentem i adiunktem na Uniwersytecie Mikołaja Kopernika w Toruniu, następnie (do 1953) zastępcą profesora Uniwersytetu Poznańskiego; jednocześnie wykładowca Wyższej Szkoły Wychowania Fizycznego w Poznaniu. Od 1953 związany z uczelniami warszawskimi - Uniwersytetem Warszawskim oraz Akademią Wychowania Fizycznego. Na UW był kolejno docentem i profesorem, a w latach 1980-1981 dziekanem Wydziału Pedagogicznego; na AWF docent, profesor, prorektor (1956-1960) i rektor (1960-1971), kierownik Katedry Pedagogiki. W 1992 wyróżniony tytułem doktora "honoris causa" Akademii Wychowania Fizycznego Józefa Piłsudskiego w Warszawie.
W latach 1962-1971 był redaktorem "Roczników Naukowych AWF w Warszawie", współautorem "Małej encyklopedii pedagogicznej". Działacz Polskiego Komitetu Olimpijskiego.
Jego żoną była Lidia Wołoszynowa, psycholog, prof. Uniwersytetu Warszawskiego.
Został pochowany na cmentarzu Bródnowskim (kw. 50G-III-3).
Publikacje.
Był autorem wielu prac z dziedziny nauk pedagogicznych (teoria i historia wychowania, metodologia nauk pedagogicznych, pedagogika porównawcza, pedagogika wychowania fizycznego i sportu); publikacje książkowe:

</doc>
<doc id="82531" url="https://pl.wikipedia.org/wiki?curid=82531" title="Odense">
Odense

Odense (duń. ) – trzecie pod względem wielkości miasto Danii położone na Fionii, u ujścia do zatoki Odense Fjord. Odense zamieszkuje 158,7 tys. osób (2009). Jest to jedno z najstarszych ; w 1988 r. obchodziło tysięczną rocznicę powstania.
W Odense urodził się Hans Christian Andersen. Pochodzą stąd również duńska tenisistka Caroline Wozniacki, piosenkarka MØ, aktorzy kultowego filmu Gang Olsena – Ove Sprogøe (Egon Olsen), Morten Grunwald (Benny Frandsen) i żużlowcy: Hans N. Andersen, Nicki Pedersen oraz Peter Kildemand. Znajduje się tutaj stacja kolejowa Odense.
Historia.
Dokładna data powstania miasta jest trudna do ustalenia. W czasach przed chrystianizacją Danii istniało tutaj miejsce kultu Odyna, od którego miasto wzięło swoją nazwę. Pierwsze dokumenty, w których Odense jest wzmiankowane, pochodzą z 988 r. (przywileje cesarza Ottona III dla nowo powstałego biskupstwa w Odense). Kronikarz Adam z Bremy opisał w latach 70. XI w. Odense jako "wielkie miasto". Wydarzeniem, które odcisnęło bardzo wyraźne piętno na historii miasta, było zamordowanie króla Danii i późniejszego świętego, Kanuta w 1086 r. Król został zabity wraz ze swoim bratem Benedyktem i towarzyszącymi mu osobami przed ołtarzem ówczesnego kościoła św. Albana. W 1101 r. Kanut został kanonizowany, a kościół w którym poniósł śmierć nazwano jego imieniem. Wkrótce przy kościele, który stał się miejscem pielgrzymek wiernych, powstał klasztor benedyktyński, a po nim wiele innych. W średniowieczu Odense było otoczone wałami obronnymi i fosą, a dostęp do miasta prowadził przez bramy. Na początku XVI w. królowa Danii Krystyna saska obrała sobie za siedzibę Odense. Rezydowała ze swoim dworem na zamku Næsbyhoved koło miasta, ale i w samym Odense miała również swoją siedzibę. Tutaj też zmarła w 1521 r.
W 1803 r. wykopano kanał łączący miasto z fiordem, co było od dawna oczekiwaną inwestycją, ponieważ od XVI w. Odense było ważnym ośrodkiem handlowym i dotkliwie odczuwało brak bezpośredniego dostępu do morza. Szczególny rozwój miasta nastąpił w XVIII w. z powodu korzystnych kontaktów handlowych z Lubeką i Norwegią. W 1805 r. w Odense urodził się Hans Christian Andersen. Wiek XIX oraz XX zaznaczyły się raptowną industrializacją miasta oraz dalszym rozwojem handlu, na co m.in. wpłynęło wybudowanie linii kolejowej łączącej Odense z Jutlandią i Zelandią w 1865 r. Odense było pierwszym miastem na duńskiej prowincji, które otrzymało oświetlenie gazowe ulic, kanalizację oraz elektryczność. W latach 1940–1945 okupowane przez Niemców. Po wprowadzeniu stanu wyjątkowego w sierpniu 1943 r. w mieście doszło do potyczek ze stacjonującymi tutaj Niemcami. Wyzwolone w maju 1945 r. przez duński ruch oporu i wojska brytyjskie. Od 1966 r. Odense jest miastem uniwersyteckim.
Herb.
Herb Odense zawiera elementy odnoszące się do historii miasta. Centralną jego postacią jest król Danii św. Kanut w błękitnej zbroi i złotej koronie trzymający w prawej ręce błękitny sztandar ze złotą lilią, a w lewej dłoni złote jabłko królewskie, które wraz z koroną jest oznaką jego władzy monarszej. Lilia na sztandarze jest symbolem NMP. Pod postacią króla widnieje jeszcze jedna złota lilia, która jest symbolem św. Kanuta, a obecnie jest także używana, obok herbu, jako symbol Odense. Za postacią króla widnieją dwa główne kościoły miasta w kolorze czerwonym: NMP i św. Kanuta. W tym ostatnim król poniósł śmierć. Tło herbu białe.
Herb Odense znany jest z pieczęci miejskiej z 1460 r., a w obecnej postaci został oficjalnie zatwierdzony dopiero w 1938 r.
Zabytki i atrakcje.
Groby królewskie do 1807 znajdowały się w kościele franciszkanów, ale przed jego rozbiórką przeniesiono je do katedry.

</doc>
<doc id="82534" url="https://pl.wikipedia.org/wiki?curid=82534" title="Chryzostom (Papadopulos)">
Chryzostom (Papadopulos)

Chrisostomos Papadopulos (ur. 13 stycznia 1933 w Mitylenie, zm. 11 września 2004 na Morzu Egejskim) – grecki duchowny prawosławny, metropolita Kartaginy.
Życiorys.
Urodził się w Dafii na wyspie Lesbos jako Chrisostomos Papadopulos; ukończył teologię na Uniwersytecie w Atenach, następnie studiował w Instytucie Prawosławnym w Paryżu. W 1957 został wyświęcony na diakona, w 1959 na kapłana. Był kaznodzieją i starszym archimandrytą przy Świętym Synodzie Serres oraz egzarchą Patriarchatu Aleksandrii w Rosji. W 1976 wybrany na biskupa Nikopolis, kierował także pismem "Pandainos" oraz odpowiadał za pracę wydawniczą Patriarchatu Aleksandryjskiego. W latach 1990–1997 był arcybiskupem Zimbabwe, a od 1997 metropolitą Kartaginy (Tunezja) oraz przedstawicielem patriarchy Piotra VII w Atenach.
Autor wielu prac teologicznych, reprezentował patriarchę Piotra VII na wielu konferencjach naukowych. Zginął w katastrofie śmigłowca, lecącego na górę Athos, razem z patriarchą Piotrem oraz innymi duchownymi.

</doc>
<doc id="82539" url="https://pl.wikipedia.org/wiki?curid=82539" title="Drzewo genealogiczne Klaudiuszów Neronów">
Drzewo genealogiczne Klaudiuszów Neronów

Klaudiusze Neronowie ("Claudii Nero") gałąź rzymskiego rodu Klaudiuszy (zobacz: Drzewo genealogiczne Klaudiuszów) z której wywodzą się cesarze Tyberiusz, Klaudiusz i Kaligula. Stąd nazwa dynastii - julijsko-klaudyjska.

</doc>
<doc id="82544" url="https://pl.wikipedia.org/wiki?curid=82544" title="Syryjski Kościół Ortodoksyjny">
Syryjski Kościół Ortodoksyjny

Syryjski Kościół Ortodoksyjny – jeden z Kościołów Wschodu, wyznających w przeszłości monofizytyzm. Kościół wywodzi się z terenów dzisiejszych Syrii, Iraku i Libanu, ponadto działa wśród wiernych w Niemczech, Szwecji, Holandii, Stanach Zjednoczonych, Brazylii i Australii. Jego głową jest syryjski patriarcha Antiochii, rezydujący obecnie w Damaszku. Powstał na fali wywołanej uznaniem monofizytyzmu za herezję przez Kościół powszechny i jej wyklęciem na Soborze Chalcedońskim w 451, podobnie jak Koptyjski Kościół Ortodoksyjny i Apostolski Kościół Ormiański.
Kościół jakobicki uważa się za jedynego prawowitego spadkobiercę kościoła antiocheńskiego. Oficjalnie nazywa się Syryjskim Kościołem Ortodoksyjnym. Bywa nazywany „jakobickim”, ale nie używa tej nazwy, którą uważa wręcz za obraźliwą, ponieważ została nadana przez bizantyjskich przeciwników tego Kościoła i sugeruje, że nie jest to Kościół założony przez Apostołów. Zaprzecza także, jakoby jego nauka była monofizycka, wskazując na większe skomplikowanie chrystologii tego Kościoła, odmienne od radykalnego monofizytyzmu w wersji Eutychesa.
Historia.
Kościół jakobicki powstał w VI wieku w Syrii, głównie za sprawą biskupa Edessy Jakuba Baradeusza (aram. "burd'ono" – „w łachmanach”, od jego imienia pochodzi potoczna nazwa Kościoła) i za poparciem cesarzowej bizantyjskiej Teodory. Wędrując po Syrii w przebraniu żebraka, Jakub Baradeusz własnym wysiłkiem stworzył organizację Kościoła, konsekrując 27 biskupów i setki księży. Organizacja ta pozwoliła jakobitom przetrwać prześladowania ze strony władz bizantyjskich w VI i w VII wieku, najazd krzyżowców w XI wieku, masakrę dokonaną przez Tamerlana około 1400, ucisk osmański, masakrę 25 tysięcy Syryjczyków w południowej Turcji w latach 1895-1896, rzeź 90 tysięcy Syryjczyków w 1915 i wreszcie powstanie Kurdów w latach 1925-1926.
Kościół jakobicki miał spore sukcesy w działalności misyjnej wśród Arabów przed narodzinami islamu. Po arabskim podboju Syrii jakobici pozostawali w przyjaznych stosunkach z kalifami, niejednokrotnie pełniąc urzędy państwowe, a klasztory jakobickie były ośrodkami myśli filozoficznej. W nich tłumaczono na arabski i aramejski (syryjski, syriacki) dzieła myślicieli i uczonych greckich. Kościół jakobicki zasilali głównie ci Aramejczycy (Syryjczycy), którym nie odpowiadała dominacja patriarchów Konstantynopola nad cerkwią prawosławną w Syrii. Był to jeden z przejawów szerszego konfliktu między grecko- a aramejskojęzyczną częścią Syrii.
Z kościołem jakobickim związany jest jeden z odłamów chrześcijaństwa indyjskiego – Malankarski Kościół Ortodoksyjny. Od początku swego istnienia do czasów latynizacji w XVI wieku uznawał zwierzchnictwo patriarchy syryjskiego, zaś w XVII wieku część jego wiernych, porzuciwszy unię z Rzymem, powróciła pod jego władzę. Na przełomie XIX i XX wieku podejmowano próby uniezależnienia od Kościoła syryjskiego, co doprowadziło do rozłamu w 1912 roku i do ponownego zjednoczenia w 1958 roku. W 1975 roku dokonał się jednak ostateczny podział, przez co Kościół stał się samodzielny, a jego część nadal uznająca zwierzchnictwo patriarchy syryjskiego utworzyła Malankarski Syryjski Kościół Ortodoksyjny, będący integralną częścią Syryjskiego Kościoła Ortodoksyjnego.
Organizacja.
Patriarchat jakobicki mieścił się początkowo w Antiochii. W 518 cesarz Justynian wygnał monofizyckiego patriarchę Mor Seweriusza do Egiptu i od tej pory rezydencjami patriarchów były różne klasztory w Mezopotamii. Od XIII wieku patriarcha rezydował w klasztorze Deir Al Za'afaran koło Mardin w dzisiejszej Turcji. W 1933 patriarchat został przeniesiony do Syrii – do Homs, a w 1959 do Damaszku. Od 1293 tradycją kościoła jest, że patriarchowie noszą imię Ignacy, na pamiątkę świętego męczennika Ignacego Oświeciciela, drugiego patriarchy Antiochii (po świętym Piotrze Apostole). 
W szczytowym okresie swego rozwoju (XIV wiek) kościół jakobicki liczył 20 metropolii i 103 diecezje, sięgające na wschód do Afganistanu. Są również dowody istnienia skupisk wiernych tego kościoła w Turkiestanie i w Sinciangu. Charakterystyczną cechą hierarchii duchownej Kościoła jakobickiego był dualizm władzy – w zachodniej Syrii biskupi podlegali patriarsze, a na terenach Persji i dalej na wschód – mafrianowi (metropolicie z uprawnieniami patriarchy).
Wierni Kościoła jakobickiego, rozproszeni po całym świecie, są podzieleni na 17 diecezji "[dane z 1983]". Jest ich obecnie około 3,07 mln, z tego około 670 tysięcy mieszka na Bliskim Wschodzie (inne źródła podają 0,5 mln; dane z początku XX wieku są jeszcze inne: 60-80 tysięcy).
W Kościele jakobickim doniosłą rolę odgrywają klasztory, z których najbardziej znane są monastery świętego Mateusza koło Mosulu (Irak) i świętego Gabriela w Tur Abdin (Turcja), oba założone w IV wieku, świętego Ananiasza (Deir al Zaafaran) koło Mardin (Turcja), założony w VIII wieku, oraz świętego Marka w Jerozolimie (w którym podobno znajduje się pomieszczenie, w którym odbyła się Ostatnia Wieczerza). Biskupi kościoła jakobickiego są powoływani wyłącznie spośród zakonników.
Oba kościoły jakobickie – monofizycki i katolicki – używają obrządku syryjskiego z aramejskim jako językiem liturgicznym.
Stosunki z innymi Kościołami chrześcijańskimi.
Próby unii z Rzymem podejmowano w kościele jakobickim od XVII wieku. Na początku XVIII wieku biskup Aleppo wraz z grupą wiernych nawiązał unię z Rzymem. Od tego czasu istnieje unicki katolicki kościół jakobicki, którego patriarcha rezyduje w Bejrucie. W XIX wieku na terenie zachodniej Syrii katolicy-jakobici przeważali liczebnie nad monofizytami. Konwersja na tak wielką skalę była prawdopodobnie wywołana faktem, że katolicy mieszkający w Imperium Osmańskim korzystali z opieki Francji, co zapewniało im lepszą pozycję – więcej praw, niższe podatki.
W latach 1971 i 1984 kolejni patriarchowie syryjsko-prawosławni i papieże wydali wspólne deklaracje zawierające wspólne, jednolite stanowisko w sporze o naturę Chrystusa, który legł u podstaw oddzielenia się jakobitów od Kościoła Powszechnego. Deklaracje przyznają jednak, że różnice w nauce są jeszcze zbyt wielkie, by doszło do interkomunii między Kościołem jakobickim a katolickim. Oba Kościoły syryjskie zawarły ponadto porozumienie, w którym pozwolono wiernym obu Kościołów uczestniczyć w razie konieczności w liturgiach i przyjmować sakramenty.
Kościół włączył się w działalność Globalnego Forum Chrześcijańskiego.

</doc>
<doc id="82546" url="https://pl.wikipedia.org/wiki?curid=82546" title="Gerald Ford">
Gerald Ford

Gerald Rudolph Ford Jr., urodzony jako Leslie Lynch King Jr. (ur. 14 lipca 1913 w Omasze, zm. 26 grudnia 2006 w Rancho Mirage) – amerykański polityk, działacz Partii Republikańskiej, wieloletni członek Kongresu Stanów Zjednoczonych, 38. prezydent Stanów Zjednoczonych i 40. wiceprezydent. Ford był pierwszym amerykańskim wiceprezydentem nominowanym w wyniku zastosowania 25. poprawki do Konstytucji i jedynym jak dotąd sprawującym urząd zarówno wiceprezydenta, jak i prezydenta nie z wyboru, ale z nominacji. Przed objęciem prezydentury i wiceprezydentury przez 25 lat reprezentował stan Michigan w Izbie Reprezentantów.
Dzieciństwo i młodość.
Gerald Ford urodził się jako Leslie Lynch King Jr. 14 lipca 1913 roku w Omasze. Jego matką była Dorothy Gardner, która po rozwodzie z biologicznym ojcem przyszłego prezydenta, w 1915 roku wyszła za mąż za Geralda Forda Sr.. Ojczym nadał przyszłemu prezydentowi swoje imię i nazwisko – Gerald Rudolph Ford Jr.. Szkołę średnią ukończył w 1931 roku w Grand Rapids, a następnie wstąpił na University of Michigan w Ann Arbor. W latach 1935–1941 studiował prawo na Uniwersytecie Yale. W czasach studenckich był wyróżniającym się graczem futbolu amerykańskiego i miał propozycję przejścia na zawodowstwo.
Po uzyskaniu dyplomu rozpoczął praktykę adwokacką w Grand Rapids. W kwietniu 1942 został powołany na służby w Marynarce Wojennej i udał się na szkolenie do Annapolis. Wysłano go na front na południowym Pacyfiku, gdzie 18 grudnia 1944 roku otarł się o śmierć, gdy tajfun zaatakował flotę. Po zakończeniu II wojny światowej, miał stopień porucznika i zainteresował się polityką.
Kariera polityczna.
W 1948 roku skutecznie kandydował do Izby Reprezentantów, z ramienia Partii Republikańskiej. Jego okręg wyborczy tradycyjnie sprzyjał republikanom, dlatego z łatwością wygrywał kolejne wybory i zasiadał w izbie niższej do 1973 roku. Jego marzeniem było zostanie spikerem Izby, co nigdy się nie spełniło. Pełnił różne funkcje – m.in. był członkiem Komisji Wydatków i Republikańskiej Komisji Konferencyjnej. Jego obowiązkowość sprawiła, że frekwencja obecności na posiedzeniach przekraczała 90%.
W 1963 roku prezydent Lyndon B. Johnson mianował Forda członkiem komisji Warrena, która miała ustalić sprawców zamachu na Kennedy’ego. Dwa lata później Ford, wspólnie z Johnem Stilesem, wydał książkę o Lee Oswaldzie zatytułowaną „Portret zamachowca” (Portrait of the Assasin). Także w 1965 roku Ford został mianowany liderem mniejszości w Izbie Reprezentantów.
Gdy w 1973 roku wiceprezydent Spiro T. Agnew został oskarżony o łapownictwo i ustąpił z urzędu, Richard Nixon musiał powołać jego następcę. Rozważał wówczas kandydatury Nelsona Rockefellera, Ronalda Reagana i Johna Conally’ego. Jednak jego doradcy i bossowie partyjni stwierdzili, że jedynie Ford ma szanse na uzyskanie aprobaty Kongresu. W wyniku tego Nixon powołał go na urząd drugiej osoby w państwie 12 października 1973 roku. Ford został zaprzysiężony 6 grudnia. Kiedy w wyniku afery Watergate Richard Nixon sam musiał ustąpić z urzędu, 9 sierpnia 1974 roku, Ford został jego następcą.
Prezydentura.
W nowym gabinecie, prezydent utrzymał Henry’ego Kissingera na stanowisku sekretarza stanu oraz Alexandra Haiga jako szefa personelu Białego Domu. Na stanowisko wiceprezydenta powołał Nelsona Rockefellera, czemu niechętni byli zarówno konserwatyści, jak i liberałowie. Ponieważ jego osoba nie budziła zaufania w Kongresie, dopiero 19 grudnia 1974 udało się uzyskać poparcie i go zaprzysiężyć.
Jedną z pierwszych inicjatyw Forda było ogłoszenie nadzwyczajnego aktu łaski wobec Richarda Nixona 8 września 1974 roku. Spowodowało to masowe protesty w społeczeństwie amerykańskim. Wskaźnik poparcia dla prezydenta, publikowany przez Instytut Gallupa, spadł o 21%. Panowało bowiem przekonanie, że Nixon porozumiał się z Fordem, że ustąpi z urzędu w zamian za amnestię. W październiku prezydent stawił się w Izbie Reprezentantów, na wezwanie Podkomisji Sprawiedliwości Kryminalnej, gdzie zapewnił, że żadnej umowy z Nixonem nie zawierał. Ponadto zalecił wypłacenie swojemu poprzednikowi 850 tysięcy dolarów kosztu przejścia na emeryturę, jednak wobec protestów, Kongres obniżył tę kwotę do 200 tysięcy.
Gdy prezydent objął swój urząd, sytuacja gospodarcza w Stanach Zjednoczonych była zła – kilkunastoprocentowa inflacja, rosnące bezrobocie i upadający przemysł. Ponadto wartość akcji na giełdach spadała. Ponieważ Ford uważał wysoki wskaźnik inflacji za największy problem, wprowadził górną granicę wydatków federalnych (300 miliardów) i podwyższył podatki od korporacji (o 5 miliardów). Program ten, ogłoszony 8 października 1974 był zwany „Walcz z inflacją teraz” ("Whip Inflation Now"). Zdominowany przez demokratów Kongres, odrzucił jednak propozycję podwyżki podatków.
Drugim problemem wewnętrznym był kryzys energetyczny. USA importowało ropę naftową z zagranicy, gdyż było to tańsze i oszczędzało narodowe zasoby. Jednakże kraje OPEC podniosły ceny, przez co sprowadzanie jej stało się mniej opłacalne. Z tego powodu, w lutym 1975 roku Ford zadeklarował opodatkowanie każdej importowanej baryłki, kwotą 3 dolarów. Dodatkowo prezydent powołał Energy Independence Authority, z budżetem 100 miliardów dolarów, mającą dopilnować samowystarczalności energetycznej. Większość działań prezydenta była deprecjonowana przez Kongres.
Dodatkowym elementem recesji gospodarczej była wizja bankructwa Nowego Jorku. Deficyt budżetowy miasta wynosił 120 milionów dolarów, a na spłacenie zobowiązań i funkcjonowanie potrzebował 750 milionów. Banki odmówiły udzielenia pożyczki, więc burmistrz Abraham Beame zwrócił się do prezydenta. Ponieważ Nowym Jorkiem zarządzali demokraci, Ford także nie zgodził się na pomoc federalną. Władze miasta podwyższyły podatki i wypuściły dużą ilość obligacji komunalnych. Dzięki wpływom nowojorczyka Nelsona Rockefellera i sekretarza skarbu Williama Simona, pod koniec listopada 1975 roku, Ford zgodził się na udzielenie miastu pożyczki w wysokości 2,3 miliarda dolarów.
Działania Forda przyniosły pewien efekt, gdyż w 1976 roku inflacja spadła, choć bezrobocie nadal utrzymywało się na wysokim poziomie. Przed wyborami prezydenckimi zaproponował zmniejszenie wydatków społecznych, kosztem zbrojeniowych, ograniczenie zasiłków dla bezrobotnych i odrzucenie systemu powszechnych ubezpieczeń zdrowotnych.
W 1975 roku dokonał kilku zmian w gabinecie: nowym sekretarzem obrony został Donald Rumsfeld, w miejsce Jamesa Schlesingera, natomiast nowym doradcą ds. bezpieczeństwa narodowego mianowano generała Brenta Scowcrofta. Dodatkowo szefem CIA został dotychczasowy szef misji łącznikowej w Chinach – George H.W. Bush.
W dziedzinie polityki zagranicznej prezydent planował kontynuowanie polityki odprężenia w relacjach ze Związkiem Radzieckim. W 1974 roku minister spraw zagranicznych ZSRR Andriej Gromyko wizytował w Waszyngtonie, a sekretarz stanu USA, Henry Kissinger – w Moskwie. W dniach 23–24 listopada tego roku we Władywostoku, doszło do spotkania Forda z I sekretarzem KPZR Leonidem Breżniewem. Spotkanie dotyczyło redukcji zbrojeń i podpisania ewentualnej kontynuacji układu SALT I. W celu ograniczenia wyścigu zbrojeniowego, ustalono pułap maksymalnej liczby nosicieli głowic atomowych na 3000 i rakiet wielogłowicowych na 1320.
Udział Stanów Zjednoczonych w wojnie wietnamskiej dobiegł końca, jednak w kwietniu Ford zawnioskował o wyasygnowanie 720 milionów dolarów na pomoc militarną i 250 milionów – na pomoc gospodarczo-humanitarną. Wietnam Południowy upadł 30 kwietnia, jeszcze zanim Kongres zdołał rozpatrzyć wniosek Forda. Równolegle w Kambodży doszli do władzy Czerwoni Khmerzy. 12 maja nowe władze zatrzymały okręt amerykański „Mayaguez”, który naruszył wody terytorialne Kambodży, w wyniku czego Ford zadeklarował wysłanie wojsk w celu odbicia załogi. Personel statku został zwolniony, jednak mimo to samoloty amerykańskie zbombardowały terytorium Kambodży, a marines wkroczyli na wyspę, gdzie rzekomo znajdowała się załoga statku. Prasa i władza ustawodawcza atakowała zwierzchnika sił zbrojnych za tę interwencję, jednak opinia publiczna odniosła się do tego bardziej przychylnie.
Latem 1975 roku udał się w podróż do Europy, gdzie wizytował w Polsce, Rumunii i Jugosławii, odlatując potem do Helsinek, gdzie podpisał akt końcowy Konferencji Bezpieczeństwa i Współpracy w Europie. Dokument ten zawierał uzgodnienia takie jak: nienaruszalność granic w Europie, utrzymanie terytorialnego statusu quo, wzmocnienie bezpieczeństwa, a także zapewnienie państw socjalistycznych o rozszerzeniu praw człowieka. Pół roku później Ford udał się do Chińskiej Republiki Ludowej, w ramach kontynuacji nixonowskiego otwarcia na Daleki Wschód. Ford utrzymał kontakty z władzami w Pekinie, jednocześnie popierając Republikę Chińską w dążeniu do niepodległości.
W kwestii rozwiązania konfliktu na Bliskim Wschodzie, Ford oddał pole od działania Henry’emu Kissingerowi i jego „dyplomacji częściowych kroków”. Prezydent skłaniał się do uznania Organizacji Wyzwolenia Palestyny za stronę. Początkowe rozmowy zakończyły się fiaskiem, dlatego też na początku czerwca 1975 roku w Salzburgu doszło do spotkania Forda z prezydentem Egiptu Anwarem as-Sadatem. Przed wylotem do Austrii prezydent otrzymał petycję z podpisami 76 senatorów, apelujących o umiar w ustępstwach wobec Egiptu. Na spotkaniu z Sadatem, Ford przyjął proegipską postawę, deklarując pomoc gospodarczą. W trakcie kampanii prezydenckiej w 1976 roku prezydent zaznaczył, że rząd amerykański nie chce narzucać konkretnego rozwiązania konfliktu bliskowschodniego, ani wywierać presji na Izrael w kwestii ustępstw wobec krajów arabskich.
W listopadzie 1975 roku Angola przestała być kolonią Portugalii, co postanowiły wykorzystać Stany Zjednoczone. Centralna Agencja Wywiadowcza dokonała tajnej operacji, mającej na celu utworzeniu w Angoli proamerykańskiego rządu. Plan ten zakończył się jednak niepowodzeniem. Ponadto CIA brało udział w obaleniu i zamordowaniu prezydenta Chile, Salvadora Allende, a także zwalczała ruch antywojenny w USA. Takie działanie było niezgodne ze statutem wywiadu, który nie może przeprowadzać akcji na terenie USA. Wobec tych naruszeń, utworzono Senacką Komisję ds. Wywiadu, której zadaniem było kontrola i nadzór nad CIA.
W 1976 roku odbywały się wybory prezydenckie, w których Ford postanowił ubiegać się o reelekcję. W Partii Republikańskiej, wyzwanie rzucił mu Ronald Reagan, zniesmaczony jego polityką. Ponieważ Reagan chciał nominacji wiceprezydenckiej dla liberała Richarda Schweikera, konserwatywne skrzydło odsunęło się od niego. W wyniku tego, na konwencji partii w Kansas City w sierpniu 1976, nominację uzyskał Ford. Jego rywalem z Partii Demokratycznej został Jimmy Carter, wraz z Walterem Mondale’em. W głosowaniu powszechnym Carter uzyskał 51%, wobec 48% dla Forda. W Kolegium Elektorów demokrata otrzymał 297 głosów, a republikanin – 240. W wyniku tego nowym prezydentem został Carter, którego zaprzysiężono 20 stycznia 1977 roku.
Emerytura i śmierć.
Po opuszczeniu Białego Domu przeniósł się do południowej Kalifornii. Skupił się na pisaniu pamiętników i książek oraz na wykładaniu. W 1982 roku otwarto Bibliotekę Prezydencką Forda w Ann Arbor. W czasach prezydentur Cartera i Reagana, Ford kilkakrotnie służył radą swoim następcom. Zmarł 26 grudnia 2006 roku w Rancho Mirage. 2 stycznia 2007 odbył się państwowy pogrzeb i nabożeństwa żałobne w Katedrze Narodowej w Waszyngtonie, gdzie po nabożeństwie Ford został pochowany w swoim Muzeum Prezydenckim w Grand Rapids w stanie Michigan, i w tym dniu obowiązywała żałoba narodowa w Stanach Zjednoczonych.
Życie prywatne.
Gerald Ford poślubił rozwódkę, Elizabeth Bloomer 15 października 1948 roku. Para miała trzech synów i jedną córkę. Ford należał do Kościoła episkopalnego.
Odznaczenia i honory.
W 2018 filmie "Vice" w reżyserii Adama McKaya w postać Forda wcielił się Bill Camp.

</doc>
<doc id="82547" url="https://pl.wikipedia.org/wiki?curid=82547" title="Ostrów Mazowiecka">
Ostrów Mazowiecka

Ostrów Mazowiecka – miasto w województwie mazowieckim, siedziba powiatu ostrowskiego oraz gminy wiejskiej Ostrów Mazowiecka. Do 7 grudnia 1926 miasto nosiło nazwę "Ostrów".
Ostrów była miastem królewskim Korony Królestwa Polskiego w województwie mazowieckim. Miejsce obrad sejmików ziemskich ziemi nurskiej w latach 1641–1647. W latach 1975–1998 miasto administracyjnie należało do województwa ostrołęckiego.
Według danych z 30 czerwca 2016 roku miasto liczyło 22 741 mieszkańców.
Położenie.
Miasto leży w północno-wschodniej części województwa mazowieckiego, na skrzyżowaniu drogi krajowej nr 8, która w przyszłości stanie się częścią trasy ekspresowej Via Baltica, oraz kilku dróg lokalnych. Położona jest w ważnym węźle dróg o znaczeniu międzynarodowym, krajowym i regionalnym, ponieważ leży na szlaku handlowym w kierunku przejścia granicznego Ogrodniki. Węzeł ten tworzą drogi przynależne do krajowego, wojewódzkiego i powiatowego układu komunikacyjnego.
Struktura powierzchni.
Według danych z roku 2002 Ostrów Mazowiecka ma obszar 22,09 km², w tym:
Miasto stanowi 1,8% powierzchni powiatu. W strukturze obszarowej powierzchni miasta liczącej 2209 ha, wyróżniamy:
Historia.
Okręg grodowy.
Podczas gdy Mazowszanie zakładali znaczne grody na wschodnich rubieżach swojego terytorium, prosperujące Klukowicze, Brześć nad Bugiem etc., Ostrowi jeszcze nie było; założono ją późno – w wieku XIV i było to na tzw. "surowym korzeniu", a nie w miejscu wcześniejszego osadnictwa Ten stan to wynik położenia okolic Ostrowi na "„płonącym pograniczu”", w obszarze wieleset lat penetrowanym, rabowanym przez Jaćwingów i Litwinów, którzy to wielokrotnie pustoszyli północ i wschód Mazowsza.
Za panowania Ziemowita III, w 1377 na zjeździe możnych mazowieckich w Sochaczewie, powołano do istnienia kasztelanię ostrowską – została częścią nowo tworzonej ziemi nurskiej.
Obszar tej ziemi ustalono na ok. 3500 km², a jej terytorium oddano w zarząd trzem "Komesom grodowym":
Ustalenia z Sochaczewa, są pierwszym dokumentem kodyfikującym prawa dla księstwa mazowieckiego, w tym ustalające podział administracyjny kraju na kasztelanie.
Dzięki opiece pana ziemi nurskiej Janusza Starszego Ostrów ("jeszcze wtedy wieś") rozwijała się szybko stając się na tle ówczesnego wschodniego Mazowsza znaczącą osadą. W takich warunkach Książę wybrał leżącą blisko centrum Ziemi nurskiej i komunikacyjnej arterii Bugu, Ostrów na siedzibę "Komesa". Kasztelan na grodzie w Ostrowi kierował administracją gospodarczą (ściąganiem danin/podatków), obroną, pełnił funkcje sądownicze na podległym sobie terenie; podlegali mu też: chorąży, wojski, sędzia grodowy, włodarz.
Miasto.
Prawa miejskie oparte o wzór chełmiński nadał w 1434 r. Bolesław IV. Jednocześnie zwolnił on nowo kreowanych mieszczan z podatków na 12 lat. Książęta posiadali w Ostrowi dwór-rezydencję użytkowali go kolejno Janusz I i Bolesław IV. Od roku 1461 pojawiła się w Ostrowi szkoła realizująca program "Trivium".
W 1514 r. od Anny mazowieckiej miasto otrzymało przywilej na 4 jarmarki rocznie i 1 targ tygodniowo. Dzięki korzystnemu położeniu przy szlakach handlowych, mądrej polityce książęcej, zabezpieczeniu od najazdów litewskich w latach 20. XVI stulecia, miasto osiągnęło liczbę 3000 mieszkańców. Po licznych wojnach ponownie taką liczbę mieszkańców Ostrów posiadała dopiero w schyłku I połowy XIX stulecia. Dla porównania, w 1510 r. stołeczna Warszawa ze wszystkimi przedmieściami wraz z Pragą była zamieszkana przez ok. 4700 osób, więc w podobnym czasie ludność miasta Ostrowi równa była 64% populacji stolicy państwa mazowieckiego.
Rok 1526 to inkorporacja kasztelanii ostrowskiej do Królestwa Polskiego. W XVI–XVIII wieku starostwo grodowe, zniszczone w XVII wieku, w tym okresie osiedlają się tu pierwsi Żydzi.
W czasach zaboru rosyjskiego mieszkańcy miasta i okolic brali udział we wszystkich powstaniach narodowych, często płacąc za to wysoką cenę, np. zsyłki na Sybir. Od 1867 siedziba powiatu, pod koniec XIX wieku miasto przeżywało ożywienie gospodarcze.
W 1926 r. zatwierdzono obecną nazwę miasta – Ostrów Mazowiecka. W 1929 miasto liczyło 14 669 mieszkańców. Było tu gimnazjum i szkoła zawodowa. W mieście istniał kościół katolicki i synagoga. Działały: Zjednoczenie Kulturalno-Oświatowe „Sokół”, Towarzystwo Uniwersytetu Robotniczego „TUR”, Stowarzyszenie Żydowskie „Oświata” oraz trzy związki i cechy.
W czasie okupacji niemieckiej w mieście i okolicy dokonano licznych zbrodni. W Grądach i Komorowie powstały obozy dla jeńców radzieckich. Miasto zostało zniszczone w 60% w trakcie II wojny światowej.
Niedaleko torów przebiegała granica między Generalnym Gubernatorstwem, a radziecką strefą okupacyjną. Od strony niemieckiej stały trzymetrowe słupy, a między nimi był rozciągnięty drut kolczasty, potem był pas neutralny ok. 40 m zawsze świeżo zbronowanej ziemi, od strony radzieckiej jeden na drugim leżały zwały drutu kolczastego. Polacy przechodzili na sowiecką stronę po żywność, a do Generalnego Gubernatorstwa po naftę, mydło, sól, sacharynę i inne artykuły. Po napaści Niemiec na Związek Radziecki, granica została utrzymana.
Po 1945 r. nastąpił rozwój przemysłu, od 1963 działała filia Warszawskich Zakładów Telewizyjnych, od 1974 zakłady mechaniczne i kombinat mleczarski, od 1976 fabryka mebli. W 1975 r., w wyniku zmian administracyjnych, Ostrów przestała być siedzibą powiatu, w 1999 została nią ponownie.
Lista burmistrzów Ostrowi Mazowieckiej.
III Rzeczpospolita
Demografia.
Według Powszechnego Spisu Ludności z 1921 roku miasto zamieszkiwało 13 425 osób, 6551 było wyznania rzymskokatolickiego, 39 prawosławnego, 10 ewangelickiego, 6812 mojżeszowego i 13 bezwyznaniowców. Jednocześnie 7991 mieszkańców zadeklarowało polską przynależność narodową, 3398 żydowską, 27 rosyjską, 6 rusińską, 1 awarską, 1 francuską a 1 łotewska. Było tu 1238 budynków mieszkalnych.
Dane z 30 czerwca 2004:
Podział liczbowy mieszkańców miasta, w odniesieniu do zabudowy przez nich zamieszkiwanej wygląda następująco:
Piramida wieku mieszkańców Ostrowi Mazowieckiej w 2014 roku.
Architektura.
Zabytki.
Lista zabytków chronionych prawem (rejestrowanych) w mieście:
Gospodarka.
W mieście rozwinięty jest przemysł drzewny, elektroniczny, maszynowy i spożywczy.
Znajduje się tu kilka dużych podmiotów gospodarczych: fabryka mebli „Forte”, zakłady „Zurad” produkujące urządzenia radiolokacyjne, fabryka koncentratów spożywczych „Krüger”, mleczarnia „Ostrowia”, zakłady tworzyw sztucznych „Alpa”, firma „Schneider” zajmująca się techniką samochodową i kontenerową, firma „Natur Produkt Zdrowit” produkująca kosmetyki i farmaceutyki, firma „ROLSTAL” produkująca konstrukcje stalowe, „Genderka” – producent styropianu, „Prefabet” – producent betonu oraz „Emma” i „Miwex” – firmy spożywcze.
Oświata.
Szkoły ponadgimnazjalne.
Do końca XX wieku w mieście funkcjonowało tylko jedno Liceum ogólnokształcące, jednak zapotrzebowanie na taki profil szkoły skłoniło dyrekcje zespołów szkół do wprowadzenia profili ogólnych do placówek i nazwanie ich liceami.
Kultura.
Działalność kulturalną od 1973 r. prowadzi Miejski Dom Kultury, patronujący kilkunastu klubom i zespołom tanecznym, muzycznym, teatralnym i plastycznym. MDK jest także organizatorem spektakli teatralnych, koncertów estradowych, wystaw oraz kieruje kinem „Ostrovia”.
Ważnym ośrodkiem dbającym o kulturę w mieście jest również Muzeum – Dom Rodziny Pileckich. Misją Muzeum jest przywracanie pamięci o dziele życia rtm. Witolda Pileckiego, jego żony Marii – rodowitej ostrowianki oraz upamiętnienie rodziny Pileckich i jej zasług dla Polski. Ponadto zadaniem muzeum jest sprawowanie opieki nad dobrami kultury lokalnej i regionalnej, integrowanie społeczności wokół wartości historycznych oraz dokumentowanie i pielęgnowanie dorobku i dziedzictwa lokalnego. Dom Rodziny Pileckich to pierwsza placówka muzealna w Ostrowi Mazowieckiej, utworzona staraniem miejscowego samorządu przy współpracy z Ministerstwem Kultury i Dziedzictwa Narodowego. Oficjalne otwarcie muzeum nastąpiło 2 listopada 2022.
W Ostrowi Mazowieckiej funkcjonuje też prywatne Muzeum Garnizonu i Ziemi Ostrowskiej w Ostrowi Mazowieckiej założone 2013 r. z inicjatywy Państwa Marzeny i Zbigniewa Banaszków. Muzeum mieści się w odrestaurowanym spichlerzu, wybudowanym w 1941 r. przez Niemców na potrzeby zaopatrzenia frontu wschodniego. Muzeum eksponuje pamiątki dotyczące Kresów Wschodnich i Szkoły Podchorążych Piechoty w Komorowie oraz jednostek wojskowych stacjonujących w Ostrowi Mazowieckiej i okolicy, od wieku XIX do czasów współczesnych. Posiada także ekspozycję dotyczącą rtm. Witolda Pileckiego i obrony Grodna w 1939 r.
Niezależną, społeczną inicjatywą jest Scena Kotłownia. Prezentowane są na niej amatorskie i profesjonalne spektakle teatralne, z udziałem znanych artystów z całej Polski. Szczególnie aktywna jest grupa teatralna, skupiająca miejską młodzież. Scena Kotłownia ma stały repertuar i oferuje spektakle teatralne, kabarety, recitale, koncerty, spotkania z poezją i inne. Działają tu również zespoły muzyczne Newton i Grass Dillers. Scenę Kotłownia oraz Społeczną Szkołę Muzyczną I Stopnia w Ostrowi Mazowieckiej powołało do życia Ostrowskie Towarzystwo Inicjatyw Kulturalno-Oświatowych OTIKO.
Miejska Biblioteka Publiczna posiadała w 2007 roku 92 783 woluminy oraz 5761 zarejestrowanych czytelników. W roku 2007 wypożyczono 100 465 książek, a z zasobów czytelni skorzystano 37 562 razy.
Sport i rekreacja.
Mieszkańcy miasta i władze lokalne przyszłość miasta wiążą z rozwojem sportu i turystyki. Dlatego w ostatnich latach znaczną część budżetu wydatkowano na budowę i modernizację infrastruktury sportowej.
Podstawową instytucją prowadzącą na terenie miasta działalność sportowo-rekreacyjną jest Miejski Ośrodek Sportu i Rekreacji, mający swoją siedzibę w nowoczesnym Wielofunkcyjnym Pawilonie Sportowym przy ul. Warchalskiego 3, a od września 2009 również w nowoczesnym Centrum Kultury i Rekreacji „Za stawem” przy ul. Trębickiego 10. Miejski Ośrodek Sportu i Rekreacji administruje szeregiem obiektów sportowych. Są wśród nich: dwa wielofunkcyjne pawilony sportowe, basen kryty, kręgielnia, korty tenisowe, Ogródek Jordanowski, stadion sportowy oraz boisko wielofunkcyjne OMEGA, które w okresie zimowym zmienia się w kryte lodowisko.
Z MOSiR-em współpracują takie kluby jak: Ludowy Klub Sportowy „Ostrowianka”, Ostrowski Klub Karate Kyokushin, Academia Gorila Ostrów Mazowiecka, Uczniowski Klub Sportowy „Neptun” Ostrów Mazowiecka, eMAZet FightClub, UOLKA Uczniowski Ostrowski Ludowy Klub Atletyczny, Wędkarski Ostrowski Klub Spławikowy Wodnik, Klub sportowy PUKS Orka Ostrów Mazowiecka (pływacki uczniowski klub sportowy Orka), Ostrowski Klub Koszykówki „Sokół”, Klub Sportowy „Ostrovia” Ostrów Maz., Pszczyńska Szkoła Sztuk Walki.
Media.
Prasę lokalną reprezentują TV Ostrów (dawniej Telewizja aMazing Ostrów Mazowiecka, Teletop Ostrów), Tygodnik Ostrołęcki (wydanie ostrowskie) oraz ostrowmaz.pl (bezpłatny biuletyn informacyjny Urzędu Miasta). Dawniej ukazywały się również bezpłatne dwutygodniki Extra TV Ostrów Mazowiecka (od czerwca 2014 roku do czerwca 2017 roku) oraz Rozmaitości.
Miasto w Internecie, oprócz oficjalnej strony Urzędu Miasta, reprezentuje Ostrowski Portal Internetowy, stworzony i prowadzony przez młodych ludzi. Ostrowski Portal Internetowy jest portalem społeczności, gdzie można znaleźć najświeższe informacje z terenu miasta, jak i powiatu ostrowskiego. Istnieje również serwis internetowy informator miasta i powiatu ostrowskiego www.ostrowmaz24.pl, w którym można przeczytać o bieżących wydarzeniach.
Miejska telewizja kablowa powstała na początku lat 90. i jako trzecia w kraju otrzymała koncesję na nadawanie programu lokalnego. Przez lata była spółką miejską, później należała do grupy Multimedia Polska S.A., a obecnie nadaje na podstawie własnej koncesji i działa pod nazwą TV Ostrów (wcześniej jako Telewizja aMazing Ostrów Mazowiecka i Teletop Ostrów). Program nadawany jest w ramach pasma telewizji Multimedia w Ostrowi Mazowieckiej oraz Wyszkowie. Telewizja ma również swój portal internetowy.
Turystyka.
Ostrów Mazowiecka to leżące wśród lasów Puszczy Białej przy trasie turystycznej na Mazury atrakcyjne miasto o bogatej historii, tradycji i niepowtarzalnym charakterze. Odwiedzający miasto natrafiają na liczne ślady przeszłości, czego wyraz znaleźć można w zabytkach i miejscach pamięci.
Trasa rowerowa im. Wojciecha Bogumiła Jastrzębowskiego.
7 października 2005 r. odbyło się uroczyste otwarcie trasy rowerowej im. Wojciecha Bogumiła Jastrzębowskiego, powstałej dzięki współpracy Gminy Ostrów Mazowiecka, Miasta i Gminy Brok, Miasta Ostrów Mazowiecka oraz nadleśnictwa Ostrów Mazowiecka.
Rozpoczyna się ona przy stawie miejskim w Ostrowi Mazowieckiej, dalej prowadzi wzdłuż ulicy Warszawskiej, przy kapliczce upamiętniającej ostrowskich powstańców styczniowych i skręca w ulicę 63 Roku. Jadąc ul. 63 Roku wyjeżdżamy z Ostrowi i dojeżdżamy do Starej Grabownicy. Przy wyjeździe ze Starej Grabownicy usytuowane jest miejsce postoju wyposażone w stół, ławki, kosze na śmieci i tablice informacyjne. Dalej trasa prowadzi przez las do Nowej Grabownicy, przy wyjeździe ze wsi przejeżdżamy koło Leśniczówki Antonowo. Dalej jedziemy przez sosnowe lasy będące pozostałością po prastarej Puszczy Białej. Jadąc oznaczoną trasą docieramy do kolejnego miejsca postoju, usytuowanego przy skrzyżowaniu naszej ścieżki rowerowej z „Drogą Antonowską”. W okolicy Łysych Gór znajduje się kolejne miejsce postoju. Dalej trasa prowadzi wśród pól w okolice ruin Zamku Biskupów Płockich w Broku, kończąc swój bieg na brokowskiej nadbużańskiej plaży. Przy wyjeździe na drogę wojewódzką z Małkini do Broku należy zachować szczególną ostrożność.
Lądowisko.
Około 10 km na północny zachód od miasta znajduje się lądowisko Ostrów Mazowiecka-Grądy.
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:
Współpraca międzynarodowa.
Miasta i gminy partnerskie:

</doc>
<doc id="82556" url="https://pl.wikipedia.org/wiki?curid=82556" title="Tomasz Łubieński (literat)">
Tomasz Łubieński (literat)

Tomasz Konstanty Łubieński, ps. "Borygo Jańczak", "KT", "Stanisław Jańczak", "T.F.", "TK" (ur. 18 kwietnia 1938 w Warszawie) – polski prozaik, dramaturg, eseista i tłumacz literatury pięknej, redaktor naczelny miesięcznika „Nowe Książki”, taternik i alpinista.
Życiorys.
Syn Konstantego Łubieńskiego (1910–1977) i Marii z domu Bogatyńskiej (1910–2001). Podczas II wojny światowej przebywał wraz z rodziną pod Dębicą. Ukończył Liceum Ogólnokształcące Towarzystwa Przyjaciół Dzieci nr 1 im. Bolesława Limanowskiego w Warszawie.
Debiutował w 1955 poezją w „Dziś i Jutro”. Studiował następnie historię i filologię polską (dyplom w 1960) na Uniwersytecie Warszawskim. W czasie studiów publikował w „Twórczości” (1958–1961) i „Współczesności” (1959 i w latach 1962–1965). W 1961 mieszkał przez rok we Francji. Po powrocie do Polski publikował na łamach miesięcznika „Polska” (do 1971). Od 1971 do 1981 pracował w tygodniku „Kultura”. Od 1979 publikował w czasopiśmie „Res Publica” (którego był współzałożycielem), wychodzącym najpierw poza cenzurą w II obiegu wydawniczym (1979–1981), a po przerwie od 1987 oficjalnie. W latach 80. XX w. publikował także w czasopismach emigracyjnych „Aneks” i „Zeszyty Literackie”. 23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. Od 1989 do 1992 był członkiem redakcji „Tygodnika Solidarność” oraz działaczem „Stowarzyszenia „Wspólnota Polska”. W sezonie 1995/1996 był konsultantem literackim warszawskiego „Teatru na Woli”. Od 1996 pracuje w zespole redakcyjnym miesięcznika „Teatr”. W latach 1998–2019 był redaktorem naczelnym „Nowych Książek”.
Od 2001 wraz z Kazimierą Szczuką i Witoldem Beresiem, a następnie z Kingą Dunin i Pawłem Duninem-Wąsowiczem prowadził w Programie Pierwszym Telewizji Polskiej magazyn kulturalny „Dobre książki”.
Został członkiem jury Nagrody Historycznej im. Kazimierza Moczarskiego.
Członek Związku Literatów Polskich (1972–1983), Stowarzyszenia Pisarzy Polskich (od 1989, współzałożyciel Stowarzyszenia i Prezes Oddziału Warszawskiego w latach 1989–1996), Polskiego PEN Clubu (od 1979).
Odznaczenia i nagrody.
W 2005 otrzymał nagrodę literacką im. Władysława Reymonta.
W 2006 prezydent Lech Kaczyński odznaczył go Krzyżem Komandorskim Orderu Odrodzenia Polski.
W 2016 nie przyjął nadanego mu przez ministra Piotra Glińskiego Srebrnego Medalu Zasłużony Kulturze Gloria Artis (zob. Osoby, które odmówiły przyjęcia lub zwróciły ordery i odznaczenia w III Rzeczypospolitej.
Taternictwo i alpinizm.
Taternictwo uprawiał najbardziej aktywnie w latach 1955–1961, zarówno w lecie jak i w zimie, członkiem Klubu Wysokogórskiego został w 1957. W lecie 1958 wspinał się w Kaukazie, w 1961 w Alpach Delfinatu. Jego niektóre drobniejsze utwory nawiązują do taternictwa i wspinaczki (np. Ćwiczenia, 1962, zob. listę twórczości). Pisywał też recenzje i wspomnienia o taternikach, np. o zmarłym w 1962 r. Janie Długoszu.
Życie prywatne.
Ma dwóch synów: Macieja (dziennikarza) i Stanisława (publicystę).
Twórczość.
Proza, opowiadania, eseistyka, poezja
Sztuki teatralne
Inne

</doc>
<doc id="82557" url="https://pl.wikipedia.org/wiki?curid=82557" title="Maciej Próchnicki">
Maciej Próchnicki

Maciej Stanisław Próchnicki (ur. 15 maja 1961 w Gdańsku, zm. 27 sierpnia 2004, okolice Gniewu) – polski muzyk rockowy, perkusista.
Życiorys.
Od 1993 był perkusistą zespołu Golden Life. Zginął w wypadku samochodowym, jadąc z Zakopanego do Gdyni na próbę przed koncertem finałowym Lata z Radiem. 
Został pochowany na cmentarzu komunalnym w Sopocie (kwatera F1-4-11).

</doc>
<doc id="82559" url="https://pl.wikipedia.org/wiki?curid=82559" title="Fierd">
Fierd

Fierd, fiard, fjärd (od ) – wąska zatoka morska powstała przez zalanie doliny lodowcowej na obszarze nizinnym.
Mają podobną genezę jak fiordy, różnią się jednak od nich mniejszą głębokością, długością oraz mniej pionowymi zboczami. Fierdy występują powszechnie u wybrzeży Danii i Niemiec (w rejonie Szlezwik-Holsztynu). Występują także w Szwecji, Finlandii i Rosji.

</doc>
<doc id="82560" url="https://pl.wikipedia.org/wiki?curid=82560" title="Chrześcijanie">
Chrześcijanie



</doc>
<doc id="82563" url="https://pl.wikipedia.org/wiki?curid=82563" title="Günter Rexrodt">
Günter Rexrodt

Günter Rexrodt (ur. 12 września 1941 w Berlinie, zm. 19 sierpnia 2004 tamże) – niemiecki polityk, działacz Wolnej Partii Demokratycznej (FDP), poseł do Bundestagu, w latach 1993–1998 minister gospodarki.
Życiorys.
Był synem polityka Wilhelma Rexrodta, działacza Niemieckiej Partii Demokratycznej. W 1960 zdał egzamin maturalny w Arnstadt, po czym studiował zarządzanie przedsiębiorstwem na Wolnym Uniwersytecie Berlińskim. Doktoryzował się w 1971. W latach 1969–1979 pracował w berlińskiej izbie przemysłowo-handlowej.
Od 1980 działał w Wolnej Partii Demokratycznej, był wiceprzewodniczącym partii w Berlinie (1983–1987, 1989–1994), przewodniczącym regionalnych struktur FDP (1994–1995, 2000–2004), członkiem zarządu federalnego (1990–2004) i członkiem prezydium partii (1993–2004).
W latach 1979–1989 wchodził w skład władz miejskich Berlina. Pracował w departamencie gospodarki, w latach 1982–1985 pełnił funkcję sekretarza stanu, a od 1985 do 1989 był senatorem ds. finansów w Senacie pod kierownictwem nadburmistrza Eberharda Diepgena. W latach 1989–1991 zatrudniony na dyrektorskich stanowiskach w Citibanku. Następnie do 1993 wchodził w skład zarządu Urzędu Powierniczego, agencji ds. prywatyzacji w byłej NRD.
21 stycznia 1993 został mianowany ministrem gospodarki w czwartym gabinecie Helmuta Kohla, zastąpił na tym stanowisku Jürgena Möllemanna. Stanowisko to zajmował również w piątym rządzie tegoż kanclerza do 27 października 1998.
W międzyczasie w 1994 uzyskał mandat posła do Bundestagu, który utrzymywał w kolejnych wyborach w 1998 i 2002. Zmarł w trakcie XV kadencji Bundestagu.

</doc>
<doc id="82565" url="https://pl.wikipedia.org/wiki?curid=82565" title="Hiram Fong">
Hiram Fong

Hiram Leong Fong (; ur. 15 października 1906 w Honolulu, zm. 18 sierpnia 2004 w Kahaluʻu) – amerykański polityk pochodzenia chińskiego.
Był z wykształcenia prawnikiem, ukończył studia na Uniwersytecie na Hawajach (1930) oraz na Harvardzie (1935); prowadził prywatną praktykę, następnie był zastępcą prokuratora okręgowego na miasto i okręg Honolulu. Podczas II wojny światowej służył w siłach lotniczych (pracował jako prawnik, w stopniu majora). W latach 1938–1954 był członkiem legislatury terytorialnej na Hawajach, w tym przez 4 lata jako zastępca przewodniczącego i 6 lat jako przewodniczący; w 1950 był wiceprezydentem Terytorialnej Konwencji Konstytucyjnej. Z ramienia Partii Republikańskiej został wybrany do Senatu USA w 1959, gdzie spędził łącznie trzy kadencje (wybierany ponownie w 1964 i 1970). Był pierwszym senatorem USA pochodzenia azjatyckiego.
Obok pracy prawnika był aktywny w biznesie, m.in. miał farmy bananów w Honolulu oraz należał do rad nadzorczych kilku przedsiębiorstw.

</doc>
<doc id="82567" url="https://pl.wikipedia.org/wiki?curid=82567" title="Ireneusz (Talambekos)">
Ireneusz (Talambekos)

Ireneusz, gr. Konstandinos Talambekos (ur. 1934 w Pireusie, zm. 11 września 2004 w katastrofie śmigłowca na Morzu Egejskim) – grecki duchowny prawosławny. 
Życiorys.
Studiował teologię na Uniwersytecie w Atenach, obronił doktorat na Akademii Teologicznej w Moskwie. W 1953 został wyświęcony na diakona, w 1959 na kapłana. Był m.in. egzarchą Tronu Aleksandryjskiego w Odessie (1963–1972), archiwistą i głównym sekretarzem Patriarchatu Aleksandrii (1968–1972). W 1972 został mianowany biskupem Nikopolis, w 1976 metropolitą Akry; jego jurysdykcji podlegało ponad 20 państw Afryki Zachodniej, metropolita rezydował w Yaounde (Kamerun). W 1990 mianowany metropolitą Kartaginy, w 1994 – metropolitą Kenii i Irinopoulis. Od września 1997 metropolita Peluzjum (Port Saidu). 
Zginął w katastrofie śmigłowca na Morzu Egejskim, wraz z nim śmierć poniosło jeszcze 16 osób, w tym patriarcha Aleksandrii Piotr VII.

</doc>
<doc id="82568" url="https://pl.wikipedia.org/wiki?curid=82568" title="Claude Goudimel">
Claude Goudimel

Claude Goudimel (ur. ok. 1514 w Besançon, zm. 27 sierpnia 1572 w Lyonie, zamordowany) – francuski kompozytor, tworzący "chansons", motety łacińskie, msze. Jego najbardziej istotnym dziełem jest cykl psalmów czterogłosowych, który stał się oficjalnym psałterzem kalwińskim.
W 1619 r. Andrzej Hünefeld opublikował w Gdańsku hymny Jakuba Gembickiego napisane specjalnie do psalmodii Goudimela. Zostały one wydane ponownie dopiero po 395. latach w ramach Stypendium Kulturalnego Miasta Gdańska w opracowaniu Dawida Junga. 

</doc>
<doc id="82569" url="https://pl.wikipedia.org/wiki?curid=82569" title="KUL">
KUL



</doc>
<doc id="82570" url="https://pl.wikipedia.org/wiki?curid=82570" title="Jan Borysewicz">
Jan Borysewicz

Jan Józef Borysewicz, ps. Jan Bo (ur. 17 kwietnia 1955 we Wrocławiu) – polski wokalista, multiinstrumentalista, kompozytor, wirtuoz gitary, a także autor tekstów piosenek.
Lider i współzałożyciel zespołu Lady Pank. Autor solowego projektu Jan Bo. Grał także z innymi wykonawcami, m.in. z Grzegorzem Ciechowskim, Jackiem Skubikowskim, Urszulą i Ewą Bem. Twórca warsztatów muzycznych "Fundacja Akademia Jana Borysewicza".
Życiorys.
Dzieciństwo.
Urodził się we Wrocławiu, a dorastał na wrocławskim Sępolnie. Ma starszą o trzy lata siostrę Halinę i miał starszego o dwa lata brata Andrzeja. Początkowo planował zostać perkusistą, jak jego ojciec – Michał Borysewicz (zm. 1990 w wieku 62 lat wskutek rozległego zawału serca), który amatorsko grał na perkusji w zespole jazzowym, a ponadto ukończył szkołę teatralną. W wieku 14 lat uczestniczył w perkusyjnych warsztatach muzycznych w Chodzieży, które prowadził Janusz Stefański.
Gdy miał 13 lat, jego matka zachorowała na stwardnienie rozsiane. W wieku 16 lat podjął pracę zarobkową w charakterze malarza pokojowego, aby wesprzeć rodzinę finansowo. Pracował także w drukarni.
Grą na gitarze zainteresował go brat Andrzej, który nauczył go akordów utworu „Dom wschodzącego słońca”. Naukę gry kontynuował pod okiem Mariana Koniecznego w Domu Kultury na Sępolnie. Jednocześnie trenował boks w Gwardii Wrocław.
Kariera zawodowa.
Gdy miał 17 lat, podczas jednego występów we wrocławskim domu kultury został dostrzeżony przez Jacka Barana, ówczesnego wokalistę zespołu Nurt, który zaoferował mu dołączenie do grupy. Oficjalnie zadebiutował w formacji w 1972, zastępując Aleksandra Mrożka podczas koncertu zespołu, na którym zagrał bez wcześniejszej próby. W tym czasie doskonalił swoją grę pod okiem Jerzego Kaczmarka. Po kilku miesiącach odszedł z zespołu i został gitarzystą Super Paktu, w którym grał m.in. z Jackiem Krzaklewskim. Gdy miał 17 lat, wyjechał do NRD, gdzie przez kolejne osiem lub dziewięć miesięcy koncertował z duetem Katia und Roman. Po jednym z koncertów został dostrzeżony przez bluesmana Alexisa Kornera, który zaoferował mu 10 występów w Niemczech i Wielkiej Brytanii, jednak Borysewicz odmówił, nie będąc pewnym swoich umiejętności.
W latach 1975–1977 grał w zespole Ireneusza Dudka Apokalipsa. Po dwóch latach grania w zespole otrzymał propozycję współpracy z Budką Suflera, której został gitarzystą w 1978. Z zespołem koncertował po Polsce, a także po Holandii i Niemczech Zachodnich, poza tym nagrał trzy albumy studyjne: "Na brzegu światła", "Ona przyszła prosto z chmur", "Za ostatni grosz" i skomponował dla grupy utwory: „Nie wierz nigdy kobiecie”, „Nie ma końca tej podróży” i „Bez satysfakcji”. Piosenki zwiastowały przyszły styl Lady Pank, którego koncepcja rodziła się podczas ostatnich miesięcy gry Borysewicza w Budce. O ile „Nie wierz nigdy kobiecie” okazał się być jednym z największych przebojów zespołu, grupa z rezerwą podeszła do pozostałych kompozycji Borysewicza – umieściła je jedynie na pojedynczych singlach, co stało się zarzewiem konfliktu, po którym Borysewicz opuścił zespół, a wraz z nim Andrzej Mogielnicki, autor tekstów. Jeszcze w okresie współpracy z Budką odbył trasę koncertową po ZSRR z Tadeuszem Nalepą i jego zespołem Breakout. Zaraz po odejściu z Budki Suflera dostał propozycję grania w zespole Perfect, ale ją odrzucił, bo zamierzał założyć własny zespół.
W grudniu 1981 podczas sesji nagraniowej płyty "Układy" Izabeli Trojanowskiej nagrał piosenkę „Mała Lady Punk”, w którym wykonał m.in. partie wokalne. Utwór stał się przebojem radiowym i sprowokował Borysewicza do uformowania zespołu. W 1982, za namową Mogielnickiego, obsadził Janusza Panasewicza jako wokalistę w formowanej przez siebie kapeli. Pozostałych muzyków sprowadził m.in. z Oddziału Zamkniętego, a skład formacji kompletował przez rok. Ostatecznie uformował zespół Lady Pank (nazwę zainspirował tytuł piosenki „Mała Lady Punk”), z którym w 1983 wydał pierwszy album, nazwany tak samo jak zespół. Album osiągnął ogromny sukces komercyjny, a większość umieszczonych na nim utworów zajęła wysokie miejsca na listach przebojów. Borysewicz zwyciężył w plebiscycie magazynu „Non Stop” w kategoriach: kompozytor, autor tekstów, wokalista i instrumentalista. W 1984 wraz z Panasewiczem nagrał ścieżkę dźwiękową z własną muzyką do filmu animowanego "O dwóch takich, co ukradli księżyc". W nagraniach zagrał na wszystkich instrumentach, dlatego album traktuje się jako jego pierwszy, solowy projekt. Z Panasewiczem wystawił także spektakl muzyczny pt. „Jacek i Placek, czyli Lady Pank w poszukiwaniu krainy leniuchów”. W maju 1986 za utwór „Minus Zero” otrzymał nagrodę dla najlepszego kompozytora na "Tokyo Music Festivalu".
1 czerwca 1986 podczas koncertu z okazji Dnia Dziecka na Stadionie Olimpijskim we Wrocławiu pijany Borysewicz obnażył przyrodzenie przed publicznością oraz zwyzywał ze sceny zaczepiających go widzów. Wydarzenie wywołało ogólnopolski skandal, a działalność Lady Pank na mocy decyzji Ministerstwa Kultury i Sztuki została zawieszona. Tuż po zawieszeniu działalności zespołu wziął udział w nagraniach albumów: "Złe słowa" Jerzego Skubikowskiego i "Obywatel G.C." Grzegorza Ciechowskiego. W 1987 współtworzył projekt "Nasz wspólny świat" z udziałem m.in. zespołów Lombard, TSA i Kombi. Został uznany kompozytorem roku w plebiscycie tygodnika „Zarzewie” oraz kompozytorem i instrumentalistą roku w rankingu magazynu „Non Stop”.
W 1988 rozpoczął solowy projekt muzyczny pod szyldem Jan Bo. Wydał album pt. "Królowa ciszy", zawierający jego autorskie utwory świąteczne. Niedługo potem rozpoczął pracę nad muzycznym projektem "BO-Session", w którym zamierzał zaprezentować autorskie wykonania kompozycji Milesa Davisa, Johna Coltrane’a oraz Jimiego Hendrixa. Projekt nie został jednak dokończony, a jedynym owocem tej sesji był nigdy niewydany utwór „Ezy Rider” Hendrixa w interpretacji Borysewicza. W 1992 wydał drugą solową płytę pt. "Wojna w mieście", a w 1995 – album pt. "Moja wolność". Również w 1995 brał udział w nagraniach albumu pt. "Tribute to Eric Clapton". Był producentem autorskiej składanki "Być wolnym" (1997), do której nagrania zaprosił przedstawicieli różnych nurtów polskiego rocka, w tym zespoły: Perfect, Acid Drinkers, Big Cyc, T.Love i Oddział Zamknięty oraz Pawła Kukiza, Roberta Gawlińskiego i Urszulę. W 1999 na zaproszenie Mieczysława Jureckiego wziął udział w nagraniach albumu pt. "12 sprawiedliwych".
W 2002 nagrał z Pawłem Kukizem ścieżkę dźwiękową do filmu "E=mc²" oraz wystąpił gościnnie z Dariuszem Michalczewskim na koncercie zespołu Scorpions w utworze „Rock You Like a Hurricane”. W 2003 nagrał z Pawłem Kukizem popową płytę pt. "Borysewicz &amp; Kukiz", która osiągnęła duży sukces komercyjny, sprzedając się w blisko 100 tys. egzemplarzy. Promowali ją przebojami „Jeśli tylko chcesz” i „Bo tutaj jest, jak jest”, a także koncertami w Polsce i USA, gdzie wystąpili dla amerykańskiej Polonii. Oprócz tego wystąpili w duecie jako jurorzy w jednym z odcinków programu "Szansa na sukces", a w 2004 zostali zakwalifikowani do koncertu „Top” podczas festiwalu TOPtrendy 2004, zajmując piąte miejsce w zestawieniu najchętniej kupowanych albumów w poprzednim roku; nie wystąpili w koncercie, bo jeszcze przed festiwalem zakończyli działalność projektu. W lipcu 2006 dali wspólny koncert w Gdańsku, a kolejne dwa zagrali w 2007. 
W czerwcu 2004 wystąpił podczas koncertu jubileuszowego Krzysztofa Krawczyka pt. „To co w życiu ważne” odbywającego się w ramach festiwalu piosenki w Sopocie. W 2008 był jednym z jurorów muzycznego talent-show "Nowa Generacja"; uchodził za najłagodniejszego wśród jurorów programu. Również w 2008 brał udział w nagraniach albumów "Rock Loves Chopin" i "Hey Jimi – polskie gitary grają Hendrixa" oraz wydał płytę pt. "W hołdzie Tadeuszowi Nalepie", do której nagrania zaprosił kilku innych wykonawców.
W lutym 2010 pod szyldem projektu Jan Bo wydał album pt. "Miya", do którego nagrania zaprosił m.in. Piotra Cugowskiego (wokal w utworze „Masz się bać”) i Urszulę Rembalską (duet wokalny w utworze „Pajacyk”). Płytę promował singlem „Miłości żar”, do którego zrealizował teledysk. W 2013 zapowiedział drugi album nagrany z Pawłem Kukizem, jednak nigdy nie doszło do jego wydania. 3 czerwca 2013 premierowo zaprezentował utwór „Kryzysowy”, który nagrał z zespołem Video. W 2014 został zaproszony przez Roberta Mączyńskiego do nagrania wspólnego albumu pt. "Bal Maturalny". Album był sygnowany szyldem "Rozbójnik Alibaba &amp; Jan Borysewicz" i osiągnął sukces komercyjny, otrzymując status platynowej płyty. 27 listopada 2015 do sprzedaży trafił debiutancki album duetu "Borysewicz &amp; Brzozowski", zawierający 11 utworów oscylujących wokół stylistyki pop-rockowej. Wydawnictwo promował singiel „Słowa na otarcie łez”.
23 września 2016 wydał kolejny solowy album spod szyldu Jan Bo – "Kawa i dym", do realizacji którego zaprosił wokalistów: Piotra Roguckiego, Igora Herbuta, Piotra Cugowskiego, Damiana Ukeje i Joannę Lazar. 27 maja 2017 brał udział w otwarciu gali KSW 39 na Stadionie Narodowym w Warszawie, wykonując utwór „Zamki na Piasku” w towarzystwie Damiana Ukeje w roli wokalisty.
W 2018 wystartował z projektem "Akademia Jana Borysewicza", w którym oferuje warsztaty muzyczne połączone z koncertami. 28 października zagrał koncert z okazji 30-lecia koncertów w Radiowej Trójce spod szyldu "Jan Borysewicz i Przyjaciele", w którym wystąpili z nim: Maciej Maleńczuk, Małgorzata Ostrowska, Wojciech Cugowski, Piotr Rogucki czy Dariusz Kozakiewicz. 25 grudnia miała miejsce premiera singla zespołu Red Lips „Gdy nie dzwonisz” z gościnnym udziałem Borysewicza, który skomponował tę piosenkę.
10 września 2021 wraz z Piotrem Fronczewskim wypuścił nową wersję utworu „Nie wierz nigdy kobiecie”, która zapowiadała kompilację pt. "Wszystkie oblicza Jana Borysewicza". Album został wydany z okazji 50-lecia pracy artystycznej muzyka. Drugim singlem z płyty był utwór „Pocztówka”. 4 kwietnia 2022 odbył się solowy koncert Borysewicza z zaproszonymi przez niego gośćmi; zagrali Piotr Cugowski, Anna Wyszkoni i Dawid Karpiuk.
Charakterystyka muzyczna i inspiracje.
W młodości zafascynował się grą Jimiego Hendrixa, Johna Coltrane'a, Milesa Davisa, a także grup Breakout, Cream, Deep Purple i Led Zeppelin. Jego muzycznym idolem był Aleksander Mrożek z zespołu Nurt, poza tym cenił sobie twórczość zespołu SBB, a szczególnie umiejętności gitarzysty grupy – Apostolisa Antimosa. Na przełomie lat 70. i 80. zainteresował się grą zespołów The Police i Dire Straits oraz Marka Knopflera. Ceni sobie twórczość grup AC/DC, Aerosmith, Bad Company, Black Sabbath, Bon Jovi, Creedence Clearwater Revival, Rush, Soundgarden, Toto, Van Halen, a także solistów takich jak Eric Clapton, Jeff Beck,Tom Petty. Jego ulubionym wokalistą jest Paul Rodgers, a muzycznym autorytetem był Tadeusz Nalepa.
W swojej twórczości nagrywa m.in. utwory pop-rockowe i rockowe ballady, sięgał też po brzmienia swingowe, ska i bluesowe, a także country i pop. Podczas współpracy z Budką Suflera nagrywał swoje pierwsze gitarowe solówki, poza tym zadebiutował jako kompozytor, tworząc piosenki „Nie wierz nigdy kobiecie”, „Nie ma końca tej podróży” i „Bez satysfakcji”, do których teksty napisał Andrzej Mogielnicki. Komponując te utwory, inspirował się dziełami zespołów The Police, Dire Straits i The Rolling Stones. Inne kompozycje inspirowane twórczością The Police zamieścił również na pierwszej płycie Lady Pank. W nagraniach wykorzystał efekt modulacyjny Boss CE-1. Na albumie "Obywatel G.C." (1986) Grzegorza Ciechowskiego zaprezentował ostrzejsze i agresywniejsze brzmienia gitarowe niż na albumach Lady Pank. Na jego pierwszym solowym albumie pt. "Królowa ciszy" (1989) umieścił autorskie kolędy i pastorałki, a w melodiach podkreślił brzmienia klawiszy kosztem gitary. Inspiracją do napisania tej płyty była pielgrzymka na Jasną Górę, na którą udał się w 1986. Na albumie "Borysewicz &amp; Kukiz" wraz z Pawłem Kukizem umieścili utwory popowe i pop-rockowe.
Michał Grzesiek na łamach książki biograficznej pt. "Lady Pank. Biografia nieautoryzowana" określił Borysewicza „pełnokrwistym rockandrollowcem, nieco narcystycznym, ale w swoim narcyzmie szczerym i autentycznym” oraz „żywą legendą rodzimej sceny rockowej”. Dziennikarz Kuba Wojewódzki określił go za to mianem „polskiego Keitha Richardsa”, z czym sam muzyk się nie zgadza.
Życie prywatne.
Dwukrotnie żonaty, ma dwoje dzieci. Z pierwszego małżeństwa z Danutą Borysewicz ma córkę, Joannę (ur. 1979). Drugą żoną została Patrycja Sinkowska (ur. 1973), z którą ma córkę, Alicję (ur. 1997); dedykował jej utwór „Dla Alicji” z albumu "Łowcy głów". W latach 80. przez pięć lat był związany z Honoratą, matką piosenkarki Pati Yang. Po drugim rozwodzie związał się z młodszą o ponad 20 lat Magdaleną Glinkowską, z którą rozstał się w 2009. Od 2016 pozostaje w nieformalnym związku z Małgorzatą. Ma dwoje wnuków: Aleksa (ur. jako Sara – na jej cześć skomponował utwór „Mała Lady Sara”) i Nicolę.
Latem 1985 przeszedł zawał serca. W grudniu 2005 przeszedł operację koronarografii po kolejnym ataku serca. W 2014 trafił do szpitala z przebitym płucem. Problemy zdrowotne zmusiły go do zmiany trybu życia i odstawienia niektórych używek, m.in. papierosów, alkoholu i narkotyków.
Kontrowersje.
Borysewicz wielokrotnie występował na koncertach w stanie upojenia alkoholowego, a czasem z powodu nietrzeźwości nawet nie stawiał się na zapowiedzianych występach Lady Pank. Z tego względu często bywa określany „naczelnym skandalistą polskiego show-biznesu”. 1 czerwca 1986 podczas koncertu z okazji Dnia Dziecka na Stadionie Olimpijskim we Wrocławiu pijany Borysewicz obnażył się na scenie oraz zwyzywał zaczepiające go wulgarnie osoby z publiczności. W związku z incydentem zespół Lady Pank zmuszony był zawiesić działalność do końca roku, ponieważ Ministerstwo Kultury i Sztuki zabroniło im koncertowania oraz występowania w mediach. Borysewicz został skazany na trzy miesiące aresztu, który uchylono w wyniku amnestii. Skierowano go również na obserwację psychiatryczną. Z powodu tego wydarzenia współpracę z zespołem zakończył Andrzej Mogielnicki. Sam Borysewicz tłumaczył swoje naganne zachowanie tym, że został sprowokowany do niego przez grupkę agresywnych uczestników koncertu, zaś Mogielnicki powrócił do współpracy z grupą dopiero w 2002.
1 maja 2004 podczas występu z Lady Pank w Sulęcinie na koncercie z okazji przystąpienia Polski do Unii Europejskiej pokłócił się z burmistrzem miasta i zwyzywał ze sceny urzędników obecnych na wydarzeniu. Incydent odnotowały ogólnopolskie media, a sprawa opisana została m.in. w programie Polsatu "Interwencja". Włodarz miasta zapowiedział proces sądowy przeciwko Borysewiczowi, od którego domagał się przeprosin oraz zwrotów kosztów organizacji koncertu w wys. 30 tys. zł.
Na początku 2010 gościł w audycji "Śniadanie mistrzów" na antenie radia Eska Rock, a w trakcie rozmowy z Michałem Figurskim wypowiadał wiele wulgaryzmów oraz wyjawił, że spożywa alkohol ze starszą córką, a młodsza zachęca go do porzucenia nałogu; rozmowa wzbudziła obyczajową sensację i zniesmaczyła wielu słuchaczy i media.
W 2021 muzyk w kontrowersyjny sposób odniósł się do poczynań politycznych Pawła Kukiza po wynikach głosowania ws. Lex TVN. Na swoich portalach społecznościowych zamieścił okładkę płyty "Borysewicz &amp; Kukiz" z wykreślonym nazwiskiem Pawła Kukiza i podpisem: "Niestety ja nie jestem tym zaskoczony, bo nawet jak był moim kolegą to i tak nigdy nie można było na niego liczyć… Boję się o moją Polskę".
We wrześniu 2021 doszło do przesłuchania Borysewicza w warszawskiej prokuraturze w sprawie oszustw podatkowych. Muzyk usłyszał zarzuty wyłudzenia podatku VAT i posługiwania się fałszywymi fakturami na około 200 tys. złotych i ok. 50 tys. zł niezapłaconego VAT-u. Sprawa dotyczyła promocji trasy koncertowej z wakacji roku 2018. Według ustaleń, Borysewicz świadomie posługiwał się fałszywymi fakturami VAT, aby dopuszczać się oszustw podatkowych. W prokuraturze miał spędzić prawie półtorej godziny, odmawiając komentowania sprawy w mediach publicznych.

</doc>
<doc id="82571" url="https://pl.wikipedia.org/wiki?curid=82571" title="Nektariusz (Kellis)">
Nektariusz (Kellis)

Nektariusz, gr. Nektarios Kellis (ur. na Rodos, zm. 11 września 2004 w katastrofie śmigłowca na Morzu Egejskim) – grecki duchowny prawosławny.
Życiorys.
W młodym wieku emigrował wraz z rodzicami do Australii. Ukończył szkołę teologiczną przy Uniwersytecie w Atenach, następnie studiował teologię i filozofię na Uniwersytecie Flindersa w Adelajdzie (ukończył tam także studia podyplomowe z literatury). W 1978 został wyświęcony w Atenach na diakona, w 1981 w Adelajdzie na kapłana. Pracował w kilku parafiach australijskich, w latach 1983–1987 był sekretarzem archidiecezji australijskiej w Adelajdzie. W latach 1987–1995 był opatem i ojcem duchowym Świętego Monasteru św. Nektariusza w Adelajdzie, gdzie powołał do życia prawosławną bibliotekę oraz wydawał miesięczniki "Agios Nektarios" (w języku greckim) i "Orthodox Messenger" (w języku angielskim).
W czerwcu 1994 rozpoczął pracę misyjną na Madagaskarze. 23 września 1997 został wybrany na pierwszego biskupa prawosławnego na Madagaskarze, konsekrował go patriarcha Aleksandrii Piotr VII. Powołał do życia dwa klasztory (męski i żeński), jedno seminarium, dwa szpitale, siedem szkół podstawowych i jedną szkołę średnią oraz 49 parafii.
Zginął w katastrofie śmigłowca na Morzu Egejskim, kiedy wraz z patriarchą Piotrem VII i innymi hierarchami udawał się na górę Athos. Pochowany na Madagaskarze.

</doc>
<doc id="82572" url="https://pl.wikipedia.org/wiki?curid=82572" title="Katolicki Uniwersytet Lubelski Jana Pawła II">
Katolicki Uniwersytet Lubelski Jana Pawła II

Katolicki Uniwersytet Lubelski Jana Pawła II (łac. "Catholica Universitas Lublinensis Ioannis Pauli II," skr. KUL, w latach 1918–1928 Uniwersytet Lubelski) – polski uniwersytet katolicki z siedzibą w Lublinie. Jest kościelną szkołą wyższą o pełnych prawach publicznych szkół wyższych. Najstarsza uczelnia Lublina i trzeci najstarszy funkcjonujący uniwersytet w Polsce.
Został założony 27 lipca 1918 roku jako Uniwersytet Lubelski z inicjatywy ówczesnego rektora Akademii Duchownej w Petersburgu (powstałej w 1842 roku) ks. Idziego Radziszewskiego. Po wyrażeniu zgody na utworzenie uniwersytetu przez konferencję biskupów polskich w Warszawie z udziałem Achillesa Ratti (późniejszego papieża Piusa XI), uruchomiono naukę na wydziałach: Teologicznym, Prawa Kanonicznego, Prawa i Nauk Społeczno-Ekonomicznych oraz Nauk Humanistycznych. Pierwszym rektorem KUL został Radziszewski, a większość kadry uczelni stanowili wykładowcy Akademii, której ówczesny Uniwersytet Lubelski stał się kontynuatorem.
W okresie międzywojennym Uniwersytet uzyskał własny gmach (Gmach Główny), który jest siedzibą uniwersytetu do dziś. Przymiotnik „Katolicki” do nazwy dodano w 1928 roku. W czasie okupacji niemieckiej gmach KUL został zajęty i służył jako szpital wojskowy. Wielu profesorów wówczas uwieziono, innych zaś rozstrzelano, m.in. wybitnego cywilistę Romana Longchampsa de Bériera i teoretyka prawa Czesława Martyniaka. Studentów natomiast wywożono do obozów koncentracyjnych lub na przymusowe prace. Pracownicy i studenci uczelni znaleźli się również wśród ofiar zbrodni katyńskiej. Po wyjściu z aresztu, rektor uczelni Antoni Szymański zorganizował tajne nauczanie, dzięki czemu uniwersytet działał dalej. Oficjalnie KUL wznowił swą działalność 21 sierpnia 1944 r., jako pierwszy uniwersytet w Polsce po okupacji niemieckiej. Po konferencjach w Jałcie i Poczdamie i wynikłym z nich odebraniu Polsce ziem wschodnich, wielu profesorów Uniwersytetu Stefana Batorego w Wilnie i Uniwersytetu Jana Kazimierza we Lwowie podjęło pracę na KUL.
Współcześnie Katolicki Uniwersytet Lubelski posiada siedem wydziałów oraz filię w Stalowej Woli, na których otwartych jest łącznie 51 kierunków, z liczbą blisko 10 tysięcy studentów. W Webometrycznym rankingu uczelni wyższych świata zajmuje 38 miejsce wśród 410 sklasyfikowanych uczelni wyższych w Polsce. Posiada najlepszą teologię w Polsce, czwartą filozofię, piątą filologię polską a kierunki takie jak prawo, administracja, pedagogika, socjologia czy psychologia znajdują się w okolicach 10 miejsc rankingu Perspektyw.
Historia.
Katolicki Uniwersytet Lubelski powstał z inicjatywy ks. Idziego Radziszewskiego, który zbierał fundusze na powstanie katolickiej uczelni w Polsce wśród Polonii w Petersburgu, w miejsce likwidowanej przez władze bolszewickie Akademii Duchownej w Petersburgu.
Głównymi fundatorami byli przemysłowiec Karol Jaroszyński i inżynier Franciszek Skąpski.
Na miejsce dla takiej uczelni wybrano Lublin. W 1918 roku pomysł zyskał akceptację polskich biskupów oraz nuncjusza Stolicy Apostolskiej i 27 lipca 1918 roku decyzją Zjazdu Biskupów Królestwa Polskiego została powołana uczelnia pod nazwą Uniwersytet Lubelski. Księgozbiór Akademii Petersburskiej stał się zaczątkiem księgozbioru nowego Uniwersytetu. Jesienią 1918 roku Uniwersytet rozpoczął działalność. Początkowo korzystał z bazy lokalowej seminarium duchownego. Obejmował wtedy 4 wydziały: Teologiczny (otwarty w 1918), Prawa Kanonicznego, Prawa i Nauk Społeczno-Ekonomicznych oraz Nauk Humanistycznych. Studenci Uniwersytetu Lubelskiego zaangażowali się tak w wojnę polsko-bolszewicką jak i wzięli aktywny udział w przygotowaniach do plebiscytów (w Bytomskim Komisariacie Plebiscytowym pracowali studenci prawa kanonicznego: błogosławiony Stefana Grelewski i Józef Sznuro).
W 1928 r. zmieniono nazwę uczelni na Katolicki Uniwersytet Lubelski. Przed II wojną światową KUL zdobywał uprawnienia państwowe oraz, mimo że miał status uczelni prywatnej, otrzymał prawo do dotacji państwowych. Otrzymał także własny gmach – był to budynek podominikański usytuowany przy Alejach Racławickich, blisko centrum miasta.
Ustawą z 9 kwietnia 1938 nadano KUL pełne prawa państwowych szkół akademickich. 9 maja 1939 ogłoszono statut KUL.
Rozwój uczelni, m.in. uruchomienie studiów na kierunku lekarskim, przerwała niemiecka okupacja. Gmach KUL przekształcono w szpital wojskowy. Część profesorów i studentów wywieziono na roboty przymusowe do Niemiec, część do obozów koncentracyjnych, część została rozstrzelana. Uniwersytet podczas trwania II wojny światowej prowadził tajne nauczanie dla swoich studentów.
KUL była pierwszą wyższą uczelnią, która wznowiła działalność na skrawku wyzwolonej Polski. Już 2 sierpnia 1944 roku KUL uzyskał pozwolenie od nowych komunistycznych władz na wznowienie działalności, a 3 listopada 1944 roku podjęto zajęcia akademickie (na inauguracji roku szkolnego obecni byli m.in. przedstawiciele PKWN i oficjalny reprezentant ZSRR w Lublinie – Nikołaj Bułganin). Uczelnię udało się reaktywować dzięki inicjatywie ks. prof. Antoniego Słomkowskiego. Zaczęli tu wykładać profesorowie przesiedleni z Kresów Wschodnich, głównie z Uniwersytetu Stefana Batorego w Wilnie i Uniwersytetu Jana Kazimierza we Lwowie. Początkowo nowe władze sprzyjały katolickiej uczelni, później jednak stała się ona celem ataków. Doszło do nacjonalizacji podstawowego źródła finansowania KUL, jakim był liczący 7 tys. ha majątek rolny Fundacji hr. Potulickich w Potulicach koło Nakła. .
Dopiero lata 90. XX wieku przyniosły poprawę sytuacji. Część pieniędzy KUL zaczął otrzymywać z budżetu państwa, zniesiono cenzurę, uczelnia zaczęła rozwijać bazę dydaktyczną. W 1991 r. KUL odzyskał Fundację Potulicką, a w 2003 r. założył grupę kapitałową CGFP sp. z o.o. mającą w swych zasobach ziemię o areale 5000 ha. Z danych księgowych wynika jakim majątkiem obraca całą grupa kapitałowa i jak duże finansowanie posiada KUL.
Do kadry naukowej Uniwersytetu w okresie powojennym i w okresie przemian ustrojowych należały takie osobistości jak m.in.: Władysław Bartoszewski, Wiesław Chrzanowski, Jan Czekanowski, Juliusz Kleiner, Marian Morelowski, Jan Parandowski, Marek Safjan, Irena Sławińska, Adam Strzembosz, Hanna Suchocka, Stefan Swieżawski, Andrzej Wojtkowski, Czesław Zgorzelski oraz księża: Hieronim Feicht, Wincenty Granat, Stanisław Kamiński, Mieczysław Krąpiec, Mieczysław Żywczyński, Czesław Bartnik czy Karol Wojtyła.
W 2005 r. uczelnia zmieniła nazwę „Katolicki Uniwersytet Lubelski” na „Katolicki Uniwersytet Lubelski Jana Pawła II”.
W marcu 2021 uczelnia zawarła porozumienie o współpracy naukowo-dydaktycznej z Wyższą Szkołą Policji w Szczytnie.
Lokalizacja.
Budynki Katolickiego Uniwersytetu Lubelskiego Jana Pawła II skupione są w dwóch miejscach Lublina – campus w centrum miasta, drugie miejsce to dzielnica Konstantynów w południowej części miasta.
Kampus główny.
Kampus główny obejmuje zabytkowe budynki, w których znajdują się władze uniwersytetu, niektóre wydziały, administracja oraz siedziby organizacji studenckich. Do campusu głównego należą:
We wschodniej części Śródmieścia znajduje się Collegium Iuridicum, drugi budynek należący do Wydziału Prawa, Prawa Kanonicznego i Administracji. Pozyskany od Akademii Medycznej budynek przy ulicy Spokojnej 1 stanowi bazę dydaktyczną z niektórymi katedrami wydziału oraz sekretariaty Instytutu Administracji i Instytutu Europeistyki.
Również w centrum, przy ulicy Niecałej, znajduje się akademik męski.
Baza dydaktyczna na Konstantynowie.
Na Konstantynowie mieszczą się Wydział Nauk Przyrodniczych i Technicznych, Wydział Medyczny z laboratoriami, akademiki żeńskie i męski oraz hala sportowa.
Struktura uniwersytetu.
Wydziały.
Na uczelni funkcjonuje również Kolegium Międzywydziałowych Indywidualnych Studiów Humanistycznych, na określonych kierunkach.
Instytuty naukowe.
Na Katolickim Uniwersytecie Lubelskim Jana Pawła II działają m.in.:
Życie studenckie.
Na terenie Uniwersytetu działają organizacje studenckie, m.in. Uczelniany Samorząd Studentów.
Działają także organizacje kulturalne:
Swoją siedzibę mają instytucje naukowe – m.in. Towarzystwo Hiszpańsko-Polskie, ponad 60 różnych kół naukowych.
Oprócz tego istnieją także kluby i sekcje sportowe, Koło PTTK, Legia Akademicka (organizacja propagująca służbę wojskową wśród studentów).
Istniejące od kilkudziesięciu lat Towarzystwo Przyjaciół KUL zajmuje się promowaniem uczelni na świecie i zbieraniem środków finansowych na działalność Uniwersytetu.
Upamiętnienie.
W 90-lecie działalności Biskup Polowy Wojska Polskiego gen. dyw. Tadeusz Płoski przyznał Katolickiemu Uniwersytetowi Lubelskiemu Jana Pawła II Medal „Milito Pro Christo” za: kształcenie inteligencji katolickiej, wychowywanie młodych ludzi w duchu chrześcijańskich wartości, za kształcenie charakterów i postaw, poszukiwanie prawdy we wszystkich dziedzinach wiedzy, jej odkrywanie i wierne głoszenie, prowadzenie badań w duchu harmonii między nauką i wiarą, współtworzenie chrześcijańskiej kultury, niezłomność postaw w całej historii Uczelni – mimo prześladowań, represji i szykanowania, wierne wypełnianie dewizy „Deo et Patriae” – Bogu i Ojczyźnie.
Uchwałą z 7 grudnia 2017 Senat RP IX kadencji zdecydował o ustanowieniu roku 2018 100-lecia Katolickiego Uniwersytetu Lubelskiego Jana Pawła II.

</doc>
<doc id="82573" url="https://pl.wikipedia.org/wiki?curid=82573" title="Robert von Puttkamer">
Robert von Puttkamer

Robert von Puttkamer (ur. 5 maja 1828 we Frankfurcie nad Odrą, zm. 15 marca 1900 w Karzcinie) – pruski polityk.
Z wykształcenia prawnik. W latach 1871–1877 prezydent rejencji gąbińskiej, a następnie okręgu Lotaryngii. 1877–1879 nadprezydent prowincji śląskiej i prezydent rejencji wrocławskiej. Od 1879 minister kultury Prus, a od 1881 minister spraw wewnętrznych. Miał opinię konserwatysty i został odwołany z funkcji ministra przez cesarza Fryderyka III w 1888. W latach 1874–1876, 1878–1884 i 1890–1891 był członkiem Reichstagu, a w 1889 został członkiem pruskiej Izby Panów. W latach 1891–1899 piastował stanowisko nadprezydenta Pomorza.
Jego siostrą była Johanna von Puttkamer, żona Ottona von Bismarcka.

</doc>
<doc id="82574" url="https://pl.wikipedia.org/wiki?curid=82574" title="Daglezja">
Daglezja

Daglezja, jedlica ("Pseudotsuga" Carriere) – rodzaj zimozielonych drzew szpilkowych z rodziny sosnowatych. Obejmuje w zależności od ujęcia od 4 do 8 gatunków. W Ameryce Północnej rosną dwa gatunki ("P. menziesii" i "P. macrocarpa"), jeden w Japonii ("P. japonica") i jeden w Chinach wraz z wyspą Tajwan ("P. sinensis"). Takson występujący w Chinach bywa rozdzielany na trzy lub nawet pięć gatunków. Daglezje są istotnym składnikiem lasów w obszarze występowania. Mają też duże znaczenie ekonomiczne jako źródło surowca drzewnego. Służą do wyrobu słupów, podkładów kolejowych, sklejki, ścieru. Wykorzystywane są olejki eteryczne daglezji zielonej ("Oregon balsam"), żywica stosowana była jako guma do żucia, liście jako substytut kawy, a słodkie soki były zbierane i wykorzystywane przez Indian. W Polsce rośnie introdukowana daglezja zielona.
Systematyka.
Rodzaj z rodziny sosnowatych "Pinaceae". W klasyfikacjach dzielących rodzinę na dwa główne klady, należy do tzw. "pinoid clade" obejmującego rodzaje: modrzew, świerk, sosna i "Cathaya". W obrębie tego kladu jest siostrzany dla rodzaju modrzew "Larix". Wraz z modrzewiem wyodrębniany jest w podrodzinę modrzewiowe "Laricoideae". Bliskie pokrewieństwo tych dwóch rodzajów potwierdzone jest badaniami molekularnymi, anatomicznymi (budowa pędów, kształt okienka), budową ziarn pyłku. Taksonem siostrzanym dla daglezji i modrzewia jest znany ze skamieniałości "Eathiestrobus mackenziei".
Rośliny z tego rodzaju obecne były już w oligocenie Ameryki Północnej. Najstarsze znane skamieniałości reprezentujące rośliny w typie "P. macrocarpa" datowane są na około 32 miliony lat. Pomost lądowy między Ameryką Północną i wschodnią Azją, istniejący przez znaczną część trzeciorzędu, umożliwił rozszerzenie zasięgu rodzaju na kontynent azjatycki. 
Ostatni wspólny przodek gatunków wschodnioazjatyckich z rodzaju "Pseudotsuga" żył około 20 milionów lat temu we wczesnym miocenie. Różnicowanie taksonów azjatyckich datowane jest na ciepły okres środkowomioceńskiego optimum klimatycznego (17–15 milionów lat temu) i jego rezultatem ma być przywiązanie tamtejszych daglezji do obszarów o stosunkowo ciepłym klimacie. Różnicowanie azjatyckich daglezji zaowocowało dwoma kladami, z których jeden obejmuje "P. brevifolia", "P. forrestii" i część "P. wilsoniana", a drugi "P. sinensis" i "P. japonica" oraz także część "P. wilsoniana". Pokrewieństwo genetyczne części populacji tego ostatniego z obu grupami tłumaczone jest tym, że po pierwotnym oddzieleniu się linii tego gatunku od wspólnych przodków z kladem pierwszym, co miało miejsce ok. 15 milionów lat temu, powstała linia rozwojowa, która pochodzi od przodka, który ok. 7 milionów lat temu zmieszał się z przedstawicielem kladu drugiego.
Wymienione wyżej gatunki wschodnioazjatyckie ujęte zostały w podziale systematycznym rodzaju przedstawionym przez Hermanna w 1982 (w jego ujęciu rodzaj obejmował 8 gatunków). Później w klasyfikacji taksonów azjatyckich dominowało jednak szerokie ujęcie gatunku "P. sinensis" będącego albo jedynym przedstawicielem daglezji azjatyckich obok "P. japonica", ewentualnie wyróżniano jeszcze "P. brevifolia" i "P. forrestii". 
"Abietia" A. H. Kent

</doc>
<doc id="82577" url="https://pl.wikipedia.org/wiki?curid=82577" title="Ryszard Danielewski">
Ryszard Danielewski

Ryszard Danielewski (ur. 16 lutego 1933 r. w Kępie Nadbrzeskiej, zm. 16 sierpnia 1990 r.) – dziennikarz i publicysta.
Współorganizator Programu 2 Telewizji Polskiej, sekretarz programowy, a następnie zastępca redaktora naczelnego w Naczelnej Redakcji Publicystyki Kulturalnej, twórca i nauczyciel dziennikarzy. Był autorem m.in. popularnego magazynu wędkarskiego "Taaka Ryba" i cyklu "Zgadnij kim jestem?". Od lutego 1982 uruchomił w TVP emisję "Dziennika Telewizyjnego" dla niesłyszących (z udziałem tłumacza języka migowego). Emitowano go w Programie 2 "na żywo" o godz. 19.30 w soboty i niedziele.
Jego zasługą było również rozpoczęcie nadawania w niedzielne poranki w Programie 2 filmów w wersji dla niesłyszących. Dzięki temu ludzie niesłyszący po raz pierwszy mogli poznać skarby polskiej filmoteki dzięki emisji cyklu "W starym kinie". Za sprawą Danielewskiego od wiosny 1982 rozpoczęto emisję dwutygodnika poświęconego problemom osób niesłyszących "W świecie ciszy". W programie tym poruszano problemy wczesnego wykrywania wad słuchu, prezentowano licznie nadchodzące do redakcji listy, na które odpowiadała na antenie Maria Góralówna. Stałym gościem programu był też reżyser Pantomimy Olsztyńskiej, Bogdan Głuszczak. To również w tym programie widzowie poznali niesłyszących powstańców warszawskich w filmie autorstwa Macieja Piekarskiego "Nie grały im surmy bojowe". Od września 1985 za sprawą Danielewskiego na antenie pojawił się nowy program poświęcony problemom osób niepełnosprawnych - "Bariery". Nadawany był naprzemiennie z cyklem "W świecie ciszy" w Programie 1. "Bariery" stanowiły istotny przełom mentalny dla widzów – program prowadził Wojciech Wirowski (zmarł w 2003 r.), pierwszy dziennikarz poruszający się na wózku inwalidzkim.

</doc>
<doc id="82581" url="https://pl.wikipedia.org/wiki?curid=82581" title="Ivan Hlinka">
Ivan Hlinka

Ivan Hlinka (ur. 26 stycznia 1950 w Moście, zm. 16 sierpnia 2004 w Karlowych Warach) – czeski hokeista grający na pozycji napastnika (centra), olimpijczyk, trener.
Kariera.
Ivan Hlinka w trakcie kariery sportowej reprezentował barwy: dwukrotnie HC Litvínov (1966-1981, 1985-1987), Dukli Trenczyn (1978 w ramach wypożyczenia), występującego w lidze NHL Vancouver Canucks (1981-1983) oraz szwajcarskiego EV Zug (1983-1985).
W sezonie 1977/1978 z 78 punktami zajął 1. miejsce w klasyfikacji kanadyjskiej oraz zdobył Złotego Kija – nagrodę dla najlepszego hokeisty w kraju.
Kariera reprezentacyjna.
Ivan Hlinka w latach 1969-1981 w reprezentacji Czechosłowacji rozegrał 256 meczów, w których zdobył 132 gole. Trzykrotnie uczestniczył w zimowych igrzyskach olimpijskich: na zimowych igrzyskach olimpijskich: na turnieju olimpijskim 1972 w Sapporo zdobył brązowy medal, natomiast na turnieju olimpijskim 1976 w Innsbrucku zdobył wicemistrzostwo olimpijskie oraz na turnieju olimpijskim 1980 w Lake Placid, a także 11-krotnie w mistrzostwach świata (1970 – 3. miejsce, 1971 – wicemistrzostwo świata, 1972 – mistrzostwo świata, 1973 – 3. miejsce, 1974 – wicemistrzostwo świata, 1975 – wicemistrzostwo świata, 1976 – mistrzostwo świata, 1977 – mistrzostwo świata, 1978 – wicemistrzostwo świata, 1979 – wicemistrzostwo świata, 1981 – 3. miejsce).
Zdobył także złoty medal na Zimowej Uniwersjadzie 1970 w Rovaniemi oraz 2. miejsce w Canada Cup 1976.
Kariera trenerska.
Ivan Hlinka jeszcze w trakcie kariery sportowej rozpoczął karierę trenerską. Czterokrotnie prowadził HC Litvínov (1986–1987, 1988–1989, 1993–1994, 1997–1998), reprezentację Czechosłowacji (1991–1993 – 3. miejsce na mistrzostwach świata: 1992, Brązowy medal zimowych igrzyska olimpijskich: 1992), a po upadku Czechosłowacji w 1993 roku, do 1994 roku prowadził reprezentację Czech oraz w latach 1996–2000 (mistrzostwo olimpijskie 1998, mistrzostwo świata 1999, 3. miejsce na mistrzostwach świata (1993, 1997, 1998)) oraz w 2004 roku, występującego w lidze NHL Pittsburgh Penguins (2000–2002) oraz rosyjski Awangard Omsk.
Śmierć.
Ivan Klinka zginął w wypadku samochodowym w pobliżu Karlowych Warów, krótko przed prestiżowymi rozgrywkami Pucharu Świata. Jego auto zderzyło się z ciężarówką, a wypadek nie został spowodowany z jego winy.

</doc>
<doc id="82582" url="https://pl.wikipedia.org/wiki?curid=82582" title="Oman">
Oman

Oman (arab. عُمان, trb. "Uman"), Sułtanat Omanu (arab. سلطنة عُمان, trb. "Saltanat Uman") – państwo w Azji, leżące na Półwyspie Arabskim, nad Morzem Arabskim i Zatoką Omańską. Graniczy ze Zjednoczonymi Emiratami Arabskimi, Arabią Saudyjską i Jemenem. Stolica mieści się w mieście Maskat. Oman należy do Ligi Państw Arabskich.
Geografia.
Oman położony jest w południowo-wschodniej części Półwyspu Arabskiego, nad Morzem Arabskim.
Teren Omanu jest w dużej części płaski, w zachodniej części kraju znajduje się pustynia Ar-Rab al-Chali. W północno-wschodniej części kraju znajdują się góry z najwyższym szczytem kraju – Dżabal Szams o wysokości 3018 m n.p.m. W Omanie panuje klimat zwrotnikowy suchy – w styczniu temperatury wynoszą ok. 20 °C, a w lipcu najwyższe temperatury sięgają 50 °C. Opady są niskie, szczególnie w północnej części kraju, gdzie średnie wartości nie przekraczają 100 mm rocznie. Dominują pustynie i półpustynie z dolinami "uedów". Charakterystycznymi roślinami tego regionu jest pustynna roślinność kserofilna, miejscami rosną palmy i niskie akacje. Fauna typowa dla pustynnych i półpustynnych obszarów, gdzie żyją szakale, mangusty i liczne gady, scynki. Charakterystyczne ptaki to: kuropatewka pustynna i góropatwa arabska.
Historia.
Oman był położony na ważnych szlakach handlowych, dlatego już w drugim tysiącleciu p.n.e. produkowano kadzidła, wtedy też był bogatym i ważnym państwem. Znajdowało się tam miasto Irem. Przed islamizacją w VII wieku kraj był często niszczony przez wojny plemienne i perskie najazdy. W VIII wieku mieszkańcy Omanu przyjęli doktrynę ibadycką islamu i pod rządami wybranego przez siebie imama uniezależnili się od kalifatu Abbasydów. W X wieku kraj został podbity przez Seldżuków. Obieralni imamowie rządzili Omanem do XVIII wieku. W 1507 do portu zaczęli przypływać Portugalczycy i osiedlać się. W 1515 założyli obecną stolicę Omanu – Maskat. W 1650 Portugalczycy zostali wyparci przez Arabów, jednak w czasach nowożytnych Oman był także kilkakrotnie krótkotrwale okupowany przez Turcję i Persję. Obecnie panująca dynastia doszła do władzy pod koniec XVIII wieku. Następnie Oman popadł w zależność od Wielkiej Brytanii, pozostając jednakże krajem formalnie niepodległym (traktaty o przyjaźni, handlu i nawigacji). Bunty plemion z głębi kraju przeciwko władzy sułtana doprowadziły do podpisania przy udziale Brytyjczyków porozumienia, w wyniku którego w okresie 1913-1957 istniały de facto dwa państwa: sułtanat Maskatu i imamat Omanu. W 1951, na mocy układu z sułtanem, którym był wówczas Said III ibn-Taimur, Wielka Brytania potwierdziła niepodległość Omanu jako jednego państwa (Sułtanat Maskatu i Omanu). W latach 1783–1958 do Omanu należał także port Gwadar w Beludżystanie, sprzedany następnie przez sułtana Pakistanowi.
Lata 1962-1976 to okres walki wojsk rządowych z popieraną przez Jemen Południowy lewicową partyzantką w regionie Zufar. Jako pierwszy do walki z rządem stanął Front Wyzwolenia Zufaru łączący lewicowe poglądy z panarabizmem, w 1968 roku Front przeistoczył się w Ludowy Front Wyzwolenia Okupowanej Zatoki Perskiej. Na początku 1969 roku dzięki wsparciu militarnemu Południowego Jemenu, partyzanci zajęli duże połacie zachodniej części Zufaru. Rebelia upadła w 1976 roku na skutek irańskiej i brytyjskiej interwencji zbrojnej.
W 1970 po pałacowym zamachu stanu panującego sułtana zastąpił jego syn – Kabus ibn-Said, który zmienił oficjalną nazwę państwa na Sułtanat Omanu. W 1975 Oman został ostatecznie zjednoczony przez sułtana. Rewolucja w Iranie, a także wojna irańsko-iracka przyczyniły się do umocnienia stosunków Omanu z USA, które zainstalowały swoje bazy w zamian za pomoc ekonomiczną, handlową i wojskową.
Znaczne dochody państwa pochodzą z eksploatowanych od lat 50. XX wieku bogatych złóż ropy naftowej. Na podstawie Rezolucji Rady Bezpieczeństwa ONZ nr 299 z 30 września 1971 Oman został członkiem ONZ.
Ustrój polityczny.
W Omanie panuje monarchia dziedziczna. Głową państwa jest obecnie sułtan Haitham bin Tariq Al Said. W kraju nie ma (w zachodnim rozumieniu tych pojęć) parlamentu i konstytucji, ani partii politycznych, obowiązuje prawo muzułmańskie (szariat).
W Omanie istnieje bardzo silna tradycja nakazującą kierować się konsensusem, zasięgać rady i konsultować się ("szura") przed podjęciem decyzji. Tradycja ta jest zakorzeniona w islamie, ale szczególnie wyraźna w Omanie, prawdopodobnie ze względu na stosunkowo egalitarny charakter dominującej tam szkoły – ibadytyzmu. W historii Omanu, "madżlis", czyli rady (plemienne, wioskowe itp.) pełniły bardzo istotną rolę, i w społeczeństwie omańskim wyraźne jest podejmowanie decyzji kolektywnie, poprzez budowanie zgody w procesie w którym uczestniczy wiele osób. Tworzy to strukturę trudną do opisania w zachodnich kategoriach politologicznych – ma cechy szerokiego uczestnictwa w procesie politycznym („demokracja”), niemniej formalnie (choć nie w praktyce) sułtan jest władcą absolutnym.
Konstytucja.
Rolę konstytucji pełni tzw. prawo podstawowe, ustanowione dekretem królewskim nr 101/96 przez sułtana Kabusa ibn Sa’ida w listopadzie 1996 roku. Pierwsze poprawki zostały wniesione dekretem królewskim nr 99/2011, 19 października 2011. Ustanawia ono islam jako religię państwową, zasady sukcesji w obrębie rodu królewskiego wywodzącego się od Saida Turki ibn Sa’ida, gwarantuje podstawowe wolności obywatelskie, reguluje zasady funkcjonowania rządu i aparatu państwowego w oparciu o prawo, rozdzielność funkcji w administracji i biznesie, wprowadza niezależne sądownictwo oraz dwuizbowy parlament.
Rząd.
Członkowie gabinetu są mianowani przez sułtana. Istnieją osobne stanowiska głowy państwa (monarchy – sułtana) i premiera, aczkolwiek obydwie pełni Haitham bin Tariq Al Said. W skład rządu wchodzą, oprócz ministrów, także specjalni doradcy sułtana, ambasador Omanu w USA i stały przedstawiciel w ONZ.
Parlament.
Dwuizbowy parlament o charakterze głównie doradczym i regulacyjnym, z ograniczoną możliwością inicjatywy ustawodawczej
Podział administracyjny.
W 2011 roku dekretem sułtańskim nr 114/2011 z 26 października 2011 Oman podzielony został na 11 prowincji ("muhafaz"); dalszy podział obejmuje 61 wilajetów.
Główne miasta Omanu to Maskat (stolica państwa), Suhar, Ar-Rustak, Nizwa, Sur, Al-Burajmi, Al-Chabura, Al-Mudajbi, Al-Masna’a, As-Sib, As-Suwajk, Bauszar.
Siły zbrojne.
Oman dysponuje trzema rodzajami sił zbrojnych: wojskami lądowymi, marynarką wojenną oraz siłami powietrznymi. Uzbrojenie sił lądowych Omanu składało się w 2014 roku z: 215 czołgów, 1040 opancerzonych pojazdów bojowych, 24 dział samobieżnych oraz 135 zestawów artylerii holowanej. Marynarka wojenna Omanu dysponowała w 2014 roku 8 okrętami obrony przybrzeża oraz pięcioma korwetami. Omańskie siły powietrzne z kolei posiadały w 2014 roku uzbrojenie w postaci m.in. 8 myśliwców, 49 samolotów transportowych, 25 samolotów szkolno-bojowych oraz 42 śmigłowców.
Wojska omańskie w 2014 roku liczyły 72 tys. żołnierzy zawodowych oraz 20 tys. rezerwistów. Według rankingu "Global Firepower" (2014) omańskie siły zbrojne stanowią 69. siłę militarną na świecie, z rocznym budżetem na cele obronne w wysokości 6,7 mld dolarów (USD).
Kultura.
W kraju dominującą religią jest islam, szczególnie popularny jest odłam charydżyzmu, ibadytyzm.
Zabytki wpisane na listę UNESCO.
Wpisany w 1994 na listę rezerwat antylopy arabskiej oryks, został w 2007 wykreślony ze względu na ograniczenie powierzchni rezerwatu o 90% przez władze omańskie.
Ludność.
Skład etniczny: Arabowie omańscy (74%), Hindusi, Pakistańczycy i Filipińczycy (21%), Arabowie nie pochodzący z Omanu, Persowie, imigranci z krajów Afryki wschodniej.
W kraju jest wysoki przyrost naturalny 33,2‰ rocznie, lecz powoli spada (w 1998 był równy 34‰). Najwięcej ludności skupia się na wybrzeżu Zatoki Omańskiej. W miastach w 2018 mieszkało 84,5% ludności Omanu.
Przewidywana długość życia w 2018 wynosiła: mężczyźni 74 lata, kobiet 78 lat, przy średniej długości życia w 1998 dla mężczyzn 69 lat, kobiet 73 lata.
Językiem urzędowym jest arabski, inne języki to między innymi: beludżi, urdu.
Religie:
Gospodarka.
Najwięcej zysku przynosi Omanowi eksport ropy naftowej. Ważną rolę odgrywa przemysł. Produkt krajowy brutto na jednego mieszkańca wynosi 15 672 USD. W latach 1996–2000 rozpoczęto prywatyzację sektora państwowego i otwarcie gospodarki dla zagranicznych inwestorów (porozumienia z 2005 przewidują rozbudowę sektora energetycznego i sieci telefonii komórkowej) oraz program rozwoju lokalnego rynku pracy (głównie szkolenia zawodowe) celem ograniczenia zatrudnienia cudzoziemców. W 2000 roku Oman został członkiem WTO, a w 2006 zniesiono cła w handlu z USA.
Przemysł.
Podstawą gospodarki jest przemysł naftowy. Złoża ropy występują w północnej części kraju, na południe od gór Al-Dżabal al-Achdar oraz na południowy zachód od Maskatu. Wydobywa się również gaz ziemny. Do pozostałych surowców, wydobywanych w Omanie należą: rudy miedzi (w pobliżu miasta Suhar) oraz marmur i gips. Przemysł przetwórczy jest stopniowo rozwijany, a w rozbudowie jest przemysł rafineryjny (rafineria w porcie Mina al-Fahl), hutnictwo miedzi (kombinat miedziowy w Suhar) oraz przemysł energetyczny, cementowy i odsalania wody morskiej. W małych prywatnych zakładach wytwarza się materiały budowlane i artykuły spożywcze. Dużą rolę odgrywa rzemiosło, zwłaszcza tkactwo i budowa łodzi.
Rolnictwo.
Rolnictwo w Omanie jest słabo rozwinięte, bo użytki rolne zajmują tylko 5% terenu kraju. Rolnicy najczęściej uprawiają palmę daktylową, lucernę, banany, trzcinę cukrową oraz warzywa, tytoń i niewielkie ilości zbóż. Do zwierząt chownych w Omanie należą: kozy, owce, bydło, drób i wielbłądy. W wodach przybrzeżnych poławiane są ryby, skorupiaki i gąbki. Ze względu na islamskie normy religijne nie hoduje się trzody chlewnej.
Handel zagraniczny.
Oman handluje głównie ropą naftową, miedzią, rybami, owocami i tytoniem. Główni partnerzy handlowi to: Japonia, Wielka Brytania, Singapur, USA i Zjednoczone Emiraty Arabskie.
Transport i łączność.
Sieć transportowa w Omanie jest w rozbudowie. Główny szlak stanowi droga między Maskatem a Salalą. Międzynarodowe lotniska znajdują się w Maskacie i Salala. Sieć kolejowa nie istnieje. W Omanie istnieje nowoczesny system łączności, rozbudowywana sieć telefoniczna. 265 tys. abonentów posiada telefony stacjonarne (2005), w użytkowaniu jest 1,3 mln telefonów komórkowych.
Nauka.
W Omanie działa kilkadziesiąt uczelni wyższych, z których najwyższe notowania ma Uniwersytet Sułtana Kabusa.

</doc>
<doc id="82584" url="https://pl.wikipedia.org/wiki?curid=82584" title="Oman Traktatowy">
Oman Traktatowy

Oman Traktatowy ("Oman al-Mutasali", "Uman as-Sulh", "Trucial Oman") – dawne państwo na terenie obecnych Zjednoczonych Emiratów Arabskich, funkcjonujące w latach 1820–1971, które w końcowej fazie istnienia obejmowało 7 szejkanatów, położonych w północno-wschodniej części Półwyspu Arabskiego:
Od utworzenia do końca lat 60. XX wieku były one związane traktatami – z 1820 roku, 1853 roku i 1892 roku – z Wielką Brytanią (stąd nazwa państwa), stanowiąc de facto brytyjski protektorat. Po raz pierwszy określenia Oman Traktatowy użył Francis Beville Prideaux (1871–1938), przedstawiciel brytyjskiego rządu i agent polityczny w Bahrajnie w latach 1904–1909. Stolicą państwa było miasto Szardża.
W 1968 roku Oman Traktatowy wraz z Bahrajnem i Katarem utworzyły federację, jednocześnie uzyskując zapewnienie Wielkiej Brytanii, że ta opuści Bliski Wschód w ciągu 3 lat. Brytyjczycy dotrzymali obietnic. W 1971 r. Oman Traktatowy opuściły Bahrajn, Katar i emirat Ras al-Chajma, a pozostałe szejkanaty utworzyły Zjednoczone Emiraty Arabskie (ZEA). W 1972 roku emirat Ras al-Chajma powrócił do federacji ZEA.

</doc>
<doc id="82586" url="https://pl.wikipedia.org/wiki?curid=82586" title="M-15 Belphegor">
M-15 Belphegor



</doc>
<doc id="82589" url="https://pl.wikipedia.org/wiki?curid=82589" title="Niasa (jezioro)">
Niasa (jezioro)

Niasa (też: Malawi) – jezioro pochodzenia tektonicznego, należące do grupy Wielkich Jezior Afrykańskich, położone w południowo-wschodniej Afryce. Jego wody podzielone są pomiędzy trzy państwa: Malawi, Tanzanię i Mozambik. Położone jest najbardziej na południe spośród jezior Wielkich Rowów Afrykańskich. Jezioro otoczone jest przez wysokie góry dochodzące do 3000 m. Odpływ wód z jeziora następuje poprzez rzekę Shire będącą dopływem rzeki Zambezi. Na jeziorze znajduje się wiele wysp, a największymi są Likoma i Chizumulu.
Jezioro jest sklasyfikowane jako piąte na świecie pod względem objętości oraz jako dziewiąte na świecie pod względem powierzchni. Niasa ma wydłużony południkowo kształt i jest
domem dla większej ilości gatunków ryb niż jakiekolwiek inne jezioro, w tym co najmniej dla 700 gatunków pielęgnic. 10 czerwca 2011 roku rząd Mozambiku wpisał jezioro na listę rezerwatów, natomiast w Malawi jezioro w części stanowi Park Narodowy Jeziora Malawi.
Jezioro Niasa jest jeziorem typu meromiktycznego co oznacza, że warstwy wody nie mieszają się ze sobą.
Położenie.
Jezioro Malawi ma od 550 do 580 km długości i około 75 km szerokości w najszerszym miejscu. Całkowita powierzchnia jeziora wynosi 29600 km². Największa występująca głębokość to 706 m i znajduje się w północnej części w miejscu głównej depresji jeziora. Południowa część jeziora jest płytsza, odpowiednio 400 m w części środkowej i poniżej 200 m w części południowej. Linia brzegowa jeziora przebiega przez wschodnie Malawi, zachodni Mozambik i południową Tanzanię. Największa rzeka wpływająca do Niasy, to rzeka Ruhuhu, a ujście jeziora stanowi rzeka Shire, która jednocześnie jest dorzeczem Zambezi w Mozambiku. Utrata wód z jeziora w 80% jest wynikiem parowania, a jedynie 20% wody odprowadzane jest z jeziora rzeką Shire
Jezioro znajduje się około 350 km na południowy wschód od jeziora Tanganika będącego kolejnym z grupy Wielkich Jezior Afrykańskich.
Park Narodowy Jeziora Malawi () zlokalizowany jest na jego południowym brzegu w granicach państwa Malawi. Obszar ten objęty jest ochroną od roku 1980. Żyje tam wiele endemicznych gatunków ryb, będących kluczowym przykładem specjalizacji ewolucyjnej. Z tego względu park ten w 1984 roku wpisano na listę światowego dziedzictwa UNESCO. Powierzchnia parku wynosi 94 km².
Historia.
Jezioro Malawi jest jednym z głównych Wielkich Jezior Afrykańskich i leży w dolinie powstałej w pęknięciu afrykańskiej płyty tektonicznej. Szacuje się, że jezioro ma 1-2 milionów lat. Najnowsze badania wskazują jednak, że basen jeziora zaczął tworzyć się już 8,6 miliona lat temu. Stan wody w jeziorze zmieniał się znacznie w czasie, od 600 m poniżej do 10–20 m powyżej obecnego poziomu. Od swojego powstania w niektórych okresach jezioro wysychało prawie całkowicie, pozostawiając jedynie jedno lub dwa stosunkowo małe, silnie zasadowe i solankowe jeziora w miejscach, które obecnie stanowią największą głębię Niasy. Skład chemiczny wody przypominający obecne warunki pojawił się dopiero około 60 tysięcy lat temu. Szacuje się, że największe okresy niskiego stanu wody wystąpiły około 1,6 do 1,0-057 miliona lat temu (gdzie mogło dojść do całkowitego wyschnięcia), od 420 do 250-110 tysięcy lat temu oraz od 25 do 18-11 tysięcy lat temu. W latach 1390–1860 również wystąpił stan obniżonego poziomu wody, przy czym było to 120–150 m poniżej obecnego poziomu lustra wody.

</doc>
<doc id="82590" url="https://pl.wikipedia.org/wiki?curid=82590" title="Jezioro Malawi">
Jezioro Malawi



</doc>
<doc id="82592" url="https://pl.wikipedia.org/wiki?curid=82592" title="Barbara Piwnik">
Barbara Piwnik

Barbara Elżbieta Piwnik (ur. 5 marca 1955 w Kosowicach) – polska prawnik, sędzia, w latach 2001–2002 minister sprawiedliwości i prokurator generalny.
Życiorys.
Jest bratanicą Jana Piwnika (pseud. "Ponury"). Jej babka była spokrewniona z Witoldem Gombrowiczem.
Ukończyła studia prawnicze na Wydziale Prawa i Administracji Uniwersytetu Warszawskiego. Po studiach odbyła aplikację w sądzie w Ełku, była asesorem sądowym Sądu Rejonowego w Łukowie, gdzie orzekała w sprawach cywilnych. W 1982 otrzymała nominację na sędziego sądu rejonowego w tym sądzie, w 1983 przeszła do orzekania w Sądzie Rejonowym w Nowym Dworze Mazowieckim. W 1984 po raz pierwszy była urzędniczką w Ministerstwie Sprawiedliwości. W 1987 awansowana do Sądu Wojewódzkiego w Warszawie, orzekała w sprawach karnych. Prowadziła m.in. sprawy członków tzw. gangu pruszkowskiego (na przykład sprawa strzelaniny w motelu George) oraz oskarżonych o zabójstwo studenta Wojciecha Króla, a także afery FOZZ (odeszła ze składu po wejściu w skład rządu, w związku z czym proces karny musiał zostać prowadzony od początku). Była rzeczniczką Sądu Okręgowego w Warszawie, w 2001 pracowała jako dyrektor Departamentu Sądów i Notariatu w Ministerstwie Sprawiedliwości.
Od 19 października 2001 do 6 lipca 2002 sprawowała urząd ministra sprawiedliwości i prokuratora generalnego w gabinecie Leszka Millera.
Po odejściu z rządu wróciła do orzekania jako sędzia w wydziale karnym Sądu Okręgowego w Warszawie. We wrześniu 2013 sąd dyscyplinarny przy Sądzie Apelacyjnym w Lublinie wymierzył jej nieprawomocnie karę upomnienia, uznając ją za winną udziału w podjęciu błędnej decyzji procesowej. W styczniu 2014 decyzja ta została zmieniona przez Sąd Najwyższy, który w drugiej instancji uniewinnił Barbarę Piwnik w postępowaniu dyscyplinarnym. W grudniu 2022 przeszła w stan spoczynku.
W 2015 ukazała się książka będąca wywiadem Doroty Kowalskiej z Barbarą Piwnik.
Odznaczenia.
Odznaczona Krzyżem Oficerskim Orderu Odrodzenia Polski (2001).

</doc>
<doc id="82595" url="https://pl.wikipedia.org/wiki?curid=82595" title="Czad (jezioro)">
Czad (jezioro)

Czad (fr. "Lac Tchad", arab. بحيرة تشاد, "Buḥayrat Tšād", ang. "Lake Chad") – jezioro bezodpływowe w środkowej Afryce, położone w Kotlinie Czadu, na pograniczu Czadu, Nigerii, Nigru i Kamerunu. Wskutek zmian klimatycznych i w wyniku działalności człowieka jezioro zanika – powierzchnia akwenu wynosi mniej niż 2 tys. km², podczas gdy w 1973 roku wynosiła 25 tys. km².
Nazwa.
Nazwa jeziora Czad pochodzi od lokalnego słowa "tsade", oznaczającego „jezioro”. Od nazwy jeziora pochodzi nazwa państwa Czad.
Położenie.
Jezioro leży w środkowej Afryce w Kotlinie Czadu. Znajduje się w części środkowej kotliny, jednak nie wypełnia jej najniżej położonego obszaru. Leży na pograniczu Czadu, Nigerii, Nigru i Kamerunu.
Klimat.
Średnia roczna wielkość opadów deszczu wynosi 320 mm, przy czym południowo-wschodnie wybrzeża otrzymują 1600 mm wody, a północne zaledwie 150 mm. Średnia roczna wielkość opadów dla miejscowości Bol Dune wynosi 384 mm, z czego zdecydowana większość (89%) przypada na okres lipiec-wrzesień. Średnia roczna temperatura powietrza wynosi +21,4 °C.
Hydrologia.
W okresie wczesnego holocenu (najprawdopodobniej w okresie przed ok. 7000 lat temu) kotlinę wypełniało ogromne paleojezioro Mega-Czad (ang. "Lake Mega-Chad", LMC) zajmujące powierzchnię prawie 350 tys. km².
Współcześnie, powierzchnia akwenu wynosi mniej niż 2 tys. km², podczas gdy w 1973 roku wynosiła 25 tys. km². Zanik jeziora przypisywany jest zmianom klimatu oraz zużyciu wody. Ponadto powierzchnia zmienia się w zależności od pory roku i ulega znacznemu zmniejszeniu podczas przedłużających się okresów suszy. Najwyższy stan wód notowany jest w październiku lub na początku listopada, a najniższy pod koniec kwietnia lub na początku maja. Straty wody wskutek parowania to ok. 2500 mm rocznie; ponadto prawdopodobnie 250 mm zasila wody gruntowe. Jezioro zasilają wody rzek: Szari (95%), El Beid (4%) i Komadugu Yobe (1%). Zlewnia jeziora obejmuje obszar 2434 tys. km².
Jezioro rozdziela na dwie części pas mielizn, rozciągający się na osi północny wschód – południowy zachód, powstały podczas suszy na początku XX w. Północna część jeziora jest głębsza niż południowa – głębokość części północnej to przeważnie 4–7 m, a części południowej 3–4 m. Średnia głębokość jeziora to 3,6 m przy powierzchni wody zajmującej 18 tys. km². Wysokość bezwzględna strefy bentonicznej waha się między 275,8 a 280,1 m, i wynosi średnio 278,21 m. Przy brzegach jeziora występują liczne piaskowe wysepki, które powiększają się w okresach niskiego stanu wód.
Zasolenie wody jest nietypowo niskie jak na jezioro endoreiczne w strefie klimatu tropikalnego. Najwyższe zasolenie notowane jest w porze suchej w północno-wschodniej części zbiornika.
Zanik jeziora.
Opisy podróżników z okresu pomiędzy XIII a XIX w. wskazują na wysoki stan wody w tym czasie – jezioro sięgało rzeki El-Ghazal. W 1870 roku powierzchnia jeziora liczyła 28 tys. km². Wysoki stan wód wystąpił w latach 1850–1900, a poprzedzony był okresem suszy w latach 1823–1850. Z początkiem XX w. powierzchnia jeziora zaczęła się kurczyć, a najniższy stan wody obserwowano w latach 1914–1920. W okresie 1953–1964 woda podniosła się, a powierzchnia jeziora powiększyła się do 23,5 tys. km², ponownie sięgając rzeki El-Ghazal. W latach 70. i 80. XX w. obserwowano największą w historii amplitudę rocznych wahań stanu wody. W połowie lat 80. powierzchnia zbiornika skurczyła się rekordowo do 3,9 tys. km². Ponownie tak rekordowo mała powierzchnia odnotowana została na początku XXI w. W okresie tym odnotowano również rekordowo niskie opady, na co mogła wpłynąć degradacja środowiska. Projekty irygacyjne Czadu, Kamerunu, Nigerii i Nigru obniżyły zarówno poziom wody w jeziorze, jak też w dopływających rzekach; szacuje się, że ludzka działalność w 50% odpowiada za zmniejszenie powierzchni jeziora.
Od lat 60. XX w. w regionie jeziora prowadzone są długoterminowe badania klimatologiczne. W 1964 roku Kamerun, Czad, Niger, Nigeria, od 1996 roku także Republika Środkowoafrykańska, a od 2008 Libia – pracują w ramach Komisji ds. zlewni jeziora Czad (ang. "Lake Chad Basin Commission") w sprawach regulacji użytkowania zbiornika, w tym zasobów wody i połowu ryb. Współpraca obejmuje również działania na rzecz zatrzymania zaniku jeziora.
Flora i fauna.
W przeszłości brzegi jeziora porastały gęste lasy z mleczarami i hebanowcami, które uległy przerzedzeniu i zubożeniu gatunkowemu wskutek zmieniających się tendencji w użytkowaniu ziemi oraz progresywnej degradacji. Obecnie przeważają gatunki lepiej przystosowane do mniejszej wilgotności takie jak akacja, baobab, kolibło egipskie, różne gatunki arekowatych, "Commiphora africana" czy głożyna omszona. Na obszarach częściowo zalewanych rośliny wieloletnie są coraz bardziej wypierane przez uprawy zbóż. Środowisko wodne zdominowane jest przez ciborę papirusową, "Aeschynomene elaphroxylon", grzybieniowate i trzciny.
Na przestrzeni XX w. różnorodność gatunkowa zwierząt występujących na brzegach jeziora również uległa zubożeniu. Lwy, lamparty, nosorożce i hipopotamy są rzadko spotykane. W regionie jeziora występują setki gatunków ptaków, z których wiele gniazduje, m.in. strusie, sekretarze, cyranki, kaczki, kazarki egipskie, pelikany małe, marabuty afrykańskie, ibisy kasztanowate czy warzęchy czerwonolice. Brzegi jeziora zamieszkują krokodyle nilowe, węże "Python sebae" i „kobry plujące”. W wodach jeziora żyje ponad 40 gatunków ryb o znaczeniu komercyjnym (m.in. "Alestes baremoze" i lates nilowy), a także przedstawiciele dwudysznych.
Historia.
Dla nauki zachodniej jezioro zostało odkryte w 1823 roku – było czwartym pod względem wielkości śródlądowym zbiornikiem wodnym Afryki po Jeziorze Wiktorii, Tanganice i Malawi. Ślady bytności człowieka w okolicach jeziora są bardzo stare – do najstarszych znalezisk, dokumentujących obecność człowiekowatych należą skamieniałości sahelantropa, zamieszkującego ten region ok. 6–7 milionów lat temu. Odkryte one zostały podczas francusko-czadyjskiej wyprawy paleontologicznej na początku XXI w.

</doc>
<doc id="82599" url="https://pl.wikipedia.org/wiki?curid=82599" title="Manitoba (jezioro)">
Manitoba (jezioro)

Manitoba (ang. "Lake Manitoba", fr. "Lac Manitoba") – jezioro w środkowej Kanadzie, które wraz z sąsiednimi jeziorami Winnipeg i Winnipegosis stanowi pozostałość czwartorzędowego jeziora Agassiz. To rozległe jezioro o powierzchni 4704 km² jest wyjątkowo płytkie, jego maksymalna głębokość to 7 m. Wykazuje jednocześnie tendencje do zanikania. Na północnym krańcu tego jeziora uchodzą wody jeziora Winnipegosis, natomiast wody samego jeziora Manitoba odpływają na wschodzie do jeziora Winnipeg.

</doc>
<doc id="82600" url="https://pl.wikipedia.org/wiki?curid=82600" title="Wrzesień 2004">
Wrzesień 2004



</doc>
<doc id="82601" url="https://pl.wikipedia.org/wiki?curid=82601" title="Jody Williams">
Jody Williams

Jody Williams (ur. 9 października 1950 w Brattleboro, w stanie Vermont) – amerykańska działaczka społeczna, koordynatorka prac Międzynarodowej Kampanii na rzecz Walki z Minami Przeciwpiechotnymi ("International Campaign to Ban Landmines, ICBL"). Wraz z tym ruchem wyróżniona Pokojową Nagrodą Nobla w 1997. Współpracowała także z innymi organizacjami humanitarnymi oraz edukacyjnymi, m.in. w Nikaragui, Hondurasie i Salwadorze.

</doc>
<doc id="82602" url="https://pl.wikipedia.org/wiki?curid=82602" title="Okeechobee (jezioro)">
Okeechobee (jezioro)

Okeechobee (ang. "Okeechobee Lake") – jezioro w Ameryce Północnej, na terenie USA, na Półwyspie Floryda, w sąsiedztwie bagien Everglades. Powierzchnia 1890 km², głębokość do 6 m. Jezioro pochodzenia krasowego, połączone kanałami z Oceanem Atlantyckim, odwadniane do Zatoki Meksykańskiej.
Historia.
Nazwa "Okeechobee" pochodzi ze słów Hitchiti "oki" (woda) i "chubi" (duży), czyli "duża woda". Jest otoczony wałami przeciwpowodziowymi, które zostały przerwane podczas huraganu Okeechobee w 1928 roku.

</doc>
<doc id="82605" url="https://pl.wikipedia.org/wiki?curid=82605" title="Jak-12">
Jak-12

Jak-12 (ros. Як-12) – radziecki samolot wielozadaniowy z 1947, skonstruowany przez biuro konstrukcyjne Aleksandra Jakowlewa, produkowany na licencji także w Polsce i używany m.in. w polskim lotnictwie wojskowym i cywilnym.
Rozwój.
Samolot został skonstruowany przez biuro konstrukcyjne Aleksandra Jakowlewa w odpowiedzi na złożone w roku 1944 zapotrzebowanie na samolot wielozadaniowy, przeznaczony zarówno dla lotnictwa wojskowego jak i cywilnego. Miał służyć jako samolot łącznikowy, lekki samolot pocztowo-pasażerski i samolot szkolny w aeroklubach, częściowo zastępując przestarzały dwupłat Po-2 i budowany w małej serii przed wojną samolot Jakowlewa AIR-6. Jako pierwszy, Jakowlew zaprojektował 4-miejscowy górnopłat Jak-10 (oznaczony początkowo Jak-14), którego prototyp ukończono w styczniu 1945. Jednocześnie, zaprojektował oparty na tym samym kadłubie 4-miejscowy dolnopłat z chowanym podwoziem Jak-13. Oba samoloty posiadały silnik gwiazdowy M-11M o mocy 145 KM. Pomimo nieco gorszych osiągów, Jak-10 miał lepsze własności startu i lądowania i po próbach porównawczych, został skierowany do produkcji.
Po wyprodukowaniu niewielkiej serii samolotów Jak-10, w 1947 samolot przekonstruowano, wyposażając go w mocniejszy silnik M-11FR (160 KM), kadłub o nieco innym obrysie, większe usterzenie i nowe skrzydło ze stałymi slotami. Nowy samolot oznaczono Jak-12. Wyprodukowano następnie 788 sztuk podstawowego modelu Jaka-12, większość dla wojska w wersji łącznikowej i obserwacyjnej, a część samolotów w wersjach: sanitarnej Jak-12S, rolniczej Jak-12SCh i wodnosamolotu Jak-12GR. Jak-12, podobnie jak Jak-10, odznaczał się 5-cylindrowym silnikiem gwiazdowym z indywidualnymi osłonami cylindrów, miał on konstrukcję mieszaną.
W latach 50. opracowano nową generację samolotu Jak-12, o konstrukcji całkowicie metalowej i z nowym silnikiem gwiazdowym AI-14R o mocy 260 KM, obudowanym tym razem jednolitą metalową osłoną. Nieco zwiększono też wymiary samolotu i wprowadzono 3 miejsca pasażerskie. Nową wersję, oznaczoną Jak-12R, przyjęto od 1952 do masowej produkcji. Po dalszym wzmocnieniu konstrukcji i innych drobnych zmianach, do produkcji w 1955 wprowadzono wersję zmodyfikowaną Jak-12M, różniącą się wizualnie płetwą przed statecznikiem pionowym. Samolot zyskał większą uniwersalność, mógł zostać w krótkim czasie przystosowany do zadań łącznikowych, sanitarnych lub rolniczych. Jak-12M stał się najliczniej produkowanym wariantem samolotu.
Ostatnią, produkowaną od 1957 wersją samolotu był ulepszony Jak-12A. Był on dopracowany aerodynamicznie; kadłub samolotu stał się bardziej wysmukły, zmniejszono przekrój osłony silnika. Dzięki temu poprawiły się osiągi i udźwig samolotu. Prostokątne skrzydło otrzymało trapezowy obrys końcówek, podparte było jednym zastrzałem zamiast dwóch i wyposażone w automatyczne sloty. Usterzenie poziome otrzymało obrys trapezowy zamiast prostokątnego. Wzbogacono wyposażenie pilotażowe i nawigacyjne samolotu, zamiast drążka sterowego zastosowano wolant. W ZSRR zbudowano łącznie 3801 samolotów Jak-12 (w tym 3013 wersji R, M i A).
Opracowano też wersję Jak-12B, zbudowaną w układzie dwupłata, z małymi dolnymi skrzydłami, lecz z powodu pogorszonych osiągów, pomimo polepszonych charakterystyk startu i lądowania, nie weszła ona do produkcji.
Samoloty Jak-12M budowano od 1956 na licencji w Polsce w wytwórni WSK-4 na Okęciu, a silniki AI-14R produkowano w WSK-Kalisz. Od 1959 w Polsce produkowano wariant Jak-12A. W Polsce zbudowano 1054 samoloty Jak-12M i 137 Jak-12A, z czego większość wyeksportowano do ZSRR. W 1958 opracowano w Polsce ulepszony wariant rozwojowy Jaka-12, produkowany jako PZL-101 Gawron.
Samolot Jak-12 produkowano na licencji także w Chinach pod nazwą Shenyang typ 5.
Użycie.
Samoloty Jak-12 weszły najpierw na wyposażenie radzieckiego lotnictwa wojskowego, jako samoloty łącznikowe i obserwacyjne do korygowania ognia artylerii. Następnie, zaczęły być wykorzystywane również w radzieckim lotnictwie cywilnym – do lotów pasażerskich i komunikacji, do szkolenia pilotów, skoków spadochronowych i holowania szybowców w aeroklubach DOSAAF, oraz w lotnictwie sanitarnym i rolniczym.
Poza ZSRR, samoloty te używano m.in. w Czechosłowacji, Jugosławii i na Węgrzech, w lotnictwie cywilnym i wojskowym. W Chinach używano samolotów licencyjnych.
W Polsce.
Pierwsze samoloty w wersji Jak-12 trafiły do polskiego lotnictwa wojskowego w 1951. Od 1956 wprowadzono na uzbrojenie nieliczne samoloty Jak-12R, produkcji radzieckiej. W większej liczbie 51 egzemplarzy weszły na wyposażenie polskiego lotnictwa wojskowego. W 1956 WSK-Okęcie otrzymało zamówienie na produkcję licencyjnych zmodyfikowanych samolotów Jak-12M napędzanych 9-cylindrowym silnikiem gwiazdowym AI-14R, podukowanym w WSK-Kalisz. W latach 1956-1960 WSK-Okęcie wyprodukowało w sumie 1054 samoloty. Część z nich (27 samolotów) była w wersji do szkolenia pilotów, z podwójnymi sterownicami, oznaczana także jako UJak-12M. Od 1959 polskie lotnictwo eksploatowało także 32 samoloty Jak-12A. W polskim lotnictwie wojskowym samoloty Jak-12 używane były do zadań łącznikowych, patrolowych, transportu pasażerów i ładunków oraz do celów sanitarnych. Większość przekazano do lotnictwa cywilnego lub wycofano w latach 60. i 70., pozostałe w latach 80. Aeroklub PRL otrzymał pierwszy samolot w wersji Jak-12 od wojska w 1952 (o znakach SP-ASZ). Kolejne samoloty w wersjach Jak-12M i Jak-12A trafiły do lotnictwa cywilnego, głównie aeroklubów, dopiero od 1956, kiedy podjęto produkcję ich w Polsce. Od 1963 również wojsko zaczęło przekazywać swoje samoloty do lotnictwa cywilnego. W lotnictwie sanitarnym od 1956 używano 18 samolotów Jak-12A i 3 Jaki-12M. W 1983 w Polsce wciąż latało 38 cywilnych Jaków-12M i 18 Jaków-12A. Część samolotów tego typu używana jest w dalszym ciągu, głównie w aeroklubach do szkolenia, lotów pasażerskich lub holowania szybowców (2014). W 1958 opracowano w Polsce ulepszony wariant rozwojowy Jaka-12M, produkowany jako PZL-101 Gawron. Egzemplarz samolotu Jak-12(SP-CFO) z silnikiem M-11 FR, wyprodukowany w 1952 w ZSRR i sprowadzony do Polski, a następnie przekazany przez wojsko Aeroklubowi PRL, został poddany próbom wytrzymałościowym oraz próbom w locie w celu oceny przydatności tej konstrukcji do holowania szybowców. Orzeczenia Instytutu Lotnictwa stwierdzały, że konstrukcja kadłuba nie spełnia wymaganych warunków technicznych do wykorzystania maszyny do tego celu. Samoloty Jak-12 z silnikiem M-11 FR będące w posiadaniu APRL dopuszczone były jedynie do lotów treningowych i pasażerskich. W połowie 1959 Zakład Wytrzymałości Instytutu Lotnictwa kierowany przez inż. Tadeusza Chylińskiego przeprowadził kontrolne kompleksowe próby statyczne w celu sprawdzenia jakości i zgodności wykonania samolotu Jak-12M z wymaganymi warunkami technicznymi.
Opis konstrukcji.
Jednosilnikowy górnopłat zastrzałowy konstrukcji metalowej (Jak-12R, M, A) lub mieszanej (Jak-12). Kadłub w wersjach R, M i A: kratownica z rur stalowych, kryta w przedniej części blachą duralową, w tylnej płótnem. Skrzydła o obrysie prostokątnym (w wersji Jak-12A – z trapezowymi końcówkami), konstrukcji metalowej, kryte duralem i płótnem. Usterzenie klasyczne. Skrzydło wyposażone w klapy i sloty (stałe we wczesnych wersjach, automatyczne w Jak-12A). Zakryta przeszklona kabina czteromiejscowa (w wersji Jak-12 – dwu lub trzymiejscowa) z dwoma fotelami z przodu i kanapą z tyłu. Niektóre wersje miały podwójne sterownice. Podwozie samolotu stałe, klasyczne, z kółkiem ogonowym. Bez uzbrojenia. Samolot był wyposażony w radiostację.
Silnik gwiazdowy, w wersji Jak-12: 5-cylindrowy M-11FR o mocy nominalnej 140 KM i startowej 160 KM (118 kW); w wersjach Jak-12R, M i A: 9-cylindrowy AI-14R o mocy nominalnej 220 KM (161 kW) i startowej 260 KM (191 kW). Silnik w nosie kadłuba. W wersji Jak-12 cylindry z indywidualnymi oprofilowaniami; w wersjach z silnikiem AI-14R silnik w cylindrycznej osłonie, przepływ powietrza regulowany żaluzją. Śmigło dwułopatowe o regulowanym skoku. Dwa zbiorniki paliwa w skrzydłach o łącznej pojemności 225 l.
Inne dane techniczne (nie ujęte powyżej).
Dla Jaka 12M, w nawiasie różnice dla Jaka 12A.

</doc>
<doc id="82607" url="https://pl.wikipedia.org/wiki?curid=82607" title="Marion Zimmer Bradley">
Marion Zimmer Bradley

Marion Eleanor Zimmer Bradley (ur. 3 czerwca 1930 w Albany, Nowy Jork, zm. 25 września 1999 w Berkeley, Kalifornia) – amerykańska autorka (często feministycznych) powieści fantasy jak np. "Mgły Avalonu". W kręgach literackich często używa się skrótu od jej inicjałów – MZB, który to skrót ukuł przyjaciel autorki, redaktor Donald A. Wollheim.
Życiorys.
Była dwukrotnie zamężna, od 26 października 1949 do 19 maja 1964 z Robertem Aledenem Bradleyem oraz od 3 czerwca 1964 do 9 maja 1990 z Walterem Breenem. W roku 1965 ukończyła Hardin Simmons University w Abilene w stanie Teksas. Później przeprowadziła się do Berkeley w Kalifornii by podjąć studia na University of California – 1965 do 1967. Jej pierwszy syn, David Bradley, poszedł w ślady matki, i również został pisarzem science fiction i fantasy. Ma jeszcze córkę, Moirę. Młodszy brat Marion Zimmer Bradley, Paul Edwin Zimmer, również był uznanym pisarzem science fiction i fantasy, a także poetą.
W latach 80. Bradley była neopoganką, lecz już w latach 90. na powrót stała się pobożną chrześcijanką. Sama autorka uznała okres odejścia od Kościoła "poszukiwaniem nowych możliwości".
Po długoletnim stopniowym pogarszaniu się stanu zdrowia, Marion Zimmer Bradley zmarła 25 września 1999 roku w Centrum Medycznym Alta Bates, w cztery dni po ataku serca. Dwa miesiące później jej prochy zostały rozsypane na Glastonbury Tor w hrabstwie Somerset w Anglii.
W 2014 roku jej córka Moira Greyland publicznie wyznała, że jako dziecko była wykorzystywana seksualnie przez matkę. Temat ten rozwinęła w wydanej w 2017 roku książce "The Last Closet: The Dark Side of Avalon", gdzie opisała m.in. inne przypadki wykorzystywania seksualnego chłopców i dziewczynek, których dopuściła się Marion Zimmer Bradley wraz z mężem Walterem Breenem, a także jej zaangażowanie w ruch na rzecz promocji pedofilii.
Kariera literacka.
Zadebiutowała w 1952 r., opowiadaniem "Vortex". Pierwszą powieść, "Falcons of Narabedla", opublikowała w maju 1957 r., w magazynie "Other Worlds".
Bradley była redaktorką wieloczęściowego cyklu antologii "Sword and Sorceress" który zachęcał młodych autorów do nadsyłania własnych opowiadań fantasy. Mimo iż promowała przede wszystkim młode autorki, nie stroniła od umieszczania prac mężczyzn w swoich antologiach. Mercedes Lackey to tylko jedna z wielu autorów, którzy zadebiutowali w jednej z tych antologii. MZB redagowała ostatni maszynopis "Sword and Sorceress" w ostatnim tygodniu swojego życia.
Autorka stworzyła planetę Darkover, jako miejsce akcji dla swojej serii książek fantasy. Napisała wiele opowiadań osadzonych na Darkover samodzielnie, a później zaczęła współpracować z innymi autorami, wydając antologie Darkover. W jednej z takich antologii pisarka zawarła szereg tekstów debiutantów. Najwcześniejsze powieści o Darkover były czystym fantasy, jednak w kolejnych tomach świat zyskał posmak science-fiction – odkryto, iż Darkover jest zagubioną kolonią Ziemi i ponownie nawiązano z nią kontakt.
Najbardziej znaną powieścią jej autorstwa są prawdopodobnie "Mgły Avalonu", legenda Camelotu opowiedziana z punktu widzenia Morgaine i Gwenhyfar (Ginewry), która później rozrosła się w całą serie książek.
Pisząc pod pseudonimami Morgan Ives, Miriam Gardner, John Dexter oraz Lee Chapman, MZB wydała w latach 60. kilka powieści o tematyce homoseksualnej. Choć były dość łagodne według dzisiejszych standardów, w tamtych czasach uznane zostały za pornografię. Wcześniej, w latach 50. działała w ruchu lesbijskim "Daughters of Bilitis".
W 1966 roku MZB została współzałożycielką Society for Creative Anachronism, która to nazwa została przez nią wymyślona.
W roku 2000 otrzymała pośmiertnie nagrodę World Fantasy za całokształt twórczości.

</doc>
<doc id="82614" url="https://pl.wikipedia.org/wiki?curid=82614" title="Fenix (czasopismo)">
Fenix (czasopismo)

Fenix – polskie czasopismo poświęcone literaturze fantastycznej, założone w 1990 r. przez Jarosława Grzędowicza, Krzysztofa Sokołowskiego, Rafała A. Ziemkiewicza, Andrzeja Łaskiego i Dariusza Zientalaka.
Historia.
Fenix powstał jako kontynuacja fanzinu Feniks. W pierwszym roku istnienia (numery 0–4) wydawany przez wydawnictwo Radwan, następnie od 1991 r. przez wydawnictwo Prószyński i S-ka, zaś od 2000 do 2001 r. (kiedy ukazał się ostatni numer pisma) przez wydawnictwo Mag. Do 1993 r. redaktorem naczelnym był Rafał A. Ziemkiewicz, później Jarosław Grzędowicz. Ukazało się 107 numerów.
Fenix miał początkowo format A5 (pierwsze numery wydawane przez wydawnictwo Radwan), potem charakterystyczny, „kieszonkowy” format, który został nieco zwiększony w ostatnich kilkunastu numerach, wydawanych przez Mag. Zawsze jednak format czasopisma był mniejszy od A4.
W ostatnim numerze, który pojawił się w wakacje 2001 r., redaktor naczelny zaznaczył, że nie doszło do upadku magazynu, lecz do zmiany wydawcy. W styczniu 2018 roku pismo zostało reaktywowane jako "Fenix Antologia" z inicjatywy Bartka Biedrzyckiego i Krzysztofa Sokołowskiego.

</doc>
<doc id="82615" url="https://pl.wikipedia.org/wiki?curid=82615" title="Armed Forces Security Agency">
Armed Forces Security Agency

Armed Forces Security Agency ("AFSA"), Agencja Bezpieczeństwa Sił Zbrojnych Stanów Zjednoczonych.

</doc>
<doc id="82616" url="https://pl.wikipedia.org/wiki?curid=82616" title="William Annand">
William Annand

William Annand (ur. 10 kwietnia 1808 w Halifaksie, zm. 12 października 1887) – polityk kanadyjski, premier rządu Nowej Szkocji w latach 1867–1875.
Początkowo był farmerem. Już swych wczesnych latach dwudziestych zaangażował się w politykę. Do legislatury kolonialnej został wybrany po raz pierwszy w 1837, gdy miał zaledwie 28 lat. Razem ze swym najbliższym współpracownikiem Josephem Howe, reprezentował liberalną frakcję w legislaturze dażącą do powołania w kolonii rządu przedstawicielskiego odpowiedzialnego za całokształt spraw wewnętrznych. W 1843 Annand wycofał się z polityki w związku z kryzysem wewnątrz partii liberalnej związanym z niedoreprezentowaniem w niej działaczy katolickich. Annand odstąpił swoją pozycję innemu, właśnie katolickiemu liberałowi. W czasie nieobecności na scenie politycznej zajął się działalnością wydawniczą i edytorską. Początkowo współpracował z Howe w redagowaniu jego pisma "Novoscotian", a potem utworzył swój własny dziennik "Morning Chronicle".
Do czynnego życia politycznego powrócił w 1851 roku i został ponownie wybrany do rady legislacyjnej, tym razem już będącą bazą dla rządu przedstawicielskiego. Jak większość nowo-szkockich liberałów Annand był przeciwnikiem wejścia swej prowincji do Konfederacji Kanady i do po konfederacyjnych wyborów poszedł pod sztandarem partii antykonfederacyjnej. Niespodziewanie jednak nie zdołał zdobyć mandatu w swym okręgu, który przypadł jego konserwatywnemu, i prokonfederacyjnemu oponentowi Charlesowi Tupperowi. Mimo swej osobistej porażki i wobec zdecydowanego zwycięstwa antykonfederatów, Annand jako lider swej partii został premierem rządu prowincjonalnego. Pozostał premierem do roku 1875 niezmiennie pozostając na pozycji antykonfederacyjnej, nawet gdy inni wybitni antykonfederaci, pomiędzy nimi i Howe, zmienili swoje stanowisko. Wobec reprezentowanych przez niego anachronicznych poglądów, został zmuszony do ustąpienia z przewodnictwa partii, a w konsekwencji z fotelu premiera. Następcą jego na obu stanowiskach został Philip Carteret Hill. Annand w nagrodę za swe zasługi ambasadorem Kanady z Londynnie. Stracił to stanowisko w 1878, lecz pozostał w Anglii jako poseł Nowej Szkocji.

</doc>
<doc id="82617" url="https://pl.wikipedia.org/wiki?curid=82617" title="Bomba demograficzna">
Bomba demograficzna



</doc>
<doc id="82618" url="https://pl.wikipedia.org/wiki?curid=82618" title="Eksplozja demograficzna">
Eksplozja demograficzna

Eksplozja demograficzna, bomba demograficzna – określenie szybkiego tempa przyrostu rzeczywistego liczby ludności w danym regionie. Przyjmuje się, że o eksplozji demograficznej możemy mówić, gdy przyrost rzeczywisty przekracza 3%, oznacza to podwojenie liczby ludności w ciągu 24 lat, czyli w ciągu jednej generacji.
Zasadniczą przyczyną tego zjawiska jest spadek liczby zgonów (wydłużenie czasu trwania życia) ludności, co jest wynikiem poprawy warunków życia, zwłaszcza rozwoju medycyny, przy zachowaniu dotychczasowego wysokiego współczynnika urodzeń.
Współcześnie zjawisko charakterystyczne dla krajów mniej rozwiniętych, gdzie dominuje tradycyjny model wielodzietnej rodziny, a jednocześnie poprawienie się poziomu i dostępności świadczeń medycznych, ogranicza liczbę zgonów, zwłaszcza wśród niemowląt i dzieci.

</doc>
<doc id="82619" url="https://pl.wikipedia.org/wiki?curid=82619" title="Paraekumena">
Paraekumena



</doc>
<doc id="82621" url="https://pl.wikipedia.org/wiki?curid=82621" title="Field">
Field

Field - rozległy płaskowyż, powstały w wyniku trwających setki milionów lat procesów denudacyjnych, które zniszczyły pierwotną rzeźbę i zrównały powierzchnię terenu. Na powierzchni zrównania rozwinęła się czasza lodowca typu norweskiego. Fieldy opadają stromo do fiordów.

</doc>
<doc id="82623" url="https://pl.wikipedia.org/wiki?curid=82623" title="Piramida wieku">
Piramida wieku

Piramida wieku – stosowane w demografii graficzne przedstawienie struktury płci i wieku ludności danego obszaru, polegające na zestawieniu diagramów słupkowych utworzonych dla poszczególnych roczników lub pięcioletnich grup wiekowych dla każdej płci oddzielnie. Różnice między liczbą kobiet i mężczyzn w danej grupie wiekowej uwidacznia się, poprzez zaznaczenie na słupku przewagi jednej płci odmiennym kolorem. Zazwyczaj w grupach młodszych występuje przewaga mężczyzn, a wśród najstarszej ludności przewaga kobiet. 
W przypadku piramidy wieku polskiego społeczeństwa widoczne są niże demograficzne, gdy rodziło się mniej dzieci oraz wyże, gdy rodziło się ich znacznie więcej. Wynikają one z sytuacji, jaka zaszła podczas II wojny światowej i w kilku latach powojennych. W czasie wojny zawierano mniej małżeństw i rodziło się mniej dzieci, a zaraz po wojnie nastąpiła rekompensata tego stanu: małżeństwa i rodzenie dzieci odkładano na czas po wojnie. Fale wyżów i niżów są widoczne w kolejnych pokoleniach (dzieci i wnuków osób urodzonych podczas wojny i zaraz po wojnie), jednak z czasem stopniowo zanikają.

</doc>
<doc id="82624" url="https://pl.wikipedia.org/wiki?curid=82624" title="Azylant">
Azylant



</doc>
<doc id="82625" url="https://pl.wikipedia.org/wiki?curid=82625" title="Muton">
Muton



</doc>
<doc id="82628" url="https://pl.wikipedia.org/wiki?curid=82628" title="Efuzja (geologia)">
Efuzja (geologia)

Efuzja, erupcja wylewna, wylew wulkaniczny - wylew lawy na powierzchnię Ziemi. Jest to typ erupcji wulkanicznej, typowy dla wulkanów tarczowych. Wypływ lawy ma spokojny charakter, nie towarzyszy mu wyrzucenie dużych ilości materiałów piroklastycznych, charakterystyczne dla gwałtownych erupcji eksplozywnych. Zachodzi w przypadku lawy zasadowej - bazaltowej o małej lepkości.

</doc>
<doc id="82630" url="https://pl.wikipedia.org/wiki?curid=82630" title="Kazimierz bytomski">
Kazimierz bytomski

Kazimierz bytomski (ur. pomiędzy 1253 a 1257, zm. 10 marca 1312) – razem z bratem Bolkiem I książę opolsko-bytomski 1281/1282–1284, samodzielny książę bytomski 1284–1312 (w Koźlu i Toszku do 1303).
Życiorys.
Kazimierz był drugim pod względem starszeństwa synem Władysława opolskiego i księżniczki wielkopolskiej Eufemii. Nie wiadomo kiedy dokładnie się urodził. W każdym razie w arkana wielkiej polityki był już wdrażany za życia ojca. W 1264 r. Kazimierz został pasowany na rycerza przez króla Przemysła Ottokara II, odtąd widzimy późniejszego księcia bytomskiego razem ze starszym bratem Bolkiem stale przy ojcu. 
Kazimierz zawarł, najpóźniej ok. 1278 roku, związek małżeński z nieznanego pochodzenia Heleną. Analizując jednak jej imię, a zwłaszcza imiona ich potomstwa (Siemowit, Jerzy, Maria) – pierwsi Piastowie śląscy o tych imionach – można przypuszczać ruskie pochodzenie żony Kazimierza (istnieją również hipotezy litewskiego względnie czeskiego pochodzenia). Helena mogła być córką księcia Lwa I Halickiego i siostrą księcia halickiego Jerzego I, zaś jej dwaj synowie – Siemowit i Jerzy – byli tymi dwoma braćmi ze Śląska, którzy na przełomie lat 1324–1325 zasiedli na tronie halicko-wołyńskim. 
Po śmierci ojca w 1281 lub 1282 r. początkowo Kazimierz panował wspólnie z Bolkiem I, jako tzw. bracia niedzielni. Do rozdziału kompetencji doszło jednak już w 1284 r., kiedy Kazimierz objął rządy nad księstwem bytomskim, z głównymi grodami w Bytomiu, Koźlu, Toszku, Gliwicach i Siewierzu.
Niewiele wiadomo o samodzielnych rządach Kazimierza. Na pewno pod koniec lat osiemdziesiątych poparł razem z braćmi (z Mieszkiem cieszyńskim i Przemysławem raciborskim (bowiem Bolko w opozycji do najbliższej rodziny niespodziewanie poparł księcia wrocławskiego) w konflikcie biskupa wrocławskiego Tomasza II Zaremby z Henrykiem IV Probusem tego pierwszego narażając swoje księstwo na odwetowe wyprawy dolnośląskiego władcy. Przyczyn złych stosunków Piastów raciborskich z Henrykiem Probusem należy szukać w fakcie odtrącenia i wysłania z powrotem do domu nieznanej z imienia siostry książąt, dotychczasowej małżonki księcia wrocławskiego. Powodów tego stanu rzeczy nie znamy, prawdopodobnie chodziło o fakt podejrzeń o bezpłodność małżonki.
W 1285 doszło do buntu rycerstwa małopolskiego przeciwko Leszkowi Czarnemu. Możni pragnęli oddać tron krakowski Konradowi II czerskiemu. Pewną rolę mógł odegrać w tych wydarzeniach książę Kazimierz, gdyż od Leszka Czarnego otrzymał w tym czasie wieś Psary. Książę bytomski albo był brany przez część buntowników za alternatywnego kandydata do tronu i stąd darowizna Leszka (aby ten zachował neutralność); albo ratujący się ucieczką na Węgry książę krakowski chciał uzyskać w ten sposób neutralność Kazimierza czy nawet sojusz z nim.
Złe stosunki z Henrykiem Probusem przyniosły wkrótce znacznie większe nieszczęście. 10 stycznia 1289 r. Kazimierz bytomski, jako pierwszy z książąt śląskich złożył w Pradze hołd lenny Wacławowi II. Także w stosunku do tego faktu nie znamy bezpośrednich argumentów Kazimierza, które skłoniły go do tak radykalnego kroku. W każdym razie śladem wyłomu dokonanego przez księcia bytomskiego podążyli wkrótce jego bracia (część historyków podejrzewa, że mogło chodzić o fakt naruszenia terytorium księstwa przez wojska Henryka IV Probusa i Bolesława II mazowieckiego podczas walk o Kraków, zobacz hasło: bitwa pod Siewierzem).
W latach następnych widzimy Kazimierza jako wiernego sojusznika Wacława II w jego polityce na ziemiach polskich, choć ścisła współpraca z Pragą nie przyniosła mu żadnych widocznych profitów (m.in. możemy stwierdzić obecność Kazimierza podczas wyprawy czeskiej na Sieradz w 1292 r., czy koronacji praskiej w 1297 r.).
W 1303 r. Kazimierz zdecydował się wydzielić swoim dorastającym synom własne dzielnice, co dodatkowo przyczyniło się do zmniejszenia znaczenia i tak już niewielkiego państewka (starszy Bolesław otrzymał wówczas Toszek, zaś młodszy Władysław Koźle).
Po 1306 r. nastąpiło zerwanie zależności lennej od Czech, na skutek wymarcia na Wacławie III dynastii Przemyślidów. Od tego momentu widzimy zmianę w polityce zagranicznej Kazimierza, który związał się bliżej z nowym księciem krakowskim Władysławem Łokietkiem. Wyraziło się to choćby poprzez ślub jeszcze w 1306 r. córki Kazimierza Marii z królem węgierskim Karolem Robertem, co na pewno podniosło znacznie prestiż księstwa.
W polityce wewnętrznej widzimy Kazimierza jako opiekuna kościoła. Szczególnie upodobał sobie bożogrobców z Miechowa, których obdarzył licznymi przywilejami. Dbał również o obronność księstwa budując dość sporych rozmiarów zamek w Bytomiu i otaczając miasto murami. Dochody na swoje inwestycje czerpał z rozwijanych intensywnie kopalń srebra pod Bytomiem.
Kazimierz zmarł 10 marca 1312 pozostawiając po sobie z małżeństwa z Heleną pięciu synów (Bolesława, Władysława, Mieszka, Siemowita i Jerzego), którzy doprowadzili do ostatecznego upadku znaczenia księstwa, oraz córkę Marię, żonę węgierskiego Karola Roberta. Nie wiadomo, gdzie został pochowany, można tylko przypuszczać, że stało się to w rodowym klasztorze w Czarnowąsach pod Opolem, hojnie również przez Kazimierza wspieranym.

</doc>
<doc id="82631" url="https://pl.wikipedia.org/wiki?curid=82631" title="Robert Quiroga">
Robert Quiroga

Robert Quiroga (ur. 10 października 1969 w San Antonio w Teksasie, zm. 16 sierpnia 2004 w San Antonio) – bokser amerykański.
W 1990 zdobył tytuł zawodowego mistrza świata federacji IBF (International Boxing Federation) w wadze junior koguciej (ok. 50,80 – ok. 52 kg); w walce o tytuł pokonał Juana Polo Pereza. 5-krotnie z powodzeniem bronił tytułu, utracił go w 1993. Zakończył karierę w 1995, z bilansem walk 20 zwycięstw (w tym 11 przez nokaut) i 2 porażki.
Zginął zamordowany.

</doc>
<doc id="82632" url="https://pl.wikipedia.org/wiki?curid=82632" title="Towarzystwo Jezusowe">
Towarzystwo Jezusowe



</doc>
<doc id="82633" url="https://pl.wikipedia.org/wiki?curid=82633" title="William D. Ford">
William D. Ford

William David Ford (ur. 6 sierpnia 1927 w Detroit stanie Michigan, zm. 14 sierpnia 2004 w okręgu miejskim Ypsilanti w Michigan) – amerykański polityk, działacz Partii Demokratycznej.
Studiował prawo na Uniwersytecie w Denver (ukończył studia w 1949); w latach 1944-1946 służył w marynarce wojennej. W 1951 podjął prywatną praktykę adwokacką, był także sędzią pokoju w okręgu miejskim Taylor. 1961-1962 delegat Konwencji Konstytucyjnej Michigan, 1962-1964 członek Senatu stanowego Michigan; 1952-1964 był członkiem władz stanowej organizacji Partii Demokratycznej, wielokrotnie był delegatem na stanowe konwencje partii (1952-1970), w 1968 także delegatem na konwencję krajową. Od stycznia 1965 do stycznia 1995 zasiadał w Izbie Reprezentantów USA, kierował Komitetem Poczt i Służby Cywilnej przez cztery kadencje Kongresu.
Po śmierci jego ciało zostało pochowane na Cmentarzu Narodowym w Arlington w Wirginii.

</doc>
<doc id="82636" url="https://pl.wikipedia.org/wiki?curid=82636" title="U Wun">
U Wun

U Wun (ur. 1908 w Rangunie, zm. 15 sierpnia 2004 w Rangunie) – birmański poeta.
Debiutował jako poeta w drugiej połowie lat 20. Studiował literaturę na Uniwersytecie Oksfordzkim; był wykładowcą na Uniwersytecie Yale. W 1939 powrócił do Birmy i został wykładowcą literatury birmańskiej na obecnym Uniwersytecie Ranguńskim. Obok poezji zajmował się językiem birmańskim, opracował pierwszy słownik birmańsko-japoński, transkrybował także swoje utwory alfabetem Braille’a.
Uznawany za jednego z najwybitniejszych nowoczesnych poetów Birmy, pisał o miłości, wartościach narodowych i życiu wsi. Był znany pod pseudonimem literackim Min Thuwun.
Znalazł się w niełasce po dojściu do władzy wojskowych. Działał w Narodowej Lidze na rzecz Demokracji, pod kierownictwem Aung San Suu Kyi; został z ramienia tej partii wybrany na deputowanego w 1990. Wycofał się z polityki, kiedy władze wojskowe nie uznały wyników wyborów i zdelegalizowały tę partię.

</doc>
<doc id="82638" url="https://pl.wikipedia.org/wiki?curid=82638" title="Czarnoziem">
Czarnoziem



</doc>
<doc id="82643" url="https://pl.wikipedia.org/wiki?curid=82643" title="Piotr Tylicki">
Piotr Tylicki

Piotr Tylicki herbu Lubicz (ur. 1543 w Kowalu koło Włocławka, zm. 13 lipca 1616 w Krakowie) – biskup krakowski w latach 1607–1616, kujawski w latach 1604–1606, warmiński w latach 1600–1603, biskup chełmiński w latach 1595–1600, podkanclerzy koronny w latach 1598–1605, referendarz wielki koronny w latach 1591–1595, sekretarz wielki koronny (duchowny) w latach 1585–1595, sekretarz królewski
Senator uczestniczący w sejmach: 1601, 1603, 1605, 1606, 1607, 1609, 1611, 1613 (I), 1613 (II) i 1615 roku.
Życiorys.
Pochodził z niezamożnej szlachty, był synem Andrzeja, wójta miasta Kowala. Studiował prawo w Akademii Krakowskiej, w wieku 45 lat przyjął święcenia diakonatu. Pracował w kancelarii królewskiej, za panowania Stefana Batorego został sekretarzem królewskim; zgromadził wiele beneficjów kościelnych – był kanonikiem w Przemyślu, Warszawie, Sandomierzu, Krakowie, Płocku, Poznaniu i na Warmii (1584), scholastykiem w Łęczycy, prepozytem w Gnieźnie oraz proboszczem w Małogoszczu. W 1591 został z nominacji króla Zygmunta Wazy referendarzem koronnym, w latach 1598–1604 sprawował godność podkanclerzego koronnego. Towarzyszył królowi Zygmuntowi w nieudanej wyprawie w obronie tronu Szwecji (1598).
Po śmierci biskupa chełmińskiego Piotra Kostki w styczniu 1595 otrzymał nominację królewską na to biskupstwo; 17 sierpnia 1595 został zatwierdzony przez papieża i konsekrowany w Krakowie w październiku 1595; został jednocześnie administratorem diecezji pomezańskiej. Jako biskup wprowadził do Torunia jezuitów, przeciwstawiał się jednocześnie budowie szkół i kościołów ewangelickich. W 1597 przeprowadził wizytację generalną biskupstwa. W 1599 nadał nowe statuty kapitule chełmińskiej, a w 1600 erygował nowy, piąty kanonikat w kapitule. Poparł projekt kodyfikacji pruskiego prawa ziemskiego (1598). 5 czerwca 1600 został wybrany przez kapitułę warmińską biskupem diecezji warmińskiej; otrzymał papieską prekonizację 7 października 1600 i objął rządy w lutym 1601. W okresie sprawowania rządów w diecezji warmińskiej zajmował się przede wszystkim sprawami państwowymi, m.in. prowadził akcję dyplomatyczną, mającą na celu pozyskanie elektora brandenburskiego dla koalicji antyszwedzkiej; odbył jednak generalną wizytację diecezji warmińskiej, a także nadał nową regułę zakonowi katarzynek w Braniewie (1602). W bieżącej pracy w diecezji był zastępowany przez administratora, kanonika Jana Pisińskiego.
W listopadzie 1603 został mianowany przez króla biskupem kujawsko-pomorskim, objął rządy w nowej diecezji latem 1604; już w styczniu 1607 został przeniesiony na biskupstwo krakowskie, gdzie pozostał do końca życia. W diecezji krakowskiej zajął się wprowadzaniem reform soboru trydenckiego, dbał o dyscyplinę wśród duchowieństwa. Wspierał Akademię Krakowską, a także klasztory, szpitale i kościoły. Ufundował stypendium dla studentów Akademii Krakowskiej pochodzących z Warmii; w 1615 razem z bratem Jakubem ufundował kaplicę Tylickich w kościele dominikanów św. Mikołaja w Toruniu.
W 1612 roku biskup nadał prawa miejskie ówczesnemu Miastku. Ustanowił własny herb i liczne przywileje oraz ufundował szkołę parafialną i kościół, który wyposażył w wiele cennych dzieł z prywatnych zbiorów. Z wdzięczności za przywrócenie przez Piotra Tylickiego świetności Miastku ludność zmienia nazwę miejscowości na Tylicz.

</doc>
<doc id="82644" url="https://pl.wikipedia.org/wiki?curid=82644" title="Pamięć cache">
Pamięć cache



</doc>
<doc id="82646" url="https://pl.wikipedia.org/wiki?curid=82646" title="Dolina rzeki">
Dolina rzeki



</doc>
<doc id="82647" url="https://pl.wikipedia.org/wiki?curid=82647" title="Fryderyk August">
Fryderyk August



</doc>
<doc id="82648" url="https://pl.wikipedia.org/wiki?curid=82648" title="Kronsztad">
Kronsztad

Kronsztad (oficjalny polski egzonim), Kronsztadt (, ; do 1723 r. "Kronszłot", ) – silnie ufortyfikowany rosyjski port morski, położony na wyspie Kotlin w Zatoce Fińskiej, około 30 km na zachód od centrum Petersburga, obecnie leży w administracyjnych granicach tego miasta. Nazwa pochodzi od niem. "Kronstadt".
Port stanowił tradycyjną bazę rosyjskiej Floty Bałtyckiej oraz główną siedzibę rosyjskiej admiralicji. Strzegł równocześnie dostępu do dawnej stolicy Rosji. Po całej wyspie rozsiane są arsenały, fortece, instytucje zaopatrzenia i stocznie.
Dawniej całe miasto było terenem wojskowym, dziś strefa zastrzeżona dla wojska ograniczona jest do portu. Kronsztad jest połączony z północnym oraz południowym brzegiem Zatoki Fińskiej drogą biegnącą po grobli przeciwpowodziowej, chroniącej Petersburg (droga jest częścią obwodnicy KAD). Z leżącym na południowym brzegu zatoki miastem Łomonosow utrzymywane jest połączenie promowe. Zatoka Fińska zamarza na zimę. Metrowa warstwa lodu w okresie pomiędzy listopadem a kwietniem łączy wyspę z metropolią.
W Kronsztadzie znajduje się mareograf, który wyznacza średni poziom morza przyjęty do oznaczania wysokości w Polsce i Europie nadbałtyckiej – od nazwy miejscowości pochodzą nazwy układów odniesienia Kronsztad 60 oraz Kronsztad 86.
W mieście znajduje się muzeum morskie, pomniki Piotra I z 1841, admirała Makarowa z 1913, historyczne koszary z 1786–88, sobór zwany morskim z 1903–1913, cukrownia z 1795–1797.
Historia.
Kronsztad został założony w 1703 przez Piotra Wielkiego, który odebrał wyspę Kotlin Szwecji w 1703. Został zbudowany jako twierdza broniąca dostępu z morza do Petersburga. Oddany do eksploatacji jako twierdza 18 maja 1704. Od lat 20. XVIII wieku główna baza Floty Bałtyckiej. Niejednokrotnie odbijał ataki wrogich flot u wejścia do ujścia Newy (wojna północna 1700–1721, wojna rosyjsko-szwedzka 1788–1790 i wojna krymska 1853–1856). Od początku istnienia był też ośrodkiem szkolenia specjalistów morskich; artylerzystów, minerów, radiotelegrafistów, maszynistów i innych. Kronsztadzkie fortyfikacje rozbudowano w XIX w.
W czasie rewolucji 1905–1906, rewolucji lutowej, a potem rewolucji październikowej Kronsztad był jednym z głównych ognisk rewolucji i dostarczył marynarzy do walk w Petersburgu. W okresie rewolucyjnym, od maja do sierpnia 1917 cywilnym gubernatorem Kronsztadu był Tomasz Parczewski – polski filozof, wykładowca m.in. Uniwersytetu w Petersburgu. W latach wojny domowej 1918–1920 marynarze z Kronsztadu walczyli w obronie Piotrogrodu. W dniach 28 lutego-18 marca 1921 r. w Kronsztadzie miało miejsce antybolszewickie powstanie po zakończeniu wojny domowej w Rosji. Oddziały Armii Czerwonej pod dowództwem Michaiła Tuchaczewskiego pokonały zbuntowany garnizon miasta i stacjonującą tam Flotę Bałtycką.
W latach wojny niemiecko-radzieckiej 1941–1945 bazujące w Kronsztadzie siły Floty Bałtyckiej brały udział w obronie Tallinna, Leningradu i rozbiciu Wehrmachtu pod Leningradem w 1944. Wybuch wojny z Finlandią w 1941 strona radziecka uzasadniła rzekomymi nalotami fińskimi m.in. na Kronsztad (Finowie ani przed, ani w trakcie wojny nigdy nie bombardowali miast radzieckich).
Kronsztad nie został zdobyty przez Niemców, ale ci też nie próbowali go zdobywać. We wrześniu 1941 stacjonująca tu Flota Bałtycka stała się przedmiotem ataków niemieckiego lotnictwa i artylerii. Zmasowane naloty przeprowadzane zostały 19, 21, 22, 23 i 27 września. Mimo bardzo silnej obrony przeciwlotniczej Flota straciła około połowy jednostek. Zatonął pancernik „Marat” (ze stratą 326 członków załogi), krążownik „Pietropawłowsk”, lider „Minsk”, 13 niszczycieli (w tym „Stierieguszczij”), dozorowiec „Wichr”, 20 okrętów podwodnych (w tym m.in. М-74), 4 okręty patrolowe, 26 trałowców i stawiacz zapór podwodnych.
W 1954 roku miasto zostało nagrodzone orderem Czerwonego Sztandaru z okazji 250 rocznicy powstania.
Linki zewnętrzne.
Zobacz w tekst oraz 

</doc>
<doc id="82650" url="https://pl.wikipedia.org/wiki?curid=82650" title="Pedro Almodóvar">
Pedro Almodóvar

Pedro Almodóvar Caballero (ur. 25 września 1949, niektóre źródła podają rok 1951, w Calzada de Calatrava) – hiszpański reżyser i scenarzysta filmowy.
Podwójny zdobywca Oscara, jeden z najbardziej znanych i cenionych na świecie reżyserów kina autorskiego.
Zasiadał w jury konkursu głównego na 45. MFF w Cannes (1992). Przewodniczył obradom jury na 70. MFF w Cannes (2017).
Życiorys.
Urodził się w Calzada de Calatrava, w prowincji Ciudad Real, Kastylia-La Mancha. W wieku 16 lat z rodzinnego miasta przeprowadził się do Madrytu. Były to czasy autorytarnej dyktatury Francisca Franco, ograniczenia wolności wypowiedzi. Kontrast między tamtym światem a dzisiejszą Hiszpanią można zobaczyć w filmie "Drżące ciało". Żyjąc na marginesie tamtego systemu, Almodóvar przez wiele lat utrzymywał się z prac dorywczych, aż w końcu, na okres 12 lat, został zatrudniony w największej hiszpańskiej firmie telekomunikacyjnej – Telefónica. Stała praca umożliwiła mu zakup pierwszej kamery.
Był jedną z czołowych postaci hiszpańskiego "la movida madrileña", kulturalnego renesansu po śmierci generała Franco. Opublikował powieść "Fuego en las entrañas" oraz zwierzenia fikcyjnej gwiazdy porno Patty Diphusa, drukowane w czasopiśmie „La Luna de Madrid”.
Już od roku 1972 tworzył filmy krótkometrażowe, jego pierwszy pełnometrażowy film został jednak wyświetlony dopiero w roku 1980. Zdjęcia do "Pepi, Luci, Bom i innych dziewczyn z dzielnicy" trwały ponad 18 miesięcy. Film, który kosztował około 13 tysięcy funtów, stał się przebojem i pozwolił Almodóvarowi założyć wraz z bratem wytwórnię filmową "El Deseo" (1985).
Jest gejem.
Twórczość.
Almodóvar, mający wyrazisty, autorski styl reżyserii, jest jednym z najbardziej znanych hiszpańskich i europejskich reżyserów. To on odkrył talent aktorski Antonia Banderasa i Penélope Cruz. Do swoich filmów sam pisze scenariusze, reżyseruje je, a w większości występuje w epizodycznych rolach i jest ich producentem.
Filmy Almodóvara to najczęściej melodramatyczne, pełne nieprawdopodobnych sytuacji historie, z elementami czarnego humoru i swobodnie wplatające do tematyki obyczajowej wątki homoseksualne. Bohaterami są często postaci z nizin społecznych, marginesu społecznego (dilerzy narkotyków, prostytutki, kryminaliści). Jego motywy są takie jak w przypadku surrealistów: oburzenie drobnomieszczańskiej moralności.
W swej twórczości Almodóvar przeszedł ewolucję od skandalizujących, utrzymanych w estetyce punkowej filmów z lat osiemdziesiątych i początku lat dziewięćdziesiątych (np. "Kika") do psychologicznych komedii o kobietach (np. "Wszystko o mojej matce").
Jest zdobywcą ponad 90 prestiżowych nagród filmowych m.in. Oscarów w kategorii najlepszy film zagraniczny za "Wszystko o mojej matce" (2000) oraz za scenariusz do filmu "Porozmawiaj z nią" (2003).
W Polsce Remigiusz Grzela dokonał adaptacji teatralnej zbioru felietonów Pedra Almodóvara pt. "Patty Diphusa" (jedynej w Polsce autoryzowanej przez Almodóvara), w której zagrała Ewa Kasprzyk, najpierw w Teatrze Rozmaitości, a później w Teatrze „Polonia”.

</doc>
<doc id="82656" url="https://pl.wikipedia.org/wiki?curid=82656" title="Kronsztadt">
Kronsztadt



</doc>
<doc id="82658" url="https://pl.wikipedia.org/wiki?curid=82658" title="Fosfonukleozyd">
Fosfonukleozyd



</doc>
<doc id="82660" url="https://pl.wikipedia.org/wiki?curid=82660" title="Szereg potęgowy">
Szereg potęgowy

Szereg potęgowy – szereg funkcyjny postaci:
gdzie stała formula_2 zwana "środkiem szeregu" i współczynniki formula_3 są liczbami rzeczywistymi lub zespolonymi. Zmienna formula_4 również może być rzeczywista lub zespolona.
Zbieżność.
Okazuje się, że szereg potęgowy jest bezwzględnie zbieżny dla wszystkich liczb należących do pewnego koła otwartego formula_5 o środku w punkcie formula_2 i rozbieżny poza jego domknięciem. Koło to nazywamy kołem zbieżności szeregu, a jego promień (promień zbieżności) formula_7 określony jest wzorem:
Powyższy wzór należy rozumieć następująco:
Inny wzór na promień zbieżności szeregu:
Ostatni wzór jest najwygodniejszy w użyciu, lecz można go stosować jedynie wtedy, gdy występująca tam granica istnieje.
Szereg potęgowy jest jednostajnie zbieżny na dowolnym zwartym podzbiorze koła zbieżności.
Wynika stąd natychmiast, że szereg potęgowy przedstawia funkcję ciągłą wewnątrz koła zbieżności. Dwa szeregi przedstawiają tę samą funkcję wtedy i tylko wtedy, gdy mają równe wszystkie współczynniki przy tych samych potęgach dwumianu formula_16
Problem zbieżności szeregu potęgowego na brzegu koła zbieżności jest subtelny i nie daje się rozwiązać w przypadku ogólnym. Hugo Steinhaus podał przykład szeregu, który przedstawia funkcję nieciągłą w zbiorze wszędzie gęstym w brzegu koła.
Działania na szeregach potęgowych.
Niech szeregi
będą zbieżne w swoich kołach zbieżności.
Dodawanie i odejmowanie.
Przy powyższych oznaczeniach funkcję
Mnożenie i dzielenie.
Iloczynem Cauchy’ego określonych wyżej szeregów nazywamy szereg
Dla argumentów z mniejszego koła zbieżności szereg jest zbieżny bezwzględnie i kolejność sumowania wyrazów nie ma znaczenia, dlatego powyższą sumę można też zapisać jako:
Zauważmy teraz, że w przypadku dzielenia szeregów (tam gdzie jest ono wykonalne) mamy:
Dla wyznaczenia współczynników formula_24 wystarczy napisać
skąd przez wymnożenie, porównanie współczynników szeregów po obu stronach i wykorzystanie ich jednoznaczności otrzymamy formula_26
Całkowanie i różniczkowanie.
Z własności szeregu potęgowego wynika bezpośrednio (patrz: szereg funkcyjny), że jego suma jest funkcją różniczkowalną i całkowalną w sensie Riemanna we wnętrzu koła zbieżności tego szeregu. Co więcej, zarówno pochodną, jak i całkę tej funkcji można otrzymać różniczkując lub całkując szereg wyraz po wyrazie:
oraz
Obydwa szeregi po prawej stronie równości są zbieżne w tym samym kole zbieżności co szereg wyjściowy.
Funkcje analityczne.
Z szeregami potęgowymi zmiennej zespolonej ściśle związane są funkcje analityczne. Każda funkcja analityczna daje się lokalnie – czyli w pewnym otoczeniu dowolnego punktu swej dziedziny – przedstawić szeregiem potęgowym i na odwrót, każdy szereg potęgowy jest funkcją analityczną we wnętrzu swego koła zbieżności. Klasa funkcji analitycznych w pewnym obszarze tworzy pierścień, to znaczy suma i iloczyn funkcji analitycznych jest również funkcją analityczną. Iloraz funkcji analitycznych jest funkcją analityczną o ile mianownik nie przyjmuje w danym obszarze wartości zerowych.
Każda zespolona funkcja analityczna jest nieskończenie wiele razy różniczkowalna w swej dziedzinie, a współczynniki formula_3 jej rozwinięcia w szereg w otoczeniu dowolnego punktu formula_30 są dane wzorem:
gdzie formula_32 oznacza formula_33-tą pochodną formula_34 w punkcie formula_35 Oznacza to, że każda funkcja analityczna daje się lokalnie przedstawić swoim szeregiem Taylora.
Powyższe uwagi nie dotyczą funkcji zmiennej rzeczywistej – tutaj funkcja, która jest nieskończenie wiele razy różniczkowalna może nie dać przedstawić się szeregiem potęgowym.
Zauważmy też, że jeśli dwie funkcje analityczne zmiennej zespolonej są określone w tym samym obszarze, a ich wszystkie pochodne są równe w pewnym punkcie tego obszaru, to obie funkcje są sobie równe w całym obszarze.
Formalne szeregi potęgowe.
Pojęcie szeregu potęgowego zostało przeniesione do algebry pod postacią formalnego szeregu potęgowego nad danym ciałem. Ich badanie ma wielkie znaczenie dla kombinatoryki, gdzie występują pod postacią funkcji tworzących.
Szereg potęgowy wielu zmiennych.
Kolejnym uogólnieniem teorii szeregów potęgowych jednej zmiennej jest teoria szeregów wielu zmiennych. Szereg potęgowy wielu zmiennych definiujemy następująco:
gdzie formula_37 jest układem liczb naturalnych, współczynniki formula_38 są liczbami rzeczywistymi lub zespolonymi, a formula_39 oraz formula_40 są punktami formula_33-wymiarowej rzeczywistej lub zespolonej przestrzeni euklidesowej.

</doc>
<doc id="82662" url="https://pl.wikipedia.org/wiki?curid=82662" title="Grzegorz Korczyński">
Grzegorz Korczyński

Grzegorz Jan Korczyński, właśc. Stefan Jan Kilanowicz, ps. „Grzegorz”, „Korczyński” (ur. 17 czerwca 1915 w Brzezinach, zm. 22 października 1971 w Algierze) – polski działacz komunistyczny, generał broni Wojska Polskiego, pomocnik Ministra Bezpieczeństwa Publicznego ds. operacyjnych (1946–1948), szef Zarządu II Sztabu Generalnego WP (1956–1965) (wywiadu wojskowego) (1956–1965), wiceminister obrony narodowej (1965–1971), członek Komitetu Centralnego PZPR (1959–1971), poseł na Sejm PRL III, IV i V kadencji.
Życiorys.
Syn Szczepana i Antoniny. Po śmierci ojca w 1932 przerwał naukę w VII klasie gimnazjum. Pracował jako pracownik fizyczny, goniec, korepetytor i urzędnik. Należał do Organizacji Młodzieży Socjalistycznej „Życie”. Z ostatniej pracy – w szpitalu przy ul. Karowej w Warszawie – został zwolniony po konflikcie z przełożonymi. Na początku 1937 roku wyjechał do Hiszpanii, gdzie brał udział w wojnie domowej, walcząc do 1939 po stronie republikańskiej w XIII Brygadzie im. Jarosława Dąbrowskiego wchodzącej w skład Brygad Międzynarodowych.
W 1940 kierował Centralną Techniką Partyjną, a potem Pomocą Ludową, w polskiej sekcji Francuskiej Partii Komunistycznej. Redagował też jej organ „Solidarność”. W 1942 kierował dywersją i sabotażem w okręgu paryskim.
W sierpniu 1942 przerzucony z Francji do Polski wraz z grupą Dąbrowszczaków przez dowódcę Gwardii Ludowej Bolesława Mołojca. Od 1942 członek Polskiej Partii Robotniczej i Gwardii Ludowej. Skierowany przez Dowództwo Główne Gwardii Ludowej na Lubelszczyznę celem utworzenia oddziałów partyzanckich. Dowódca oddziału GL im. Tadeusza Kościuszki działającego na południowej Lubelszczyźnie. Władysław Gomułka w swoich pamiętnikach stwierdzał, że „zdobył sobie sławę najlepszego dowódcy wśród dowódców oddziałów partyzanckich w całym kraju”.
14 września 1942 jego oddział zniszczył urządzenia kolejowe w Szastarce, rozbroił policjanta i skonfiskował z kasy pieniądze. Następnego dnia zniszczył urządzenia na stacji w Rzeczycy, a następnie podpalił pociąg wojskowy jadący na wschód (spłonął wówczas transport z silnikami lotniczymi) i rozbił niemiecki samochód na drodze Rzeczyca-Potok, zdobywając broń i amunicję. 24 września stoczył pod Szwedami zwycięską walkę z kompanią niemieckiej żandarmerii (zginęło 10 żandarmów, a 7 zostało rannych; gwardziści stracili 1 zabitego i 1 rannego). 9 października 1942 zniszczył w Trzydniku urząd gminny, pocztę i mleczarnię, uwolnił z aresztu jedną osobę i skonfiskował pieniądze i maszynę do pisania, a następnie, w nocy z 9 na 10 października zaatakował więzienie w Kraśniku i uwolnił kilkudziesięciu więźniów, w tym blisko związanego z oddziałem aktywistę PPR Edwarda Marszałka. 14 października stoczył potyczkę z Niemcami pod Łysakowem. 7 listopada jego oddział rozbił obóz koncentracyjny pod Janiszowem, uwalniając 500 więźniów żydowskich i zabijając komendanta obozu Petera Ignora. 
Według prawicowych historyków, którzy powołują się na materiały ze śledztwa stalinowskiego ws. Korczyńskiego, między listopadem 1942 a lutym 1943 we wsi Ludmiłówka i jej okolicach w powiecie kraśnickim dowódca i podlegli mu partyzanci rzekomo zamordowali około 100 Żydów (głównie kobiet i dzieci). Według Piotra Gontarczyka, zbrodnia miała charakter rabunkowy. Na początku lat 50. stalinowcy z powodu domniemanego mordu aresztowali Korczyńskiego i jego kompanów. Mordom na tle rasistowskim dokonanym przez Korczyńskiego zaprzecza Ryszard Nazarewicz. Jego zdaniem do jego oskarżenia posłużyły sfabrykowane, głównie przez Józefa Światłę, w latach 1949–1955 materiały w X Departamencie Ministerstwa Bezpieczeństwa Publiczkego przygotowywane do procesu Władysława Gomułki i innych działaczy. Twierdzi on, że zabójstwa Żydów dotyczyły likwidacji składającej się z Polaków i Żydów grupy określanej jako „banda Grochalskiego”, która u schyłku 1942 roku zamordowała kilku członków sztabu zgrupowania GL im. T. Kościuszki w Kraśnickiem i zrabowała m.in. kasę zgrupowania. Sam Grzegorz Korczyński miał wyciągnąć z getta rodziców swojej żony i przechowywać ich podczas okupacji u własnej rodziny, a podczas wojny mieć w swoim otoczeniu kilkudziesięciu Żydów-partyzantów. Nazarewicz stwierdził też, że informacje dotyczące pogromów Korczyńskiego są „pomówieniami”, które mają skompromitować GL, a wykorzystywane przez prawicowych historyków materiały ze śledztwa zostały spreparowane przez MBP. Ten sam historyk podał, że według informacji zebranych po destalinizacji przez rządzącą partię, Prokuraturę Generalną i Sąd Wojewódzki w Warszawie, Korczyńskiemu zarzucono popełnienie nieistniejących zbrodni lub tych popełnionych przez Narodowe Siły Zbrojne i innych sprawców. Ponadto do akt sprawy Korczyńskiego nie włączono dokumentów świadczących na korzyść dowódcy. Chodziło m.in. o zeznania żydowskich partyzantów, którzy podlegali Korczyńskiemu do końca wojny (w tym 35 z okolic Ludmiłówki). Sam Korczyński został później oczyszczony z zarzutów pogromu
W połowie lutego 1943 oddział Korczyńskiego, przekształcony przez dowództwo Gwardii Ludowej w Grupę Operacyjną im. Tadeusza Kościuszki, wyruszył na Zamojszczyznę, celem podjęcia działań w celu walki z niemieckimi oddziałami pacyfikacyjnymi. Oddział liczył ok. 300 osób. 27 lipca 1943 pod Modliborzycami partyzanci z Grupy Operacyjnej GL „Grzegorza” wciągnęli w zasadzkę kilka niemieckich samochodów osobowych, zabijając kilkunastu Niemców wracających z Lublina z narady prowadzonej przez Hansa Franka, w tym kreishauptmanna Karla Adama i innymi urzędnikami hitlerowskimi z Biłgoraja; samochody spalono. W sierpniu 1943 oddziały pod dowództwem Korczyńskiego wraz z oddziałami radzieckimi zmuszone były, na skutek hitlerowskich działań antypartyzanckich o kryptonimie „Wehrwolf”, opuścić swoje dotychczasowe bazy i przebijać się z Puszczy Solskiej w kierunku Karpat. Po sforsowaniu Sanu doszło do dużej bitwy w rejonie wsi Kończyce i Nowosielec. Dalszy marsz był niemożliwy, gdyż tereny były opanowane przez oddziały ukraińskich nacjonalistów. Grzegorz Korczyński wraz z żołnierzami ponownie forsował San, by udać się w lasy lipskie. We wrześniu 1943 udał się do Warszawy, gdzie został mianowany podpułkownikiem i objął funkcję szefa wydziału operacyjnego Sztabu Głównego Gwardii Ludowej. Od czerwca 1944 był dowódcą obwodu lubelskiego Armii Ludowej. W 1945 dokonywał pacyfikacji wiosek na terenie Lubelszczyzny, uznanych za współpracujące z antykomunistyczną partyzantką.
Od 15 marca 1946 do 5 września 1948 pełnił funkcję podsekretarza stanu i pomocnika ministra w Ministerstwie Bezpieczeństwa Publicznego do spraw operacyjnych (miał nadzór nad pracą Departamentu I, Wydziału I Samodzielnego, Zarządu Informacji, Korpusu Bezpieczeństwa Wewnętrznego oraz Głównego Urzędu Cenzury). W 1947 był zastępcą do spraw bezpieczeństwa dowódcy Grupy Operacyjnej „Wisła” podczas Akcji „Wisła”. W sierpniu 1948 za „chwiejność ideologiczną i pojednawczość wobec odchylenia prawicowo-nacjonalistycznego” zdegradowany z członka Komitetu Centralnego PPR na zastępcę członka.
Aresztowany 21 maja 1950 przez grupę operacyjną Biura Specjalnego MBP i po 4 latach śledztwa oskarżony i skazany w dniu 22 maja 1954 na dożywocie m.in. za mordy na ludności polskiej i żydowskiej. MBP zamierzała także wykorzystać materiał dowodowy, aby skłonić Korczyńskiego do zeznań przeciwko Władysławowi Gomułce. Więziony w latach 1950–1956. 24 grudnia 1954 Sąd Najwyższy zmienił wyrok na 15 lat więzienia. Na wolność wyszedł na fali politycznej „odwilży” w kwietniu 1956. W lipcu tegoż roku ówczesny I sekretarz KC PZPR Edward Ochab poinformował plenum KC o przywróceniu mu legitymacji partyjnej. Na wniosek Prokuratury Generalnej Sąd Najwyższy postanowieniem z 10 listopada 1956 wznowił postępowanie oraz uchylił wyrok skazujący, uzasadniając uchylenie tym, że śledztwo prowadzone było przez organa MBP w sposób tendencyjny, a aresztowanie pod zarzutem szpiegostwa było spowodowane „chęcią wymuszenia od niego zeznań obciążających Władysława Gomułkę”. Podczas śledztwa stosowano wobec Korczyńskiego przymus fizyczny i psychiczny. Postanowieniem Prokuratora Generalnego z dnia 12 stycznia 1957 śledztwo przeciwko niemu umorzono. Korczyński został sądownie zrehabilitowany.
Od końca grudnia 1956 do lipca 1965 szef Zarządu II Wywiadowczego Sztabu Generalnego Wojska Polskiego – wywiadu wojskowego. Wiceminister obrony narodowej w latach 1965–1971. Od 1965 główny inspektor obrony terytorialnej, od 1968 w stopniu generała broni.
Był jedną z niewielu osób, które publicznie, w obecności Władysława Gomułki, pozwalały sobie na polemikę i krytykę jego posunięć. Tłumaczono to ich szczególną zażyłością związaną z postawą Korczyńskiego, który mimo represji w czasach stalinowskich nie wystąpił przeciwko „Wiesławowi”.
W wydarzeniach marcowych w 1968 należał do wewnątrzpartyjnego stronnictwa „partyzantów” Mieczysława Moczara. W grudniu 1970 dowodził oddziałami Wojska Polskiego pacyfikującymi demonstracje robotnicze na Wybrzeżu, był jednym z głównych odpowiedzialnych za masakry robotników w czasie tamtych wydarzeń i został za to usunięty z zajmowanych stanowisk, a następnie wysłany jako ambasador PRL w Algierii. Zmarł tam 22 października 1971, według oficjalnej wersji z powodu zatrucia amebą.
Działacz PPR i Polskiej Zjednoczonej Partii Robotniczej. W latach 1959–1971 członek Komitetu Centralnego PZPR. W latach 1961–1971 poseł na Sejm PRL III, IV i V kadencji z okręgu Radzyń Podlaski.
Został pochowany w Alei Zasłużonych na cmentarzu Wojskowym na Powązkach (kwatera B2-tuje-12). W pogrzebie uczestniczyli m.in. członkowie Biura Politycznego KC PZPR: minister obrony narodowej gen. broni Wojciech Jaruzelski oraz sekretarz KC PZPR Mieczysław Moczar, a także były I sekretarz KC PZPR Władysław Gomułka. W imieniu kierownictwa MON gen. Korczyńskiego pożegnał wiceminister obrony narodowej gen. dyw. Józef Urbanowicz.
Jego brat, Jerzy Kilanowicz, również był działaczem komunistycznym, oficerem GL-AL i funkcjonariuszem UB.

</doc>
<doc id="82663" url="https://pl.wikipedia.org/wiki?curid=82663" title="II pokój toruński">
II pokój toruński



</doc>
<doc id="82664" url="https://pl.wikipedia.org/wiki?curid=82664" title="Chmielnik (gmina w województwie podkarpackim)">
Chmielnik (gmina w województwie podkarpackim)

Chmielnik (do końca 1997 "gmina Chmielnik Rzeszowski") – gmina wiejska w województwie podkarpackim, w powiecie rzeszowskim. W latach 1975–1998 gmina położona była w województwie rzeszowskim.
Siedziba gminy to Chmielnik.
Według danych z 30 czerwca 2004 gminę zamieszkiwały 6354 osoby. Natomiast według danych z 31 grudnia 2019 roku gminę zamieszkiwało 6945 osób.
Struktura powierzchni.
Według danych z roku 2002 gmina Chmielnik ma obszar 52,87 km², w tym:
Gmina stanowi 4,34% powierzchni powiatu.
Demografia.
Dane z 30 czerwca 2004:
Sołectwa.
Błędowa Tyczyńska, Borówki, Chmielnik, Wola Rafałowska, Zabratówka.
Sąsiednie gminy.
Hyżne, Krasne, Łańcut, Markowa, Rzeszów, Tyczyn

</doc>
<doc id="82665" url="https://pl.wikipedia.org/wiki?curid=82665" title="Sune Bergström">
Sune Bergström

Karl Sune Detlof Bergström (ur. 10 stycznia 1916 w Sztokholmie, zm. 15 sierpnia 2004 tamże) – biochemik szwedzki, laureat Nagrody Nobla z dziedziny fizjologii i medycyny w 1982 za badania nad prostaglandynami.
W latach 1947–1958 prof. uniwersytetu w Lund, następnie prof. wydziału medycznego Instytutu Karolinska w Solnie (1969–1977 rektor Instytutu); członek wielu akademii naukowych, m.in. Królewskiej Szwedzkiej Akademii Nauk (od 1965), Amerykańskiej Akademii Umiejętność w Bostonie (od 1965), Narodowej Akademii Nauk w Waszyngtonie (od 1973), Niemieckiej Akademii Przyrodników w Halle (od 1977).
Prowadził badania dotyczące heparyny, powstawania i metabolizmu kwasów żółciowych oraz cholesterolu, izolacji, struktury i działania prostaglandyn (regulatorów wielu procesów życiowych). Za prace nad prostaglandynami otrzymał Nagrodę Nobla w 1982 roku, wspólnie z Bengtem Samuelssonem i Sir Johnem Robertem Vane.
Był ojcem Svante Pääbo, laureata Nagrody Nobla w dziedzinie fizjologii lub medycyny za rok 2022.

</doc>
<doc id="82666" url="https://pl.wikipedia.org/wiki?curid=82666" title="Edward Korczyński">
Edward Korczyński

Edward Sas-Korczyński (ur. 5 października 1844 w Dobromilu, zm. 23 września 1905 w Krakowie) – polski lekarz internista, poseł-wirylista do Sejmu Krajowego Galicji VI kadencji.
Życiorys.
W 1868 uzyskał w Krakowie stopień doktora. Początkowo praktykował w Dębicy. Następnie został asystentem w klinice chorób wewnętrznych w Krakowie. W 1871 został prymariuszem oddziału wewnętrznego w Szpitalu św. Łazarza w Krakowie. Od 1874 profesor zwyczajny patologii i terapii szczegółowej na Uniwersytecie Jagiellońskim oraz dyrektor kliniki chorób wewnętrznych. Od 1889 do 1890 był rektorem Uniwersytetu Jagiellońskiego.
Wykonywał prace z dziedziny kardiologii, gastrologii, reumatologii. Wraz z Antonim Gluzińskim i Walerym Jaworskim opracował nowe metody badania przewodu pokarmowego. Uważany za twórcę wielu nowych pojęć z patologii i diagnostyki tych chorób. Jako pierwszy w Polsce wprowadził oddzielne wykłady z balneologii. W latach 1873–1880 był redaktorem „Przeglądu Lekarskiego”. W 1875 założył w Krakowie Stowarzyszenie Wydawnictw Dzieł Lekarskich. Był autorem licznych podręczników i monografii z zakresu chorób wewnętrznych.
Został pochowany na Cmentarzu Rakowickim w Krakowie (kwatera T, rząd płn.).
W 1908 sekcja Towarzystwa Lekarzy Galicyjskich w Sanoku postanowiła uczcić pamięć prof. Edward Korczyńskiego poprzez ufundowanie tablicy honorującej jego osoby do kościoła w Dobromilu i podjęła zbiórkę środków na ten cel, trwającą w 1909.

</doc>
<doc id="82667" url="https://pl.wikipedia.org/wiki?curid=82667" title="Gmina Chmielnik">
Gmina Chmielnik



</doc>
<doc id="82668" url="https://pl.wikipedia.org/wiki?curid=82668" title="Adam Korczyński">
Adam Korczyński

Adam Korczyński (koniec XVII wieku – początek XVIII wieku) – polski poeta, wierszopis.
Życiorys.
Pochodził prawdopodobnie z Korczyna w pobliżu Sambora, w ziemi przemyskiej, ze szlachty zaściankowej. Znał Sambor, możliwe że przebywał tam przez dłuższy czas. Posiadał pewne rozeznanie w procedurze sądowej. Prawdopodobnie przebywał i studiował we Włoszech. Znał język ruski i łacinę.
Twórczość.
Autor rękopiśmiennego zbioru wierszy z roku 1698 i romansu na wzór Hieronima Morsztyna, którego (zdaniem Brücknera) przewyższa. Jest autorem poematu "Złocista przyjaźnią zdrada", wydanego w roku 1949, awanturniczego romansu (przeplatanego fraszkami), błyskotliwego, śmiałego erotycznie, drwiącego z norm moralnych, bliskiego rokoku.

</doc>
<doc id="82669" url="https://pl.wikipedia.org/wiki?curid=82669" title="Antoni Korczyński">
Antoni Korczyński

Antoni Izydor Sas-Korczyński (ur. 4 kwietnia 1879 w Krakowie, zm. 7 kwietnia 1929 w Poznaniu) – polski chemik organik.
Życiorys.
Syn Edwarda Korczyńskiego lekarza, profesora i rektora Uniwersytetu Jagiellońskiego. Ukończył gimnazjum klasyczne św. Jacka w Krakowie. Studia wyższe odbył na wydziale chemiczno-technicznym Politechniki w Karlsruhe, politechniki w Monachium i Uniwersytecie Jagiellońskim w Krakowie. Doktorat zrobił na Uniwersytecie w Erlangen w 1902. Wykładowca chemii farmaceutycznej na UJ, w 1909 otrzymał tytuł docenta w Krakowie. Od 1903 był nauczycielem gimnazjum w Stryju, od 1904 nauczycielem II szkoły realnej w Krakowie. Następnie pracował w laboratorium prof. Hentscha w Lipsku i prof Fischera w Berlinie. W 1909 habilitował się na wydziale filozofii UJ. Od 1 kwietnia 1919 był profesorem zwyczajnym chemii organicznej Uniwersytetu im. Adama Mickiewicza w Poznaniu. Prowadził badania dotyczące barwnych pochodnych (typu soli) nitrofenoli, katalitycznego działania różnych metali w reakcjach związków organicznych. Uznawany za twórcę metody ścisłego ilościowego oznaczania alkaloidów (1911).
Zajmował się badaniem heterocyklicznych pochodnych o-aminofenoli, prowadził badania nad działaniem bromu na dural, pięciometylo- i sześciometylobenzol itd. Napisał m.in. "Metody ścisłego oznaczania alkaloidów" (1911).
Został pochowany na Cmentarzu Rakowickim w Krakowie (kwatera T-płn.).

</doc>
<doc id="82670" url="https://pl.wikipedia.org/wiki?curid=82670" title="Wyspa Kokosowa">
Wyspa Kokosowa

Wyspa Kokosowa (hiszp. "Isla del Coco") – wyspa na Oceanie Spokojnym, odkryta w 1526 roku przez Hiszpana Joana Cabezasa, około 500 km na południowy zachód od wybrzeża Kostaryki. Administracyjnie znajduje się w prowincji Puntarenas tegoż państwa. 
Charakterystyka i historia.
Wyspa zajmuje powierzchnię 24 km² i w całości stanowi Park Narodowy Wyspy Kokosowej objęty ochroną. W 1997 roku park ten wpisano na listę światowego dziedzictwa UNESCO. Najwyższy szczyt to Corro Yglesias (634 m n.p.m.). Wyspa jest najbardziej na południe wysuniętym punktem Ameryki Północnej.
W końcu XIX wieku na wyspie założyło osadę czternaście rodzin kolonistów niemieckich. Hodowali kawę i owoce chlebowca. Kolonia nie utrzymała się długo - osadnicy przegrali walkę z presją miejscowej, bujnej roślinności. W latach 70. XX wieku przybijali tu jeszcze kostarykańscy łowcy rekinów. Od 1978 wyspa objęta jest całkowitą ochroną.
Warunki naturalne.
Średnia roczna temperatura na poziomie morza wynosi 25,5 °C, a średnia roczna suma opadów 500-8000 mm. Wybrzeże przeważnie klifowe, klify osiągają wysokość do 180 m. W 65% wyspę pokrywa las tropikalny, w 20% las mglisty (powyżej 300 m n.p.m.). Piaszczyste wybrzeża stanowią blisko 1% powierzchni, wybrzeża klifowe 4%, cieki i ich brzegi 3%, zakrzewienia w południowej części wyspy 1%, tereny wylesione 2%, a naturalne osuwiska gleby 4%.
Fauna.
Wyspę zamieszkuje około 400 gatunków owadów z których 65 to endemity, zarejestrowano ok. 90 gatunków ptaków, z których cześć gniazduje na wyspie jak głuptaki, fregaty, rybitwy w tym 3 gatunki endemiczne. Od roku 2007 wyspa jest uznawana przez BirdLife International za ostoję ptaków IBA. Ostoję wyznaczono ze względu na trzy endemiczne gatunki, wszystko o statusie narażonych, a są to kukawik rdzawoskrzydły ("Coccyzus ferrugineus"), kokosanka ("Nesotriccus ridgwayi") i kokośnik ("Pinaroloxias inornata").

</doc>
<doc id="82671" url="https://pl.wikipedia.org/wiki?curid=82671" title="Władysław Kwaśniewicz">
Władysław Kwaśniewicz

Władysław Kwaśniewicz (ur. 9 czerwca 1926 w Pszczynie, zm. 16 sierpnia 2004 w Krakowie) – polski socjolog.
Działalność.
W czasie II wojny światowej był żołnierzem Szarych Szeregów, następnie Armii Krajowej. Ukończył studia na Uniwersytecie Jagiellońskim (Wydział Socjologii 1950, Wydział Etnografii 1952), od 1950 pracownik tej uczelni; był kolejno starszym asystentem, adiunktem, docentem i od 1975 profesorem; doktorat obronił w 1960, habilitację w 1967. W latach 1970–1978 był pierwszym dyrektorem Instytutu Socjologii UJ, ponadto kierował Zakładem Teorii Rozwoju Społecznego. Współpracował z kilkoma uczelniami zagranicznymi, m.in. Uniwersytetem w Hamburgu, Columbia University w Nowym Jorku oraz Instytutem Studiów Wyższych (Instytut Forda) w Wiedniu. Był członkiem Komitetu Socjologii PAN oraz wieloletnim działaczem Polskiego Towarzystwa Socjologicznego (1973–1979 członek Zarządu Głównego, 1978–1979 wiceprezes).
W pracy naukowej zajmował się głównie współczesnymi procesami społecznymi i kształtowanymi przez nie zmianami na świecie i w Polsce; był uznanym autorytetem w dziedzinie przemian na polskiej wsi. Od 1991 przewodniczący Komitetu Redakcyjnego „Encyklopedii Socjologii”, autor ponad 220 prac naukowych, m.in.:
W latach 1964–1990 należał do PZPR. Był przewodniczącym powołanego po wprowadzeniu w Polsce stanu wojennego „Zespołu Partyjnych Socjologów przy KC PZPR”. Został odznaczony m.in. Krzyżem Kawalerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej oraz złotą odznaką „Zasłużony dla miasta Krakowa”. Został pochowany na Cmentarzu Rakowickim w Krakowie.

</doc>
<doc id="82673" url="https://pl.wikipedia.org/wiki?curid=82673" title="Archidiecezjalne Wyższe Seminarium Duchowne w Białymstoku">
Archidiecezjalne Wyższe Seminarium Duchowne w Białymstoku

Archidiecezjalne Wyższe Seminarium Duchowne w Białymstoku, "AWSD" – seminarium duchowne w Białymstoku, jest spadkobiercą i kontynuatorem tradycji Diecezjalnego Seminarium Duchownego w Wilnie.
Historia.
Uczelnia została przeniesiona z Wilna do Białegostoku w 1945 ze względu na nakaz władz dotyczący zamknięcia seminarium. W 1981 rozpoczęto budowę nowego gmachu, a w kolejnych latach dobudowano część dydaktyczną i rekreacyjną. Seminarium wykształciło ponad 600 księży. Seminarium posiada także bibliotekę.
Rektorzy od 1945 r.:

</doc>
<doc id="82675" url="https://pl.wikipedia.org/wiki?curid=82675" title="Marian Kozłowski (działacz sportowy)">
Marian Kozłowski (działacz sportowy)

Marian Kozłowski (ur. 10 grudnia 1927 w Warszawie, zm. 15 sierpnia 2004 tamże) – polski dziennikarz, zasłużony działacz sportowy, wieloletni prezes Polskiego Związku Koszykówki, prezes honorowy Międzynarodowej Federacji Koszykówki.
Życiorys.
Przez wiele lat był dziennikarzem, a następnie zastępcą redaktora naczelnego „Expressu Wieczornego”.
Jako działacz sportowy przez ponad 50 lat nieprzerwanie związany był z koszykówką. Dwukrotnie, w latach 1957–1969 oraz 1980–1984 zajmował stanowisko prezesa Polskiego Związku Koszykówki (PZKosz). Za czasów jego prezesury polska koszykówka osiągnęła znaczące sukcesy, do których należą zdobycie przez męską reprezentację jednego srebrnego (1963) i dwóch brązowych (1965, 1967) medali mistrzostw Europy oraz trzykrotny udział w igrzyskach olimpijskich (1960, 1964, 1968). W tym czasie wyróżniła się również kobieca reprezentacja, zdobywając trzy medale mistrzostw Europy – dwa srebrne (1980, 1981) i jeden brązowy (1968). Był członkiem Rady Sportu Głównego Komitetu Kultury Fizycznej i Sportu.
Aktywny również na arenie międzynarodowej, zajmował stanowiska w Międzynarodowej Federacji Koszykówki (FIBA). Od 1960 był członkiem Biura Centralnego, a od 1964 przewodniczącym Komisji Juniorów i wiceprezesem FIBA. Zasiadał również w wielu innych komisjach i zespołach FIBA. W latach 1982–1990 pełnił funkcję prezesa Strefy Europejskiej FIBA.
Wyróżniony został tytułami honorowego prezesa PZKosz, honorowego członka Biura Centralnego FIBA, honorowego prezesa FIBA i honorowego prezesa Strefy Europejskiej FIBA. Odznaczony Krzyżem Kawalerskim Orderu Odrodzenia Polski.
Zmarł po długiej chorobie, nad ranem 15 sierpnia 2004 w swoim mieszkaniu w Warszawie. Został pochowany 24 sierpnia 2004 na Starych Powązkach (kwatera 234-1-24).
Publikacje.
Był autorem kilku książek oraz licznych opracowań i tłumaczeń poświęconych głównie terminologii angielskojęzycznej w koszykówce, z których najważniejsze to: „English for Basketball Players Coaches Refrees Followers and Fans” (PZKosz, Warszawa 2004), „Amerykańska koszykówka w słowach, terminach i zwrotach – American basketball in words, terms and phrases” (PZKosz, Warszawa 1993) oraz „Oficjalne przepisy gry w koszykówkę 1994-1998” (PZKosz, Warszawa 1994).

</doc>
<doc id="82678" url="https://pl.wikipedia.org/wiki?curid=82678" title="Marian Kozłowski">
Marian Kozłowski

Imię i nazwisko Marian Kozłowski nosi lub nosiło kilka znanych osób, m.in.:

</doc>
<doc id="82679" url="https://pl.wikipedia.org/wiki?curid=82679" title="George Wallace">
George Wallace

George Corley Wallace (ur. 25 sierpnia 1919, zm. 13 września 1998) – amerykański polityk, czterokrotny gubernator południowego stanu Alabama, a także czterokrotny kandydat na urząd prezydenta Stanów Zjednoczonych (w 1964, 1972 i 1976 jako kandydat Partii Demokratycznej oraz w 1968 jako kandydat Amerykańskiej Partii Niezależnych). W latach 60. i później był ważną figurą na amerykańskiej scenie politycznej. Wallace notorycznie sprzeciwiał się desegragacji, wspierał prawa Jima Crowa podczas ruchu praw obywatelskich, odwołując się do tego w swojej mowie zaprzysiężającej słowami: "segregacja teraz, segregacja jutro, segregacja zawsze". W 1965 Martin Luther King Jr. nazwał Wallace'a "prawdopodobnie najniebezpieczniejszym rasistą w Ameryce w dniu dzisiejszym".
Życiorys.
Wallace pochodził z niezamożnej, wykształconej i liberalnej rodziny, z okręgu Barbour w południowo-zachodniej Alabamie. Jego dziadek był lekarzem, leczył zarówno białych i czarnych mieszkańców hrabstwa, często nieodpłatnie. W szkole średniej pasjonował się boksem i w latach 1936–1937 był mistrzem Alabamy w wadze koguciej, a w następnych latach udzielał się jako sędzia bokserski. Był trzykrotnie żonaty, ze swą pierwszą żoną Lurleen Wallace miał czwórkę dzieci.
Od najmłodszych lat interesował się polityką i w wieku 10 lat został gońcem senatu stanowego Alabamy, a trzy lata później towarzyszył ojcu przy pracy w komisji wyborczej. W 1938 r. był szefem kampanii ojca w wygranych wyborach na stanowisko sędziego sądu do spraw spadkowych. W 1942 r. na Uniwersytecie Alabamy w Tuscaloosie uzyskał dyplom w zakresie prawa i przez pewien czas pracował w prokuraturze stanowej. W czasie II wojny światowej służył w lotnictwie.
Karierę polityczną rozpoczął w 1946, kiedy został wybrany posłem do izby niższej legislatury stanu Alabama. W tym okresie podzielał poglądy Jima Folsoma i jako poseł zgłaszał projekty licznych programów socjalnych oraz podniesienia podatków dla najbogatszych. W 1948 był delegatem na konwencję wyborczą partii demokratycznej. Stanął wtedy w opozycji do kandydata właściwej organizacji partyjnej, ówczesnego prezydenta Harry’ego Trumana, i wraz z grupą południowych demokratów poparł gubernatora Karoliny Południowej Stroma Thurmonda (późniejszego wieloletniego przewodniczącego "pro tempore" Senatu Stanów Zjednoczonych). Warto odnotować, że Truman mimo odmówienia mu poparcia tak ze strony konserwatywnego, jak i liberalnego skrzydła partii, wygrał wybory.
W 1952 r. został sędzią stanowym i jako pierwszy w Alabamie zwracał się do czarnych adwokatów, świadków i oskarżonych z użyciem form „pan”, „pani”. W 1958 daremnie starał się o nominację alabamskiej organizacji demokratów na gubernatora, pokonany w prawyborach przez przyszłego gubernatora Johna Pattersona. W kampanii ostro potępiał Ku Klux Klan, ale nie proponował zniesienia segregacji. Po porażce zdecydował się zmienić głoszone poglądy dotyczące segregacji rasowej, czego powodem były rosnące napięcia rasowe w stanie i radykalizacja elektoratu. W 1962 ponowił próbę, uzyskał nominację i wygrał w tym zdominowanym ówcześnie przez demokratów stanie.
Jako gubernator reprezentował tendencje konserwatywne i rasistowskie, w mowie inauguracyjnej obiecał „segregację na zawsze”, stał w wyraźnej opozycji wobec ówczesnego liberalnego kierownictwa partii i prezydentów Kennedy’ego i Johnsona. W 1963 osobiście zagrodził drogę dwojgu Murzynom, którzy chcieli się zapisać do stanowego college’u. Dopiero stanowcza interwencja rządu federalnego zmusiła go do ustąpienia. Dzięki temu wydarzeniu uzyskał ogólnokrajową rozpoznawalność, od tego czasu jeździł po USA, gromadząc na wiecach tłumy konserwatywnych, białych wyborców.
Zasłynął z zaciekłej obrony segregacji rasowej, brutalnego rozpędzania pokojowych demonstracji murzyńskich (dlatego zyskał poparcie Zjednoczonych Klanów Ameryki). W 1964 bezskutecznie usiłował uzyskać nominację swojej partii na prezydenta. Nominację tę bez trudu zdobył wówczas prezydent Lyndon Johnson. W wyborczym roku 1966 Wallace musiał uwzględnić zakaz stanowej konstytucji sprawowania funkcji gubernatora dwie kadencje z rzędu. Kiedy nie udało mu się zmienić tego przepisu, wystawił kandydaturę swojej chorej na raka żony Lurleen i po jej zwycięstwie nadal rządził stanem.
W 1968 ponownie kandydował na prezydenta, tym razem jako kandydat niezależny. Odwoływał się do dziewiętnastowiecznego ruchu populistycznego, sprzeciwiającego się bankierom z północy, wielkim plantatorom, bogaczom. W wyborach listopadowych uzyskał 10 milionów głosów i zwyciężył w 5 stanach południowych, zdobywając w Kolegium Elektorów 46 głosów. Było to jednak za mało, aby – jak liczył – uniemożliwić wybór prezydenta i przenieść głosowanie do Kongresu (jeśli żaden z kandydatów na prezydenta nie uzyska ponad połowy głosów w Kolegium Elektorskim, o wyborze prezydenta decyduje Izba Reprezentantów, a wiceprezydenta Senat), gdzie mógłby stać się „języczkiem u wagi”. Wówczas jego kandydatem na wiceprezydenta był emerytowany generał Curtis LeMay, pod którego dowództwem służył Wallace w czasie wojny. Później Wallace pełnił urząd gubernatora Alabamy w latach 1971-1979 (dwie kadencje).
Sukces Wallace'a zmobilizował Partię Republikańską do przejęcia części jego postulatów, by zabezpieczyć się przed powstaniem możliwej konkurencyjnej partii o bardziej prawicowym programie. W efekcie tego Republikanie stali się reprezentantem konserwatywnych, białych wyborców z prowincji. Wallace bez powodzenia ubiegał się o zdobycie nominacji Partii Demokratycznej w 1972 r. W czasie jednego z wieców wyborczych w kampanii 1972 Arthur Bremer dokonał na niego nieudanego zamachu, w wyniku którego Wallace został sparaliżowany od pasa w dół i do końca życia musiał poruszać się na wózku inwalidzkim. Aż do zamachu sondaże dawały mu szanse zdobycia nominacji.
Po zamachu porzucił stanowisko rasistowskie, przeprosił czarnych za krzywdy, jakie spotkały ich z jego strony, i przeszedł na pozycje bardziej liberalne, zjednując sobie nawet pewien odsetek wyborców czarnoskórych. W latach 1983-1987 ponownie sprawował funkcję gubernatora Alabamy, którą uzyskał z poparciem afroamerykańskich działaczy. Prezydent Jimmy Carter stawiał go często jako wzór zmiany sposobu myślenia.
Wallace zmarł 13 września 1998 w stolicy stanu Montgomery.
Obecność w popkulturze.
Także w Polsce wyświetlano film biograficzny "George Wallace", opowiadający o życiu gubernatora. Drugą żonę Wallace’a grała w nim Angelina Jolie.
Wątek George'a Wallace'a oraz wydarzeń z campusu studenckiego w Alabamie pojawia się także w filmie "Forrest gump" z 1994 roku, w reżyserii Roberta Zemeckisa.

</doc>
<doc id="82681" url="https://pl.wikipedia.org/wiki?curid=82681" title="Destruktor">
Destruktor

Destruktor – specjalna metoda, wywoływana przez program przed usunięciem obiektu i niemal nigdy nie wywoływana wprost w kodzie używającym obiektu. Pod względem funkcjonalnym jest to przeciwieństwo konstruktora.
Destruktor ma za zadanie wykonać czynności składające się na jego „zniszczenie”, inne niż zwolnienie pamięci zajmowanej przez sam obiekt, a przygotowujące obiekt do fizycznego usunięcia. Po jego wykonaniu obiekt znajduje się w stanie osobliwym i zazwyczaj nie można już z tym obiektem zrobić nic poza fizycznym usunięciem. Destruktor zwykle wykonuje takie czynności, jak zamknięcie połączenia z plikiem/gniazdem/potokiem, wyrejestrowanie się z innych obiektów, czasem również zanotowanie faktu usunięcia, a także usunięcie obiektów podległych, które obiekt utworzył lub zostały mu przydzielone jako podległe (jeśli jest ich jedynym właścicielem), lub wyrejestrowanie się z ich użytkowania (jeśli są to obiekty przezeń współdzielone).
W wielu językach programowania (np. Object Pascal) destruktor jest dziedziczony jak każda inna metoda.
Wiele obiektów nie musi mieć wcale destruktora, jeżeli nie wymagają innych czynności poza zwolnieniem zajmowanej przez siebie pamięci; takie obiekty nazywamy trywialnie-destruowalnymi (ang. trivially-destructible). W takiej sytuacji wykorzystywany jest "destruktor domyślny", tworzony automatycznie przez kompilator języka.
Istnienie destruktora i jego konstrukcja zależy od użytego języka programowania. Choć w każdym języku obiekt musi być zniszczony pod koniec swojego istnienia, nie zawsze jest to oczywiste lub widoczne dla programisty: w niektórych językach istnieje mechanizm rozpoznawania, czy obiekt jest używany, a program automatycznie usuwa obiekty, których nie używa żaden inny obiekt. Tak nie jest np. w C++, ze względu na konieczność „ręcznego” zarządzania pamięcią, większość nietrywialnych klas musi mieć jawne destruktory. Dla kontrastu, w Pythonie, gdzie normalnie nigdy nie ma miejsca jawny przydział zasobów, destruktory są rzadkością; można stworzyć nawet bardzo rozbudowane hierarchie klas bez napisania jednego destruktora. W praktyce destruktory wymagane są niemal wyłącznie w kodzie znajdującym się na styku Pythona i innego systemu lub języka, w którym wymagane jest jawne zarządzanie zasobami.
Oznaczanie destruktora.
Destruktor:
Przykładowy destruktor.
W składni C++:
Tu destruktorem jest codice_1. W chwili usuwania obiektu, dokładnie przed zwolnieniem pamięci przeznaczonej dla obiektu jest wywoływany destruktor – stąd też podczas usuwania danego samochodu zostanie wyświetlona linijka tekstu informująca o tym. Warto zwrócić uwagę, że powyższy przykład jest nieco sztuczny – destruktor takiej postaci nie jest błędny, ale w rzeczywistych programach (poza momentem testowania powoływania i niszczenia obiektów)
nie stosuje się destruktorów do drukowania komunikatów na ekranie.
Destruktor a wyciek pamięci.
Ważnym zadaniem destruktora jest usuwanie podległych obiektów dynamicznych, które są mu przydzielone. Jeżeli nie zostaną one zwolnione w destruktorze, to dojdzie do tzw. wycieku pamięci. Poniżej przedstawiony został przykład klasy w C++, gdzie brak destruktora spowodowałby wyciek:
Brak destruktora w tym przypadku spowoduje, że zostanie zwolniona pamięć przeznaczona na obiekt, w którym jest między innymi wskaźnik codice_2, ale nie zostanie zwolniona pamięć na którą wskazuje codice_2, ponieważ ten adres w pamięci nie zawiera się obszarze pamięci zajmowanej przez obiekt klasy codice_4. Domyślna implementacja destruktura nie jest w przypadku klasy codice_4 wystarczająca do prawidłowego usunięcia zaalokowanej pamięci.
Powyższy przykład "nie" jest kompletną klasą, która działałaby prawidłowo w języku C++, gdyż brak jest konstruktora kopiującego i operatora przypisania. Pominięto je ze względu na czytelność przykładu.
Wirtualny destruktor.
W większości języków destruktor, tak jak każda metoda może być wirtualny. W wielu sytuacjach destruktor musi być wirtualny aby zapewnić prawidłowe wykorzystanie klasy, np. w C++ klasa powinna mieć destruktor wirtualny kiedy zachodzi możliwość, że inna klasa będzie po niej dziedziczyła i będzie używany polimorfizm. Jest to "możliwość" dziedziczenia, nawet kiedy w danej chwili klasa nie ma żadnych potomków; w przeciwnym razie zachodzi konieczność zmiany deklaracji destruktora w momencie dodania klasy pochodnej, a to spowodowałoby zerwanie kompatybilności z już istniejącym kodem wykorzystującym tę klasę.
Przykład w C++.
class Osoba
 public:
 virtual ~Osoba()
 std::cout « "~Osoba(): uruchomiono" « std::endl;
};
class Pracownik : public Osoba
 public:
 ~Pracownik()
 std::cout « "~Pracownik(): uruchomiono" « std::endl;
};
int main()
 Osoba *wsk = new Pracownik;
 delete wsk;
 return 0;
W powyższym przykładzie zostały zdefiniowane dwie klasy – klasa podstawowa codice_6 oraz klasa pochodna codice_7. W sekcji publicznej klasy codice_6 został zdefiniowany wirtualny destruktor. Ma to istotne znaczenie w przypadku wykorzystywania polimorfizmu.
W funkcji głównej codice_9 zostaje zdefiniowany wskaźnik typu codice_6, któremu zostaje przypisany adres obiektu typu codice_7 zdefiniowanego dynamicznie.
Poprzez wykorzystanie operatora codice_12, który usuwa z pamięci wcześniej utworzony obiekt typu codice_7, zostaje wywołany niejawnie destruktor klasy codice_7.
Wynikiem działania programu będzie wypisanie na ekranie:
W przypadku pominięcia słowa codice_15 przed definicją destruktora w klasie codice_6, destruktor codice_17 nie zostałby wywołany, ponieważ kompilator uznałby, że pokazuje na obiekt typu codice_6 (nie zostałby sprawdzony typ obiektu, na który pokazuje wskaźnik, w trakcie działania programu).
Pominięcie wywołania destruktora klasy pochodnej może doprowadzić do poważnych błędów w działaniu programu np. do wycieku pamięci. Oczywiście w tym prostym przykładzie nie doprowadzi to do żadnych poważnych konsekwencji. W przypadku niekorzystania z polimorfizmu, nie ma to znaczenia.
Destruktor klas dla których tworzy się klasy potomne muszą mieć destruktor wirtualny. Każda kolejna klasa, która dziedziczy od klasy potomnej, której rodzic ma destruktor wirtualny, również będzie posiadała destruktor wirtualny, nawet gdy nie użyjemy codice_15 przy deklaracji czy definicji destruktora w klasie.
Oznacza to, że gdyby dopisać do powyższego przykładu:
class Elektryk : public Pracownik
 public:
 ~Elektryk()
 std::cout « "~Elektryk(): uruchomiono" « std::endl;
};
int main()
 Osoba *wsk = new Elektryk;
 delete wsk;
 return 0;
to wynikiem działania programu będzie wypisanie na ekranie:
natomiast w przypadku pominięcia codice_15 w klasie podstawowej, wywołanie wszystkich destruktorów (poza destruktorem klasy codice_6) zostanie pominięte i na ekranie będzie wypisane tylko:
Finalizator.
W niektórych językach z wbudowanym odśmiecaczem (np. Java i C#) dostępna jest składnia finalizatora – specjalnej metody wywoływanej, gdy obiekt jest usuwany przy odśmiecaniu. W przeciwieństwie do destruktora nie wiadomo, w którym dokładnie momencie działania programu to nastąpi.

</doc>
<doc id="82682" url="https://pl.wikipedia.org/wiki?curid=82682" title="Powiat rzeszowski">
Powiat rzeszowski

Powiat rzeszowski – powiat w Polsce (województwo podkarpackie), utworzony w 1999 roku w ramach reformy administracyjnej. Jego siedzibą jest miasto Rzeszów. Powiat ten wchodzi w skład obszaru metropolitarnego miasta Rzeszowa, natomiast sam Rzeszów jest miastem na prawach powiatu i nie wchodzi w jego skład.
Na terenie powiatu znajduje się port lotniczy Rzeszów-Jasionka.
Według danych z 31 grudnia 2019 roku powiat zamieszkiwało 169 438 osób. Natomiast według danych z 30 czerwca 2020 roku powiat zamieszkiwało 169 986 osób.
Podział administracyjny.
W skład powiatu wchodzą:

</doc>
<doc id="82684" url="https://pl.wikipedia.org/wiki?curid=82684" title="Godfrey Hounsfield">
Godfrey Hounsfield

Sir Godfrey Newbold Hounsfield (ur. 28 sierpnia 1919 w Newark-on-Trent, zm. 12 sierpnia 2004 w Kingston upon Thames) – brytyjski inżynier elektronik, laureat Nagrody Nobla w dziedzinie medycyny w 1979 roku.
Od 1951 roku pracownik laboratoriów badawczych firmy Electric and Musical Industries (EMI) w Londynie. Skonstruował pierwszy tomograf komputerowy, pierwsze badanie u człowieka wykonano nim w 1971 (w 1973 roku wszedł do produkcji przemysłowej).
W 1975 roku został uhonorowany przyznaniem nagrody Laskera w dziedzinie badań klinicznych.
W uznaniu tomografii komputerowej jako metody badawczej, cennej szczególnie w onkologii, został uhonorowany Nagrodą Nobla w dziedzinie fizjologii i medycyny (1979, razem z Allanem Macleodem Cormackiem).

</doc>
<doc id="82685" url="https://pl.wikipedia.org/wiki?curid=82685" title="Edward B. Lewis">
Edward B. Lewis

Edward Bok Lewis (ur. 20 maja 1918 w Wilkes-Barre, Pensylwania, zm. 21 lipca 2004 w Pasadenie, Kalifornia) – amerykański genetyk, laureat Nagrody Nobla w dziedzinie medycyny w 1995 roku.
Życiorys.
W latach 1956-1966 prof. California Institute of Technology w Los Angeles, od 1968 roku członek Narodowej Akademii Nauk w Waszyngtonie.
Za odkrycia związane z kontrolą genetyczną we wczesnym rozwoju zarodka otrzymał w 1995 roku Nagrodę Nobla w dziedzinie medycyny i fizjologii, razem z nim wyróżnieni zostali Eric Wieschaus i Christiane Nüsslein-Volhard.
Niektóre prace Edwarda Lewisa:

</doc>
<doc id="82686" url="https://pl.wikipedia.org/wiki?curid=82686" title="Juan Carlos Ferrero">
Juan Carlos Ferrero

Juan Carlos Ferrero Donat (ur. 12 lutego 1980 w Ontinyencie) – hiszpański tenisista i trener tenisa.
W zawodowym gronie tenisistów zadebiutował w 1998 roku. Ostatni mecz w karierze rozegrał 22 października 2012 roku w Walencji przegrywając w 1 rundzie z Nicolásem Almagro.
Hiszpan jest zwycięzcą French Open 2003 w grze pojedynczej. W tym samym roku został ponadto finalistą US Open, a rok wcześniej Tennis Masters Cup. W pozostałych turniejach wielkoszlemowych dochodził co najmniej do ćwierćfinału. Łącznie w singlu zwyciężył w 16 zawodach rangi ATP World Tour i 18 razy był uczestnikiem finałów.
W latach 2000, 2004 i 2009 zdobył wraz z reprezentacją Hiszpanii Puchar Davisa, a podczas edycji rozgrywek z 2003 i 2012 osiągał finał.
Dnia 8 września 2003 roku został sklasyfikowany na 1. miejscu w rankingu ATP. Na szczycie listy utrzymywał się w sumie przez 8 tygodni.
Kariera tenisowa.
W gronie juniorów doszedł w 1998 do finału French Open, ulegając 6:4, 4:6, 3:6 Fernando Gonzálezowi. W tym samym roku rozpoczął zawodowe występy w tenisie.
W 1999 otrzymał nagrodę Newcomer of the Year, za awans w ciągu roku o 302. pozycje, na miejsce nr 42. Wygrał swój pierwszy singlowy tytuł rangi ATP World Tour, na Majorce po pokonaniu w finale Àlexa Corretji.
Podczas sezonu 2000 osiągnął 2 finały, w Dubaju i Barcelonie. W imprezach wielkoszlemowych doszedł do półfinału French Open, eliminując m.in. w ćwierćfinale Àlexa Corretję. We wrześniu zagrał na igrzyskach olimpijskich w Sydney, gdzie awansował do ćwierćfinału, w którym poniósł porażkę z Arnaudem Di Pasquale. Ferrero zadebiutował również w reprezentacji Hiszpanii w Pucharze Davisa przyczyniając się do zdobycia pierwszego dla kraju tytułu. Wystąpił w ćwierćfinale przeciwko Rosji, w półfinale ze Stanami Zjednoczonymi oraz w finale z Australią. Zagrał w tej edycji w 5 meczach, wszystkie wygrywając.
Kolejne 4 tytuły wygrał w 2001, a także uczestniczył w 2 finałach. Jednym ze zwycięstw Ferrera jest impreza ATP Masters Series w Rzymie. Podczas sezonu gry na kortach ziemnych miał serię 16 meczów bez porażki, którą zakończył Albert Portas w finale turnieju ATP Masters Series w Hamburgu. Ponownie Ferrero osiągnął półfinał French Open, a na koniec roku zakwalifikował się do zawodów Tennis Masters Cup, z których odpadł w półfinale. Sezon zakończył jako 5. tenisista w rankingu ATP.
W 2002 roku tenisista hiszpański został mistrzem 2 turniejów, w tym zawodów ATP Masters Series w Monte Carlo. Największy w sezonie sukces odniósł w Paryżu podczas French Open, docierając do finału po pokonaniu m.in. Andre Agassiego i Marata Safina. Spotkanie o tytuł przegrał 1:6, 0:6, 6:4, 3:6 z Albertem Costą. W listopadzie został finalistą Tennis Masters Cup ulegając 5:7, 5:7, 6:2, 6:2, 4:6 Lleyonowi Hewittowi. Ferrero ukończył 2002 rok jako 4. tenisista na świecie.
Największy w karierze sukces Ferrero odniósł w czerwcu 2003 triumfując we French Open. W półfinale wyeliminował broniącego tytuł Alberta Costę, a w finale wynikiem 6:1, 6:3, 6:2 Martina Verkerka. Hiszpan został także wicemistrzem US Open, w ćwierćfinale pokonując mistrza z 2002, Lleytona Hewitta, i w półfinale Andre Agassiego. Pojedynek finałowy przegrał z Andym Roddickiem. Ferrero został także ćwierćfinalistą Australian Open i doszedł do 4 rundy Wimbledonu, ustanawiając swój najlepszy wynik 20 zwycięstw w zawodach wielkoszlemowych w karierze. Oprócz sukcesu we French Open został zwycięzcą 3 innych imprez, w tym ATP Masters Series w Monte Carlo i Madrycie (korty twarde w hali). Z turnieju Tennis Masters Cup odpadł po meczach grupowych. Po zakończeniu US Open Hiszpan został liderem rankingu zajmując tę pozycję przez 8 tygodni, natomiast sezon zakończył jako nr 3. w klasyfikacji ATP z 67 zwycięskimi meczami na koncie. Reprezentując swój kraj w Pucharze Davisa awansował z zespołem do finału, w którym Hiszpanie przegrali 1:3 z Australią. Ferrero poniósł 5–setowe porażki z Lleytonem Hewittem i Markiem Philippoussisem.
Najlepszy wielkoszlemowy rezultat w sezonie 2004 Ferrero ustanowił podczas Australian Open, awansując do półfinału, w którym uległ Rogerowi Federerowi. Został finalistą 1 turnieju, halowej imprezy w Rotterdamie. Kilkakrotnie w ciągu roku leczył kontuzje, np. przed French Open urazy nadgarstka i żeber. W paryskim turnieju startował nie w pełni przygotowany, przez co odpadł z rywalizacji w 2 rundzie. Hiszpan zagrał na igrzyskach olimpijskich w Atenach, ponosząc porażkę w 2 rundzie. Na koniec roku sklasyfikowano go na 31. miejscu rankingu ATP. W sezonie tym po raz drugi w karierze zdobył z reprezentacją Puchar Davisa. Hiszpanie triumfowali 3:2 ze Stanami Zjednoczonymi w finale, a Ferrero przegrał mecz deblowy partnerując Tommyemu Robredo. W ćwierćfinałowej rywalizacji z Holandią Frerrero wywalczył 2 punkty, a w półfinale przeciwko Francji 1 punkt.
Rok 2005 Hiszpan zakończył na 17. miejscu w rankingu, zostając finalistą turniejów w Barcelonie i Wiedniu. Awansował także do półfinału zawodów ATP Masters Series w Monte Carlo. Pomógł także reprezentacji narodowej pozostać w najwyższej klasie rozgrywkowej Pucharu Davisa, wygrywając decydujący punkt w barażach przeciwko Włochom.
Swój najlepszy wynik w 2006 roku tenisista hiszpański ustanowił latem podczas turnieju ATP Masters Series w Cincinnati, osiągając finał. Wyeliminował 3 tenisistów z czołowej dziesiątki rankingu, Jamesa Blake (nr 5.), Rafaela Nadala (wicelider), Tommyego Robredo (nr 7.). Pojedynek o tytuł przegrał 3:6, 4:6 z Andym Roddickiem.
W sezonie 2007 najlepsze wyniki Ferrero osiągnął na kortach ziemnych, awansując w lutym do finału w Costa do Sauípe i półfinału w Acapulco. W kwietniu dotarł do półfinału ATP Masters Series w Monte Carlo. Po raz pierwszy w karierze awansował do ćwierćfinału Wimbledonu, ulegając w 4 setach Rogerowi Federerowi.
W 2008 roku awansował na początku sezonu do finału w Auckland i 4 rundy Australian Open. Potem u Hiszpana pojawiły się problemy zdrowotne. Ze względu na uraz nogi poddał mecz 1 rundy French Open, a na Wimbledonie przez kontuzję ścięgna udowego pojedynek 2 rundy. Na US Open nie wystartował przez problemy z ramieniem. Powrócił do rywalizacji pod koniec września, do końca roku dochodząc do ćwierćfinałów w Pekinie i Lyonie.
W kwietniu 2009 roku Hiszpan zwyciężył w Casablance, triumfując w imprezie ATP World Tour po raz pierwszy od października 2003, gdy był najlepszy w Madrycie. Ponadto został finalistą zawodów w Umagu. W czerwcu wgrał 400 mecz w karierze, na trawiastych kortach w Londynie. Doszedł również po raz drugi do ćwierćfinału Wimbledonu, ulegając Andyemu Murrayowi. Wspólnie z reprezentacją odniósł zwycięstwo w Pucharze Davisa, mimo że w finałowej rundzie z Czechami nie zagrał. Wywalczył za to decydujący punkt w ćwierćfinale z Niemcami i wygrał 1 punkt w półfinale z Izraelem.
Ferrero w 2010 roku został mistrzem 3 turniejów, w lutym w Costa do Sauípe i Buenos Aires i w sierpniu w Umagu. Zagrał jeszcze przegrany finał w Acapulco. W zawodach ATP World Tour Masters 1000 w Monte Carlo doszedł do ćwierćfinału. Osiągnął też serię 14 meczów bez porażki, na podłożu ziemnym. W październiku poddał się operacji lewego kolana i prawego nadgarstka.
Przedłużająca się rehabilitacja sprawiła, że Hiszpan do gry wrócił w kwietniu na turniej w Barcelonie, gdzie doszedł do ćwierćfinału. Na początku maja zagrał w Madrycie, odpadając w 1 rundzie, a potem nie grał przez 2 miesiące przez odnowione urazy z sezonu 2010. Powrócił w lipcu na zawody w Stuttgarcie odnosząc tam końcowe zwycięstwo, po finale z Pablem Andújarem. W sierpniu doszedł do półfinału w Umagu. Ponadto zagrał na US Open docierając do 4 rundy, w której uległ Janko Tipsareviciowi.
W roku 2012 został finalistą Pucharu Davisa. W finale nie zagrał, jednak zdobył punkt dla reprezentacji w 1 rundzie z Kazachstanem. We wrześniu Ferrero poinformował, że sezon 2012 to ostatni w jego karierze, a finałowym turniejem jaki rozegra będą październikowe zawody w Walencji. Z imprezy tej odpadł w 1 rundzie pokonany przez Nicolása Almagro.
Styl gry Ferrero opierał się na mocnych uderzeniach z linii końcowej, rzadziej decydował się na atak przy siatce. Szczupły, o dobrej kondycji, szybko poruszał się po korcie, a także dysponował bardzo mocnym forhendem. Najsłabszym elementem w grze Hiszpana był return.
Osiągnięcia w turniejach Wielkiego Szlema i ATP World Tour Masters 1000 (gra pojedyncza).
Legenda
Kariera trenerska.
Od lipca 2017 do lutego 2018 Ferrero był trenerem Alexandra Zvereva, który w tym czasie wygrał jeden tytuł ATP World Tour Masters 1000 oraz sezon 2017 zakończył na 4. miejscu w rankingu ATP. Od września 2018 jest trenerem Carlosa Alcaraza. Ferrero prowadzi również własną akademię "JC Ferrero Tennis Academy".

</doc>
<doc id="82687" url="https://pl.wikipedia.org/wiki?curid=82687" title="John Patterson">
John Patterson

John Malcolm Patterson (ur. 27 września 1921 w Goldville, zm. 4 czerwca 2021 tamże) – amerykański polityk i prawnik ze stanu Alabama, działacz Partii Demokratycznej.
Znany ze swojej działalności w rodzinnym stanie w okresie nasilonych konfliktów na tle rasowym oraz roli, którą odegrał w czasie przygotowań do interwencji na Kubie w 1961 roku (tzw. „Inwazja w Zatoce Świń”). Przez pewien czas był też tymczasowym prezesem stanowego Sądu Najwyższego.
Wczesne lata.
Urodzony w Goldville Patterson w okresie II wojny światowej służył w US Army, m.in. jako oficer pod bezpośrednimi rozkazami generała Dwighta Eisenhowera, na froncie we Francji, Włoszech, Niemczech i północnej Afryce.
Po odejściu ze służby w stopniu majora ukończył studia prawnicze na Uniwersytecie Stanu Alabama, ale został ponownie powołany do służby czynnej w Korei w latach 1951–1953. Ożenił się z Mary Jo Mcgowin, z którą ma trójkę dzieci.
Prokurator generalny Alabamy.
Po ostatecznym opuszczeniu wojskowych szeregów dołączył do firmy prawniczej swego ojca Alberta. Albert Patterson został w 1954 roku mianowany na stanowisko prokuratora generalnego Alabamy pod hasłem ścisłej walki z przestępczością, ale w czerwcu tegoż roku został zastrzelony.
John został mianowany przez demokratów kandydatem w specjalnych wyborach na miejsce opróżnione przez zamordowanego ojca i wygrał.
Jako szef stanowego wymiaru sprawiedliwości zasłynął nie tylko gorliwym zwalczaniem przestępczości pospolitej, ale i nałożeniem zakazu działalności na organizacje murzyńskie, działające na rzecz zniesienia segregacji rasowej oraz zwalczaniem bojkotu przez nich komunikacji miejskiej.
Gubernator.
Ponieważ w owym czasie w Alabamie, stanie Głębokiego Południa, dominowały tendencje konserwatywne w kwestii praw obywatelskich, Patterson (urzędujący gubernator-demokrata Jim Folsom sr. nie mógł ubiegać się zgodnie ze stanowym prawodawstwem o drugą kadencję) został kandydatem swej partii na gubernatora i, z poparciem m.in. Ku Klux Klanu wdzięcznego za jego działalność w kwestii murzyńskiej, z łatwością wygrał wybory w tym ówcześnie zdominowanym przez demokratów stanie i został 49. i najmłodszym (w wieku 38 lat) gubernatorem w historii Alabamy. W prawyborach pokonał m.in. George’a Wallace’a.
Zdecydowanie natomiast pozytywnie zapisał się w historii stanu jako Gubernator, wprowadzając szeroki program rozbudowany sieci komunikacyjnej i szkół.
Jego kadencja zaznaczyła się więc głównie dalszymi spięciami w stosunkach murzyńskich, ale istniały jeszcze inne, mniej do dzisiaj znane, jej strony.
Znajomość z Johnem Kennedym.
Kiedy w latach 50. ówczesny senator z Massachusetts John F. Kennedy przyjechał z wizytą do Alabamy, poznał się z prokuratorem generalnym Pattersonem. Między obu panami rychło, mimo różnic światopoglądowych, zawiązała się przyjaźń. Patterson, jako jeden z pierwszych działaczy partii, otwarcie poparł kandydaturę Kennedy’ego na prezydenta Stanów Zjednoczonych i dokonywał potajemnych wpłat na jego kampanię. Odegrał też niebagatelną rolę w kampanii w kwestii polityki zagranicznej.
Rola w inwazji w Zatoce Świń.
CIA zaangażowała gubernatora Pattersona w sprawę inwazji sił antykomunistycznych na Kubę i obaleniu Fidela Castro. Jego pomoc polegać miała na "użyczeniu" Stanowej Gwardii Powietrznej, która podlegała mu bezpośrednio, aby przeprowadzić szkolenia członków przyszłej kubańskiej brygady w Nikaragui. Patterson zgodził się, kiedy przedstawiciele wywiadu powołali się osobiście na prezydenta Eisenhowera. Cała sprawa ujrzała światło dzienne w 1997 roku, kiedy znany amerykański dziennikarz śledczy Seymour M. Hersh napisał o niej w swej książce pt. "Ciemna Strona Waszyngtonu", rozprawiającej się z "mitem" prezydentury Kennedy’ego.
Patterson, zaniepokojony ewentualnymi następstwami politycznymi w wyniku inwazji przed wyborami, to jest wzrostem szans republikańskiego konkurenta Kennedy’ego Richarda Nixona, przekazał informacje samemu głównemu zainteresowanemu, który najprawdopodobniej użył ich jako środka nacisku w rozmowach z raczej przychylnymi mu władzami agencji do odroczenia jej terminu.
Tak czy inaczej wyszkoleni przez alabamską gwardię piloci kubańscy ruszyli do walki już po inauguracji Kennedy’ego, ale zostali, jak reszta sił, pokonani przez wojsk Castro. Kilku pilotów z Alabamy nie posłuchało rozkazu i samowolnie ruszyło im na pomoc na pokładzie dwóch bombowców, ale zostali zestrzeleni i, najprawdopodobniej, zginęli.
Dalsza kariera i emerytura.
Po odejściu ze stanowiska szefa stanowej władzy wykonawczej Patterson powrócił do praktyki prawniczej. W 1966 roku kandydował bez powodzenia w prawyborach na gubernatora, przegrywając z Lurleen Wallace. W 1972 roku również bez powodzenia ubiegał się o stanowisko prezesa stanowego Sądu Najwyższego. W końcu w 1984 roku został mianowany sędzią stanowego sądu apelacyjnego, gdzie zasiadał do przejścia na emeryturę w 1997 roku.
Nieco niespodziewanie powrócił na scenę w 2004 roku, kiedy prezes SN Alabamy Roy Moore musiał odejść na skutek zawirowania, które zostało spowodowane umieszczeniem przez niego tablic z 10 przykazaniami w gmachu sądu (Sąd Najwyższy USA uznał to za pogwałcenie konstytucyjnej zasady rozdziału kościoła od państwa). Patterson został wtedy tymczasowym prezesem sądu.

</doc>
<doc id="82688" url="https://pl.wikipedia.org/wiki?curid=82688" title="Ewa Stramska">
Ewa Stramska

Ewa Stramska (ur. 1960 – zm. 12 sierpnia 2004) – polska dziennikarka.
Od 1988 związana z redakcją Polskiego Radia Wrocław; zajmowała się problematyką społeczno-kulturalną, była autorką cotygodniowego "Magazynu Ekumenicznego".

</doc>
<doc id="82692" url="https://pl.wikipedia.org/wiki?curid=82692" title="Amida">
Amida

 

</doc>
<doc id="82693" url="https://pl.wikipedia.org/wiki?curid=82693" title="Amidabha">
Amidabha



</doc>
<doc id="82694" url="https://pl.wikipedia.org/wiki?curid=82694" title="Amitabha">
Amitabha

Budda Nieograniczonego Światła (skt. "Amitābha" (अमिताभ), tyb. "Opame" འོད་དཔག་མེད (Wylie 'od dpag med); chin. upr. 阿弥陀佛; chin. trad. 阿彌陀佛, pinyin "Ēmítuó Fó"; kor. "Amit’abul" 아미타불; jap. "Amida Nyorai" 阿弥陀如来; wiet. "A Di Đà Phât") – najbardziej czczony z tzw. buddów medytacyjnych (skt. Dhyāni-buddha), a więc niehistorycznych. Jego nazwa określa go jako źródło życia i światła. Jest władcą Zachodniego Raju – Sukhawati (skt. Sukhāvatī; chiń. "Xīfāng jílè shìjiè" 西方極樂世界; jap. "Saihō Goraku Sekai"). W buddyzmie Diamentowej Drogi jest jednym z Pięciu Dhjanibuddów.
W swoich poprzednich istnieniach był bodhisattwą Dharmakārą, który po pięciu kalpach medytacji i po złożeniu 48 ślubowań wobec buddy Lokeśwararadży (skt. Lokeśvararāja) osiągnął stan buddy.
Przedstawianie buddy.
Amitabha jest aspektem buddy związanym z Czystą Krainą Najwyższej Radości. Jest centralną postacią praktyki phowa. Występuje we wszystkich szkołach mahajany. Formą sambhogakai (jednym z trzech ciał Buddy) Buddy Amitabhy jest Amitajus Budda Nieograniczonego Życia (skt. "Amitayus", tyb. "Tsepame"). Przedstawiany jako czerwony Budda siedzący na tronie podtrzymywanym przez pawie.
Bodhisattwa Awalokiteśwara (skt. Avalokiteśvara) jest nazywany duchowym synem Amitabhy, a bodhisattwa Mańdziuśri (skt. Manjuśri) jest jego innym aspektem, wyrażającym mądrość. Szczególną formą Amitabhy jest Amitajus (skt. Amitāyus), Budda Nieskończonego Życia. W szkole Czystej Krainy jego posągi symbolizowały układem mudry dziewięć klas nirwany (skt. nirvāna) od najniższej klasy i najniższego życia do najwyższej klasy i najwyższego życia w różnych wzajemnych układach tych elementów. Często był przedstawiany w triadzie: po lewej stronie bodhisattwa Awalokiteśwara (skt. Avalokiteśvara), a po prawej – Mahasthamaprapta (skt. Mahāsthāmaprāpta).
Nasienną sylabą Amitabhy jest Hri, a jego atrybutem jest lotos. Amitabha reprezentuje mądrość rozróżniającą, która powstaje po przekształceniu uczucia pożądania i przywiązania. Jest także uważany za buddę oświecającego. Znajduje się on po zachodniej stronie mandali Pięciu Dhjanibuddów. Jego partnerką (skr. Shakti) jest Pandara (skt.; tyb.: Karmo), jego mudrą jest gest medytacji (skr. dhjanamudra), a żywiołem ogień. Amitabha uosabia skandhę postrzegania.
Z punktu widzenia związków przyczynowych stan buddy Amitabhy jest urzeczywistnieniem ponadświatowych ślubowań i chwalebnych praktyk, które on, jako bodhisattwa, spełnił. Tak więc Amitabha jest również Ciałem Urzeczywistnienia (skt. sambhogakāya) Buddy. Te dwa ciała, powiązane ze sobą i zmieszane, tworzą organiczną całość buddy Amitabhy.
Kult Amitabhy.
W licznych odłamach szkoły Czystej Krainy usuwa w cień wszystkich innych buddów, nawet Wajroczanę (skt. Vairocana) i historycznego Buddę Śakjamuniego (skt. Śakyamuni). Dla wyznawców tej szkoły buddyzmu jest samym przejawieniem Tathaty (takości); jest wcieleniem wrodzonej zasługi i mądrości Tathaty w formie nieskończonego życia i światła. Kwintesencją Amitabhy jest zatem ostateczna rzeczywistość lub uniwersalna zasada rzeczywistości (skt. tathatā, bhūta-tathatā, dharmatā itd.). W tym sensie Amitabha jest Ciałem Prawa (skt. dharmakāya) Buddy.
Wyznawcy zen mają do niego taki sam stosunek jak do wszystkich innych buddów; oddają mu cześć pokłonami, ale nie oczekują pomocy. Czczenie Amitabhy (patrz: amidyzm) było znaczącym punktem zwrotnym w historii buddyzmu, gdyż ukazało nową drogę do wyzwolenia, która nie jest zależna od nieskończonej ilości odrodzeń. Nie zależy także od własnego wysiłku (patrz: chan), ale od pomocy z zewnątrz – od buddy – co zbliża ten odłam buddyzmu do religii teistycznych takich jak chrześcijaństwo. Tym samym droga ta stała się drogą łatwą. Już samo wzywanie imienia buddy Amitabhy jest wystarczające do wybawienie i odrodzenia w raju Sukhawati. Amitabha nie jest jednak bogiem:

</doc>
<doc id="82695" url="https://pl.wikipedia.org/wiki?curid=82695" title="Lala Mara">
Lala Mara

Lala Mara (ur. 4 stycznia 1931, zm. 20 lipca 2004) - fidżyjska polityk, działaczka polityczna, żona wieloletniego premiera i prezydenta Fidżi Kamisese Mary.
Urodzona jako Lalabalavu Litia Katoafutoga, po ojcu otrzymała tradycyjny tytuł Roko Tui Dreketi, przysługujący wodzom społeczności Burebasaga; 9 września 1950 zawarła związek małżeński z Ratu Mara, wodzem społeczności z wysp Nayau i Lau. Małżeństwo, zawarte dla zaspokojenia interesów dynastycznych, okazało się szczęśliwym, para doczekała się trzech synów i pięciu córek; dwoje z dzieci, syn Ratu Finau Mara i córka Adi Koila Mara Nailatikau, zajęło się wzorem rodziców polityką.
Jako pierwsza dama Fidżi Lala Mara była aktywna w dyplomacji i miała duży wpływ na męża. W 1991 założyła Partię Polityczną Fidżi ("Soqosoqo ni Vakavulewa ni Taukei"), będącą kontynuacją zakazanej Alliance Party, stworzonej przez Kamisese Mara. Początkowo stała na czele nowej partii, po kilku latach została jednak zastąpiona przez pułkownika Sitiveni Rabukę. Do końca życia Lala Mara pozostała aktywną członkinią Wielkiej Rady Wodzów.
Zmarła pięć miesięcy po śmierci męża.

</doc>
<doc id="82698" url="https://pl.wikipedia.org/wiki?curid=82698" title="Adi Lady Lala Mara">
Adi Lady Lala Mara



</doc>
<doc id="82699" url="https://pl.wikipedia.org/wiki?curid=82699" title="Trzy światy">
Trzy światy

Trzy światy w buddyzmie to:

</doc>
<doc id="82700" url="https://pl.wikipedia.org/wiki?curid=82700" title="George Yardley">
George Yardley

George Harry Yardley III (3 listopada 1928 w Hollywood, zm. 13 sierpnia 2004 w Newport Beach) – amerykański koszykarz występujący na pozycjach silnego skrzydłowego lub środkowego, członek Koszykarskiej Galerii Sław im. Jamesa Naismitha.
Studiował na Stanford University w Kalifornii, gdzie był zaliczany dwukrotnie do składów All-American. W 1950 został wybrany w drafcie do NBA z numerem 7 przez Fort Wayne Pistons (od 1957 Detroit Pistons). Yardley musiał jednak odsłużyć dwa lata w United States Navy przez co jego debiut w NBA, nastąpił dopiero w 1953. Podczas służby pozwolono mu jednak na występy w lidze , gdzie przez jeden sezon reprezentował barwy klubu San Francisco Stewart Chevrolets. Jego zespół zdobył mistrzostwo w 1951, a on sam otrzymał tytuł MVP.
W trakcie swojej kariery w NBA poprowadził Detroit Pistons dwukrotnie z rzędu finałów ligi (1955-1956). Dwukrotnie zaliczano go również do składów czołowych zawodników ligi - All-NBA Teams. Był też sześciokrotnie zapraszany do udziału w meczach gwiazd NBA.
Jako pierwszy zawodnik w historii NBA przekroczył liczbę 2000 punktów (dokładnie 2001), zdobytych w trakcie jednego sezonu (1957/58). Poprawił tym samym rekord George Mikana (1932 punktów). Sezon zakończył z tytułem lidera strzelców NBA oraz miejscem w składzie najlepszych zawodników ligi.
Karierę w NBA zakończył w 1960, jednak po roku przerwy postanowił powrócić do czynnego uprawiania koszykówki. Przed rozpoczęciem sezonu 1961/62 podpisał umowę z klubem Los Angeles Jets, występującym w lidze ABL (). W trakcie 25. rozegranych spotkań Yardley notował średnio 19,2 punktu, 6,9 zbiórki oraz 2,6 asysty. W zespole występował wspólnie z innym członkiem koszykarskiej Galerii Sław, legendą bostońskich Celtów – Billem Sharmanem. Jets zostali rozwiązani 10 stycznia 1962, z powodu problemów finansowych klubu. Cała liga została natomiast rozwiązana po zaledwie dwóch latach istnienia w 1963.
W 1996 roku Yardley został uhonorowany miejscem w Basketball Hall of Fame. Zmarł w 2004 roku z powodu stwardnienia zanikowego bocznego, zwanego w Stanach Zjednoczonych potocznie chorobą Lou Gehriga.

</doc>
<doc id="82701" url="https://pl.wikipedia.org/wiki?curid=82701" title="Manjushri">
Manjushri

Manjushri (skr. मञ्जुश्री, Mañjuśrī, Manjushri, Mandziuśri (chiń. 文殊師利 "Wénshū Shīlì", 文殊 "Wénshū"; kor. Munsu(sari); jap. Monju) – w buddyzmie Bodhisattwa Mądrości.
Należy do 3 najważniejszych bodhisattwów w mahajanie i wadżrajanie (obok Awalokiteśwary i Wadżrapaniego). Jest emanacją buddy Wajroczany (jednego z buddów 5 rodzin).
Inspiruje do odkrywania pustki (świadczą o tym m.in. przedmioty, które trzyma w swoich dłoniach – w prawej miecz odcinający dualistyczne spojrzenie na rzeczywistość, a w lewej kwiat lotosu, na którym spoczywa tekst Pradżniaparamity). Z tego też powodu nazywany jest też bodhisattwą mądrości. Jest przedstawiany w postaci 16-letniego młodzieńca, co daje w ten sposób wskazówkę, iż mądrość nie musi być kojarzona z dojrzałym wiekiem.
Uważa się, że Mandziuśri przebywa obecnie w czystej krainie, która ma swoje ziemskie odniesienie w rejonie chińskich gór Wutai Shan (Pięć gór raju). W XIX w. Mipham Rinpocze (1846–1912) opracował MO (jest to tybetańska sztuka wróżenia), która opiera się na postaci bodhisattwy Mandziuśriego i jego mantrze OM AH RA PA TSA NA DHI. Jest jidamem na którego medytowało wielu wielkich mistrzów przeszłości jak ww. Mipham Rinpocze i Szantidewa. Emanacją Mandziuśriego był m.in. wielki mistrz i współinicjator niesekciarskiego ruchu Rime – Dziamjang Khjentse Rinpocze. Istnieje kilka form Mandziuśriego m.in. w kolorze białym, żółtym (złotym).

</doc>
<doc id="82702" url="https://pl.wikipedia.org/wiki?curid=82702" title="AFSA">
AFSA



</doc>
<doc id="82703" url="https://pl.wikipedia.org/wiki?curid=82703" title="Drzewo Bo">
Drzewo Bo



</doc>
<doc id="82705" url="https://pl.wikipedia.org/wiki?curid=82705" title="Pogrzebacz">
Pogrzebacz

Pogrzebacz – ręczne narzędzie w postaci pręta z niepalnego materiału, zazwyczaj metalowe o długości około 1 metra (lub dłuższego), zagiętego na końcu do postaci haka lub poprzeczki, służące do obsługi paleniska z rusztem lub bez rusztu na przykład pieca chlebowego, kominka.
Pogrzebacz służy do poruszania, przemieszczania, rozgarniania zarówno paliwa stałego jak i jego stałych produktów spalania (popiół, żużel, niedopalony opał), oraz do udrażniania samego rusztu. W piecach kuchennych zaopatrzonych w płyty kuchenne z fajerkami pozwala zdejmować i nakładać fajerki. Stosowany w różnych typach pieców opałowych na drewno, węgiel lub koks.
Narzędzie przydatne także do obsługi grilla, kominka, rożna, a nawet zwykłego ogniska. Wyróżniamy wiele rodzajów pogrzebaczy, od prostego lub zagiętego przy końcu drutu, aż po zdobione, mosiężne „widełki”.
Historycznie rzecz ujmując, pierwowzorem pogrzebacza były ożogi – zwykłe, grube kije później także z odstającym na bok kawałkiem gałęzi. Pogrzebacz był już metalowy (kuty) i najpierw pojawił się u bogaczy. W czasach gdy palono drewnem w kominku lub na płaskich paleniskach kuchennych bosakowaty kształt był bardzo użyteczny. Gdy wprowadzono ruszty, fajerkowe płyty kuchenne oraz opalanie węglem, pogrzebacze znacznie się uprościły, przekształcając się w zwykły haczyk z giętego pręta stalowego.

</doc>
<doc id="82707" url="https://pl.wikipedia.org/wiki?curid=82707" title="Kinhin">
Kinhin

 – medytacja w trakcie chodzenia, praktykowana w przerwach pomiędzy długimi medytacjami na siedząco (zazen). 
W zależności od szkoły, chodzenie może być szybsze (np. w rinzai) lub wolniejsze (np. w sōtō). Dłonie są wówczas ułożone w pozycji shashu – jedna na drugiej, przedramiona są równoległe do podłogi. Szczegóły różnią się w poszczególnych szkołach. W tradycji sōtō zen kinhin robi się w taki sposób, iż jeden krok, to przesunięcie stopy o połowę jej długości w trakcie jednego, długiego wydechu. Kinhin trwa zwykle od 5 do 15 minut.
Słowo "kinhin" (経行) składa się z dwóch znaków: 経 - sutra oraz 行 - m.in. chodzenie, ale także religijną prostotę. 

</doc>
<doc id="82708" url="https://pl.wikipedia.org/wiki?curid=82708" title="James Rockefeller">
James Rockefeller

James Stillman Rockefeller (ur. 8 czerwca 1902 w Nowym Jorku, zm. 10 sierpnia 2004 w Greenwich) – amerykański finansista, prezes First National City Bank, złoty medalista olimpijski w wioślarstwie.
Zarys biografii.
Był wnukiem znanego finansisty Williama Rockefellera (bratem Williama był John D. Rockefeller). Z finansami związana była także rodzina ze strony matki – dziadek James Stillman i wuj James Alexander Stillman kierowali The National City Bank of New York.
W 1924 ukończył studia na Uniwersytecie Yale. W tym samym roku reprezentował Stany Zjednoczone w wioślarstwie na Igrzyskach Olimpijskich w Paryżu. W konkurencji ósemek zdobył mistrzostwo olimpijskie – w załodze płynął m.in. Benjamin Spock, w przyszłości znany psycholog dziecięcy. W ostatnich latach życia Rockefeller był najstarszym żyjącym amerykańskim mistrzem olimpijskim.
Od 1930 pracował w The National City Bank of New York – w latach 1952-1967 kierował tą instytucją kolejno jako dyrektor i prezes. Bank w okresie jego kierownictwa i później kilkakrotnie zmieniał nazwę – The First National City Bank, Citibank, Citigroup. Rockefeller zajmował się także innymi przedsiębiorstwami rodzinnymi, prowadził także działalność filantropijną.
Jego żona Nancy Carnegie była stryjeczną wnuczką przemysłowca Andrew Carnegie.

</doc>
<doc id="82710" url="https://pl.wikipedia.org/wiki?curid=82710" title="Dokumenty elektroniczne">
Dokumenty elektroniczne



</doc>
<doc id="82713" url="https://pl.wikipedia.org/wiki?curid=82713" title="Tokelau">
Tokelau

Tokelau – terytorium zależne Nowej Zelandii, położone na trzech atolach koralowych, należących do archipelagu wysp Tokelau.
Geografia.
Tokelau obejmuje grupę wysp składającą się z trzech atoli koralowych: Atafu, Nukunonu i Fakaofo. Czwarta wyspa archipelagu Tokelau, Swains, należy do Samoa Amerykańskiego. Wyspy leżą mniej więcej w połowie drogi między Hawajami a Nową Zelandią, w pasie tajfunów. Nie posiadają żadnych portów morskich, lotnisk.
Wysepki te założone są na bazaltowych stożkach wulkanicznych wieku kredowego, które w czwartorzędzie przykryte zostały osadami wapiennymi. Gleby są bardzo ubogie, porośnięte pandanem i roślinnością krzaczastą. Na Tokelau panuje klimat tropikalny, pozostający pod wpływem pasatu południowo-wschodniego. Średnia roczna temperatura kształtuje się w granicach 28 °C przy sumie opadów 3000–4500 mm.
Do 2011 linia zmiany daty oddzielała Tokelau, położone w przybliżeniu między 171 a 172 stopniem długości geograficznej zachodniej, od wysp Nowej Zelandii – między 167 a 178 stopniem długości wschodniej. Obowiązująca na wyspach Tokelau strefa czasowa (UTC-11) różniła się o dokładnie całą dobę od letniej strefy czasowej Nowej Zelandii (UTC+13). Ze względu na trudności, jakie powodowała ta sytuacja, w grudniu 2011 Tokelau zmieniło strefę czasową na UTC+13 (pomijając w kalendarzu dzień 30 grudnia).
Ustrój polityczny.
Głową państwa jest król brytyjski Karol III, w którego imieniu władzę sprawuje administrator, mianowany przez nowozelandzkiego ministra spraw zagranicznych a będący równocześnie wysokim komisarzem (ambasadorem) Nowej Zelandii w Samoa.
Władzę wykonawczą sprawuje rząd, którego szefem (Ulu o Tokelau, Head of Government) jest Siopili Perez. Przewodniczy on radzie na którą składa się trzech przedstawicieli, po jednym z każdego atolu. Ponadto funkcjonuje lokalny parlament, którego członkowie wybierani są przez Rady Starszych (Taupulega) każdego z atoli. Rady Starszych wybierane są co 3 lata w wyborach powszechnych.
Podział administracyjny.
Tokelau administracyjnie dzieli się na trzy atole, na których czele stoją wodzowie. Podział na atole, rządzone przez dynastycznych wodzów (zwanych "aliki"), został zniesiony w 1916 roku przez władze brytyjskie. Restytucja funkcji wodza, zwanego obecnie "Faipule", czyli „szefem rady”, i wybieranego na kadencje, nastąpiła na przełomie lat 80. i 90. (w 1987 na atolu Fakaofo i Atafu, w 1990 na atolu Nukunonu).
Historia.
Tokelau zostało pierwotnie zasiedlone przez Polinezyjczyków migrujących z sąsiednich wysp Oceanii.
W 1765 odkrył, dla Europejczyków, wyspę Atafu brytyjski żeglarz John Byron (dziadek poety, lorda Byrona).
W 1877 Wielka Brytania ustanowiła protektorat nad Wyspami Tokelau, włączając je w 1916 do brytyjskiej kolonii Wyspy Gilberta i Lagunowe. W 1925 Brytyjczycy przekazali wyspy pod administrację nowozelandzką. W latach 1926–1948 terytorium było zarządzane z Samoa Zachodniego (wówczas terytorium powierniczego Nowej Zelandii). Terytorium jest nadal zarządzane przez Nową Zelandię na mocy "Tokelau Act" z 1948 (z poprawkami z 1963 i 1999). Do 1979 do wysp roszczenia zgłaszały Stany Zjednoczone, które w 1925 roku anektowały wyspę Swains, wchodzącą w skład wysp Tokelau. W 1979 został podpisany traktat między Nową Zelandią a Stanami Zjednoczonymi (traktat ten Nowa Zelandia ratyfikowała w 1981, a Stany Zjednoczone w 1983), na mocy którego Stany Zjednoczone uznały zwierzchność Nowej Zelandii nad trzema wyspami tworzącymi obecnie terytorium Tokelau, Nowa Zelandia uznała zaś aneksję przez Stany Zjednoczone wyspy Swains. Dokumentu tego nie uznają jednak lokalne władze Tokelau, uważające, że wyspa stanowi część Tokelau, a przez USA administrowana jest bezprawnie (w propozycji konstytucji z 2006 wymieniono cztery atole wchodzące w skład terytorium).
Nowa Zelandia zajmuje się sprawami obronności terytorium. Równocześnie mieszkańcy Tokelau rozwijają swoje własne instytucje, przygotowują konstytucję oraz zmierzają do zmiany ich statusu na rzecz wolnego stowarzyszenia z Nową Zelandią, tak jak to uczyniło Niue.
W dniach 11–15 lutego 2006 odbyło się referendum w sprawie przyznania wyspom szerokiej autonomii (analogicznej do tej jaką mają nowozelandzkie Wyspy Cooka i Niue), wyniki ogłoszono 16 lutego. Oddano 581 ważnych głosów, z czego 349 było za zmianą statusu, a 232 przeciw; 3 głosy zostały uznane jako nieważne. Do zmiany statusu konieczne było uzyskanie co najmniej 66% głosów „za” spośród wszystkich oddanych ważnych głosów, w tym wypadku wymagana liczba głosów „za” wynosiła co najmniej 384 głosy. Oznaczało to, że status Tokelau pozostaje bez zmian. Komentatorzy wskazywali na izolację Tokelau, przeludnienie i wysoki stopień zależności od pomocy finansowej z zewnątrz jako główne powody wyboru pozostania w ściślejszej zależności od Nowej Zelandii przez mieszkańców.
Ponowne referendum odbyło się w dniach 20–24 października 2007, mimo wyższej frekwencji (oddano 697 głosów ważnych i 5 nieważnych) również nie osiągnięto wymaganej większości co najmniej 66% głosów „za” – szerszą autonomię poparło 446 głosujących (64,4%)
Gospodarka.
Tokelau jest bardzo ubogim terytorium z siłą nabywczą około 1000 USD "per capita". Roczne przychody budżetu wynoszą zaledwie 500 tys. dolarów przy wydatkach rzędu 2,8 mln dolarów. Deficyt pokrywany jest dzięki pomocy Nowej Zelandii. Przychody z eksportu wynoszą 100 tys. dolarów, m.in. ze sprzedaży znaczków, kopry oraz wyrobów rękodzieła. Importuje za ponad 300 tys. dolarów żywność, materiały budowlane oraz paliwo. Głównym partnerem handlowym jest Nowa Zelandia.
Lokalny przemysł działa na niewielką skalę. Podstawowe produkty rolnictwa to orzech kokosowy, kopra, drzewo chlebowe, papaja i banany. Na wyspach hoduje się świnie, drób i kozy.
Znaną działalnością Tokelau jest sprzedaż domeny internetowej .tk.
Kolejną rzeczą która wyróżnia ten malutki kraj jest fakt że w całości jest zasilany energią słoneczną, jako pierwsze państwo na świecie. Udało się przy tym osiągnąć duży efekt ekologiczny, gdyż do tej pory energia elektryczna w tym kraju była produkowana przez generatory diesla – a więc jedno z mniej ekologicznych i droższych rozwiązań. Dziennie spalało się tam 200 litrów oleju napędowego, co rocznie oznacza 2 tysiące baryłek – a więc koszt jednego miliona dolarów nowozelandzkich. Mimo tego prąd był tam dostępny tylko przez 15 do 18 godzin dziennie i występowały częste przerwy w jego dopływie.
Demografia.
Wyspy zamieszkuje 1499 mieszkańców pochodzenia polinezyjskiego. Posługują się lokalnym językiem tokelau oraz angielskim. Izolacja sprawia, że wyspy są słabo rozwinięte ekonomicznie. To znowu przyczynia się do wzrostu emigracji mieszkańców do Nowej Zelandii. Liczba mieszkańców zmniejsza się co roku o około 0,9%.
Religia.
Struktura religijna kraju w 2016 roku według CIA:

</doc>
<doc id="82720" url="https://pl.wikipedia.org/wiki?curid=82720" title="Pierre de Chevigné">
Pierre de Chevigné

Pierre de Chevigné (ur. 6 czerwca 1909 w Tulonie, zm. 4 sierpnia 2004 w Biarritz) – francuski wojskowy i polityk, w latach 1948–1950 sprawował funkcję Wysokiego Komisarza Francji na Madagaskarze, od 14 maja do 1 czerwca 1958 zajmował stanowisko ministra obrony w dwutygodniowym gabinecie premiera Pierre Pflimlina.
Życiorys.
Jego ojcem był oficer marynarki wojennej, hrabia François de Chevigné. Wykształcenie zdobywał w Lycée Saint-Louis-de-Gonzague i Lycée Saint-Louis w Paryżu. W 1927 rozpoczął studia na École spéciale militaire de Saint-Cyr, które ukończył w 1929. W latach 1929–1934 służył jako oficer piechoty. W 1935 opuścił wojsko i został dyrektorem rodzinnego przedsiębiorstwa oraz dziennikarzem. W 1935 został merem miasta Abitain. 
W 1939, w stopniu kapitana rezerwy został zmobilizowany do wojska. Podczas kampanii francuskiej w 1940 roku został ranny w wyniku wybuchu granatu podczas obrony miasta Rethel. Ranny został ewakuowany do szpitala Dax, skąd następnie trafił do Saint-Jean-de-Luz, gdzie 24 czerwca opuścił Francję na pokładzie brytyjskiego okrętu "Ettrick". Za swoje czyny podczas kampanii francuskiej został odznaczony Legią Honorową.
W 1940 roku został wysłany na Bliski Wschód. Brał udział w operacji Exporter, podczas której został ranny. Od 1941 pełnił funkcję komisarza Wolnej Francji w Lewancie, w grudniu 1941 roku został awansowany do stopnia pułkownika.
Na początku 1942 roku został mianowany szefem francuskiej misji wojskowej w Waszyngtonie, w maju tego samego roku powrócił na wcześniejsze stanowisko. Na przełomie maja i czerwca 1942 roku służył w oddziałach komandosów lorda Mountbattena i brał udział w jednej z misji. W grudniu 1943 roku został mianowany szefem sztabu wojsk francuskich stacjonujących w Wielkiej Brytanii. Brał udział w operacji Overlord i dowodził obroną przyczółka w Bayeux. 
Po zakończeniu wojny powrócił do pełnienia funkcji mera Abitain i był nim aż do 1965 roku. W latach 1945–1958 był parlamentarzystą z ramienia Ludowego Ruchu Republikańskiego. W 1948 został Wysokim Komisarzem Francji na Madagaskarze. Od 1951 do 1954 pełnił funkcję sekretarza stanu w ministerstwie obrony w rządach René Plevena, Edgara Faure, Antoine Pinaya i Josepha Laniela. W krótkotrwałym rządzie Pierre Pflimlina pełnił funkcję ministra obrony.
Zmarł w 2004, został pochowany na cmentarzu w Abitain.

</doc>
<doc id="82721" url="https://pl.wikipedia.org/wiki?curid=82721" title="Kwas winowy">
Kwas winowy

Kwas winowy (, "E334") – organiczny związek chemiczny z grupy hydroksykwasów dikarboksylowych zawierający dwie grupy hydroksylowe (–OH). Występuje w owocach (zwykle enancjomer ), zwłaszcza winogronach w stanie wolnym i w postaci soli.
Izomery i aktywność optyczna.
Związek ten posiada trzy izomery optyczne: dwa enancjomery (+)-("R","R") (–)-("S","S") i formę "mezo" ("R","S"). Odmiana (+)-("R","R") skręca płaszczyznę światła spolaryzowanego w prawo (–)-("S","S") w lewo, odmiana "mezo", zwana również "kwasem antywinowym", jest nieaktywna optycznie. Nieczynna optycznie jest też równomolowa mieszanina odmian (+)-("R","R") i (–)-("S","S"), czyli racemat, zwany "kwasem gronowym", posiadająca właściwości inne niż odmiana "mezo" (formy optycznie czynne są diastereoizomerami formy "mezo"). Podczas ogrzewania, ok. 165 °C odmiany (+)-("R","R") i (–)-("S","S") przechodzą w odmianę "mezo", a w około 175 °C tworzy się racemat.
XIX-wiecznych chemików zastanawiało występowanie kwasu winowego w dwóch formach, z których naturalna skręcała płaszczyznę światła w prawo, a druga była optycznie nieczynna. Ludwik Pasteur zdołał za pomocą pęsety i szkła powiększającego rozdzielić enancjomorficzne kryształy - i -winianu amonowo-sodowego, udowadniając, że kwas gronowy to mieszanina dwóch odmian kwasu winowego.
Zastosowanie.
Kwas winowy wyizolowano po raz pierwszy z wodorowinianu potasu (kwaśnego winianu potasu, tzw. "winnego kamienia"), który osadza się w kadziach i beczkach przy fermentacji wina.
Kwas winowy i jego sole są stosowane jako dodatki do żywności regulujące kwasowość. Ich oznaczenia według norm Unii Europejskiej: kwas winowy to E334, winian sodu E335, winian potasu E336, winian sodowo-potasowy (tzw. sól Seignette’a) E337. Kwas winowy i jego sole wykorzystuje się też przy produkcji serów topionych. Winian antymonylu-potasu (), znany również jako "emetyk", był stosowany jako środek pobudzający do wymiotów.
Kwas winowy lub wodorowinian sodu stosuje się w analizie chemicznej do wykrywania jonów potasu.
Zastosowanie w medycynie.
Kwas winowy podawany doustnie w postaci roztworu powoduje ugaszenie pragnienia. Wykazuje działanie przeciwbiegunkowe – w małych dawkach, natomiast w większych jest osmotycznym środkiem przeczyszczającym. Wzmaga procesy regeneracji nabłonków przewodu pokarmowego, zapobiega niestrawności. Posiada dość silne właściwości prebiotyczne.
Zastosowany miejscowo odznacza się działaniem antyseptycznym i ściągającym. Ponadto działa także przeciwzapalnie, hamując obrzęki oraz nadmierne wydzielanie sebum. W dermatologii stosowany miejscowo w postaci roztworów wodnych 0,5–5%. Ponadto szeroko stosowany w przemyśle farmaceutycznym do przygotowywania postaci leku (granulaty, formy musujące – "effervescens" i inne) oraz jako regulator kwasowości, substancja stabilizująca.

</doc>
<doc id="82724" url="https://pl.wikipedia.org/wiki?curid=82724" title="Sutra Serca">
Sutra Serca

Sutra Serca (skr. "Mahā-prajñā-pāramitā-hdaya Sūtra", chiń. 摩訶般若波羅蜜多心經, "Boreboluomiduo Xinjing", kor. "Mahabanya paramilda shimgyŏng", jap. "Makahannya haramita shin gyō", wiet. "Bát-nhã-ba-la-mật-đa tâm kinh") – jest bardzo krótką sutrą, o której mówi się, że zawiera esencję potężnego zbioru Sutr Mądrości. Jeden z najbardziej znanych na świecie tekstów buddyjskich, który w krajach buddyzmu mahajany cieszy się popularnością od ponad półtora tysiąca lat. Pojawia się w nim słynne sformułowanie "Pustka jest formą, forma jest pustką". Tekst sutry streszcza ideę pustki oraz krytykę teorii wcześniejszego buddyzmu hinajany. Uważa się, że tekst ten powstał w Indiach, w sanskrycie, po czym został przełożony na chiński. Znanych jest siedem zachowanych przekładów Sutry Serca.
Nazwa.
Cały tytuł można więc dosłownie przetłumaczyć jako "Serce Wielkiej Mądrości Osiągające Drugi Brzeg" lub "Kwintesencja wielkiej, wyzwalającej metody intuicyjnej mądrości". Chiński tekst sutry (który różni się od tybetańskiego brakiem wstępu i zakończenia), składa się z 268 znaków (wliczając tytuł). Końcową część tej sutry stanowi mantra, która jest recytowana wraz z całym tekstem.

</doc>
<doc id="82725" url="https://pl.wikipedia.org/wiki?curid=82725" title="Miasto-państwo">
Miasto-państwo

Miasto-państwo, państwo-miasto, pot. także wolne miasto – forma państwowości, obejmująca swoim zakresem terytorialnym samorządne i niezależne od innych podmiotów miasto lub aglomerację. Często, zwłaszcza dawniej, w jego skład wchodziły także okoliczne ziemie, wraz z lokalnymi wsiami i mniejszymi miejscowościami. Centrum władzy politycznej skupia się w organach miasta stołecznego, wybranych przez jego mieszkańców. Współcześnie podstawowym kryterium wyodrębnienia miasta-państwa jest większościowe pokrycie jego terytorium zabudowanym obszarem miejskim (niezależnie choćby od wewnętrznego podziału na gminy).
Istniejące w przeszłości oraz współczesne miasta-państwa pełnią ważne funkcje dla znacznie większych terytoriów. Na przykład średniowieczny Dubrownik, pierwotnie uzależniony od Republiki Weneckiej, stopniowo stał się jej konkurentem i pośrednikiem w wymianie handlowej pomiędzy Wschodem a Europą Zachodnią. Współcześnie taką rolę odgrywa Hongkong, niezależnie od przejęcia go przez Chiny w 1997 roku i uzyskania specjalnego statusu chińskiej prowincji. Funkcje pełnione przez Hongkong pod brytyjską administracją były dużo większe, niż wynikałoby to z rozmiarów miasta oraz jego potencjału demograficznego.
Starożytność.
Mezopotamia.
Miasto-państwo stało się typową dla starożytności formą państwowości. Ten organizm polityczny pojawił się w Mezopotamii w okresie kultur Uruk i Dżemdet Nasr. Miasto-państwo było miastem posiadającym własną, niezależną administrację, sądy, kulturę i obyczaje.
Pierwszymi założycielami miast-państw byli Sumerowie. Tworzyli je wokół miejsc kultu. Otoczone były murami obronnymi, a ich umowną granicę wyznaczały sieci irygacyjne (każde miasto miało własną), bagna, linie rzek bądź pasma ziemi nieuprawianej. Sumeryjskie miasta-państwa kontrolowały obszar do kilkuset kilometrów kwadratowych.
Najbardziej znane państwa-miasta to sumeryjskie Uruk i Lagasz.
Grecja.
W starożytnej Grecji miasta-państwa przybrały formę znaną jako polis.
Średniowiecze.
Włochy.
Instytucja niezależnych miast rozwinęła się w średniowieczu zwłaszcza we Włoszech, głównie w wyniku postępującego od XI wieku osłabienia władzy królewskiej. Silne ekonomicznie miasta, nabrały z czasem charakteru niezależnych republik. Zwłaszcza dzięki handlowi niektóre z nich zdobyły szerokie wpływy polityczne oraz poszerzyły swoje terytoria. Przykładem takich państw są np. Republika Genui, Republika Wenecka. Podobną do tych ostatnich genezę rozwoju miała, podporządkowana początkowo Wenecji, Republika Raguzy.
Święte Cesarstwo Rzymskie.
W Świętym Cesarstwie Rzymskim dużą niezależność na przestrzeni jego istnienia wypracowały miasta cesarskie. Stały się z czasem oddzielnymi podmiotami Rzeszy podległymi formalnie jedynie cesarzowi, faktycznie jednak posiadały dużą niezależność. Na bazie wolnych miast cesarskich powstał Związek Hanzeatycki grupujący bardziej lub mniej niezależne miasta Europy Północnej. Mediatyzacja doprowadziła do likwidacji ostatnich wolnych miast cesarskich, najdłużej swój charakter zachowały:
Nowożytność.
W epoce nowożytnej miasta-państwa powstawały zazwyczaj jako wynik negocjacji pokojowych lub innych porozumień. Tworzone były na obszarach spornych lub o tymczasowym charakterze. Za państwa-miasta uznaje się:
Krajem koronnym Cesarstwa Austriackiego natomiast było Wolne cesarskie miasto Triest (1849–1918).
Współczesność.
Państwa.
Współcześnie za miasta-państwa uznaje się te, których większość terytorium pokryte jest zwarcie zabudowanym obszarem miejskim.
Współcześnie miastami-państwami nie określa się raczej takich krajów, jak San Marino, czy Andora. Są one najczęściej kategoryzowane jako mikropaństwa.
Miasta nie w pełni samodzielne.
Miastami na prawach członka federacji czy innego podmiotu autonomicznego są m.in.:
Do powyższej kategorii nie można zaliczyć wydzielonych stołecznych jednostek administracyjnych nieposiadających analogicznych do innych podmiotów federacji praw i obowiązków. Przykładem takiego terenu miejskiego jest Dystrykt Kolumbia w Stanach Zjednoczonych.

</doc>
<doc id="82730" url="https://pl.wikipedia.org/wiki?curid=82730" title="Dharani">
Dharani

Dharani (, transliteracja dhāraṇī – dosł. „podtrzymująca”, „brzemienna” [w magiczną moc], zawsze w rodzaju żeńskim) – w buddyzmie i hinduizmie rodzaj duchowego wersetu lub długiej mantry.
Jest to pewnego rodzaju dłuższe wyrażenie, które powtarza się, najczęściej śpiewa przy stałych okazjach (ceremoniach itp.), w czasie kłopotów itd. w celu podtrzymania swej gorliwości, wiary, rozwiązania problemu, uspokojenia itd. Pełniły więc dla większości rolę talizmanu chroniącego od chorób, nieszczęść, demonów itp.
Właściwe zastosowanie miały dharani wśród ludzi medytujących, ascetów i joginów, dla których były to podpory medytacji sprzyjające lepszej koncentracji, a więc pełniły rolę narzędzia koncentracji.
Dharani mają charakter "mowy tajemnej" czy "inicjacyjnej" i dla profanów są w ogóle niezrozumiałe, gdyż ich język nie należy do języków racjonalnych, służących porozumieniu, komunikacji. Swój sens odkrywają one dopiero wtedy, kiedy zostają "przyswojone", "przetrawione", "obudzone" przez rozwój duchowy praktykującego.
Na początku dharani i w środku znajduje się zwykle mantra, kończy – mahatmja (skt. māhātmya), czyli cel dharani, tzn. to, co czyni ją skuteczną.
Buddyzm.
Po raz pierwszy ze słowem dharani spotykamy się w Lalativistara sūtra i Saddharmapundarīka sūtra. Karunāpundarika sūtra w swoim drugim rozdziale zawiera cały zestaw takich formuł wyliczanych jako "podstawy zaufania, wiary" (skt adhimuktipadam) w zdobywaniu różnych uzdolnień wymaganych od bodhisattwy (np. 4 magicznych mocy [siddhi] itd.).
Ze względu na magiczną moc dharani, ich symbolikę i budowę szczegółowo opracowywały różne szkoły tantryczne. Dlatego też ostatnią fazę rozwoju buddyzmu indyjskiego nazywa się mantrajaną (transliteracja mantrayāna).
W sutrze Buddy Medycyny znajduje się dharani, której zadaniem miało być uzdrowienie ludzi chorych na żółtaczkę. Wypowiedziana została przez buddę, któremu z kępki włosów na czole zabłysło światło, a z ust popłynęła dharani:
"Namo bhawata bhaiszadżjaguru-wajduria prabha-radżaja tathagataja arhate samjak samuddaja tadjatha. Om bhanadżija-samudgata swahu."
"Najwyższą cześć mistrzowi uzdrowienia oddaję. Królowi lapis lazuli, Temu, który tak przyszedł, Oświeconemu arhatowi. Niech będzie pozdrowiona najwyższa zdolność uzdrawiania."

</doc>
<doc id="82731" url="https://pl.wikipedia.org/wiki?curid=82731" title="Wiceprezydenci Stanów Zjednoczonych">
Wiceprezydenci Stanów Zjednoczonych

Wiceprezydenci Stanów Zjednoczonych – chronologiczna lista wiceprezydentów Stanów Zjednoczonych. Wiceprezydent zgodnie z konstytucją, nie ma wyższych uprawnień. Jest w kolejności pierwszą osobą do objęcia urzędu prezydenta w przypadku śmierci, rezygnacji lub usunięciu prezydenta. Obejmuje fotel głowy państwa do końca rozpoczętej kadencji. Wiceprezydent jest jednocześnie przewodniczącym Senatu.
Urząd wiceprezydenta sprawowało dotąd 49 osób. Wśród nich było 21, którzy nie pochodzili z USA. Ponad połowa z nich pochodzi z zaledwie z pięciu stanów, Nowy Jork (11), Indiana (5), Massachusetts (4), Kentucky (3), Teksas (3). Najmłodszym wiceprezydentem był John C. Breckinridge (36 lat), zaś najstarszym Alben Barkley (72 lat).
Byli wiceprezydenci.
Obecnie żyje pięciu byłych wiceprezydentów:
Quayle ubiegał się, bez większego powodzenia, o nominację republikańską w 2000 roku.
Byłym wiceprezydentom USA przysługuje dożywotnia emerytura oraz ochrona osobista po odejściu z urzędu.

</doc>
<doc id="82733" url="https://pl.wikipedia.org/wiki?curid=82733" title="Eko">
Eko

Eko (jap.) – w japońskim buddyzmie ofiarowanie zasług recytowane po śpiewach jednej lub kilku sutr albo dharani. Eko dosłownie oznacza "zwrot w kierunku" i jest ofiarowaniem zasług zyskanych poprzez samadhi śpiewu sutr i dharani wszystkim buddom, bodhisattwom, patriarchom oraz innym czującym istotom.

</doc>
<doc id="82734" url="https://pl.wikipedia.org/wiki?curid=82734" title="Wilhelm Hohenzollern (1882–1951)">
Wilhelm Hohenzollern (1882–1951)

Wilhelm von Preußen, niem. "Friedrich Wilhelm Victor August Ernst von Hohenzollern" (ur. 6 maja 1882 w Poczdamie, zm. 20 lipca 1951 w Hechingen) – ostatni następca tronu (Kronprinz) Prus i Niemiec, syn cesarza Wilhelma II i Augusty Wiktorii ze Szlezwika-Holsztynu-Augustenburga.
Życiorys.
Książę Wilhelm urodził się 6 maja 1882 roku w Poczdamie. Lata szkolne spędził w . W wieku dziesięciu lat został, zwyczajem przyjętym w domu panującym, wcielony do pułku gwardyjskiego. Była to kwestia formalna, ale mały książę musiał uczestniczyć w paradach i ćwiczeniach. Następnie studiował na Uniwersytecie w Bonn. W czasie studiów, podobnie jak ojciec, należał do korporacji akademickiej Corps Borussia Bonn. Nie mieszkał wraz z innymi studentami, lecz wynajmował specjalnie dla niego przygotowaną willę. Już w trakcie nauki rozpoczął „dorosłą” karierę wojskową. W wieku osiemnastu lat został podporucznikiem służby czynnej w 1. Pułku Piechoty Gwardii. W 1911 roku trafił do Gdańska w związku z objęciem dowództwa 1. Regimentu Brygady Przybocznej Huzarów. W Gdańsku stacjonował przez dwa lata od 1911 do 1913 roku. W tym czasie zamieszkiwał w willi przy Hauptstrasse 98 (dziś Al. Grunwaldzka 114; ówczesny budynek nie zachował się). Uczestniczył w I wojnie światowej jako oficer. Objął formalne dowództwo nad 5. armią. Brał udział w bitwie pod Verdun. Faktycznym dowódcą do 21 sierpnia 1916 roku był generał Konstantin Schmidt von Knobelsdorf, a następnie generał baron Walther von Lüttwitz. Podporządkowanie Wilhelma obu generałom było zgodne z życzeniem cesarza.
Po wojnie i abdykacji ojca, za namową Paula von Hindenburga zrzekł się praw do tronu i wyjechał do Holandii. Zrobił to, aby uniknąć wojny domowej (ku wielkiemu rozczarowaniu grupy zwolenników utrzymania monarchii z hrabią Fryderykiem von der Schulenburgiem na czele). Na wygnaniu skazany był przez królową holenderską Wilhelminę na areszt domowy w probostwie na opustoszałej wyspie , na północy kraju. W 1923 powrócił do Niemiec i do Berlina, gdzie zaczął wieść bardzo swobodne życie, spędzając czas na koktajlach i szalonych przyjęciach, z dala od żony, przekonany, iż Hohenzollernowie nigdy już nie wrócą na tron. W 1932 był wymieniany jako jeden z kandydatów na prezydenta Republiki Weimarskiej, jednakże cesarz Wilhelm II nie wyraził zgody na jego kandydowanie. Syna i ojca dzieliła głęboka przepaść, ponieważ syn od wczesnej młodości cieszył się sławą niezmordowanego uwodziciela, co nie podobało się ojcu. Był znany również jako miłośnik sportu (w 1908 ufundował "Puchar Kronprinza" w piłce nożnej, obecnie "Puchar Niemiec").
Wilhelm odmówił wstąpienia do partii nazistowskiej. Choć spotykał się z Hitlerem, nie prosił o żadne godności i zaszczyty. Sceptycznie wypowiadał się też o zapewnieniach nazistów, którzy deklarowali chęć odtworzenia monarchii. Po zamordowaniu jego przyjaciela, byłego kanclerza Kurta von Schleichera w czasie nocy długich noży w 1934, całkowicie wycofał się z życia politycznego. W latach międzywojennych rezydował głównie w swych prywatnych posiadłościach pałacu Cecilienhof w Poczdamie i w zamku oleśnickim na Dolnym Śląsku. Po śmierci ojca w 1941 został głową domu Hohenzollernów. W końcówce II wojnie światowej został pojmany przez Francuzów w austriackim Vorarlbergu i uwięziony przez trzy tygodnie na rozkaz gen. Jeana de Lattre de Tassigny w Lindau, a następnie umieszczony w areszcie domowym w zamku Hohenzollern. Umarł na atak serca niemal dokładnie dziesięć lat po ojcu, 20 lipca 1951, i został pochowany w zamku Hohenzollern.
Odznaczenia.
Odznaczenia niemieckie do 1918, a zagraniczne do 1911:
Małżeństwo i potomstwo.
6 czerwca 1905 w Berlinie Wilhelm ożenił się z Cecylią Augustą Marią, księżniczką Meklemburgii-Schwerinu (1886–1954), córką księcia Fryderyka Franciszka III i wielkiej księżnej Anastazji Michajłownej Romanowej. Para doczekała się sześciorga dzieci:
Wilhelm prowadził życie arystokratycznego bon vivanta. Był typowym dandysem – typem przesadnie dbającego o wykwintne maniery i zgodny z ostatnimi wymogami modny strój, arystokratycznym elegantem. Miał upodobanie do koni wyścigowych, szybkich samochodów i pięknych kobiet, co nie zjednywało mu wyłącznie przyjaciół. Zarzucano mu brak zainteresowania sprawami państwowymi na rzecz dbania o własne wygody i przyjemności. Książę paradował często w otoczeniu pięknych kobiet. Ostatnią z nich była wówczas berlińska tancerka kabaretowa Gerda Puhlmann.

</doc>
<doc id="82735" url="https://pl.wikipedia.org/wiki?curid=82735" title="Joanna Pacuła">
Joanna Pacuła

Joanna Pacuła (ur. 2 stycznia 1957 w Tomaszowie Lubelskim) − polska aktorka filmowa, telewizyjna i teatralna, modelka, która od lat osiemdziesiątych XX wieku mieszka i pracuje w Stanach Zjednoczonych. 
Za występ w dramacie kryminalnym Michaela Apteda "Park Gorkiego" (1983) była nominowana do Złotego Globu dla najlepszej aktorki drugoplanowej. Została wymieniona jako jedna z 12 „Obiecujących nowych aktorów z 1984” (tom 36), którą co roku ogłasza w „Screen World” krytyk amerykański John Willis. Anglojęzyczna prasa rozpisywała się o jej kocim wdzięku, porównywano ją do młodej Lauren Bacall. Zachwycał się jej wdziękiem Giorgio Armani. Polacy widzieli w niej następczynię Poli Negri. W 1990 znalazła się na liście 50. najpiękniejszych ludzi na świecie wg amerykańskiego magazynu „People”. Zajęła 9. miejsce na liście „100 najseksowniejszych kobietach wszech czasów” magazynu „FHM (For Him Magazine)”. Jako jedna z nielicznych pojawiła się dwukrotnie na okładce magazynu „Vogue”. Zajęła 36. miejsce na Channel 5 „Największa supermodelka świata”.
Życiorys.
Wczesne lata.
Urodziła się w Tomaszowie Lubelskim jako córka inżyniera i farmaceutki. Wychowywała się z dwiema siostrami, w tym młodszą Ewą (ur. 16 grudnia 1971), która została modelką i prezenterką. Zainteresowanie aktorstwem przejawiała już w miejscowym Liceum Ogólnokształcącym im. Bartosza Głowackiego, gdzie wystąpiła w przedstawieniu "Motyle są wolne" ("Butterflies Are Free") Leonarda Gershawa.
Początki kariery.
Po ukończeniu Państwowej Wyższej Szkoły Teatralnej w Warszawie, w latach 1979−81 występowała na scenie warszawskiego Teatru Dramatycznego w spektaklach: "Ćwiczenia z romantyzmu" w reżyserii Gustawa Holoubka, "Bałałajkin i spółka", "Operetka" Gombrowicza, gdzie wyciągnięto ją nagą z trumny i "Jak wam się podoba" ("As You Like It") Williama Szekspira. W Teatrze Telewizji wcieliła się w postać Desdemony w tragedii szekspirowskich "Otello" ("Othello", 1984) z Danielem Olbrychskim w roli tytułowej.
W kinie zadebiutowała rolą studentki, uczestniczki letniego obozu językoznawczych kół naukowych, w filmie kina moralnego niepokoju pt. "Barwy ochronne" (1976) Krzysztofa Zanussiego. W telewizji zagrała w dwóch filmach Jana Łomnickiego – "Akcja pod Arsenałem" (1977), jako Duśka Bytnarówna, siostra „Rudego” i "Dom" (1980), w roli Ewy Szymosiuk. Trafiła na okładkę tygodnika „Film” (z 26 września 1978 i 6 stycznia 1980) i miesięcznika „Kino” (w lutym 1978, w lipcu 1979). Jej pierwszą większą rolą była postać rozmarzonej praktykantki pielęgniarki Joli „Sarny”, skłóconej z rodzicami, bezradnej wobec rodzącej się miłości, w trzyodcinkowym dramacie telewizyjnym "Zielona miłość" (1980).
Kariera międzynarodowa.
W grudniu 1981, kiedy w Polsce wprowadzono stan wojenny, przebywała w Paryżu i związała się z Romanem Polańskim, który pomógł jej zdobyć pracę modelki, a jej twarz zdobiła okładki magazynów mody, takich jak „Vogue” (w niemieckiej edycji w maju 1984, we wrześniu 1985 i w październiku 1986, we francuskiej edycji w kwietniu 1987), „Mirabella”, „Cosmopolitan” (w kwietniu 1984, w lipcu 1985, w marcu 1986), „Harper’s Bazaar”, „Redbook”, „Woman” (w styczniu 1984), „European Travel &amp; Life” (we wrześniu 1987), „New Woman” (w listopadzie 1987) czy „Riva” (w październiku 1988). 
W 1982 postanowiła zostać w Stanach Zjednoczonych po tym, jak dwa tygodnie przed powrotem ukradziono jej wszystkie dokumenty, bilety i paszport, o czym opowiadała potem w wywiadach udzielanych w polskich magazynach, takich jak „Twój Styl” czy „Pani” (w styczniu 2006). Zamieszkała początkowo u przebywającej za oceanem aktorki Elżbiety Czyżewskiej, rozpoczynając karierę aktorską i współpracę z reżyserami hollywoodzkimi. Relacje z Czyżewską stały się podstawą dla filmu "Anna" wg scenariusza Agnieszki Holland.
Jej pierwsza przełomowa rola Iriny, otrzymana za rekomendacją Polańskiego w filmie amerykańskim "Park Gorkiego" ("Gorky Park", 1983), wg powieści Martina Cruza Smitha z Lee Marvinem, doczekała się nominacji do nagrody Złotego Globu w kategorii najlepszej kobiecej roli drugoplanowej i zajęła 57. miejsce w rankingu magazynu „Premiere” na 100. najwspanialszych kreacji wszech czasów. 
Jej pozycję umocniła rola Żydówki Luki w uhonorowanym prestiżowym Złotym Globem filmie wojennym CBS "Ucieczka z Sobiboru" (1987). Aktorskim osiągnięciem była nominowana do nagrody Saturna rola modelki żyjącej pod wpływem kapłanki voodoo w horrorze "Pocałunek" ("The Kiss", 1988). Była na okładce tygodnika „Ekran” (w marcu 1988). W adaptacji powieści Alberto Moravii "Mężowie i kochankowie" ("La Villa del venerdì", 1992) zagrała kochankę pianisty, znudzoną swoim bezbarwnym, pozbawionym erotyki małżeństwem.
Na ekranie m.in. partnerowała Stevenowi Seagalowi w filmie "Wybraniec śmierci" (1990), była obiektem seryjnego mordercy w thrillerze "Zagadka osobowości" ("Body Puzzle", 1993), kochanką Doca Hollidaya (Val Kilmer) – Kate w westernie "Tombstone" (1993), futurystyczną femme fatale w psychologicznym filmie sci-fi "Głęboka czerwień" ("Deep Red", 1994) i rosyjskim naukowcem w dreszczowcu "Wirus" ("Virus", 1999).
Występowała jednak przede wszystkim w filmach klasy B. Grywała w produkcjach włoskich, francuskich, hiszpańskich, izraelskich, fińskich i nowozelandzkich.
Dwukrotnie wręczała nagrodę Amerykańskiej Akademii Filmowej: w 1983 roku w kategorii najlepszego filmu zagranicznego, a w 1984 roku za najlepsze zdjęcia. 
Jej mąż nie chciał, aby rozbierała się w filmach, dlatego odrzuciła propozycje ról w erotycznych przebojach: jako Elizabeth McGraw w "9 1/2 tygodnia" (1986) i jako Roxy w dreszczowcu "Nagi instynkt" (1992). Była też brana pod uwagę do ról w filmach: "Wybór Zofii" (1982), "Motylek" ("Butterfly", 1982), "Łowca androidów" (1982), "Więzienie kobiet" ("Chained Heat", 1983), "Świadek mimo woli" (1984), "Brazil" (1985), "Dzika namiętność" (1986), "Żądza władzy" (1986), "Telepasja" (1987), "Czarna wdowa" (1987), "Fatalne zauroczenie" (1987), "Pozytywka" (1989), "Showgirls" (1995) i "Striptiz" (1996). W 1989 zrezygnowała z zagrania w "Batmanie" Tima Burtona i z roli dziewczyny Bonda w "Licencji na zabijanie".
Życie prywatne.
W 1980 była w związku z aktorem Piotrem Fronczewskim. Przez pewien czas mieszkała w domu należącym do Rudolfa Valentino. Jej mężem był starszy o 12 lat producent filmowy Hawk Winchel Koch Jr.

</doc>
<doc id="82740" url="https://pl.wikipedia.org/wiki?curid=82740" title="Meir Ezofowicz">
Meir Ezofowicz

Meir Ezofowicz – powieść Elizy Orzeszkowej. Utwór ukazuje socjologiczny obraz małego żydowskiego miasteczka w Polsce. 
Utwór posiada cechy sagi – opowieść skonstruowana jest wokół rodzinnej legendy - co parę pokoleń w rodzinie Ezofowiczów rodzi się człowiek sprawiedliwy, o sercu przepełnionym miłością do rodzaju ludzkiego.
W zbieraniu materiałów do powieści pisarce pomagali polscy Żydzi: Leopold Méyet i Mathias Bersohn. Początkowo powieść ukazywała się w odcinkach na łamach tygodnika "Kłosy". Ilustrowana była drzeworytami wykonanymi na podstawie rysunków Elwiro Michała Andriollego.
Fabuła utworu.
Akcja utworu dzieje się w fikcyjnym żydowskim miasteczku – Szybowie. Mieszkają tam dwie wpływowe rodziny: ród Ezofowiczów i ród Todrosów. 
Ród Todrosów od wieków kojarzony był z głęboką religijnością i tradycją, natomiast ród Ezofowiczów słynął z wybitnych jednostek, próbujących zreformować społeczność żydowską (Michał Senior, żyjący za czasów Zygmunta Starego, autor pism nawołujących do współpracy Polaków i Żydów oraz wzajemnego wybaczenia sobie krzywd; Hersz Ezofowicz, uczestnik Sejmu Czteroletniego, zwolennik asymilacji żydów). 
Powieść koncentruje się na losach młodego Meira Ezofowicza (reprezentanta stanu kupieckiego), który pragnie kontynuować szlachetne tradycje rodu. Drażni go zacofanie otaczającego go środowiska, fanatyzm religijny i prześladowanie żyjących na uboczu karaimów. Jego największym marzeniem jest znalezienie pism Michała Seniora i przedstawienie ich społeczności żydowskiej oraz zdobycie wykształcenia. Meir nieustannie naraża się społeczności żydowskiej m.in. poprzez odmowę tradycyjnego małżeństwa z wybraną mu przez rodziców dziewczyną, sprzeciw wobec bicia w szkole małego chłopca, Lejbele, i miłość do karaimki Gołdy. Kiedy Meir demaskuje dokonane przez kilku mieszkańców miasteczka podpalenie pobliskiego browaru i sprzeciwia się szanowanemu mędrcowi, Izaakowi Todrosowi, zostaje wygnany, a jego ukochana Gołda – zamordowana. Wraz z nim na wygnanie udaje się mały Lejbele.
Pomimo tego, że Meir Ezofowicz został wyklęty i wygnany z rodzinnego miasteczka, można powiedzieć, że odniósł zwycięstwo, gdyż jego poglądy znalazły wielu zwolenników wśród młodych mieszkańców Szybowa.

</doc>
<doc id="82741" url="https://pl.wikipedia.org/wiki?curid=82741" title="Pierre Pflimlin">
Pierre Pflimlin

Pierre Eugène Jean Pflimlin (ur. 5 lutego 1907 w Roubaix, zm. 27 czerwca 2000 w Strasburgu) – francuski polityk, prawnik i samorządowiec, deputowany krajowy i europejski, minister w różnych resortach, w 1958 premier Francji, od 1959 do 1983 mer Strasburga, w latach 1984–1987 przewodniczący Parlamentu Europejskiego II kadencji.
Życiorys.
Kształcił się w szkole średniej w Miluzie. Studiował w Institut catholique de Paris i na Uniwersytecie Strasburskim. Absolwent prawa, w 1931 podjął praktykę w zawodzie adwokata w Strasburgu. Należał do skrajnie prawicowej formacji "Jeunesses patriotes", działał też w ruchu antymarksistowskim. W trakcie II wojny światowej zmobilizowany, służył jako tłumacz w stopniu porucznika. Po kampanii francuskiej z 1940 krótko przebywał w niewoli jako jeniec wojenny. Powrócił do aktywności zawodowej jako sędzia śledczy w Thonon-les-Bains, po wyzwoleniu jako rządowy komisarz nadzorował proces usuwania kolaborantów z sądownictwa w Mozeli.
W 1945 zasiadł w radzie miejskiej Strasburga. W tym samym roku, po spotkaniu Roberta Schumana, dołączył do chrześcijańsko-demokratycznego Ludowego Ruchu Republikańskiego. Przewodniczył temu ugrupowaniu w latach 1956–1959. W 1945 i 1946 wybierany do pierwszej i drugiej konstytuanty. Następnie w 1946, 1951 i 1956 uzyskiwał mandat posła do Zgromadzenia Narodowego I, II i III kadencji. W okresie IV Republiki obejmował szereg funkcji rządowych. Był podsekretarzem stanu do spraw zdrowia publicznego (od lutego do czerwca 1946) oraz do spraw gospodarki narodowej (od czerwca do grudnia 1946). Od listopada 1947 do grudnia 1949 oraz od lipca 1950 do sierpnia 1951 sprawował urząd ministra rolnictwa. Później od sierpnia 1951 do stycznia 1952 był ministrem handlu oraz międzynarodowych stosunków gospodarczych. Następnie do marca 1952 jako minister stanu odpowiadał za sprawy dotyczące Rady Europy, po czym do stycznia 1953 pełnił funkcję ministra do spraw terytoriów zamorskich. Ponownie wszedł w skład francuskiego rządu w lutym 1955. Od tego czasu do lutego 1956 oraz od listopada 1957 do maja 1958 stał na czele resortu finansów i spraw gospodarczych.
Od 14 maja do 1 czerwca 1958 sprawował urząd premiera Francji. Zajmował to stanowisko w okresie wojny algierskiej. Odszedł z urzędu po kilkunastu dniach urzędowania, umożliwiając objęcie stanowiska premiera przez Charles’a de Gaulle’a. Pozostał członkiem nowego gabinetu jako minister stanu (od czerwca 1958 do stycznia 1959). Kontynuował działalność polityczną w V Republice. W 1958 i 1962 uzyskiwał mandat deputowanego I i II kadencji, rezygnując z ubiegania się o ponowny wybór do krajowego parlamentu w 1967. Od kwietnia do maja 1962 po raz ostatni pełnił funkcję ministra – jako minister stanu do spraw współpracy u Georges’a Pompidou.
Był także aktywnym samorządowcem, w latach 1951–1976 wchodził w skład rady departamentu Dolny Ren. Od 1959 do 1983 zajmował stanowisko mera Strasburga. Działał w centrowych ugrupowaniach zakładanych przez Jeana Lecanueta ("Centre démocrate" i Centrum Demokratów Społecznych), a także w federacyjnej Unii na rzecz Demokracji Francuskiej. Zwolennik i promotor integracji europejskiej. Od 1963 do 1966 był przewodniczącym Zgromadzenia Parlamentarnego Rady Europy. W latach 1979–1989 był posłem do pochodzącego z wyborów Parlamentu Europejskiego I oraz II kadencji. Pełnił funkcję jego wiceprzewodniczącego (1979–1984) oraz przewodniczącego (1984–1987). Z działalności politycznej zrezygnował w 1989. Opublikował wspomnienia zatytułowane "Mémoires d’un Européen, de la IVème à la Vème République".

</doc>
<doc id="82742" url="https://pl.wikipedia.org/wiki?curid=82742" title="Almukantarat">
Almukantarat

Almukantarat – koło małe na sferze niebieskiej, którego płaszczyzna jest równoległa do płaszczyzny horyzontu astronomicznego. Almukantaraty przechodzą przez punkty o stałej wysokości nad horyzontem. Występują w horyzontalnym układzie współrzędnych. 

</doc>
<doc id="82746" url="https://pl.wikipedia.org/wiki?curid=82746" title="PNA">
PNA



</doc>
<doc id="82748" url="https://pl.wikipedia.org/wiki?curid=82748" title="Horror">
Horror

Horror (łac. "horror" - strach), fantastyka grozy – odmiana fantastyki polegająca na budowaniu świata przedstawionego na wzór rzeczywistości i praw nią rządzących po to, aby wprowadzić w jego obręb zjawiska kwestionujące te prawa i niedające się wytłumaczyć bez odwoływania się do zjawisk nadprzyrodzonych. Źródła takiego postrzegania horroru związane są bezpośrednio z samym powstaniem literackiego gatunku horroru i zasadniczo do niego się odnoszą. W horrorze filmowym definicja ta ewoluowała na przestrzeni ostatniego stulecia, głównie przez rozkwit kina eksploatacji, które miało miejsce w latach 70. XX wieku.
Celem filmowego horroru jest wywołanie u widza klimatu grozy, niepokoju lub obrzydzenia i szoku. Głównymi motywami horrorów są zazwyczaj wampiry, demony, duchy, wilkołaki, nawiedzone budynki, kanibale lub zombie. Fabuła może być oparta na realnym zagrożeniu i strachu, których głównym motywem są zazwyczaj psychopatyczni zabójcy, gwałciciele, epidemia wirusa, groźne zwierzę, pobicia lub koszmarne wspomnienia/wizje głównego bohatera. Elementem, dzięki któremu można rozróżnić taki rodzaj horroru od thrillera, jest poziom przemocy w nim zawarty i liczna obecność scen gore.
Literatura.
W literaturze europejskiej horror jako osobny gatunek wyłonił się między połową XVIII wieku, a pierwszą ćwiercią XIX wieku, jako efekt ewolucji powieści gotyckiej. Za prekursorską powieść z tego gatunku uznaje się utwór "Frankenstein" Mary Shelley.
Film.
Początki kina grozy sięgają przełomu wieku XIX i XX (Georges Melies i jego filmy o potworach). Gatunek horroru wiele zawdzięcza niemieckiemu ekspresjonizmowi w filmie, który po I wojnie światowej stworzył kilka arcydzieł kina grozy (m.in. "Gabinet doktora Caligari", "Zmęczona śmierć", "Gabinet figur woskowych", "Golem" oraz "Nosferatu – symfonia grozy"). W Hollywood w latach 20. powstały "Dzwonnik z Notre Dame" i "Upiór w operze".
W latach 30. w amerykańskich studiach, szczególnie w Universal Studios, stworzono klasyczne dziś horrory z postaciami Draculi (w którego wcielił się Bela Lugosi), Frankensteina, gdzie w roli monstrum wystąpił Boris Karloff (oba filmy pochodzą z 1931 r.), i Mumii z Karloffem (1932). Wszystkie te filmy miały wielką liczbę remake’ów.
Po II wojnie światowej w latach 50. wzrosła popularność horrorów science fiction opowiadających o walce z istotami pozaziemskimi lub o skutkach promieniowania po wybuchu bomby atomowej (np. "Godzilla"). Do klasyki filmów z tego podgatunku drugiej połowy XX wieku należą m.in. "Inwazja porywaczy ciał" w reżyserii Dona Siegela, "Obcy – ósmy pasażer Nostromo" w reżyserii Ridleya Scotta i "Coś" w reżyserii Johna Carpentera.
W drugiej połowie lat 50. i w latach 60. w Wielkiej Brytanii działała wytwórnia Hammer Films, specjalizująca się w realizacji gotyckich horrorów z gwiazdami Peterem Cushingiem i Christopherem Lee. Były to najczęściej remaki klasycznych filmów z postaciami Draculi, Frankensteina i mumii. W tym samym czasie w American International Pictures (AIP), wyprodukowano serię adaptacji opowiadań Edgara Allana Poego z udziałem Vincenta Price’a. Duży wpływ na rozwój gatunku miał także thriller "Psychoza" w reżyserii Alfreda Hitchcocka.
Dziś do klasyków, oprócz filmów wymienionych powyżej, zalicza się produkcje z lat 60., 70. i 80. XX w. np. "Noc żywych trupów" i jego kontynuacje George’a A. Romero, "Dziecko Rosemary" na podstawie powieści Iry Levina, "Egzorcystę", serię "Koszmar z ulicy Wiązów", "Piątek 13." i "Halloween", które wykreowały postacie Freddy’ego Kruegera, Jasona Voorheesa i Michaela Myersa. Począwszy od roku 1976, gdy Brian de Palma nakręcił film "Carrie" na podstawie powieści Stephena Kinga, autor ten wywiera wielki wpływ na gatunek. Jego bardzo popularne powieści i opowiadania są tworzywem literackim dla filmów grozy, zyskujących uznanie i przychylność widzów (np. "Lśnienie" w reżyserii Stanleya Kubricka przez wielu uznawane jest za horror idealny).
W drugiej połowie lat 90. wzrosło znaczenie kina japońskiego – horrory takie jak "", "Klątwa Ju-on" czy "Dark Water" uzyskały wysoką sprzedaż na całym świecie.
Wyróżnia się kilka rodzajów horrorów w kinie. Współcześnie często spotykane są gatunki gore oraz slasher.
Gry komputerowe.
Najpóźniej horror wykształcił się w grach komputerowych. Na przełomie lat 80. i 90. XX wieku powstawały pierwsze gry-horrory, np. "Elvira" (dwie części), "Waxworks", "Bram Stoker’s Dracula". W drugiej połowie lat 90. horror stał się bardzo popularnym tematem gier komputerowych, np. "Blood", "Resident Evil", "Silent Hill" czy "Doom".

</doc>
<doc id="82751" url="https://pl.wikipedia.org/wiki?curid=82751" title="Red Hat">
Red Hat

Red Hat, Inc. – amerykańskie przedsiębiorstwo informatyczne założone przez Marca Ewinga w 1993 roku i zajmujące się tworzeniem i dystrybucją otwartego oprogramowania dla przedsiębiorstw. Znane z wydawania dystrybucji GNU/Linuksa – Red Hat Linux – a następnie jej pochodnych: komercyjnego Red Hat Enterprise Linux oraz wspierania społecznościowej dystrybucji Fedory. Główna siedziba przedsiębiorstwa znajduje się w mieście Raleigh w amerykańskim stanie Karolina Północna.
Przedsiębiorstwo jest zaangażowane w ruch otwartego oprogramowania, promując "open source" w filozofii firmy.
Historia.
W marcu 1993 roku w Connecticut Kanadyjczyk Robert Young założył ACC Corporation Inc., w tym samym roku Marc Ewing założył firmę Red Hat. 3 listopada 1994 roku Ewing wydał wersję 1.0 swojej dystrybucji Red Hat Linux. W 1995 roku Young przejął firmę Ewinga, po czym połączył ją z ACC Corp, zmienił nazwę tej ostatniej na Red Hat i objął kierownictwo nad całością.
W 1999 roku Red Hat stał się spółką publiczną: w pierwszej ofercie publicznej na giełdzie NASDAQ 11 sierpnia 1999 roku dla 6 milionów zaoferowanych akcji ustalono cenę 14 dolarów amerykańskich za sztukę; zaś w pierwszych godzinach debiutu tego samego dnia ich cena wzrosła prawie trzykrotnie, mimo wykazywanych strat. 15 listopada tego samego roku Red Hat podpisał umowę przejęcia innej spółki zajmującej się rozwojem otwartego oprogramowania, Cygnus Solutions, w transakcji wycenianej na 674 mln dolarów, przejęcie zostało zakończone w styczniu 2000 roku.
22 lutego 2000 roku Red Hat przedstawił na rynku zapowiedź nowej linii biznesowej: Red Hat Linux Enterprise Edition.
28 października 2018 roku amerykańska korporacja IBM ogłosiła zamiar przejęcia Red Hat Inc. za 33,4 mld dolarów amerykańskich (190 dolarów za akcję, 63% drożej od kursu z piątku).

</doc>
<doc id="82754" url="https://pl.wikipedia.org/wiki?curid=82754" title="Wojciech Katner">
Wojciech Katner

Wojciech Jan Katner (ur. 24 stycznia 1950 w Łodzi) – polski działacz państwowy, profesor nauk prawnych, adwokat, instruktor harcerski, harcmistrz, Przewodniczący ZHP (2001–2005), honorowy prezes Stowarzyszenia Polskich Stypendystów Fulbrighta, wiceprezes Najwyższej Izby Kontroli (1992–1997), w latach 2009–2020 sędzia Sądu Najwyższego.
Życiorys.
Wykształcenie i praca zawodowa.
W 1967 roku zdał maturę w VIII Liceum Ogólnokształcącym im. Adama Asnyka w Łodzi.
W 1971 roku ukończył studia prawnicze na Wydziale Prawa i Administracji Uniwersytetu Łódzkiego, następnie wieloletnim pracownikiem tej uczelni, kolejno był: asystentem, adiunktem, docentem i profesorem. Od 1998 roku kierownik Katedry Prawa Gospodarczego i Handlowego tej uczelni. Od 1991 pracownik Najwyższej Izby Kontroli, w latach 1992–1997 wiceprezes NIK, w okresie 1997–2001 wiceminister, podsekretarz stanu w Ministerstwie Gospodarki. W latach 2005–2008 prorektor Uniwersytetu Łódzkiego do spraw współpracy z zagranicą. Do września 2008 roku członek Rady Nadzorczej BOT. Prowadził także prywatną praktykę prawniczą.
W 2009 roku został sędzią Sądu Najwyższego. 12 września 2018 roku prezydent Andrzej Duda powiadomił go na piśmie, że w tym dniu z mocy ustawy przeszedł jako sędzia Sądu Najwyższego w stan spoczynku. 27 kwietnia 2020 roku przeszedł w stan spoczynku.
Pod jego kierunkiem stopień naukowy doktora w 1997 roku uzyskał Aleksander Kappes.
Autor i współautor 9 książek, 2 podręczników oraz ok. 120 artykułów z prawa cywilnego, prawa gospodarczego, prawa handlowego i prawnej ochrony środowiska.
Działalność społeczna.
Wieloletni instruktor harcerski, związany z harcerstwem od lat 60. XX wieku, szczególnie czynny w środowisku starszoharcerskim. Drużynowy 22 Łódzkiej Drużyny Harcerskiej przy VIII LO w Łodzi, zastępca kierownika Referatu Drużyn Starszoharcerskich w Hufcu Łódź-Śródmieście, przewodniczący hufcowej Komisji Rewizyjnej, następnie w chorągwianej Komisji Instruktorskiej.
Wrócił czynnie do służby instruktorskiej pod koniec lat 80. Zaangażowany w Chorągwi Łódzkiej, delegat na przełomowy IX / XXVI Zjazd ZHP, gdzie prezentował nowe rozwiązania statutowe. Członek Prezydium Centralnej Komisji Rewizyjnej ZHP. Wiceprzewodniczący ZHP u boku hm. Stefana Mirowskiego. W latach 2001–2005 pełnił funkcję Przewodniczącego ZHP. Należał też do Stowarzyszenia Ordynacka.

</doc>
<doc id="82756" url="https://pl.wikipedia.org/wiki?curid=82756" title="Kamień żółciowy">
Kamień żółciowy

Kamień żółciowy – złóg (ciało stałe) powstały w drogach żółciowych (pęcherzyku żółciowym lub przewodach żółciowych) z wytrącenia składników żółci. Obecność takich złogów określa się jako kamicę żółciową.
Kamień może być pojedynczy lub mogą występować liczne kamienie, które są zbudowane z cholesterolu, bilirubiny, białka, węglanu wapnia i bilirubinianu wapnia. W zależności od proporcji wymienionych składników wyróżnia się:
Często obecność kamieni żółciowych nie powoduje żadnych objawów lub objawy są tak mało nasilone, że nie skłaniają do szukania pomocy lekarskiej. Niekiedy
prowadzą jednak do poważnych schorzeń, takich jak:
Największy znany kamień żółciowy ważył 6 kilogramów (Księga rekordów Guinnessa 2005)

</doc>
<doc id="82757" url="https://pl.wikipedia.org/wiki?curid=82757" title="Gardło">
Gardło

Gardło (łac. "pharynx") – maczugowata cewa włóknisto-mięśniowa, rozciągająca się od podstawy czaszki do VI kręgu szyjnego. Długość gardła u dorosłego człowieka wynosi średnio 12–13 cm. Krzyżuje się tam droga pokarmowa z oddechową. Jego najszersza część znajduje się na wysokości kości gnykowej i wynosi 5 cm.
Części gardła.
Bocznie i nieco poniżej wejścia do krtani, obustronnie, pomiędzy fałdami nalewkowo-nagłośniowymi a płytką chrząstki tarczowatej znajdują się zachyłki gruszkowate (łac. "recessus piriformes"). Stanowią one część drogi pokarmowej. W ich górnej części znajduje się fałd błony śluzowej powstający przez uwypuklenie przechodzącej pod błoną śluzową gałęzi wewnętrznej nerwu krtaniowego górnego – fałd nerwu krtaniowego (łac. "plica nervi laryngealis"). Dawniej w tym miejscu znieczulano miejscowo krtań za pomocą watotrzymacza krtaniowego, celem wykonywania prostych zabiegów w laryngoskopii pośredniej. W zachyłkach gruszkowatych mogą zatrzymywać się ciała obce. Przyśrodkowo od zachyłków gruszkowatych znajduje się jeszcze jedna ważna przestrzeń anatomiczna gardła dolnego. Jest to okolica zapierścienna, miejsce niedostępne w badaniu laryngoskopii pośredniej, nieme klinicznie w początkowych stadiach rozwoju nowotworów złośliwych.
Mięśnie gardła.
Mięśnie gardła dzielimy na dźwigacze (łac. "levatores") i zwieracze (łac. "constrictores").
W skład mięśni dźwigaczy gardła wchodzą:
Do mięśni zwieraczy gardła należą:
Włókna mięśni zwieraczy gardła, zachodząc na siebie dachówkowato, biegną skośnie i ku górze obustronnie, spotykając się pośrodkowo w łącznotkankowym paśmie zwanym szwem gardła (łac. "raphe pharyngis"). Rozpoczyna się on na podstawie czaszki – na guzku gardłowym kości potylicznej i przebiega przez całą długość tylnej, zewnętrznej ściany gardła. Jego włókna w części górnej łączą się z powięzią gardłowo-podstawną, tworząc grube więzadło gardłowe pośrodkowe (łac. "ligamentum pharyngis medianum"). Dolny odcinek włókien mięśnia zwieracza dolnego gardła biegnie poziomo, tworząc mięsień pierścienno-gardłowy (łac. "m. cricopharyngeus") (wg innych źródeł część pierścienno-gardłową "pars cricopharyngea"). Pomiędzy położoną wyżej częścią mięśnia zwieracza dolnego, tzw. częścią tarczowo-gardłową (łac. "pars thyropharyngea"), której włókna biegną jeszcze skośnie a częścią pierścienno-gardłową powstaje często łącznotkankowy trójkątny rozstęp, zwany trójkątem Kiliana. Ma on bardzo duże znaczenie kliniczne, gdyż w tym miejscu pozbawionym warstwy mięśniowej może wytworzyć się uchyłek gardłowo-przełykowy (uchyłek Zenkera). Część dolna mięśnia pierścienno-gardłowego, której włókna biegną poziomo, łączy się z początkowym odcinkiem mięśniówki (zbudowanej także z włókien poprzecznie prążkowanych) przełyku. Jest to także miejsce często pozbawione mięśniówki, kształtu odwróconego trójkąta, zwane trójkątem Laimera-Haechermanna.
Naczynia gardła.
Najważniejszą tętnicą doprowadzającą krew do gardła jest tętnica gardłowa wstępująca (łac. "arteria pharyngea ascendens"), odchodząca od tętnicy szyjnej zewnętrznej. Zaopatruje ona swoimi gałązkami również migdałki podniebienne (łac. "rami tonsillares") i ujście gardłowe trąbki słuchowej. Dodatkowo w unaczynieniu gardła (głównie części nosowej) biorą udział tętnica podniebienna zstępująca (łac. "a. palatina descendens") – od tętnicy szczękowej i tętnica podniebienna wstępująca (łac. "a. palatina ascendens") – od tętnicy twarzowej oraz tętnica gardłowa najwyższa (łac. "a. pharyngea suprema") – od t. klinowo-podniebiennej. Część krtaniowa gardła unaczyniona jest przez tętnicę tarczową górną.
Żyły gardła tworzą na jego ścianie zewnętrznej duży splot.
Naczynia chłonne gardła drenują chłonkę do węzłów chłonnych zagardłowych oraz do węzłów chłonnych głębokich szyi.
Unerwienie gardła.
Część nosowa gardła unerwiona jest czuciowo przez nerw trójdzielny głównie za pośrednictwem zwoju skrzydłowo-podniebiennego. Część ustna gardła czuciowo unerwiona jest przez gałęzie n. językowo-gardłowego, a część krtaniowa od n. krtaniowego górnego.
Ruchowo mięśnie gardła unerwione są przez gałązki n. językowo-gardłowego i n. błędnego.
Mięsień zwieracz górny gardła jest unerwiony przez gałąź wewnętrzną nerwu dodatkowego, która dołącza do n. błędnego między jego zwojem górnym a dolnym oraz przez gałęzie gardłowe n. językowo-gardłowego.
Mięsień zwieracz dolny gardła jest unerwiony przez gałezie gardłowe od nerwu krtaniowego wstecznego.
Splot gardłowy (łac. "plexus pharyngeus") – duży splot nerwowy leżący na tylnej ścianie gardła. Tworzą go włókna czuciowe, ruchowe i autonomiczne odchodzące od n. językowo-gardłowego i n. błędnego.

</doc>
<doc id="82759" url="https://pl.wikipedia.org/wiki?curid=82759" title="James Masilamony Arul Das">
James Masilamony Arul Das

James Masilamony Arul Das (ur. 14 stycznia 1930, zm. 30 sierpnia 2004) – indyjski duchowny katolicki, arcybiskup Madrasu i Myliaporu.
Przyjął święcenia kapłańskie 20 grudnia 1955; 21 grudnia 1973 mianowany biskupem Ootacamund, konsekracji dokonał 20 lutego 1974 arcybiskup Changanacherry Antony Padiyara (przyszły kardynał). 11 maja 1994 promowany na arcybiskupa Madrasu i Myliaporu.

</doc>
<doc id="82760" url="https://pl.wikipedia.org/wiki?curid=82760" title="Tampa (ujednoznacznienie)">
Tampa (ujednoznacznienie)

Miejscowości w USA:

</doc>
<doc id="82761" url="https://pl.wikipedia.org/wiki?curid=82761" title="Tampa">
Tampa

Tampa – miasto w Stanach Zjednoczonych, w stanie Floryda, ośrodek administracyjny hrabstwa Hillsborough, położone na zachodnim wybrzeżu półwyspu Floryda, nad zatoką Tampa, nad ujściem rzeki Hillsborough. Jest to trzecie pod względem wielkości miasto na Florydzie, w 2020 roku liczyło 384 959 mieszkańców. Obszar metropolitalny Tampa–St. Petersburg–Clearwater, zamieszkany przez 3 175 275 osób (2020), jest drugą co do wielkości aglomeracją Florydy.
Według "Tampa Bay Times", CompTIA uznała Tampę za jedno z 20 najważniejszych „miast technologicznych” w Stanach Zjednoczonych. Swoje siedziby mają tutaj takie firmy jak Tech Data, Jabil Circuit, WellCare Health Plans, SYKES, Raymond James, The Mosaic Company czy HSN.
Port w Tampie jest największym portem głębokowodnym na terenie Florydy.
W mieście znajduje się stacja kolejowa Tampa Union Station.
Na południowym krańcu miasta znajduje się baza wojsk lotniczych MacDill Air Force Base.
Historia.
Osadnictwo w Tampa rozpoczęło się od Fort Brooke, założonego w 1824 roku w celu nadzorowania indiańskiej ludności Seminoli. Wybudowanie w 1884 roku linii kolejowej "South Florida Railroad" pobudziło wzrost populacji i nowy przemysł. 1891 roku powstał luksusowy hotel Tampa Bay w stylu mauretańskim. Tampa była punktem załadunkowym (1898) dla wojsk zmierzających na Kubę, w tym Theodore'a Roosevelta, podczas wojny hiszpańsko-amerykańskiej.
Demografia.
Według danych z 2019 roku 63,7% mieszkańców stanowiła ludność biała (43,1% nie licząc Latynosów), 23,6% to Afroamerykanie, 5,0% to Azjaci, 3,9% miało rasę mieszaną, 0,11% to rdzenna ludność Ameryki i 0,16% to Hawajczycy i mieszkańcy innych wysp Pacyfiku. Latynosi stanowili 28,4% ludności miasta.
Poza osobami pochodzenia afroamerykańskiego, do największych grup należą osoby pochodzenia kubańskiego (10,3%), niemieckiego (8,3%), „amerykańskiego” (7,5%), portorykańskiego (6,7%), irlandzkiego (6,7%), angielskiego (6,3%), włoskiego (5,7%), meksykańskiego (4,1%) i hinduskiego (2,4%).
Według danych za lata 2010–2015, 74,7% populacji w wieku powyżej 5 lat mówi w domu po angielsku, 18,1% po hiszpańsku, 0,9% kreolskim haitańskim, 0,76% arabskim, 0,58% wietnamskim, 0,49% francuskim, 0,36% chińskim, 0,35% niemieckim i 0,33% włoskim.
Religia.
Struktura religijna Tampy w 2014 roku:
W 2010 roku największymi grupami religijnymi w aglomeracji Tampy były:
Miasta partnerskie.
Miasta partnerskie Tampy:

</doc>
<doc id="82766" url="https://pl.wikipedia.org/wiki?curid=82766" title="Wolfgang Mommsen">
Wolfgang Mommsen

Wolfgang Justin Mommsen (ur. 5 listopada 1930 w Marburgu, zm. 11 sierpnia 2004) – niemiecki historyk.
Historykami byli także jego brat bliźniak Hans, ojciec Wilhelm oraz pradziadek Theodor (laureat literackiej Nagrody Nobla w 1902). Studiował w Marburgu i Kolonii; od 1968 prof. historii średniowiecza i czasów nowożytnych na Uniwersytecie w Düsseldorfie. W latach 1977–1985 dyrektor Instytutu Historycznego w Londynie, następnie ponownie profesor w Düsseldorfie (1996 emerytowany). W latach 1988–1992 przewodniczący Związku Historyków Niemieckich. Współpracował z wieloma uczelniami zagranicznymi, członek stowarzyszeń naukowych niemieckich i międzynarodowych, m.in. Królewskiego Towarzystwa Historycznego.
W pracy naukowej zajmował się imperializmem, dziejami Cesarstwa Niemieckiego i Wielkiej Brytanii, a także osobą Maxa Webera.
Zmarł na atak serca podczas kąpieli morskiej.

</doc>
<doc id="82769" url="https://pl.wikipedia.org/wiki?curid=82769" title="Bielica">
Bielica

Bielica – typ gleby tworzącej się w warunkach klimatu umiarkowanego chłodnego (średnia temperatura 2-4 °C) i wilgotnego (roczny opad w granicach 400-1000 mm), na obszarach porośniętych lasami iglastymi. Występuje . Bielica powstaje z utworów piaszczystych, zwykle pochodzenia lodowcowego i rzecznego, w procesie tzw. bielicowania. Słabo rozwinięty poziom próchniczny, a dobrze rozwinięty poziom wymywania. 
W Polsce bielice zajmują ok. 25% powierzchni kraju i występują głównie w północnej części. Na ogół nie są wykorzystywane rolniczo, jednak możliwa jest uprawa żyta, owsa, jęczmienia, pszenicy, ziemniaków, jednak konieczne jest intensywne nawożenie.

</doc>
<doc id="82771" url="https://pl.wikipedia.org/wiki?curid=82771" title="Bożena Intrator">
Bożena Intrator

 
Bożenna Intrator (ur. 1964) – polska poetka, pisarka, tłumaczka, autorka tekstów piosenek; tworzy po niemiecku, po polsku i po angielsku.
Jest autorką wierszy, opowiadań, powieści, sztuk teatralnych, przekładów sztuk teatralnych i scenariuszy, tekstów piosenek (również filmowych), artykułów, obrazów.
Absolwentka podstawowej szkoły muzycznej w klasie akordeonu. Studiowała germanistykę na Uniwersytecie Warszawskim, tłumaczenia i literaturę na Uniwersytecie Wiedeńskim, literaturę niemiecką na USC w Los Angeles oraz na wydziale literatury niemieckiej i wydziale filmowym New York University w Nowym Jorku. W 1990 ukończyła studia doktoranckie na Wydziale Literatury Niemieckiej Uniwersytetu Nowojorskiego.

</doc>
<doc id="82772" url="https://pl.wikipedia.org/wiki?curid=82772" title="Freddy Krueger">
Freddy Krueger

Freddy Krueger (pełne imię: Frederick Charles Krueger) – fikcyjna postać, główny bohater serii horrorów "Koszmar z ulicy Wiązów".
Psychopatyczny morderca dzieci. Uwolniony, z braku dowodów przez sąd. Zostaje zlinczowany (spalony żywcem) przez zdesperowanych mieszkańców miasteczka. Po latach wraca: zakrada się do snów nastoletnich pociech swych zabójców – ale zabija naprawdę; jedynie pokonując własne lęki można podjąć walkę z koszmarem.
Pisownia.
Pisownia imienia oraz – przede wszystkim – nazwiska sprawia problemy, dlatego bardzo często zapisuje się je błędnie. Jedyną poprawną formą jest "Freddy Krueger", jednak spotkać można się z dwoma anglojęzycznymi imionami wymawianymi jako "fredi" – Freddy i Freddie, których – niesłusznie – czasami używane są zamiennie. W języku polskim pojawia się także "Freddi". Warto wspomnieć także o pisowni obu imion przez jedno „d”. Dużym problemem jest, wyglądające na niemieckie, nazwisko Krueger – często spotkać można się z pisownią przez u z przegłosem (Krüger), jednak jest ona niepoprawna (nazwisko wymawia się jako "kruger", nie "kriger" czy "krüger", jak ma to miejsce w przypadku niemieckiego Krüger). Występują także inne, również niepoprawne, formy nazwiska: Kruger (bez „e”) lub pisane przez „c” (Crueger, Cruger, Crüger).
W Polsce powstała piosenka "Fred Kruger" zespołu Top One.
Historia serii filmów.
Cykl horrorów łączy motyw klasycznego kina grozy (zemsta zza grobu) z motywami współczesnymi (krwawy psychopata). Pierwszy film z serii pojawił się w 1984 roku, wyreżyserował go Wes Craven. Scenariusz Cravena odrzuciło kilka wytwórni, dopiero New Line Cinema zgodziło się zrealizować film. Film bardzo się spodobał i doczekał się ośmiu sequeli (ostatnim filmem, w którym pojawia się Krueger, jest "Freddy kontra Jason", w którym bohater staje przeciwko Jasonowi Voorheesowi, znanemu z "Piątku 13."). Filmy z udziałem Kruegera zarobiły na całym świecie kilkadziesiąt milionów dolarów. Przez wszystkie lata w rolę wcielał się Robert Englund.
Życiorys.
Freddy Krueger jest owocem gwałtu. Jego matka, zakonnica Amanda Krueger, była pracownicą szpitala psychiatrycznego w Springwood. Pewnego dnia została niechcący zamknięta w wieży szpitala, w której przebywali najniebezpieczniejsi chorzy. Zakonnica została wielokrotnie zgwałcona, zanim pracownicy szpitala zorientowali się gdzie jest.
Urodził się chłopiec. Trafił do sierocińca, skąd przygarnął go pewien alfons, chcący zrobić z bohatera jakiś użytek. Krueger nie spełniał jednak oczekiwań, dlatego często był bity. Po jakimś czasie ból zaczął sprawiać mu przyjemność – do tego stopnia, że zaczął sam się okaleczać brzytwą przybranego ojca. Pewnego dnia spalił dom, w którym mieszkał, pod jego nieobecność. W pożarze zginął jego opiekun.
Minęło kilkanaście lat. Freddy ożenił się, miał córkę, mieszkał przy spokojnej ulicy Wiązów. Jednak w miasteczku Springwood zaczęły znikać dzieci. Sprawcą był Krueger. Skonstruował narzędzie zbrodni – rękawicę z ostrzami zamiast palców. Nie wahał się zamordować własnej żony, gdy ta dowiedziała się, że jej mąż jest mordercą dzieci i chciała to zgłosić na policję. Niedługo później mieszkańcy Springwood odkryli, kto porywa i morduje ich dzieci. W wyniku błędu w procedurze sądowniczej Krueger uniknął kary. Rodzice zaczęli ścigać go na własną rękę. Spalili go w kotłowni, w której się ukrywał, a zwłoki wrzucili do bagażnika samochodu na złomowisku. Jednak Freddy przed śmiercią zawarł pakt z siłami zła, które obdarzyły go nieśmiertelnością. Od tej pory nawiedzał swoje ofiary – dzieci osób, które brały udział w jego zabójstwie – w snach. Jeśli w śnie nie udało się ofierze uciec, nigdy już się nie budziła.
Krueger ginął kilka razy, jednak wracał, by dokonać nowej rzezi. Ostatecznie zginął z ręki swojej córki – wielu odkryło już, że bohatera nie można pokonać we śnie, więc sprowadzali go do świata realnego. Jego córce udało się dokonać tej sztuki i definitywnie zakończyć żywot Kruegera. Mieszkańcy Springwood wymazali go z pamięci, usunęli wszelkie informacje i wzmianki dotyczące jego osoby. Uwięziony został w piekle, z którego nie mógł się wydostać. Znalazł jednak sposób – wskrzesił i wysłał na ulicę Wiązów Jasona Voorheesa, by zamordował kilka osób, a mieszkańcy pomyśleli, iż Krueger wrócił. Gdy wspomnienia mieszkańców ulicy Wiązów o bohaterze są już dostatecznie silne, udaje mu się ponownie powrócić. Krueger nalega, by Jason się usunął, czego ten jednak zrobić nie chce, więc obaj stają przeciwko sobie. Freddy ginie po raz kolejny, jednak ponownie ma wrócić. W ósmym filmie widmo Freddy’ego prześladuje ekipę filmową przygotowującą remake "Koszmaru".

</doc>
<doc id="82773" url="https://pl.wikipedia.org/wiki?curid=82773" title="Pirymidyna">
Pirymidyna

Pirymidyna, 1,3-diazyna, – organiczny związek chemiczny z grupy heterocyklicznych związków aromatycznych, strukturalnie zbliżony do pirydyny.
Trzy podstawowe części kwasów nukleinowych (DNA i RNA) – cytozyna, tymina i uracyl są pochodnymi pirymidyny.
Pochodne pirymidyny.
U niektórych organizmów (np. "Prymnesium parvum" pirymidyna jest składnikiem pokarmowym niezbędnym do syntezy witaminy B1.
Pirymidyna ma charakter zasadowy i w reakcjach z kwasami tworzy sole (np. chlorowodorki).
Wrodzone zaburzenia metabolizmu pirymidyn.
Istnieją wrodzone zaburzenia metabolizmu pirydyn:

</doc>
<doc id="82774" url="https://pl.wikipedia.org/wiki?curid=82774" title="Mary McCarthy">
Mary McCarthy

Mary McCarthy (ur. 21 czerwca 1912 w Seattle, zm. 25 października 1989 w Nowym Jorku) – amerykańska pisarka.
Córka Roya Winfielda i Marthy Therese z d. Preston. Siostra aktora Kevina McCarthy’ego. Pisała głównie powieści i opowiadania o charakterze psychologiczno-obyczajowym, w których portretowała z dużą dozą ironii środowiska intelektualne i artystyczne Ameryki, była ateistką. Zmarła na raka płuca.
Cieszące się w Polsce względną popularnością książki McCarthy wydawał Państwowy Instytut Wydawniczy.
Główne dzieła.
Pisała też szkice literackie i teatralne oraz reportaże z Wietnamu, krytycznie oceniające amerykański udział w wojnie wietnamskiej:

</doc>
<doc id="82776" url="https://pl.wikipedia.org/wiki?curid=82776" title="Jerzy Urbankiewicz">
Jerzy Urbankiewicz

Jerzy Urbankiewicz (ur. 23 czerwca 1915 w Łodzi, zm. 11 sierpnia 2004 tamże) – polski prawnik, pisarz, dziennikarz, oficer kawalerii Wojska Polskiego i Armii Krajowej.
Życiorys.
Od 19 września 1934 roku do 15 lipca 1935 roku był słuchaczem Szkoły Podchorążych Rezerwy Kawalerii w Grudziądzu. Szkołę ukończył z 1. lokatą w stopniu tytularnego plutonowego podchorążego. Praktykę odbył w 2 pułku strzelców konnych w Hrubieszowie. W 1937 roku został mianowany podporucznikiem w korpusie oficerów rezerwy kawalerii. Brał udział w kampanii wrześniowej w 1939 (4 pułk Ułanów Zaniemeńskich); internowany, do kwietnia 1940 przebywał w obozie na Litwie. Po ucieczce współpracował z egzekutywą Kedywu Okręgu Wileńskiego AK, od 1943 był jej dowódcą. W październiku 1944 aresztowany przez NKWD, wyrok 15 lat zsyłki, 12 lat spędził w łagrze w Workucie. Gdy powrócił do Polski w 1956 na łamach „Nowej Kultury” opublikował artykuł "Cztery listy z Workuty", pierwszą publikację o łagrach w Polsce.
Podjął pracę w Polskim Radiu i Telewizji Polskiej, również współpracownik „Dziennika Łódzkiego” (autor cotygodniowych felietonów). Publicysta miesięczników „Aspekt Polski”, „Kultura i Biznes”. Od 1990 redagował i wydawał miesięcznik „Wiano” (trybuna AK-owców wileńskich). Założył w Łodzi Muzeum AK Okręgu Wileńskiego. Działał w Towarzystwie Przyjaciół Łodzi oraz Stowarzyszeniu Pisarzy Polskich. Od lipca 1994 roku jako mentor tradycji kawalerii nawiązał współpracę z dowódcą 25 Dywizją Kawalerii Powietrznej w Łodzi celem konsultacji przejęcia tradycji kawaleryjskiej w 251 pułku kawalerii powietrznej w Leźnicy Wielkiej. Od stycznia 1995 współtworzył tradycję i barwy kawalerii II RP z zaprzyjaźnionym szefem poddziału 1 szwadronu kawalerii z 251 pułku kawalerii powietrznej, który natchnął autora do napisania "Legendy Jazdy Polskiej".
Był laureatem wielu nagród, m.in. Nagrody Miasta Łodzi (1995) i Medalu Europy (2000, przyznanego przez Federację Zjednoczonych Kombatantów w Paryżu). Został odznaczony Orderem Wojennym Virtuti Militari 5 klasy, Krzyżem Walecznych, Krzyżem Oficerskim Orderu Odrodzenia Polski (1993), a w 1999 awansowany na podpułkownika rezerwy WP.
Absolwent Wydziału Prawa Uniwersytetu Łódzkiego. Recenzent wielu prac naukowych z dziedziny kawalerii. Należał do Polskiej Korporacji Akademickiej Patria. W 2017 został laureatem nagrody honorowej „Świadek Historii” przyznanej przez Instytut Pamięci Narodowej.
Pochowany na cmentarzu św. Anny w Łodzi.
Twórczość.
Autor książek poświęconych tematyce łódzkiej i wojskowej:

</doc>
<doc id="82778" url="https://pl.wikipedia.org/wiki?curid=82778" title="Steve McQueen">
Steve McQueen

Steve McQueen, właściwie Terence Steven McQueen (ur. 24 marca 1930 w Beech Grove, zm. 7 listopada 1980 w Ciudad Juárez) – amerykański aktor filmowy i telewizyjny; nominowany do Oscara za główną rolę w filmie "Ziarnka piasku" (1966).
Był jedną z największych legend kina, a także należał do najbardziej „kasowych” gwiazdorów Hollywoodu przełomu lat 60. i 70. ze względu na popularną postać „antybohatera”. McQueen często był agresywny w stosunku do reżyserów i producentów; pomimo tego był bardzo popularny i umiał zapewnić sobie wysokie gaże. Grywał głównie role silnych bohaterów, zachowując jednak ich pogłębiony wizerunek psychologiczny. Jego syn, Chad McQueen, i jego wnuk, Steven R. McQueen, także zostali aktorami.
Życiorys.
Wczesne lata.
Terence Steven McQueen urodził się w Beech Grove (przedmieście Indianapolis) w stanie Indiana w USA. Jego ojciec był pilotem-kaskaderem w cyrkach powietrznych. Porzucił Steve’a i jego matkę wkrótce po jego urodzeniu. Matka, nie radząc sobie z wychowywaniem małego Steve’a, oddała go w ręce wujowi Claude, który miał dużą farmę w Slater w stanie Missouri. Mając 12 lat McQueen ponownie zamieszkał ze swoją matką i ojczymem w Los Angeles w Kalifornii.
W wieku 14 lat McQueen wstąpił do gangu ulicznego, w związku z czym jego matka wysłała go do Junior Boys Republic, placówki przedstawianej jako „dom dla krnąbrnych chłopców” w Chino Hills w Kalifornii.
Po tym jak McQueen opuścił Chino, zapisał się w 1947 do korpusu Piechoty Morskiej Stanów Zjednoczonych, gdzie służył do 1950. W 1952, z pomocą finansową otrzymaną na mocy G. I. Bill, McQueen zaczął studiować aktorstwo. Ubiegał się o miejsce w Actors Studio Lee Strasberga w Nowym Jorku. Z 2000 kandydatów przyjęci zostali tylko McQueen i Martin Landau. McQueen zadebiutował na Broadwayu w 1955 w "A Hatful of Rain".
Osobowość i wizerunek.
Steve McQueen w swoich filmach grał postacie „prawdziwych” mężczyzn, którzy nie mówią o rzeczach zbytecznych, natomiast przykładają uwagę do tego co robią. Takim człowiekiem także prywatnie był McQueen.
Miał wiele zainteresowań, których nie wahał się realizować będąc dobrze opłacanym aktorem. Jego największą pasją były pojazdy. Miał licencję pilota oraz samolot. Interesowały go motocykle off-roadowe, ścigał się nimi na wyścigach Baja 1000 oraz Mint 400. Najwięcej czasu poświęcał jednak samochodom. Posiadał m.in.: Ferrari 250 Lusso Berlinetta, Jaguara D-Type XKSS, Porsche 356. McQueen angażował się w wyścigi samochodowe i poważnie rozważał karierę kierowcy wyścigowego. Jego największy sukces na torze to pierwsze miejsce w swojej klasie i strata 23 sekund do lidera w klasyfikacji ogólnej na Sebring 12 Hours w 1970 roku. Steve McQueen (miał wtedy gips na lewej stopie z powodu wypadku na motorze 2 tygodnie wcześniej) i Peter Revson prowadzili wtedy Porsche 908/02. W 1970 i 1971 roku Steve McQueen filmował swój własny pełnometrażowy film pt. "Le Mans". McQueen chciał uczestniczyć w wyścigu 24 godziny Le Mans wraz ze szkockim kierowcą Jackie Stewartem w Porsche 917, lecz z powodu filmu musiał zrezygnować. Choć "Le Mans" nie odniosło sukcesu finansowego i niemal zrujnowało McQueena dzisiaj uchodzi za najwierniejszy film o wyścigach samochodowych.
Steve McQueen był także na liście seryjnego zabójcy Charlesa Mansona i dowiedziawszy się o tym, zaczął wszędzie nosić przy sobie rewolwer. Często sprzeczał się z reżyserami i producentami, również o gażę, lecz mimo to był bardzo pożądanym aktorem.
Śmierć.
Steve McQueen przez prawie 35 lat był uzależniony od tytoniu. W 1979 w jego płucach wykryto nowotwór. McQueen wyjechał do Meksyku w lipcu 1980 roku, aby poddać się alternatywnej (nie zaaprobowanej przez władze Stanów Zjednoczonych) terapii leczenia raka, prowadzonej przez dentystę i ortodontę, Williama D. Kelleya. Kelley twierdził, że udało mu się wyleczyć raka trzustki u innych pacjentów. Kelley (którego licencja lekarska została anulowana w Teksasie) próbował leczyć McQueena mieszanką enzymów trzustkowych, dużych dawek witamin i minerałów, masażami, modlitwami, psychoterapią, lewatywami z kawy oraz zastrzykami preparatów przygotowanych z płodów owiec i krów. McQueen otrzymywał również amigdalinę. Zmarł 7 listopada 1980 roku na zawał serca po operacji mającej na celu usunięcie przerzutów. Miał 50 lat.

</doc>
<doc id="82780" url="https://pl.wikipedia.org/wiki?curid=82780" title="Melizmat">
Melizmat

Melizmat (gr.) – figura melodyczna śpiewana na jednej sylabie tekstu. W praktyce oznacza to, że na jednej sylabie wykonuje się wiele dźwięków.
Melizmatyka jest charakterystyczna dla śpiewu ambrozjańskiego, chorału gregoriańskiego (zwłaszcza na słowach "Amen" lub "Alleluja") i muzyki orientalnej. Jest często stosowana w charakterze ornamentyki muzycznej we współczesnej muzyce popularnej. Jej użycie jest charakterystyczne w twórczości takich wokalistek jak Whitney Houston, Mariah Carey czy Christiny Aguilery.
Rozbudowane melizmaty na słowie "Alleluja" są nazywane jubilacjami. W muzyce średniowiecznej przyczyniły się do powstania nowych gatunków muzycznych – tropów i sekwencji.

</doc>
<doc id="82781" url="https://pl.wikipedia.org/wiki?curid=82781" title="MC68851">
MC68851

MC68851 - jednostka zarządzania pamięcią (MMU) firmy Motorola należąca do rodziny M68000 (zwanej też rodziną "68k"). Nie jest już produkowana. 
Głównym zadaniem tego układu była obsługa stronicowania pamięci. Jest ona niezbędna m.in. do uruchomienia systemów NetBSD i Linux na procesorach MC68020.
W MC68030 i nowszych została zintegrowana kompatybilna z MC68851 jednostka zarządzania pamięcią.

</doc>
<doc id="82782" url="https://pl.wikipedia.org/wiki?curid=82782" title="Chorał ambrozjański">
Chorał ambrozjański

Chorał ambrozjański, śpiew ambrozjański – odmiana śpiewu liturgicznego
Jego zasady zostały ustalone w IV wieku przez biskupa Ambrożego z Mediolanu (stąd nazywany jest także śpiewem mediolańskim). Ambroży wprowadził do liturgii hymnodię oraz rozpowszechnił na zachodzie śpiew antyfonalny psalmów, który wykształcił się już wcześniej w Antiochii. Chorał ambrozjański jest śpiewem bardziej ornamentalnym niż chorał gregoriański i opiera się zarówno na skalach autentycznych, jak i plagalnych.

</doc>
<doc id="82783" url="https://pl.wikipedia.org/wiki?curid=82783" title="Maciej Żurawski">
Maciej Żurawski

Maciej Stanisław Żurawski (ur. 12 września 1976 w Poznaniu) – polski piłkarz występujący na pozycji napastnika, kapitan reprezentacji Polski, 5-krotny mistrz Polski, 3-krotny mistrz Szkocji oraz mistrz Cypru. Jest najskuteczniejszym strzelcem Wisły Kraków w historii występów klubu w europejskich pucharach, z 23 golami na koncie.
Kariera klubowa.
Wychowanek poznańskiej Warty, gdzie rozpoczął swoją karierę piłkarską. W Ekstraklasie zadebiutował 31 lipca 1994 roku w meczu przeciwko Widzewowi Łódź, który Warta przegrała 0:4. Następnie przeszedł do Lecha Poznań, dla którego zdobył swoją pierwszą bramkę w Ekstraklasie – 29 marca 1998 roku, w 83. minucie meczu z Górnikiem Zabrze (2:2).
Wisła Kraków.
W 1999 roku Żurawski przeniósł się do Wisły Kraków, z którą sięgnął 4-krotnie po mistrzostwo Polski w sezonach 2000/2001, 2002/2003, 2003/2004 i 2004/2005, a także 2 krotnie po Puchar Polski w sezonach 2001/2002 i 2002/2003 oraz raz po Puchar Ligi Polskiej w sezonie 2000/2001. Był ponadto dwukrotnym królem strzelców ligi polskiej w sezonach 2001/2002 i 2003/2004 (21 i 20 goli). W sezonie 2004/2005 (w meczu przeciwko GKS Katowice) przekroczył granicę 100 bramek strzelonych w polskiej lidze. W sezonie 2002/03 z Wisłą Kraków dotarł do IV rundy (1/8 finału) Pucharu UEFA. Żurawski zdobył wtedy 10 goli w 10 meczach i w klasyfikacji strzelców Pucharu UEFA w tamtym sezonie ustąpił tylko Henrikowi Larssonowi (ówczesnemu graczowi Celticu Glasgow), który zdobył 11 goli. Łącznie w Pucharze UEFA Żurawski grając dla Wisły do połowy 2005 roku wystąpił w 26 meczach i zdobył 13 goli, natomiast w eliminacjach Ligi Mistrzów rozegrał 11 meczów i strzelił 9 goli.
Celtic.
Sezon 2005/06 rozpoczął w barwach Celtic F.C. z Glasgow. W pierwszym sezonie zdobył z Celtikiem mistrzostwo Szkocji oraz Puchar ligi, zdobywając 20 bramek i będąc porównywanym do Henrika Larssona. 26 września 2006 roku Żurawski zadebiutował w barwach Celticu Glasgow w Lidze Mistrzów. W sezonie 2006/07 obronił mistrzostwo Szkocji i strzelił 6 goli. W Szkocji Żurawski zdobył także Puchar Szkocji w sezonie 2006/07 oraz Puchar Ligi szkockiej w sezonie 2005/06.
Larissa.
1 lutego 2008 roku przeszedł do greckiej Larisy, gdzie już w debiucie 9 lutego 2008 roku przeciwko AEK Ateny strzelił swojego pierwszego gola w lidze greckiej. Przez półtora roku gry zdobył dla klubu 15 bramek w rozgrywkach ligowych.
Omonia Nikozja.
2 czerwca 2009 Maciej Żurawski został piłkarzem cypryjskiego klubu Omonia Nikozja. Prezes klubu na oficjalnej konferencji prasowej podał do wiadomości, że klub pozyskał zawodnika. 16 lipca w swoim debiucie w barwach Omonii, w meczu drugiej rundy eliminacyjnej Ligi Europy z HB Tórshavn zdobył bramkę, podwyższając wynik spotkania na 3:0. Żurawski wygrał z Omonią w sezonie 2009/2010 rozgrywki cypryjskiej A Katigorii.
Powrót do Wisły.
28 czerwca 2010 podpisał roczny kontrakt z Wisłą Kraków. Zawodnik powrócił do krakowskiego klubu po pięciu latach gry za granicą. Pierwszą bramkę po powrocie do Wisły zdobył w rewanżowym spotkaniu eliminacji LE z FC Siauliai. Sezon zakończył wywalczeniem Mistrzostwa Polski, piątego w swoim dorobku zdobytego w barwach Wisły. Pod koniec lutego 2012 roku Żurawski ogłosił oficjalnie zakończenie piłkarskiej kariery.
Wznowienie kariery.
Na początku maja 2014 wznowił karierę i został piłkarzem trzecioligowego wówczas Porońca Poronin, 11 maja w meczu z Łysicą Bodzentyn zdobył pierwszego gola dla nowego klubu.
Kariera reprezentacyjna.
Wielokrotny reprezentant Polski – rozegrał 72 spotkania i strzelił 17 goli. Jego debiut miał miejsce 10 listopada 1998 roku w meczu przeciwko Słowacji (3:1). Uczestniczył w turniejach finałowych mistrzostw świata 2002 w Korei i Japonii oraz mistrzostw świata 2006 w Niemczech. Łącznie rozegrał 6 meczów na mistrzostwach świata, nie zdobywając żadnej bramki. 27 maja 2008 roku strzelił 1200 gola w dziejach Reprezentacji Polski. Żurawski był kapitanem reprezentacji Polski na mistrzostwach Europy 2008 w Austrii i Szwajcarii, jednak z powodu kontuzji rozegrał tam zaledwie jedną połowę pierwszego meczu z Niemcami. Pomimo to pozostał z drużyną do czasu zakończenia jej udziału w mistrzostwach. Występ w meczu z Niemcami był dla Żurawskiego ostatnim w jego reprezentacyjnej karierze.
Inna działalność.
W 2012 został skautem działającym dla Wisły Kraków. W wyborach do Parlamentu Europejskiego w 2014 bezskutecznie ubiegał się o mandat w okręgu małopolsko-świętokrzyskim, startując z listy komitetu wyborczego Sojusz Lewicy Demokratycznej – Unia Pracy i uzyskując 3312 głosów.
Był ekspertem i komentatorem piłkarskim Telewizji Polskiej. Podczas Mistrzostw Świata w Piłce Nożnej 2018 w Rosji wraz z Maciejem Iwańskim komentował wybrane mecze. Następnie rozpoczął współpracę z Polsatem Sport. 

</doc>
<doc id="82784" url="https://pl.wikipedia.org/wiki?curid=82784" title="Powłoka ziemska">
Powłoka ziemska

Powłoka ziemska – część powierzchni Ziemi wraz z przylegającymi warstwami o różnych stanach skupienia, ograniczona taką głębokością i wysokością, do jakiej może sięgnąć antropogeniczna działalność człowieka. 
Dzielimy ją na pięć koncentrycznych przestrzeni zwanych geosferami; są to warstwowo ułożone na sobie powłoki różniące się składem i stanem skupienia materii. Główne geosfery powłoki ziemskiej to:

</doc>
<doc id="82785" url="https://pl.wikipedia.org/wiki?curid=82785" title="Równanie różniczkowe Eulera">
Równanie różniczkowe Eulera

Równanie różniczkowe Eulera rzędu "n" – równanie różniczkowe postaci:
gdzie formula_3 formula_4 są stałymi, a równanie jest liniowe względem formula_5 i jego pochodnych.
Jeżeli formula_6 to równanie Eulera przyjmuje postać:
i nazywamy je równaniem jednorodnym.
Równanie różniczkowe Eulera można sprowadzić do równania różniczkowego liniowego o stałych współczynnikach podstawieniem
Dla pierwszego składnika:
Dla drugiego składnika:
Dla pozostałych obliczenia wyglądają analogicznie.
Weźmy równanie
Połóżmy
A to jest już równanie liniowe o stałych współczynnikach
Znajdujemy pierwiastki równania charakterystycznego, następnie uzmienniamy stałą, rozwiązując układ z macierzą Wrońskiego
Przykład

</doc>
<doc id="82786" url="https://pl.wikipedia.org/wiki?curid=82786" title="Literatura grozy">
Literatura grozy



</doc>
<doc id="82787" url="https://pl.wikipedia.org/wiki?curid=82787" title="Groza">
Groza

Groza:

</doc>
<doc id="82788" url="https://pl.wikipedia.org/wiki?curid=82788" title="Fantastyka grozy">
Fantastyka grozy



</doc>
<doc id="82790" url="https://pl.wikipedia.org/wiki?curid=82790" title="Ryszard Pacławski">
Ryszard Pacławski

Ryszard Pacławski (ur. 1 października 1958 w Załużu) – polski prawnik, działacz harcerski i skautowy, harcmistrz, w latach 1990–2000 Naczelnik ZHP, pracownik spółek Skarbu Państwa.
Życiorys.
Wykształcenie.
Absolwent Technikum Mechanicznego w Sanoku z 1978 z tytułem technika mechanika o specjalności obróbka skrawaniem. Ukończył studia na Wydziale Prawa i Administracji w filii Uniwersytetu Marii Curie-Skłodowskiej w Rzeszowie. Był słuchaczem Podyplomowego Studium Zagadnień Legislacyjnych na Uniwersytecie Warszawskim i Podyplomowego Studium Zarządzania Spółkami w Szkole Głównej Handlowej.
Harcerstwo.
Działalność w harcerstwie rozpoczął w rodzinnym Sanoku w 1967 r. Najpierw był zuchem, a potem m.in. zastępowym, przybocznym, drużynowym, zastępcą komendanta szczepu, od 1977 podharcmistrzem. przewodniczącym kręgu studenckiego, od 1982 komendantem hufca Sanok (ponownie wybrany pod koniec 1984), od 21 kwietnia 1989 działającym w Domu Harcerza w Sanoku. Otrzymał stopień harcmistrza Polski Ludowej. Funkcję zastępcy Naczelnika ZHP ds. programowych pełnił od kwietnia do grudnia 1990. W dniu 7 grudnia 1990 został wybrany na funkcję Naczelnika ZHP i pełnił tę funkcję przez trzy kadencje – do 18 listopada 2000, gdy złożył rezygnację. Był najmłodszym w historii Naczelnikiem ZHP.
W latach 1997–1999 był przewodniczącym Rady Programowej Rozgłośni Harcerskiej. W latach 1997–2010 przez trzy kadencje był Sekretarzem Generalnym Światowej Skautowej Unii Parlamentarnej ("World Scout Parliamentary Union") – międzynarodowej organizacji skupiającej parlamentarzystów z ok. 70 krajów świata. W 2005 opublikował książkę "Gra o harcerstwo" przedstawiającą jego ocenę wydarzeń wokół Związku Harcerstwa Polskiego, w przełomowych latach dla polskiego harcerstwa podczas pełnienia funkcji Naczelnika ZHP.
Działalność polityczna.
Jako członek PZPR przed wyborami parlamentarnymi z 1985 był anonsowany jako kandydat na posła Sejm PRL IX kadencji z okręgu nr 35 Krosno, jednak ostatecznie nie znalazł się na liście wyborczej. W 1988 został wybrany radnym Wojewódzkiej Rady Narodowej w Krośnie. Przed wyborami parlamentarnymi w 1989 jego kandydatura na posła Sejmu kontraktowego została wysunięta przez Radę Chorągwi ZHP w Krośnie. W wyborach parlamentarnych 1993 kandydował do Senatu RP III kadencji w województwie krośnieńskim, zgłoszony przez Komitet Wyborczy „Służba Dziecku”. Był członkiem Rady ds. Młodzieży przy Prezydencie RP (1994–1995), członkiem zespołu doradców w Kancelarii Prezydenta RP (1995–1996).
Praca zawodowa.
W latach 1991–1992 przewodniczący rady nadzorczej „Świata Młodych”. Od stycznia 1999 r. – doradca członka zarządu Telewizji Polskiej S.A., następnie dyrektor Biura Oddziałów Terenowych TVP, w latach 2000–2002 dyrektor Biura Programów Regionalnych TVP. W lutym 2002 r. objął stanowisko dyrektora TVP 3 Regionalnej. Na początku 2004 r., w wyniku odbywającego się konkursu, był blisko objęcia funkcji prezesa TVP SA (jego kandydatura została zgłoszona przez Sojusz Lewicy Demokratycznej). W dniu 17 lutego 2004 r. Rada Nadzorcza TVP SA powołała go na funkcję członka zarządu TVP SA ds. programowych. 28 września 2004 został zawieszony w czynnościach członka zarządu. Przez dłuższy czas Ryszard Pacławski był zawieszony, ponieważ w Radzie Nadzorczej nie było wystarczającej większości głosów, by go odwołać ze stanowiska lub na nie przywrócić. Pacławski tuż po zawieszeniu złożył w Sądzie Gospodarczym w Warszawie pozew o uchylenie uchwały Rady Nadzorczej. Odnosząc się do zawieszenia jego oraz Marka Hołyńskiego (9 czerwca 2005) stwierdził, że była to "realizacja koncepcji dotyczącej przejęcia władzy w TVP". 8 maja 2006 r. wraz z całym zarządem zakończył kadencję członka zarządu TVP. Minister Skarbu Państwa udzielił mu absolutorium za rok 2004.
Od lutego 2008 doradca zarządu, a od 1 sierpnia 2008 do 14 października 2010 wiceprezes zarządu ds. komunikacji korporacyjnej Polskich Sieci Elektroenergetycznych Operator SA. Od października 2016 r. prezes zarządu VARSO Sp. z o.o..
W czerwcu 1987 został członkiem zarządu Towarzystwa Rozwoju i Upiększania Miasta Sanoka. Został członkiem warszawskiego Koła Towarzystwa Przyjaciół Sanoka i Ziemi Sanockiej.

</doc>
<doc id="82791" url="https://pl.wikipedia.org/wiki?curid=82791" title="Równanie różniczkowe Bernoulliego">
Równanie różniczkowe Bernoulliego

Równanie różniczkowe Bernoulliego – równanie różniczkowe postaci:
gdzie formula_2 Dla formula_3 równanie Bernoulliego upraszcza się do równania liniowego.
Rozwiązanie równania.
Aby rozwiązać równanie Bernoulliego należy podzielić obie strony równania przez formula_4 otrzymujemy wtedy:
Następnie wprowadzamy pomocniczą zmienną zależną formula_6 Wówczas formula_7 Wstawiając tę zmienną i jej pochodną do powyższego równania otrzymujemy:
które jest równaniem liniowym niejednorodnym.
Przykład.
Rozwiążmy następujące równanie różniczkowe:
Podzielmy obie strony równania przez formula_10 otrzymamy:
Wprowadźmy zmienną formula_12 zatem formula_13 Po wstawieniu nowej zmiennej do powyższego równania jest:
Równanie to jest równaniem różniczkowym liniowym niejednorodnym i jako takie należy je rozwiązać.

</doc>
<doc id="82792" url="https://pl.wikipedia.org/wiki?curid=82792" title="Bolesław Filipiak">
Bolesław Filipiak

Bolesław Filipiak (ur. 1 września 1901 w Ośniszczewku, zm. 14 października 1978 w Poznaniu) – polski duchowny rzymskokatolicki, arcybiskup od 1976, kardynał diakon od 1976, sekretarz prymasa Augusta Hlonda w latach 1933–1944, dziekan Roty Rzymskiej w latach 1967–1976.
Życiorys.
Studiował na uniwersytecie w Poznaniu oraz w poznańskim seminarium duchownym. Kontynuował naukę w Papieskim Athenaeum św. Apolinarego w Rzymie. Święcenia kapłańskie przyjął w Gnieźnie 29 maja 1926.
Początkowo pracował jako duszpasterz w archidiecezji gnieźnieńskiej, w latach 1933–1944 był sekretarzem arcybiskupa Gniezna kardynała Augusta Hlonda. W latach 1944–1945 był więziony przez niemieckie władze okupacyjne. Po wojnie był członkiem trybunału archidiecezjalnego i kanonikiem kapituły katedralnej w Gnieźnie, a w latach 1945–1947 prezydentem trybunału trzeciej instancji ds. małżeńskich zastrzeżonych dla Stolicy Apostolskiej. We wrześniu 1947 został audytorem Roty Rzymskiej, a w czerwcu 1967 jej dziekanem (potwierdzony jako dziekan "ad nutum Sanctae Sedis" 1 lutego 1975). Pełnił funkcję prezydenta Trybunału Apelacyjnego Państwa Watykańskiego. Był jednym z ekspertów soboru watykańskiego II.
1 maja 1976 został prekonizowany arcybiskupem tytularnym Plestii. Sakry biskupiej udzielił mu 14 maja 1976 w bazylice św. Anzelma na Awentynie w Rzymie kardynał Pericle Felici. 24 maja 1976 papież Paweł VI mianował go kardynałem, nadając tytuł diakona S. Giovanni Bosco in Via Tiburtina.
Z powodu złego stanu zdrowia nie brał udziału w konklawe po śmierci Pawła VI, a w dniu rozpoczęcia kolejnego konklawe zmarł. Pochowany został w archikatedrze poznańskiej.

</doc>
<doc id="82794" url="https://pl.wikipedia.org/wiki?curid=82794" title="Równanie różniczkowe Clairauta">
Równanie różniczkowe Clairauta

Równanie różniczkowe Clairauta – równanie różniczkowe postaci
O funkcjach formula_2 oraz formula_3 zakładamy, że są różniczkowalne w pewnych przedziałach.
Przez różniczkowanie obu stron otrzymujemy
czyli
To równanie łatwo rozwiązać. Jednak nie wszystkie rozwiązania tego równania są rozwiązaniami równania pierwotnego. Ostatecznie otrzymuje się rodzinę prostych i jej obwiednię.
Równanie Clairauta dla funkcji wielu zmiennych.
Równanie to można uogólnić na przypadek wielu zmiennych formula_7
Ma ono wówczas postać

</doc>
<doc id="82798" url="https://pl.wikipedia.org/wiki?curid=82798" title="Order Uśmiechu">
Order Uśmiechu

Order Uśmiechu – międzynarodowe odznaczenie nadawane od 1968 roku za działania przynoszące dzieciom radość.
Historia.
Na pomysł nadawania Orderu wpadła w 1968 redakcja „Kuriera Polskiego” którego redaktorem naczelnym był Cezary Leżeński. Inspiracją był wywiad z Wandą Chotomską z okazji 5-lecia dobranocki dla dzieci "Jacek i Agatka". Pisarka opowiedziała w nim o chłopcu ze szpitala rehabilitacyjnego w Konstancinie pod Warszawą, który chciał nadać medal lekarzowi, który się nim opiekował. Inna wersja mówi natomiast o tym że, on chciał go podarować Jacusiowi z dobranocki. Dziennikarze uznali, że dzieci mogą nagradzać dobrą pracę dorosłych, dlatego ogłoszono ogólnopolski konkurs na projekt odznaczenia. Na adres Telewizji Polskiej i do redakcji „Kuriera Polskiego” dzieci nadesłały 44 tysiące prac. Jury pod przewodnictwem Szymona Kobylińskiego wybrało projekt Ewy Chrobak. Order z nr 1 w lutym 1969 roku otrzymał lekarz z Poznania Wiktor Dega.
W 1979 (ogłoszonym przez ONZ Międzynarodowym Rokiem Dziecka) po wystąpieniu kanclerza Cezarego Leżeńskiego przed Zgromadzeniem Ogólnym Sekretarz Generalny ONZ Kurt Waldheim nadał Orderowi Uśmiechu rangę międzynarodową. Od tej pory Kapituła Orderu Uśmiechu stała się międzynarodowa. Jej pierwsze spotkanie odbyło się w maju 1980 roku. W 1990 roku po zmianie właściciela „Kuriera Polskiego” Kapituła została zawieszona, dlatego w 1992 roku zostało zarejestrowane niezależne Stowarzyszenie Kapituła Orderu Uśmiechu.
1–2 czerwca 1996 roku zwołano w Rabce Pierwszy Światowy Zlot Kawalerów Orderu Uśmiechu, podczas którego otwarto Muzeum Orderu Uśmiechu, które obecnie znajduje się na terenie Rodzinnego Parku Rozrywki „Rabkoland”, a miastu nadano status „Miasta Dzieci Świata”. II Zlot odbył się ponownie w Rabce rok później, w 1997 roku.
W 2003 Międzynarodowa Kapituła Orderu Uśmiechu odbyła pierwsze w historii swoje posiedzenie poza Warszawą, miało to miejsce w Świdnicy, gdzie powstało pod jej patronatem Europejskie Centrum Przyjaźni Dziecięcej. Nadano wówczas miastu Świdnica tytuł „Stolicy Dziecięcych Marzeń” i ogłoszono 21 września Światowym Dniem Orderu Uśmiechu.
Obchody 50-lecia w 2018 roku.
Obchody rozpoczęło wręczenie przez kanclerza Marka Michalaka Orderu Uśmiechu papieżowi Franciszkowi. W ramach obchodów 50-lecia istnienia Orderu Kapituła nadała po raz pierwszy honorowy tytuł Miasta Orderu Uśmiechu dla Głuchołaz. 25 maja 2018 na stadionie w Głuchołazach, 1024 dzieci z głuchołaskich szkół i przedszkoli biło rekord Polski z wpisem do księgi Guinnessa w ułożeniu znaku graficznego Orderu Uśmiechu z okazji jego 50-lecia.
W czerwcu 2018 roku w Rabce z tej okazji w ramach Roku Ireny Sendlerowej odbyła się Międzynarodowa Konferencja Naukowa I"rena Sendlerowa Dzieciom. Biografia i przesłanie Kawalera Orderu Uśmiechu". Po raz drugi członkowie Międzynarodowej Kapituły Orderu Uśmiechu spotkali się poza Warszawą i wybrali osoby, które zostaną wyróżnione tym odznaczeniem. Na to posiedzenie przyjechali Kawalerowie Orderu Uśmiechu z Polski, Białorusi, Izraela, Litwy, Niemiec i Sudanu. Wzięli oni również udział w nadaniu Szkole Podstawowej przy Zespole Szkół Uzdrowiskowych w Rabce-Zdroju imienia Kawalerów Orderu Uśmiechu.
W 2018 roku Order Uśmiechu został wyróżniony przez redakcję Głosu Nauczycielskiego statuetką i tytułem Inicjatywa Edukacyjna Roku 2018.
Projekt orderu.
Projekt Orderu Uśmiechu stworzyła dziewięciolatka z Głuchołaz – Ewa Chrobak. Od talerzyka i szklanki odrysowała słońce, do którego ręcznie dorysowała nierówne promienie. Projekt, z ponad 44 tysięcy innych, wybrało jury pod przewodnictwem Szymona Kobylińskiego, który dopracował go do znanej formy. Znak graficzny i nazwa „Order Uśmiechu” jest znakiem zastrzeżonym, do którego wyłączne prawa autorskie posiada Międzynarodowa Kapituła Orderu Uśmiechu.
Przyznawanie Orderu.
Odznaczenie – w formie medalu przedstawiającego uśmiechnięte słoneczko – przyznawane jest w Polsce przez Międzynarodową Kapitułę Orderu Uśmiechu, mieszczącą się w Warszawie, której sekretariat znajduje się w Świdnicy. Spośród kandydatur nadesłanych przez dzieci z całego świata Kapituła wybiera laureatów. Kawalerem Orderu Uśmiechu zostaje dorosły, którego działalność jest wyjątkowa, nietuzinkowa i przynosi dzieciom najwięcej radości, często ratuje ich życie.
Order przyznawany jest dwa razy do roku – wiosną i jesienią. Historycznie było to pierwszego dnia wiosny i ostatniego dnia lata. Orderu nie przyznaje się osobom zmarłym.
Prawo do używania tytułu Kawalera Orderu Uśmiechu mają jedynie osoby, którym go wręczono zgodnie z ceremoniałem. W wyjątkowych przypadkach Kanclerz Kapituły może wyrazić zgodę na odstąpienie od tradycyjnego ceremoniału, co miało miejsce w przypadku papieża Jana Pawła II, Krystyny Feldman (zmarła przed dekoracją, dlatego Order przekazano pośmiertnie) i króla Arabii Saudyjskiej Abdullaha bin Abdulaziza Al Sauda.
Ceremonia wręczenia Orderu.
Dekoracja odbywa się w szkołach, teatrach, domach kultury. Zapraszane są na nie dzieci, często również te, które składały wniosek. Pasowania dokonuje jeden lub kilku członków Kapituły. Ceremoniał zakłada, że osoba dekorująca (Kanclerz lub członek Kapituły) ma po swojej prawej stronie Herolda, który trzyma włócznię z logo orderu, po prawej stronie stoi dziecko z tacą, na której jest order, legitymacja i róża.
Ceremonię rozpoczyna Herold, trzykrotnie uderzając włócznią w podłogę i wołając: „Słuchajcie! Słuchajcie! Słuchajcie!”. Wtedy przedstawiciel Kapituły pyta: „Czy przybył tu (nazwisko nagradzanego)?”. Laureat odpowiada „Jestem”, po czym jest wprowadzany przez dzieci na scenę i staje przed przedstawicielem Kapituły. Ten, przypinając order, wypowiada formułę: „W imieniu dzieci Międzynarodowa Kapituła Orderu Uśmiechu postanowiła nadać Ci najsłoneczniejsze z odznaczeń”. Następnie uderzając różą w lewe ramię laureata mówi: „Pasuję Cię (nazwisko laureata) na Kawalera Orderu Uśmiechu i żądam, abyś na przekór wiatrom i burzom był zawsze pogodny i radość dzieciom przynosił”. Laureat odpowiada: „Przyrzekam być pogodnym i dzieciom radość przynosić”. Wtedy podczaszy wnosi puchar i oznajmia: „W pucharze kwaśna cytryna. Sprawdzimy, jak sobie poczyna Kawaler Orderu Uśmiechu”. Laureat powinien wypić sok i uśmiechnąć się. Jeśli podczas jednego spotkania nagradzanych jest kilku laureatów, ceremonia jest powtarzana dla każdego z osobna.
Kapituła.
Pierwszą przewodniczącą Kapituły była Ewa Szelburg-Zarembina. W 1976 roku została honorowa przewodniczącą, a jej miejsce zajął Cezary Leżeński redaktor naczelny „Kuriera Polskiego”, który wcześniej pełnił funkcję wiceprzewodniczącego. Po umiędzynarodowieniu Orderu w maju 1980 roku do Kapituły zostali zaproszeni: z Grecji – malarka Niki Goulandris, z ZSRR – poeta i bajkopisarz Siergiej Michałkow, ze Stanów Zjednoczonych – działaczka charytatywna Helenka Adamowska-Pantaleoni, z Indii – rysownik K. Shankar Pillai, z Ghany – pisarka Efua Theodora Sutherland oraz z Wielkiej Brytanii – aktor Peter Ustinov. W 1981 roku Leżeński został usunięty ze stanowiska redaktora naczelnego „Kuriera” i przewodniczącego Kapituły. Jego miejsce zajął kolejny redaktor naczelny Radosław Ostrowicz. W 1990, gdy gazeta „Kurier Polski” została zakupiona przez właściciela telewizji Polsat, odwołano go ze stanowiska. Nowy naczelny „Kuriera” Jacek Snopkiewicz zawiesił działalność Kapituły. Rejestracja w sądzie 16 listopada 1992 roku stowarzyszenia noszącego nazwę Międzynarodowa Kapituła Orderu Uśmiechu pozwoliła na powrócenie jej działalności. Kanclerzem został ponownie Cezary Leżeński. Po jego śmierci jego miejsce zajął dotychczasowy wicekanclerz Marek Michalak.
Kapituła nie nadaje orderu. Nadanie orderu jest możliwe wyłącznie po przesłaniu przez dzieci wniosku do Kapituły. Jej zadaniem jest sprawdzenie i zweryfikowanie czy przesłana propozycja nie została na nich wymuszona.
Na czele Międzynarodowej Kapituły Orderu Uśmiechu stoi kanclerz. Władze łącznie z kanclerzem są wybierane co 5 lat podczas Walnego Zebrania Kapituły. Zgodnie ze statutem Kapituła „skupia w swych szeregach ludzi gwarantujących niezależność myśli, obiektywizm ocen, sprawiedliwość sądów i odwagę cywilną, pozwalającą przeciwstawić się wszelkim naciskom zewnętrznym”. Członkostwo w stowarzyszeniu jest dożywotnie. Większość 60-osobowej kapituły obecnie stanowią Polacy, są w niej jednak przedstawiciele Argentyny, Armenii, Australii, Białorusi, Belgii, Czech, Francji, Gruzji, Izraela, Japonii, Kanady, Litwy, Niemiec, Rosji, Rumunii, Serbii, Tunezji, Ukrainy, USA, Węgier, Wielkiej Brytanii i Włoch.
W sierpniu 2021 Marek Michalak, Kanclerz Kapituły Orderu Uśmiechu zapowiedział, że na najbliższym posiedzeniu gremium zajmie się stworzeniem nieistniejącej jak dotąd procedury, która będzie umożliwiała odebranie odznaczonej wcześniej osobie przyznanego jej Orderu Uśmiechu. Decyzja ta została podjęta po tym jak podczas swojego rozważania na Jasnej Górze, ksiądz biskup Antoni Długosz relatywizował problem pedofilii wśród duchownych. Kapituła Orderu Uśmiechu jednoznacznie potępiła wówczas jego wypowiedzi.
Nagrody.
24 lipca 2001 roku Fundacja Ekumeniczna „Tolerancja” nagrodziła Międzynarodową Kapitułę Orderu Uśmiechu dyplomem i medalem „Zasłużony dla Tolerancji” za „wybitne osiągnięcia w krzewieniu idei tolerancji”.
W 2003 roku władze Rabki-Zdroju „w dowód uznania za pracę oraz szczególne zasługi dla Miasta Dzieci Świata” nadały Międzynarodowej Kapitule Orderu Uśmiechu Medal 50-lecia Miasta Rabka-Zdrój, zaś władze Warszawy – Medal „IV Wieki Stołeczności Warszawy”.
W 2008 roku Zarząd Fundacji „Dziecięcy Uśmiech” w Skierniewicach z okazji 40-lecia Orderu Uśmiechu nagrodził Międzynarodową Kapitułę Orderu Uśmiechu Statuetką „Serce za Serce”.
W 2015 roku Międzynarodowa Kapituła Orderu Uśmiechu została wyróżniona Odznaką Honorową Primus In Agendo przez Ministra Pracy i Polityki Socjalnej, zaś w 2016 roku Odznaką Honorową za Zasługi dla Ochrony Praw Dziecka Infantis Dignitatis Defensori przez Rzecznika Praw Dziecka.
Polskie Towarzystwo Pedagogiczne wybrało monografię "Order Uśmiechu - wspólny świat dzieci i dorosłych" Marka Michalaka "Pedagogiczną Książką Roku 2020" wyróżniając ją w konkursie na wybitną monografię naukową z zakresu nauk pedagogicznych lub nauk pokrewnych mającą istotny wpływ na rozwój polskiej myśli pedagogicznej za 2020 r.
Kawalerowie Orderu Uśmiechu.
Najmłodszym Kawalerem Orderu Uśmiechu został w 1994 roku 23-letni wówczas Marek Michalak; najstarszą odznaczoną tym orderem osobą była zaś 97-letnia (w 2007 roku) Irena Sendlerowa (zm. 2008). W 2016 najmłodszą wyróżnioną orderem została 19-letnia Malala Yousafzai.
Kawalerami Orderu Uśmiechu są m.in.:
Kluby Kawalerów Orderu Uśmiechu.
Przy Stowarzyszeniu powstają lokalne Kluby Kawalerów Orderu Uśmiechu. Pierwszy powstał w Poznaniu, a jego założycielem był Edmund Oses. Jeden z nich działa w Małopolsce. W 2004 roku powstał Świetokrzyski Klub Kawalerów Usmiechu. Ich celem jest wspierania działań Kawalerów, wspólne wystąpienia publiczne i prowadzenie akcji informacyjnej. Poznański klub przyznaje tytuł Ambasadorów Orderu Uśmiechu.
Upamiętnienie.
W 1979 roku powstał film animowany "Kawaler Orderu Uśmiechu" z udziałem Bolka i Lolka. Scenariusz napisał twórca rysunkowych postaci, kawaler Orderu Uśmiechu, Władysław Nehrebecki. Film dokończono po jego śmierci. Logo Orderu Uśmiechu pojawiało się w czołówce serii "Przygody Bolka i Lolka".
W 1998 roku w 30. rocznicę ustanowienia Orderu Uśmiechu, na budynku przy ul. Zgoda 11, w której mieściła się redakcja Kuriera Polskiego, odsłonięto granitową tablicę pamiątkową ufundowaną przez Międzynarodową Kapitułę Orderu Uśmiechu.
W Głuchołazach powstał skwer Kawalerów Orderu Uśmiechu, a od 2013 roku w alei Kawalerów Orderu Uśmiechu są osłaniane przez Kawalerów tabliczki zawierające podpis, nazwisko laureata, logo Orderu oraz rysunek uśmiechu wykonany przez wyróżnionego, który jest zapraszany do jej odsłonięcia.
We wrześniu 2018 roku poznańscy radni podjęli decyzję o nazwaniu alejki spacerowej w parku Starego Koryta Warty Aleją Orderu Uśmiechu.
20 stycznia 2023 roku żywieccy radni podjęli uchwałę, aby położony w Żywcu skwer nazwać skwerem "Kawalerów Orderu Uśmiechu".
Placówki im. Kawalerów Orderu Uśmiechu.
Imię Kawalerów Orderu Uśmiechu szkołom i innym placówkom wychowawczo-edukacyjno-opiekuńczym, po otrzymaniu zgody od Międzynarodowej Kapituły Orderu Uśmiechu, nadają organy prowadzące, zgodnie za statutem danej placówki. Pierwszą szkołą, która je otrzymała, była Publiczna Szkoła Podstawowa w Skorogoszczy. Uroczystość odbyła się 21 marca 2002 roku. Ponieważ liczba placówek rosła, tak, że w 2005 roku było ich ponad pięćdziesiąt, zaproponowano organizowanie spotkań placówek noszących to imię. Otrzymały one nazwę Ogólnopolskie Zloty Szkół i Placówek im. Kawalerów Orderu Uśmiechu, a patronuje im Międzynarodowa Kapituła Orderu Uśmiechu. Inicjatorem przedsięwzięcia było Gimnazjum nr 2 w Wałbrzychu, gdzie odbył się pierwszy zlot w 2005 roku, kolejne miały miejsce – w 2006 roku w Nysie, 2007 – w Świdnicy, 2008 – w Głogowie, 2009 – w Krakowie, 2010 – w Mysłowicach, 2011 – w Suliszewie, 2012 – w Warnicach, 2013 – w Kobylnicy, 2014 – w Mrzeżynie, 2015 – w Śremie, 2016 – w Osieku, 2017 – w Osiecznicy, 2018 – w Hucie, 2019 – w Grali Dąbrowiźnie.

</doc>
<doc id="82799" url="https://pl.wikipedia.org/wiki?curid=82799" title="Joanne Rowling">
Joanne Rowling



</doc>
<doc id="82803" url="https://pl.wikipedia.org/wiki?curid=82803" title="Zbieranie nieużytków">
Zbieranie nieużytków



</doc>
<doc id="82804" url="https://pl.wikipedia.org/wiki?curid=82804" title="Hastur">
Hastur

Hastur – istota ulokowana w świecie stworzonym przez H.P. Lovecrafta, jeden z Wielkich Przedwiecznych. Zwany jest także Nieopisywalnym, to do niego też odnosi się określenie „Ten, którego imienia nie wolno wypowiadać”. 
Nazwa "Hastur" pojawia się w opowiadaniach z cyklu "Król w Żółci" Roberta W. Chambersa, jednak wydaje się raczej toponimem lub nazwą gwiazdy. Lovecraft zaczerpnął z opowiadań Chambersa zarówno imię Hastura, jak i jego powiązanie z Żółtym Znakiem (oba te elementy pojawiają się w opowiadaniu "Szepczący w ciemności", gdzie mowa jest o „kulcie Hastura”, co wskazuje na jego status bóstwa). August Derleth zaliczał Hastura do Wielkich Przedwiecznych; w opowiadaniu "Okno na poddaszu" określony jest on jako „niewysłowiony [...] władca Przestrzeni Międzygwiezdnych”. Od Derletha przejęli go następnie inni autorzy. Postać o tym imieniu występuje także w powieści "Dobry omen" Terry’ego Pratchetta i Neila Gaimana.
Interpretacje wyglądu Hastura zmieniają się w zależności od autora, który go opisuje. Według niektórych jego ciało jest nabrzmiałą, bezkostną formą o znacznej ilości macek. Pojawia się także pod postacią Króla w Żółci sugerowaną przez Chambersa (nieokreślona sylwetka w postrzępionej żółtej szacie, z twarzą zasłoniętą maską).
Wzywa się go, wypowiadając trzykrotnie jego imię.

</doc>
<doc id="82807" url="https://pl.wikipedia.org/wiki?curid=82807" title="Wineta">
Wineta

Wineta – legendarny gród i port z latarnią morską u ujścia Odry, duży ośrodek handlowy, pojawiający się po raz pierwszy w relacji Adama z Bremy. Dokładne położenie jest nieznane, ale na wyspie Wolin lub sąsiednich istniało miasto i ośrodek handlu.
Historia i położenie.
Według Adama z Bremy Wineta znajdowała się u ujścia Odry do Morza Scytyjskiego (Bałtyku). Miało być to największe z miast ówczesnej Europy i wielki ośrodek handlowy, zamieszkany przez Słowian, Greków i inne ludy. Mieszkańcy Winety mieli być "poganami". Według kronikarza w 1043 roku król norweski Magnus I Dobry miał wyprawić się z wielką flotą na Winetę i zdobyć ją.
Opowieść o Winecie powtórzył także Helmold z Bozowa, pisząc o arcybogatym mieście zdobytym i zniszczonym przez jednego z królów duńskich.
Lokalizacja Winety jest do dzisiaj nieznana. Adam z Bremy zapisał, że "z miasta tego jest niedaleka żegluga do Dymina u ujścia Piany". Najprawdopodobniej leżała na północnym krańcu wyspy Wolin, często identyfikuje się ją z miastem Wolin oraz Jomsborg.
W późniejszej tradycji pisarskiej wokół relacji o Winecie narosło wiele legend. Pojawił się motyw pochłonięcia Winety przez morze jako kary za przewinienia mieszkańców i wyłanianiu się od czasu do czasu ruin Winety z głębin morskich.
Legenda o Winecie jest tematem opery Feliksa Nowowiejskiego "Legenda Bałtyku". 

</doc>
<doc id="82808" url="https://pl.wikipedia.org/wiki?curid=82808" title="Slasher">
Slasher

Slasher (ang. "slash" – "ciąć") – rodzaj horroru filmowego o fabule, w której liczba bohaterów zmniejsza się w „dziwnych” okolicznościach. Slashery spotykały się z ogromną aprobatą szczególnie w latach 70. i 80. XX wieku. Obecnie, pomimo dalszej popularności, powstaje ich coraz mniej.
Film.
Slasher (także stalk n’slash), jako jeden z głównych gatunków filmowego horroru, szczególnie popularny był w latach osiemdziesiątych w Stanach Zjednoczonych. Jako gatunek bardzo dużo zawdzięcza filmom: "Psychoza" ("Psycho", 1960) Alfreda Hitchcocka, "Podglądacz" ("Peeping Tom", 1960) Michaela Powella oraz włoskim produkcjom nurtu giallo, szczególnie dziełom Mario Bavy. Za prekursorów slashera uważa się filmy z początku lat siedemdziesiątych: "Czarne święta" ("Black Christmas", 1974), "Krwawy obóz Bay" ("Reazione a catena", 1971), "Teksańską masakrę piłą mechaniczną" ("The Texas Chain Saw Massacre", 1974), a zwłaszcza "Halloween" (1978) Johna Carpentera, który zdefiniował podstawowe zasady rządzące gatunkiem.
Slasherowy boom rozpoczął się w roku 1980, wraz z sukcesem filmów "Piątek, trzynastego" ("Friday the 13th") i "Bal maturalny" ("Prom Night"). Gatunek stał się bardzo lubiany wśród widzów spragnionych szybkiej akcji i sporej dawki przemocy. Szczególną popularnością cieszyły się tak zwane „backwoods slashers”, czyli slashery rozgrywające się w leśnych ostępach. Warto wspomnieć o takich tytułach jak "Podpalenie" ("The Burning", 1981), "Upiorne urodziny" ("Happy Birthday to Me", 1981), "Moja krwawa walentynka" ("My Bloody Valentine", 1981), "Mord podczas nudnego przyjęcia" ("The Slumber Party Massacre", 1982), "Nie chodź do lasu" ("Don’t Go in the Woods", 1982), "Krwawy odwet" ("Slaughter High", 1986) i "Prima aprilis" ("April Fool’s Day", 1986), jednakże eksploatacja gatunku zaowocowała też wieloma niezbyt udanymi produkcjami powielającymi te same wątki. Wiele znanych tytułów doczekało się sequeli, zmieniając się z czasem w wieloczęściowe sagi: cykl "Piątek, trzynastego" liczy sobie dwanaście części, "Halloween" – dziesięć, natomiast "Koszmar z ulicy Wiązów" – osiem.
Renesans slasherów nastąpił w połowie lat dziewięćdziesiątych, po ciepłym przyjęciu nakręconego przez Wesa Cravena filmu "Krzyk" ("Scream", 1996). Wywołało to lawinę podobnych produkcji, w tym "Ulice strachu" ("Urban Legend", 1998), "Koszmar minionego lata" ("I Know What You Did Last Summer", 1997), "Walentynki" ("Valentine", 2001) i "Krew niewinnych" ("Cherry Falls", 2000), które, mimo iż atrakcyjne wizualnie, nie wniosły zbyt wiele świeżości do gatunku i były często krytykowane. Ostatnimi laty w modzie wydają się być remaki, czyli unowocześnione wersje starych klasyków ("Krwawe święta" Glena Morgana, "Halloween" Roba Zombie, "Piątek, trzynastego" i "Teksańska masakra piłą mechaniczną" Marcusa Nispela czy "Koszmar z ulicy Wiązów" Samuela Bayera).
Slashery często opierają się na podobnym schemacie. Bohaterowie stanowią grupę związanych blisko ze sobą osób (przyjaciele, rodzina, uczniowie tej samej szkoły), zwykle młodzieży w wieku szkolnym, zgromadzonych w miejscu (np. obóz letni, campus itp.) będącym obszarem działania psychopatycznego mordercy. Psychopata po kolei rozprawia się z kolejnymi osobami aż do konfrontacji z tak zwaną „final girl”, która musi stawić czoła mordercy i wyeliminować go. „Final girl” to młoda dziewczyna, zwykle dziewica, która uosabia powszechnie uznawane wartości moralne: nie pija alkoholu, nie bierze narkotyków, nie uprawia wolnej miłości, często jest osobą wierzącą i kochającą córką. Jako przeciwwaga dla stereotypowej, amerykańskiej młodzieży przedstawionej w postaci wspomnianej, pozbawionej kręgosłupa moralnego grupy, często jest wyśmiewana lub ignorowana przez rówieśników bądź też uważana za dziwaczkę albo może być też lubiana. Postać „final girl” ukształtowały role Marilyn Burns w "Teksańskiej masakrze piłą mechaniczną", Jamie Lee Curtis w "Halloween" i Adrienne King w "Piątku, trzynastego".
Slasherowy morderca (tzw. „boogeyman killer”) to zwykle osoba odrażająca fizycznie i psychicznie niezrównoważona. Jego brzydota może być spowodowana wypadkiem bądź chorobą. Zabija zwykle przy pomocy charakterystycznego dla siebie narzędzia (siekiera, maczeta, sierp) i posiada rozpoznawalny strój, najczęściej także maskę. Bywa, że okazuje nadnaturalne zdolności, jak na przykład wyjątkową odporność na obrażenia. Motywy jego zbrodni mogą być przeróżne, od zemsty aż po perwersyjną fascynację mordowaniem. Do typowych morderców gatunku należą m.in. Jason Voorhees (cykl "Piątek, trzynastego"), Michael Myers (cykl "Halloween"), Freddy Krueger (cykl "Koszmar z ulicy Wiązów"), Cropsy ("Podpalenie") oraz Leatherface (cykl "Teksańska masakra piłą mechaniczną"). Osobną kategorię stanowią mordercy w tzw. „teen slash movies” ("Krzyk", "Krew niewinnych" itp.), w których morderca pochodzi zwykle z najbliższego otoczenia swych ofiar, a fabuła opiera się głównie na działaniach zmierzających do jego zdemaskowania.
Slashery rządzą się zbiorem reguł decydujących głównie o tym, kto i w jakiej kolejności ma zostać zabity. Giną zwykle osoby, które w jakiś sposób okazały się niemoralne (narkotyki, alkohol, seks), bądź też popisały się wyjątkową głupotą. Fani gatunku prześcigają się w wypisywaniu coraz to nowych zasad typu „nigdy nie mów "zaraz wracam"” czy też „nie wchodź samotnie do piwnicy”. Większość tych reguł wykpił Wes Craven w trylogii "Krzyk".
Niektórzy specjaliści oceniają, że reguły, z których powstał slasher wymyśliła już Agatha Christie, która w swojej wydanej w 1939 roku powieści "Dziesięciu małych Murzynków" opowiedziała historię grupy przypadkowych ludzi eliminowanych przez tajemniczego zabójcę na odciętej od świata wyspie. Do slasherów należą również filmy o grupie zabójców między innymi takimi filmami są Droga bez powrotu i Dom tysiąca trupów . W 2023 roku powstał również film , który zaczyna epokę przerabiania bajek w najgorsze horrory był to film film , ten zmienił tytułowego Puchatka w najgorszego potwora i zabójcę bez żadnych uczuć.

</doc>
<doc id="82810" url="https://pl.wikipedia.org/wiki?curid=82810" title="Antoni Olbromski">
Antoni Olbromski

Antoni Olbromski, "Prawdzic", "dr Krauze", "Sołtys" (ur. 6 czerwca 1896 w Tuszynie, zm. 28 lipca 1958 w Łodzi) – polski prawnik, działacz niepodległościowy i instruktor harcerski, harcmistrz, członek Naczelnej Rady Harcerskiej (1921–1939), komendant Łódzkiej Chorągwi Harcerzy (1924–1927), wiceprzewodniczący ZHP (1929–1931), Naczelnik Harcerzy (1931–1936), sekretarz generalny Naczelnictwa ZHP (1939–1945), przedstawiciel Naczelnictwa ZHP w Komendzie Głównej Armii Krajowej (1943–1945).
Życiorys.
Młodość.
Urodził się 6 czerwca 1896 r. w Tuszynie w powiecie łódzkim w środowisku drobnomieszczańskim. Był synem Marcina, woźnego sądowego i Katarzyny z Grzejów. Lata młodzieńcze spędził w Łodzi, dokąd rodzice przenieśli się wkrótce po jego urodzeniu. Wyrastał w ciężkich warunkach: niewielkie zarobki ojca (poczta, tramwaje, Zarząd Miejski) z trudem wystarczały na utrzymanie licznej rodziny. Uczył się początkowo w domu, a następnie od 1906 r. w rosyjskim gimnazjum rządowym w Łodzi. Od IV kl. utrzymywał się z korepetycji. Równocześnie od V kl. brał żywy udział w tajnych organizacjach szkolnych. Należał do Zarzewia, redagował pismo „Razem”, był także prezesem samopomocy uczniowskiej.
W 1915 r. przeniósł się do Piotrkowa Trybunalskiego, gdzie w 1916 r. otrzymał świadectwo maturalne.
Działalność w skautingu i harcerstwie.
W październiku 1915 r. wstąpił do pierwszej drużyny skautowej Polskiej Organizacji Skautowej (POS) działającej w części Królestwa Kongresowego, administrowanej w czasie I wojny światowej przez władze austriackie.
Antoni Olbromski, będąc początkowo zastępowym, a później plutonowym przewoził pocztę legionową przez granicę niemiecką do Warszawy. Jednocześnie organizował wiejską starszą młodzież w oddziały Polskiej Organizacji Wojskowej (POW). Po śmierci ojca w 1916 r. spadł na niego cały ciężar utrzymywania matki z rodzeństwem. Zapisał się na Wydział Prawny Uniwersytetu Warszawskiego jednocześnie przenosząc się do Łodzi, gdzie pracował jako nauczyciel w gimnazjum, a w rok później jako referent w sądzie okręgowym. Nadal utrzymywał kontakty z harcerstwem, kończąc kurs peowiacki w harcerskim oddziale wywiadowczym przy POW. W roku 1917 został aresztowany wskutek udziału w pochodzie 1-majowym. Wkrótce potem został skreślony z Uniwersytetu za udział w strajku akademickim. W drugiej połowie 1917 r. był komendantem obwodu i zastępcą komendanta Okręgu Łódzkiego ZHP, a od grudnia komendantem okręgu.
W wolnej Polsce.
W listopadzie 1918 r. przeprowadził mobilizację starszych harcerzy i brał udział w rozbrajaniu Niemców. Został komendantem Pogotowia Harcerzy na Okręg Łódzki, a od 22 listopada 1918 r. pełniącym obowiązki inspektora tego okręgu. Z tego powodu odkomenderowano go do pracy z młodzieżą i nie powołano do wojska. Należał do Związku Zawodowego Pracowników Państwowych. Jesienią 1919 r. przeniósł się do Poznania, gdzie rozpoczął naukę na Wydziale Prawno- Ekonomicznym Uniwersytetu Poznańskiego. W kwietniu 1920 r. wstąpił do Wojska Polskiego i w maju tego roku został odkomenderowany do tajnej Polskiej Organizacji Wojskowej Górnego Śląska z siedzibą w Bytomiu. Organizował tam również drużyny harcerskie, był członkiem kierownictwa kursu dla harcerskich działaczy plebiscytowych. Redagował i wydawał „Harcerza Śląskiego”. Brał udział w II powstaniu śląskim. W wydawnictwie „Harcerstwo Śląskie 1920–1930” ogłosił artykuł „Harcerstwo śląskie w czasie plebiscytu”. Po zakończeniu plebiscytu wrócił w 1921 r. do Łodzi, gdzie pracował jako nauczyciel i pracownik skarbowy jednocześnie. Był hufcowym, a później zastępcą komendanta chorągwi łódzkiej. Od 1921 r. aż do wybuchu II wojny światowej był wybierany do Naczelnej Rady Harcerskiej. Jesienią 1922 r. postanowił ponownie podjąć studia i przeniósł się do Poznania. Utrzymywał się z pracy w Komitecie Likwidacyjnym mienia poniemieckiego. Dyplom ukończenia studiów otrzymał w 1923. W tym czasie brał czynny udział w życiu akademickim z ramienia Młodzieży Radykalnej i tworzącego się wówczas tzw. Starszego Harcerstwa. W roku 1924 został aplikantem Sądu Okręgowego, a następnie sędzią pokoju. W tymże roku pełnił funkcję komendanta Łódzkiej Chorągwi Harcerzy. W roku 1926 ożenił się z harcerką Wodzisławą Nakielską. W roku 1928 został delegowany do Ministerstwa Sprawiedliwości, gdzie pracował do wybuchu wojny na stanowisku referenta Wydziału Administracyjnego. Równocześnie przez szereg lat był sędzią w X Wydziale Cywilnym Sądu Okręgowego w Warszawie. W 1929 r. został wiceprzewodniczącym ZHP, a w latach 1931–1936 Naczelnikiem Harcerzy. Jego główną zasługą stało się sprawne kierowanie rozwijającą się bardzo w owym czasie organizacją oraz dbałość o jej niezależność polityczną. Latem 1933 r. był komendantem wyprawy polskiej na Międzynarodowy Zlot Skautowy na Węgrzech w Godolo, a w 1935 r. (11–25 lipca) komendantem Jubileuszowego Zlotu ZHP w Spale.
Okres II wojny światowej.
Od 1 listopada 1939 do powstania warszawskiego pracował w zarządzie Miasta Warszawy jako kierownik Pracowniczej Komisji Samopomocy Społecznej (zakonspirowane przedstawicielstwo pracowników umysłowych i fizycznych). Współorganizował i opiekował się Szarymi Szeregami. W czasie okupacji został sekretarzem Naczelnictwa ZHP, a w 1943 przedstawicielem Naczelnictwa ZHP w Komendzie Głównej AK. W latach 1943–1944 ukrywał się poszukiwany przez Gestapo w związku z pracą harcerstwa w Gdańsku. Organizował pomoc dla rodzin wysiedlonych z Zamojszczyzny. Podczas powstania warszawskiego organizował na Żoliborzu sądownictwo cywilne i wojskowe. Działał pod pseudonimami „Prawdzic” i „Dr Krauze”. W czasie walk na Starym Moście zginął jego syn. Po powstaniu wraz z żoną i córką uciekł z transportu więźniów jadącego do obozu w Pruszkowie. Następnie zamieszkał w Głownie k. Łodzi, gdzie pracował jako nauczyciel w tajnych kompletach.
Po wojnie.
Już w lutym 1945 rozpoczął pracę w sądownictwie. Organizował sądownictwo na Ziemiach Odzyskanych. Był mianowany prezesem Sądu Apelacyjnego we Wrocławiu. W 1954 na własną prośbę został przeniesiony do Biura Notarialnego w Łodzi. Po wojnie Antoni Olbromski w ruchu harcerskim popierał grupę instruktorów związanych z Aleksandrem Kamińskim, dążącą do odnowy harcerstwa w duchu przedwojennym. Zmarł po dłuższej chorobie 28 lipca 1958, pochowany został w Łodzi na cmentarzu przy ul. Ogrodowej.
Upamiętnienie.
Antoni Olbromski jest patronem 28 Łódzkiej Drużyny Harcerzy ZHR.

</doc>
<doc id="82812" url="https://pl.wikipedia.org/wiki?curid=82812" title="Łowca androidów">
Łowca androidów

Łowca androidów () – amerykańsko-hongkoński film fantastycznonaukowy neo-noir z 1982 w reżyserii Ridleya Scotta, na motywach powieści "Czy androidy śnią o elektrycznych owcach?" autorstwa Philipa K. Dicka. Nominowany do dwóch Oscarów i Złotego Globu.
Film ukazuje dystopijną wizję Los Angeles roku 2019, w świecie gdzie genetycznie wytworzone istoty – replikanci – idealnie podobni do ludzi w swojej powierzchowności – są używani do niebezpiecznych zadań w pozaziemskich koloniach. W wyniku buntu replikantów w jednej z takich kolonii, ich przebywanie na Ziemi zostaje uznane za nielegalne. Specjalne jednostki policji, zwane „łowcami androidów” (ang. „blade runners”) mają za zadanie łapać i „odsyłać na emeryturę” (ang. „retire” używane jako eufemizm) nieposłuszne jednostki. Fabuła filmu skupia się na grupie replikantów ukrywających się w Los Angeles oraz tropiącym ich podejrzliwym łowcy, Ricku Deckardzie (Harrison Ford).
Film nie został kasowym sukcesem (zarobił tylko 39 mln dolarów). Status kultowego dzieła zawdzięcza m.in. rozwojowi epoki kina domowego oraz popularności wśród oddanej grupy fanów. Obecnie swoją popularność zawdzięcza między innymi trafnemu zwróceniu uwagi na problemy przyszłości jak globalizacja, przeludnienie, problemy klimatyczne oraz inżynieria genetyczna.
Ridley Scott nazwał go swoim „najpełniejszym i najbardziej osobistym filmem”. Film uzyskał nominację do Nagrody Oscara w 1982 roku za scenografię i efekty wizualne. W 2007 roku Amerykański Instytut Filmowy umieścił film na 97. miejscu w rankingu „100 najlepszych filmów wszech czasów”. Podczas burzliwego procesu produkcji producent ingerował w montaż filmu, co doprowadziło do wypuszczenia dwóch nowych, zgodniejszych z wizją reżysera wersji – Wersji Reżyserskiej (Director's Cut) z 1992 oraz „Final Cut” na pięciopłytowej oraz dwupłytowej edycji DVD z 2007 roku, która zadebiutowała także w kinach.
Fabuła.
"Poniższy opis fabuły filmu odnosi się do finalnej wersji reżyserskiej"
Początkowe napisy filmu informują widza, że postępy w rozwoju inżynierii genetycznej pozwoliły naukowcom na stworzenie skomplikowanych tworów na wzór ludzi, nazywanych „replikantami”. W wyniku buntu w pozaziemskiej kolonii ich obecność na Ziemi jest uznawana za nielegalną.
W Los Angeles, w roku 2019, Deckard (Harrison Ford) jest skierowany do nowej sprawy, gdy jego kolega po fachu, łowca androidów Holden, zostaje ciężko raniony przez ukrywającego się w mieście replikanta Leona. Szef Deckarda, Bryant informuje go, że ma za zadanie pozbyć się czterech replikantów obecnie znajdujących się prawdopodobnie w mieście. Niechętny Deckard zostaje zmuszony do przyjęcia zadania. Cztery androidy to Roy Batty (Rutger Hauer), Leon Kowalski (Brion James), Zhora (Joanna Cassidy), Pris (Daryl Hannah). Bryant wyjaśnia, że replikanci znajdują się u kresu swojego życia. Tyrell Co. zainstalowało bowiem w ich organizmach zabezpieczenie, które po 4 latach pracy wyłącza funkcje „życiowe” u androidów serii Nexus 6.
Razem z przydzielonym mu partnerem, Gaffem, Deckard udaje się do siedziby Tyrell Corporation, zajmującej się produkcją replikantów, gdzie spotyka Rachael (Sean Young), asystentkę genialnego naukowca Tyrella (Joe Turkel), która okazuje się być replikantem z pamięcią. Sama Rachael nie jest świadoma, że jej wspomnienia są sztuczne i pochodzą od siostrzenicy Tyrella, który wydaje się być usatysfakcjonowany nieodróżnialnością kopii.
W tym samym czasie Roy i Leon poszukując swojego stwórcy trafiają na Chewa, projektanta replikanckich oczu, który przed śmiercią wyjawia im, że aby dotrzeć do Tyrella muszą znaleźć J.F. Sebastiana, inżyniera genetycznego tworzącego replikantów. Pris, jedna z czwórki replikantów, odnajduje mieszkanie Sebastiana – Bradbury Building – i zostaje zaproszona do środka przez niespodziewającego się niczego twórcę „genetycznych zabawek”, jak sam siebie określa.
Do mieszkania Deckarda przychodzi Rachael, która chce poznać prawdę o swojej tożsamości. Gdy Deckard ujawnia, że jej pamięć jest spreparowana, Rachael ucieka.
Deckard badając zdjęcia i ślady znalezione w mieszkaniu wynajętym przez Leona, trafia na łuskę węża – ten trop doprowadza go do Zhory, pracującej w klubie dla striptizerek. Po przesłuchaniu handlarza wężami odnajduje klub, w którym tańczy Zhora. Gdy replikantka ucieka, Deckard rozpoczyna pościg, który kończy się jej „odesłaniem na emeryturę” (jak łowcy androidów nazywają zabójstwo). Bryant, który pojawia się na miejscu, każe Deckardowi zlikwidować także Rachael, która zniknęła z siedziby Tyrella. W chwilę później Deckard trafia na Leona, obserwującego scenę śmierci Zhory. Leon atakuje Deckarda, którego od śmierci w nierównej walce ratuje Rachael, zabijając Leona strzałem z broni należącej do łowcy androidów. Między Deckardem i Rachael zaczyna tworzyć się więź.
Tymczasem do mieszkania Sebastiana przybywa także Roy. Razem z Pris zmuszają wynalazcę do „wydania” Tyrella. Roy i Sebastian udają się do apartamentu genialnego naukowca, gdzie „dziecko” zabija swojego „ojca”, który nie potrafi ocalić go od śmierci, ani wytłumaczyć sensu jego cierpienia. Roy zabija także Sebastiana, po czym powraca do Bradbury Building, gdzie Deckard „odesłał już na emeryturę” Pris. Roy jest wściekły i zdesperowany po śmierci ukochanej. Zanim przestanie funkcjonować, chce się zemścić i rozpoczyna pościg za łowcą. Dramatyczna scena ucieczki Deckarda przed Royem, kończy się na dachu budynku. Gdy Deckard wisi na wystającej z muru belce; w momencie w którym ma spaść, w przypływie ludzkich emocji Roy ratuje mu życie. Replikant jest świadomy tego, iż jego czteroletni okres funkcjonowania dobiegł końca. Odchodzi po wypowiedzeniu zdania: „Wszystkie moje wspomnienia zostaną zagubione, niczym łzy pośród deszczu. Pora umrzeć”. Na miejsce przybywa Gaff, partner Deckarda, który przypomina mu o Rachael, dając mu do zrozumienia, że wie o ich miłości. Deckard biegiem udaje się do własnego mieszkania, gdzie z ulgą odnajduje replikantkę pogrążoną we śnie. Gdy opuszczają mieszkanie, aby uciec, Deckard natyka się na origami zrobione przez Gaffa i zostawione u progu drzwi.
Scenariusz i tytuł.
Scenariusz oparty na motywach powieści Philipa K. Dicka "Czy androidy śnią o elektrycznych owcach?" – został napisany przez Hamptona Fanchera i Davida Peoplesa.
Początkowe wersje scenariusza miały tytuł „Android” i „Niebezpieczne dni” („Dangerous Days”). Ponieważ reżyser miał obiekcje, aby nazwać Deckarda detektywem, to scenarzysta przeszukał swoją bibliotekę i trafił na napisaną w 1979 r. książkę Williama S. Burroughsa „Bladerunner (A Movie)”. Jej pierwowzorem było opowieść pisarza s-f „The Bladerunners”, w której dla zubożałej społeczności lekarstwa dostarczali przemytnicy zwani „Blade Runners”. Termin ten stanowi więc pojęcie literackie i nie miał w języku angielskim realnego desygnatu. Nazwa ta została zaakceptowana przez R. Scotta, w związku z tym wykupiono u A.E. Nurse'a i W.S. Burroughsa prawa do jej użycia.
Polski tytuł nie jest dosłownym tłumaczeniem angielskiego z powodu opisanego powyżej (termin literacki oznaczający fikcyjne postaci i brak realnego desygnatu).
Wersja reżyserska.
Powstały dwie wersje filmu: pierwotna zmontowana pod wpływem nacisku producentów, druga – z otwartym zakończeniem, pozbawiona komentarza z offu, pozwalająca widzowi samodzielnie wysuwać wnioski oraz wzbogacona o scenę, która mocno zmienia znaczenie filmu oraz odbiór głównej postaci. Druga wersja funkcjonuje pod nazwą wersji reżyserskiej, jednak Ridley Scott od 2000 r. wypowiadał się, że prawdziwa wersja reżyserska dopiero powstanie, ponieważ robiąc poprzednią nie mógł zrealizować w pełni własnej wizji. Od początku nowego milenium trwało odtwarzanie pierwotnego materiału, powtórne składanie, a także konflikt o prawa do poszczególnych materiałów związanych z filmem, co przesunęło premierę ostatecznej wersji reżyserskiej do 2007.
Muzyka do filmu.
Muzyka do filmu Blade Runner skomponowana przez Vangelisa została wydana dopiero w 1994 roku. W roku 2007 ukazało się 3-płytowe wydanie. Pierwsza płyta zawiera oryginalną ścieżkę z 1994 roku, druga wiele dodatkowych utworów nigdy wcześniej nie wydanych oficjalnie. Trzecia płyta stworzona przez Vangelisa i inspirowana filmem zawiera utwór „Spotkanie z Matką”, w którym Roman Polański recytuje fragment wiersza Konstantego Ildefonsa Gałczyńskiego.
Odbiór.
Box office.
Budżet filmu wyniósł 28 milionów dolarów. W Stanach Zjednoczonych i Kanadzie film zarobił łącznie blisko 37 milionów dolarów, a w pozostałych krajach blisko 7 mln; łącznie ponad 39 milionów USD.
Krytyka w mediach.
Początkowo film wywołał kontrowersje wśród krytyków, lecz z czasem zyskał wśród nich uznanie. W serwisie Rotten Tomatoes 89% z 113 recenzji filmu jest pozytywne (średnia ocen wyniosła 8,53 na 10). Na portalu Metacritic średnia ocen z 11 recenzji wyniosła 89 punktów na 100.
Nagrody.
Film otrzymał nagrodę Hugo w kategorii "najlepsza prezentacja dramatyczna" w 1983 roku. Był nominowany do ośmiu nagród BAFTA, z których zdobył trzy. Blade Runner był także dwukrotnie nominowany do Oscara (za efekty specjalne i scenografię), oraz do Złotego Globu (za muzykę).
Gra komputerowa.
Na bazie filmu powstała też gra przygodowa na PC (dzieło Westwood Studios, odpowiedzialnych m.in. za słynną serię strategii "Command &amp; Conquer"), w której kierujemy poczynaniami innego łowcy androidów. Nie pojawia się w niej sam Deckard, ale obecni są Tyrell, Rachael oraz wiele miejsc znanych z filmu. Gra – podobnie jak film w wersji reżyserskiej – ma otwarte zakończenie, a właściwie: wiele możliwych zakończeń, uzależnionych od poczynań samego gracza.
Kontynuacja.
3 października 2017 miała miejsce premiera kontynuacji filmu, "Blade Runner 2049", której akcja dzieje się 30 lat później. Reżyserem filmu jest Denis Villeneuve.

</doc>
<doc id="82814" url="https://pl.wikipedia.org/wiki?curid=82814" title="Podział administracyjny Danii (1970–2006)">
Podział administracyjny Danii (1970–2006)

Dania w latach 1970–2006 była podzielona na 13 województw/okręgów (duń. "amt"). Województwa te dzieliły się na 275 gmin ("kommune"), z których trzy (Bornholm, Kopenhaga i Frederiksberg) miały dodatkowo uprawnienia województw. Podział ten był wynikiem administracyjnej reformy Danii z roku 1970.
Osobny status ma archipelag Ertholmene (nazywany zazwyczaj Christiansø – od największej wyspy) położony 10 Mm na północny wschód od Gudhjem na Bornholmie. Po dziś dzień archipelag znajduje się pod zarządem duńskiego Ministerstwa Obrony, a pełnię władzy posiada na nim mianowany administrator (nazywany też gubernatorem). Jest to jedyny zamieszkany skrawek Danii nie posiadający samorządu. Istnieje jedynie wybierana przez stałych mieszkańców Rada Wyspy pełniąca funkcję doradczą.

</doc>
<doc id="82817" url="https://pl.wikipedia.org/wiki?curid=82817" title="Blade Runner">
Blade Runner



</doc>
<doc id="82820" url="https://pl.wikipedia.org/wiki?curid=82820" title="Pericle Felici">
Pericle Felici

Pericle Felici (ur. 1 sierpnia 1911 w Segni, zm. 22 marca 1982 w Foggii) – włoski duchowny katolicki, wysoki urzędnik watykański, kardynał.
Życiorys.
Kształcił się w seminarium w Segni oraz na uczelniach rzymskich – Seminarium Papieskim oraz Papieskim Uniwersytecie Laterańskim. 28 października 1933 otrzymał w Rzymie święcenia kapłańskie. W latach 1934–1938 wykładał w Papieskim Uniwersytecie Św. Apolinarego w Rzymie, następnie był rektorem tej uczelni (1938–1948); wykładał także na Uniwersytecie Laterańskim. Otrzymał godności tajnego szambelana papieskiego (25 grudnia 1940) oraz papieskiego prałata domowego (20 września 1947); od września 1947 do 1960 był audytorem Roty Rzymskiej. W latach 1950–1959 ojciec duchowy Seminarium Papieskiego w Rzymie.
7 czerwca 1960 został mianowany sekretarzem generalnym Centralnej Komisji Przygotowawczej ds. Soboru Watykańskiego II; 3 września 1960 został arcybiskupem tytularnym Samosoty, sakry biskupiej udzielił mu 28 października t.r. w Rzymie papież Jan XXIII. W latach 1962–1965 był sekretarzem generalnym Soboru. 21 lutego 1967 mianowany proprezydentem Papieskiej Komisji Rewizji Kodeksu Prawa Kanonicznego, a 26 czerwca 1967 wyniesiony przez papieża Pawła VI do godności kardynalskiej; otrzymał tytuł diakona Sant’Apollinare alle Terme Neroniane-Alessandrine.
Od 1967 prezydent Papieskiej Komisji Interpretacji Dekretów Soboru Watykańskiego II, od sierpnia 1977 prefekt Najwyższego Trybunału Sygnatury Apostolskiej. Uczestniczył w sesjach Światowego Synodu Biskupów, pełniąc przy nich funkcje prezydenta (1967) oraz członka sekretariatu generalnego (1977–1980). Brał również udział w dwóch konklawe w 1978. 26 sierpnia i 16 października wygłosił formułę Habemus papam, a 3 września i 22 października 1978 nakładał paliusze nowym papieżom. W czerwcu 1979 został podniesiony do godności kardynała prezbitera, a w listopadzie 1979 uczestniczył w I sesji plenarnej Kolegium Kardynalskiego w Watykanie.

</doc>
<doc id="82821" url="https://pl.wikipedia.org/wiki?curid=82821" title="Heinrich Rickert (filozof)">
Heinrich Rickert (filozof)

Heinrich Rickert (ur. 25 maja 1863 w Gdańsku, zm. 25 lipca 1936 w Heidelbergu) – filozof niemiecki, profesor uniwersytetów we Fryburgu Bryzgowijskim i Heidelbergu przedstawiciel neokantowskiej szkoły badeńskiej.
Życie.
Heinrich John Rickert był synem redaktora i polityka Heinricha Rickerta. Uczył się najpierw prywatnie w Gdańsku i Berlinie, zaś później w berlińskim liceum „Zum Grauen Kloster”. Szkołę opuścił jeszcze przed maturą, by słuchać w latach 1884–1885 na uniwersytecie berlińskim wykładów między innymi u Hermanna Grimma z historii sztuki, u Heinricha Treitschkego z historii, u Emila Du Bois’a-Reymonda z fizjologii, a u Wilhelma Scherera z poetyki, a także u Friedricha Paulsena z filozofii. Wykłady Paulsena zdecydowały o tym, że Rickert wybrał filozofię na kierunek dalszego kształcenia.
Od 1885 studiował na uniwersytecie w Strasburgu, gdzie już po zdaniu matury uczęszczał na wykłady z filozofii u Wilhelma Windelbanda. Do tego jako kierunek dodatkowy wybrał ekonomię u Georga Friedricha Knappa i Lujo Brentana oraz fizjologię u Friedricha Glotza. W 1886 w Zurychu Rickert poznał prywatnie filozofa Richarda Avenariusa.
Doktoryzował się w 1888 roku u Wilhelma Windelbanda dysertacją zatytułowaną "Zur Lehre von der Definition". Następnie przez rok przebywał w Berlinie skąd, ze względów zdrowotnych, przeniósł się w 1889 r. do Fryburga Bryzgowijskiego.
We Fryburgu Rickert habilitował się w 1891 na podstawie dysertacji "Der Gegenstand der Erkenntnis" i dalej działał na uniwersytecie – najpierw jako docent prywatny, od 1894 jako profesor nadzwyczajny, zaś od 1896 jako profesor zwyczajny filozofii.
W 1915 roku Rickert został powołany na uniwersytet w Heidelbergu jako następca zmarłego Wilhelma Windelbanda, zaś jego następcą we Fryburgu został Edmund Husserl. Kolegami Rickerta w Heidelbergu byli m.in. Hans Driesch, Karl Jaspers i Heinrich Maier. W 1932 r. Rickert przeszedł na emeryturę.
Poglądy.
Rickert uważał, że funkcjonują transcendentne, ponadczasowe wartości, które muszą obowiązywać niezależnie od wszelkiego doświadczenia. Owe wartości nie istnieją ani cieleśnie, ani duchowo, ale według specyficznego dla siebie sposobu bycia – tj. obowiązywania ("Geltung").
Podstawową wartością w dziedzinie teorii jest wartość prawdy, która stanowi przedmiot poznania. 
Znaczenie.
Rickert był w swoich czasach najbardziej znaczącym filozofem nauki. Jego epistemologia i teoria wartości wywarły duży wpływ na późniejszych myślicieli – m.in. Maxa Webera i jego koncepcję typów idealnych.

</doc>
<doc id="82822" url="https://pl.wikipedia.org/wiki?curid=82822" title="Romaji">
Romaji



</doc>
<doc id="82824" url="https://pl.wikipedia.org/wiki?curid=82824" title="Neokantyzm">
Neokantyzm

Neokantyzm − nurt filozoficzny zapoczątkowany w drugiej połowie XIX wieku, który wyrażał sprzeciw wobec heglizmu oraz materializmu przyrodoznawczego. Nazwa "neokantyzm" pochodzi stąd, że neokantyści szukali inspiracji w filozofii Kanta a jego naczelnym hasłem był "powrót do Kanta". Neokantyzm zrodził się w opozycji wobec wyczerpującej się w połowie dziewiętnastego wieku idealistycznej tradycji postkantowskiej filozoficznych kontynuatorów J. Fichtego, F.W. Schellinga i G.W.F. Hegla. Zasadniczo neokantyzm realizował filozoficzny program teoriopoznawczego krytycyzmu. Neokantyzm w okresie od około 1870 roku aż do pierwszej wojny światowej dominował w filozofii w Niemczech i na świecie. Wśród reprezentantów tego ruchu wymienić należy takich filozofów jak Kuno Fischer, Hermann von Helmholtz, Friedrich Albert Lange, Otto Liebmann i Eduard Zeller. W latach siedemdziesiątych dziewiętnastego wieku w ruchu neokantowskim dominowały dwie szkoły:
Jednak pamięć o neokantystach zmieniła się dramatycznie w dziesięcioleciach po 1918 roku. Neokantyzm zaczął być kojarzony z przedwojennym porządkiem i stał się głównym celem ataków dla wielu młodych filozofów (w tym również uczniów neokantystów), którzy chcieli w ten sposób przebić się do świadomości publicznej. Późniejsze wstrząsy geopolityczne, w tym dojście Hitlera do władzy w 1933 roku, niemal wymazały instytucjonalną pamięć o neokantyzmie w ramach wyłaniających się tradycji analitycznych i kontynentalnych. Jednak w ostatnich dziesięcioleciach historycy filozofii zaczęli odkrywać na nowo zarówno historyczne, jak i filozoficzne znaczenie neokantyzmu.
Oddziaływanie.
Neokantyzm był nie tylko bardzo wpływowy pod względem intelektualnym, ale także odniósł wielki sukces naukowy. Neokantystom udało się pozyskać wybitnych studentów, kształtować programy nauczania, redagować ważne czasopisma i książki. Neokantyści doprowadzili do wznowienia dzieł Kanta, powstania czasopisma naukowego Kant-Studien oraz powołania stowarzyszenia „Kant-Gesellschaft”. Neokantyzm wywarł istotny i wielokierunkowy wpływ na filozofię i metodologię nauk nie tylko w przodujących wówczas pod względem filozoficznym i naukowym Niemczech, lecz również we Włoszech, Francji (jako neokrytycyzm), Rosji oraz w Polsce.
Większość znanych niemieckich filozofów, którzy z wielkim powodzeniem funkcjonowali w Niemczech po I wojnie światowej, została wykształcona przez neokantystów. Wśród nich znaleźć można między innymi takie sławy jak Rudolf Carnap, Hans-Georg Gadamer, Martin Heidegger, Hans Reichenbach, Edmund Husserl, Nicolai Hartmanna, Gottlob Frege, czy Maxa Webera.
Niektórzy filozofowie – Léon Brunschvicg, Ernst Cassirer, Hermann Weyl i Arthur Eddington – uznawali szczególną teorię względności Einsteina za potwierdzenie poglądów neokantowskich. Za to Hans Reichenbach oraz sam Albert Einstein negowali jakiekolwiek związki tych teorii.
Znaczący przedstawiciele.
Zmodyfikowana klasyfikacja Traugotta K. Oesterreicha (1880-1949):
Kierunek fizjologiczny:
Krytycyzm psychologiczny:
Kierunek metafizyczny:
Krytycyzm relatywistyczny:
Kierunek realistyczny (krytyczny realizm):
Kierunek logistyczny – szkoła marburska:
Krytycyzm teoretyczno-aksjologiczny – szkoła badeńska (szkoła południowo-zachodnioniemiecka lub w skrócie szkoła południowoniemiecka):

</doc>
<doc id="82825" url="https://pl.wikipedia.org/wiki?curid=82825" title="Chinatown">
Chinatown

Stacje metra:

</doc>
<doc id="82830" url="https://pl.wikipedia.org/wiki?curid=82830" title="Fionia (okręg)">
Fionia (okręg)

Okręg Fionia (duń. "Fyns Amt") – jeden z duńskich okręgów istniejących w latach 1970–2006. Obejmował Fionię, Ærø, Langeland i około 90 innych wysp. Okręg został stworzony w 1970 z połączenia okręgów Odense i Svendborg, natomiast zlikwidowany na mocy reformy administracyjnej z 2007. Obecnie jego obszar jest częścią regionu administracyjnego Dania Południowa.

</doc>
<doc id="82831" url="https://pl.wikipedia.org/wiki?curid=82831" title="Amt">
Amt



</doc>
<doc id="82832" url="https://pl.wikipedia.org/wiki?curid=82832" title="Manuel Quaresma">
Manuel Quaresma

Manuel Quaresma (1955 – 11 lipca 2004) – portugalski działacz sportowy.
Od lutego 1977 był związany z Portugalską Federacją Piłkarską, początkowo z działem finansowym, następnie futbolu młodzieżowego oraz spraw technicznych; od 2002 (do lutego 2003 jako p.o.) sprawował funkcję sekretarza generalnego federacji. Był dyrektorem turnieju finałowego Mistrzostw Europy do lat 17 w Portugalii (2003) oraz zastępcą dyrektora turnieju finałowego Euro 2004; zmarł tydzień po zakończeniu turnieju.

</doc>
<doc id="82835" url="https://pl.wikipedia.org/wiki?curid=82835" title="Blok kontynentalny">
Blok kontynentalny

Blok kontynentalny, cokół kontynentalny − forma pierwszego rzędu w obrębie skorupy ziemskiej, obejmująca część lądową kontynentu, przyległy do niego szelf kontynentalny oraz stok kontynentalny. Jego granicą może być rów oceaniczny, bądź podnóże kontynentalne, utworzone przez osady naniesione z obszaru bloku kontynentalnego i przechodzące w równinę abisalną, w przypadku pasywnej krawędzi kontynentu.

</doc>
<doc id="82836" url="https://pl.wikipedia.org/wiki?curid=82836" title="Odyseja kosmiczna">
Odyseja kosmiczna

Odyseja kosmiczna (ang. "Space Odyssey") – cykl czterech powieści science-fiction Arthura C. Clarke'a oraz dwóch filmów.

</doc>
<doc id="82837" url="https://pl.wikipedia.org/wiki?curid=82837" title="Szkoła badeńska">
Szkoła badeńska

Szkoła badeńska jest nazwą jednej ze szkół neokantowskich pochodząca od geograficznego położenia trzech głównych ośrodków tej szkoły: Heidelbergu, Fryburga Bryzgowijskiego (Freiburg im Breisgau) oraz Strasburga.
Założycielem szkoły badeńskiej był Wilhelm Windelband. Przedstawiciele szkoły badeńskiej rozwijali filozofię wartości w powiązaniu z teorią poznania i filozofią nauki. Podstawową wartością jest dla nich wartość logiczna prawdy. Badeńczycy wprowadzili do filozofii rozumienie prawdy jako wartości naczelnej poznania naukowego. 
Przedstawiciele.
Do przedstawicieli szkoły badeńskiej można zaliczyć:

</doc>
<doc id="82838" url="https://pl.wikipedia.org/wiki?curid=82838" title="Jutlandia Północna (do 2006)">
Jutlandia Północna (do 2006)

Jutlandia Północna (duń. "Nordjyllands Amt") to jeden z duńskich okręgów administracyjnych istniejących w latach 1970-2006. Powstał w 1970 z połączenia okręgów Hjørring i Aalborg. W skład Nordjyllands Amt wchodził również region Vendsyssel. Został zlikwidowany na mocy reformy administracyjnej z 2007, zaś jego obszar wszedł w skład regionu administracyjnego Jutlandia Północna.
Gminy:
 

</doc>
<doc id="82839" url="https://pl.wikipedia.org/wiki?curid=82839" title="Nikifor Krynicki">
Nikifor Krynicki

Nikifor Krynicki, właściwie Epifaniusz Drowniak (ur. 21 maja 1895 w Krynicy, zm. 10 października 1968 w Foluszu) – łemkowski malarz, przedstawiciel prymitywizmu.
Życiorys.
Nikifor żył samotnie, w nędzy, przez większość życia będąc uważanym za niepełnosprawnego intelektualnie. Mówił bełkotliwie i niewyraźnie. Był pochłonięty pasją malarską. Pod koniec życia został doceniony i uznany na świecie za wybitnego malarza prymitywistę.
Twórczość Nikifora odkryta została w 1930 roku przez ukraińskiego malarza Romana Turyna, który zapoznał z nią polskich i ukraińskich malarzy kapistów, przebywających w Paryżu. Obrazy Nikifora wzbudziły ich zachwyt, zwracali przede wszystkim uwagę na bezbłędne operowanie kolorem. Entuzjastyczne opinie środowiska artystycznego nie zmieniły jednak nieprzychylnego stosunku do jego twórczości – nadal nie znajdował nabywców na swoje prace i zrozumienia dla swej sztuki.
Pierwsza publikacja na temat Nikifora pojawiła się w roku 1938 w czasopiśmie „Arkady” nr 3. Napisał ją Jerzy Wolff – nabywca dużej kolekcji dzieł Nikifora.
W 1947 w ramach akcji „Wisła” został wysiedlony na Ziemie Odzyskane, skąd trzy razy wracał na piechotę do Krynicy. Po pierwszych dwóch powrotach był ponownie wysiedlany, za trzecim razem pozwolono mu pozostać.
Kilka książek o Nikiforze napisali krakowscy krytycy sztuki, Ella i Andrzej Banachowie, którzy opiekowali się nim w latach 1948–1959. Nikifor odwiedzał ich wielokrotnie w Krakowie.
Staraniem małżeństwa Banachów pierwsza wystawa Nikifora (wtedy jeszcze „Jana Nikifora”) odbyła się w warszawskiej sali SARP w dniach od 31 stycznia do 8 lutego 1949. Dziewięć lat później prace Nikifora pokazano za granicą: od 22 maja do 30 czerwca 1958 w paryskiej galerii Diny Vierny, potem w Amsterdamie od 2 do 26 października 1959, w Brukseli od 14 do 26 listopada 1959, w Liège (Leodium) od 25 listopada do 13 grudnia 1959 i w Hajfie od 4 lutego 1960. W Niemczech odbyły się trzy wystawy: 2 lipca do 4 września 1961 w Baden-Baden, od 16 września do 19 października 1961 we Frankfurcie nad Menem i od 29 października do 10 grudnia 1961 w Hanowerze.
Od 1960 roku aż do śmierci Nikiforem opiekował się krynicki artysta malarz Marian Włosiński. Poświęcił dla niego swój talent i stworzył mu warunki do pracy i życia, a po śmierci Nikifora zadbał o zachowanie jego twórczości. Nikifor Krynicki zmarł w szpitalu dla chorych na gruźlicę (obecnie Dom Pomocy Społecznej) w Foluszu k. Jasła. Został pochowany w Krynicy.
Twórczość.
Talent Nikifora przejawiał się głównie w twórczości na kawałkach tektury, okładkach zeszytów, skrawkach papieru, na których uwieczniał autoportrety, widoki krynickich willi i cerkwi. Był przy tym wysoce płodnym twórcą, stworzył blisko 40 tysięcy dzieł. W centrum Krynicy-Zdroju, nad potokiem Kryniczanka w zabytkowej willi Romanówka znajduje się Muzeum Nikifora.
Największy zbiór obrazów i rysunków Nikifora znajduje się w Muzeum Okręgowym w Nowym Sączu.
Publikacje.
Teka grafik: "Nikifor Krynicki. 12 reprodukcji", wstęp – Jerzy Madeyski, Kraków: Wydawnictwo Artystyczno-Graficzne, 1970
Tożsamość.
Nikifor był synem Eudokii Drowniak – ubogiej, głuchoniemej łemkowskiej żebraczki, która trudniła się m.in. noszeniem wody do krynickich schronisk i pensjonatów. Jego ojciec jest nieznany.
W 1962 roku, kiedy Nikifor miał wyjechać na wystawę swoich prac w Bułgarii, okazało się, że artysta nie ma żadnych dokumentów, na podstawie których możliwe byłoby wydanie dowodu tożsamości. Wówczas, na wniosek Stefana Półchłopka, przewodniczącego Miejskiej Rady Narodowej w Krynicy, sąd w Muszynie określił jego tożsamość – "Nikifor Krynicki". Na tej podstawie 18 października 1962 roku Urząd Stanu Cywilnego w Krynicy wystawił Nikiforowi Krynickiemu akt urodzenia. 27 marca 2003 roku Sąd Rejonowy w Muszynie, działając na wniosek Zjednoczenia Łemków, unieważnił akt urodzenia z 1962 roku, uznając, że artysta znany jako Nikifor to urodzony 21 maja 1895 roku Epifaniusz Drowniak.
Sam Nikifor podpisywał się na swoich pracach jako "Matejko" lub "Netyfor", często popełniając błędy w pisowni.
Nikifor Krynicki został pochowany na Starym Cmentarzu w Krynicy-Zdroju. Na jego grobie znajdują się obecnie dwa napisy: „Никифор Єпіфан Дровняк” („Nykyfor Jepifan Drowniak”) i „Nikifor Krynicki”.

</doc>
<doc id="82840" url="https://pl.wikipedia.org/wiki?curid=82840" title="Alfred Jagucki">
Alfred Jagucki

Alfred Jagucki (ur. 21 marca 1914 w Kramniku, zm. 28 czerwca 2004 w Dzięgielowie) – polski duchowny Kościoła Ewangelicko-Augsburskiego w Polsce, autor literatury religijnej i teologicznej.
Życiorys.
Odbył studia na Wydziale Teologii Ewangelickiej Uniwersytetu Warszawskiego. W 1938 został ordynowany na duchownego przez ks. bp. Juliusza Bursche; w 1945 podjął pracę duszpasterską na Mazurach, gdzie był proboszczem w Sorkwitach, później Szczytnie, a w latach 1959-1963 był seniorem (zwierzchnikiem) diecezji mazurskiej. Wskutek szykan służby bezpieczeństwa PRL przeniósł się na Śląsk Cieszyński, gdzie w 1963 r. objął zwierzchnictwo nad parafią ewangelicką w Cieszynie, największą w kraju. Od 1967 był ponadto duszpasterzem Diakonatu Eben-Ezer w Dzięgielowie, kierował także Domem Opieki "Emaus". W 1984 przeszedł na emeryturę.
Zaliczał się do liderów ruchu ewangelizacyjno-misyjnego w Kościele ewangelickim, był członkiem Synodu Kościoła Ewangelicko-Augsburskiego w Polsce oraz członkiem Rady Synodalnej. Uzyskał stopień doktora teologii ewangelickiej.
Z małżeństwa z Agnieszką Rynkiewicz pozostawił czworo dzieci (trzech synów i córkę); jeden z synów Janusz został zwierzchnikiem Kościoła Ewangelicko-Augsburskiego w Polsce, a drugi – Walter – zwierzchnikiem Kościoła Luterańskiego w Wielkiej Brytanii.
Miejsce pochówku.
Jest pochowany na cmentarzu ewangelickim w Cieszynie.

</doc>
<doc id="82843" url="https://pl.wikipedia.org/wiki?curid=82843" title="Podwozie (lotnictwo)">
Podwozie (lotnictwo)

Podwozie – zespół płatowca (samolotu, śmigłowca lub szybowca) umożliwiający postój na podłożu oraz przejście ze stanu spoczynku do lotu w powietrzu i odwrotnie. Podwozie umożliwia postój płatowca na ziemi, wodzie lub konstrukcji (np. pokładzie okrętu), jego przemieszczanie po podłożu (kołowanie), start i lądowanie (lub wodowanie).
W przypadku samolotów, podwozie najczęściej składa się z ogumionych kół, mocowanych na goleniach, ramach lub innych wspornikach, zwykle zaopatrzonych w elementy amortyzujące (amortyzatory), czasami podpieranych zastrzałami. Podwozie kołowe może być stałe lub chowane (wciągane) w locie. Podwozie chowane cechuje się bardziej skomplikowaną konstrukcją, lecz sprzyja zmniejszeniu oporów aerodynamicznych, dlatego jest stosowane na wszystkich samolotach rozwijających większe prędkości. Podwozie chowane najczęściej wciągane jest do luków w skrzydłach, kadłubie lub gondolach silnikowych.
Podstawowe zadania podwozia:
W zależności od masy samolotu stosowane są golenie z kołami pojedynczymi lub zespołami kół, w tym wózkami kilkukołowymi. W ciężkich samolotach transportowych stosowane są nawet zespoły wielokołowych goleni. Golenie podwozia można podzielić na: główne (przenoszące zasadniczą część masy płatowca), pomocnicze (przenoszące mniejszą część masy płatowca) i dodatkowe (nie przenoszące masy płatowca lub przenoszące niewielką część).
Podstawowe układy konstrukcyjne podwozia kołowego:
Układ klasyczny podwozia stosowany był w większości samolotów śmigłowych do lat 50. XX wieku, stąd przyjęła się jego nazwa. Stosowany był jedynie w nielicznych samolotach odrzutowych (np. Jak-15). Obecnie układ klasyczny jest stosowany już tylko na niewielką skalę w lekkich samolotach śmigłowych. Układ trójkołowy był stosowany na małą skalę od początku lotnictwa (np. Caproni Ca.3), zaczął być jednak powszechnie stosowany dopiero w latach 40. (w tym okresie głównie w samolotach konstrukcji amerykańskiej). Stosowany był i jest nadal w zdecydowanej większości samolotów odrzutowych i, od lat 50., również w większości samolotów śmigłowych.
Rzadko stosowane jest podwozie na nartach lub płozach, głównie w warunkach zimowych, czasami do lądowania na trawiastej nawierzchni. Podwozie takie zwykle występowało w układzie klasycznym, analogicznym do kołowego (zwykle istniała możliwość wymiany nart na koła). Prowadzono także eksperymenty z podwoziem gąsienicowym lub na poduszce powietrznej.
W przypadku wodnosamolotów pływakowych, podwozie stanowią pływaki (podwozie pływakowe). W łodziach latających funkcję podwozia pełni dolna część kadłuba, zwana podłodziem (samoloty amfibie mają oprócz tego chowane podwozie kołowe).
W śmigłowcach stosowane jest podwozie kołowe albo płozowe. Płozy występują tylko w lżejszych konstrukcjach. Podwozie kołowe w śmigłowcach występuje w różnych układach, najczęściej jest stałe. Jedynie nieliczne śmigłowce mają podwozie chowane (np. Mi-24). Podwozie płozowe jest dużo tańsze w produkcji i mniej skomplikowane w utrzymaniu niż podwozie kołowe, dzięki czemu można znacznie obniżyć koszty budowy i eksploatacji śmigłowca. W śmigłowcach operujących z wody stosowane są pływaki do wodowania, albo wyprofilowany spód kadłuba (podłodzie), jak w łodziach latających (np. Mi-14). Pływaki mogą być albo stałe, zastępujące płozy, albo nadmuchiwane, uzupełniające podwozie lądowe (jak w morskich wersjach śmigłowca W-3 Sokół).
W szybowcach podwozie często ogranicza się do jednego koła albo płozy pod kadłubem.
W kołowym podwoziu lotniczym stosuje się bezdętkowe opony półbalonowe, które z uwagi na niewielką szerokość są łatwe do schowanie w konstrukcji samolotu. Są one rzadko wypełniane powietrzem, najczęściej stosuje się azot, który gwarantuje dłuższe utrzymanie właściwego ciśnienia w oponie. Ciśnienie w oponach dzieli się na cztery kategorie:
Na potrzeby budowy pasa startowego kategorie opon stosowanych w lotnictwie oznaczono odpowiednio symbolami W, X, Y, Z.

</doc>
<doc id="82844" url="https://pl.wikipedia.org/wiki?curid=82844" title="Podwozie samolotu">
Podwozie samolotu



</doc>
<doc id="82845" url="https://pl.wikipedia.org/wiki?curid=82845" title="Enrico Dante">
Enrico Dante

Enrico Dante (ur. 5 lipca 1884, Rzym – zm. 24 kwietnia 1967, Rzym) – włoski duchowny katolicki, wysoki urzędnik Kurii Rzymskiej – sekretarz Świętej Kongregacji Obrzędów, kardynał.
Życiorys.
Odbył studia na Papieskim Uniwersytecie Gregoriańskim w Rzymie oraz przy Trybunale Roty Rzymskiej. 3 lipca 1910 przyjął w Rzymie święcenia kapłańskie. Był wieloletnim wykładowcą Papieskiego Athenaeum "De Propaganda Fide" w Rzymie. W 1913 został mianowany oficjałem w Świętej Penitencjarii Apostolskiej, a w marcu 1914 członkiem Kolegium Ceremonii Papieskich. Od października 1923 był substytutem-adiunktem, a od września 1930 substytutem w Kongregacji ds. Rytów; od maja 1943 podsekretarz w Kongregacji Ceremonii. W maju 1943 został mu nadany tytuł papieskiego prałata domowego.
Od czerwca 1947 prefekt Ceremonii Papieskich, następnie prosekretarz (styczeń 1959) i sekretarz (styczeń 1960) Kongregacji ds. Rytów; 28 sierpnia 1962 został mianowany arcybiskupem tytularnym Carpasia, sakry biskupiej udzielił mu w Rzymie papież Jan XXIII 21 września 1962 roku. Kolejny papież, Paweł VI, wyniósł go do godności kardynalskiej; 22 lutego 1965 otrzymał tytuł kardynała-prezbitera Sant'Agata de’ Goti.
W latach 1962-1965 brał udział w obradach Soboru Watykańskiego II.

</doc>
<doc id="82846" url="https://pl.wikipedia.org/wiki?curid=82846" title="Sejzing">
Sejzing

Sejzing (ang. "gasket") – na żaglowcu krótka, podręczna linka, zwykle około pół do półtora metra długości, 6–8 mm średnicy. Na mniejszych jednostkach te same linki nazywać się zwykło "krawatami", z tym że sejzingi najczęściej mają na końcu zaplecione ucho, a krawaty nie.
Sejzingi wykorzystuje się np. przy "sejzingowaniu" (związywaniu) "sprzątniętych" (zrzuconych) żagli, które mają pozostać przy drzewcach (bom, reja). Obwiązuje się taką linką żagiel razem z drzewcem. Stąd w ożaglowaniu rejowym sejzingi są na stałe przymocowane jednym końcem do jaksztagów (prętów biegnących wzdłuż rei). Inną odmianą sejzingu jest reflinka (refsejzing) – linka umocowana w żaglu, a służąca do obwiązywania jego zrefowanej części.
Sejzingi używa się nie tylko przy żaglach, ale także do mocowania innych elementów osprzętu, wiązaniu dużych bucht z grubej liny itp. Stosuje się je też jako stopery przy przenoszeniu pracującej pod dużym obciążeniem liny np. z kabestanu na poler, nagiel czy knagę.

</doc>
<doc id="82847" url="https://pl.wikipedia.org/wiki?curid=82847" title="Opad promieniotwórczy">
Opad promieniotwórczy

Opad promieniotwórczy () – opad na ziemię pyłów promieniotwórczych. Jeden ze śmiercionośnych efektów wybuchu jądrowego (obok promieniowania cieplnego, fali uderzeniowej i promieniowania jonizującego), może też być wynikiem awarii w systemach zawierających materiały promieniotwórcze, a także w wyniku celowego rozproszenia w wyniku działania brudnej bomby.
Oddziaływanie opadu jest długotrwałe (do kilku dni), w odróżnieniu od pozostałych, prawie natychmiastowych efektów wybuchu jądrowego. Jest to również efekt o najdalszym zasięgu, gdyż wiatr może przenosić pył promieniotwórczy setki kilometrów od miejsca wybuchu zanim spadnie on na ziemię. Pewna część silnych eksplozji, w tym szczególnie przeprowadzonych w atmosferze, może nawet wejść do stratosfery i rozprzestrzenić się po całej kuli ziemskiej, powodując globalny opad promieniotwórczy. 
Opad promieniotwórczy wywołuje promieniotwórcze skażenie terenu.
Czarny deszcz.
Krótko po atakach na Hiroszimę i Nagasaki odnotowano opady deszczu na obszarach do kilkunastu kilometrów od hipocentrów. Ponieważ większość tych opadów zawierała sadzę i pył, zostały one nazwane „czarnymi deszczami”. Powszechnie sądzono, że miały one właściwości radioaktywne i kontakt z nimi znacząco zwiększył liczbę ofiar i chorych na chorobę popromienną, ale badania naukowców z 2014 r. nie potwierdziły tych informacji.

</doc>
<doc id="82851" url="https://pl.wikipedia.org/wiki?curid=82851" title="Microsoft Excel">
Microsoft Excel

Microsoft Excel – arkusz kalkulacyjny produkowany przez firmę Microsoft dla systemów Windows, macOS, iOS i Android. Pierwsza wersja programu przeznaczona dla systemu Windows trafiła na rynek w roku 1987 i stała się przebojem. Postępujący sukces rynkowy programu sprawił, że w roku 1993 programy pakietu Microsoft Office zostały przeprojektowane tak, by przypominać wyglądem arkusz Excel. Od wersji 5.0 wydanej w 1993 roku program zawiera wbudowany język Visual Basic. Od wersji 4.0 program dostępny jest w polskiej wersji językowej.
Zastosowanie.
Aplikacja jest powszechnie używana w firmach i instytucjach, a także przez użytkowników domowych. Jej główne zastosowanie to wykonywanie obliczeń (np. wydatków) zestawionych w formie tabelarycznej. W tym użyciu mają zastosowanie liczne funkcje matematyczne, finansowe i bazodanowe dostępne w programie. Istotne znaczenie ma też półautomatyczne powielanie tworzonych formuł z zastosowaniem różnych wariantów adresowania (adresowanie względne, adresowanie bezwzględne, adresowanie mieszane). Microsoft Excel służy także do tworzenia wielu typów wykresów, przydatnych między innymi w fizyce, matematyce i ekonomii. Zawiera też system zestawiania raportów z użyciem tzw. tabel przestawnych, wykorzystywany przy wykonywaniu analiz biznesowych.
PowerBI.
Microsoft Excel posiada możliwości z zakresu business intelligence: za pomocą narzędzi Power Pivot, Power Query oraz Power View potrafi przetwarzać i analizować dane biznesowe.

</doc>
<doc id="82852" url="https://pl.wikipedia.org/wiki?curid=82852" title="Excel">
Excel



</doc>
<doc id="82855" url="https://pl.wikipedia.org/wiki?curid=82855" title="Andrzej Górbiel">
Andrzej Górbiel

Andrzej Górbiel (ur. 1970 r. – zm. 15 listopada 1996 r.) – absolwent AGH, dziennikarz, programista, redaktor wydawanego w Krakowie i Katowicach magazynu "Komputery i Biuro", ukazującego się jako dodatek do Gazety Wyborczej. Stworzył i prowadził też elektroniczną wersję "KiB", jako jedno z pierwszych polskich czasopism internetowych poświęconych tematyce komputerowej. 
Zginął tragicznie w wypadku samochodowym na trasie A4, z Katowic do Krakowa.
Andrzej Górbiel był m.in. autorem programu klawiaturowego Polkeyb dla systemu operacyjnego Windows, który pozwalał uzyskiwać polskie litery z wybranym przez użytkownika klawiszem, a ponadto umożliwiał zdefiniowanie własnych klawiatur, co pozwalało m.in. pisać dokumenty HTML bezpośrednio w stronie kodowej ISO-8859-2, zgodnie z polską normą i przyjętymi na świecie standardami ISO. Również esperantyści mogli zdefiniować swoją klawiaturę zgodnie z popularną we wcześniejszym okresie stroną kodową ISO-8859-3 (dzisiaj niemal bez wyjątku stosuje się w tekstach esperanckich Unicode). Nakładka ta działa w systemach Windows 3.1, 95, 98 i z pewnymi problemami w Windows Millenium, ale już nie funkcjonuje w Windows NT, 2000 i XP.
Archiwum artykułów Andrzeja Górbiela (Web Archive)

</doc>
<doc id="82862" url="https://pl.wikipedia.org/wiki?curid=82862" title="Pajęczno">
Pajęczno

Pajęczno – miasto w województwie łódzkim, w powiecie pajęczańskim, położone na północnym skraju Wyżyny Krakowsko-Częstochowskiej, w zakolu Warty.
Miasto królewskie w tenucie brzeźnickiej w powiecie radomszczańskim województwa sieradzkiego w końcu XVI wieku.
Siedziba gminy miejsko-wiejskiej Pajęczno, a w latach 1956–1975 i od roku 1999 siedziba powiatu pajęczańskiego. W latach 1975–1998 miasto administracyjnie należało do woj. częstochowskiego. Było miastem królewskim.
Toponimia.
Nazwanie topograficzne z przyrostkiem "-no" wywodzi się od słowa "Pająk", pierwotnie oznaczającego również owada nawodnego żyjącego w podmokłym terenie. Według ludowych przekazów miasto miał ongiś terroryzować olbrzymi pająk, którego mieszkańcy musieli żywić, a zabity został przez miejscowego bohatera.
Położenie.
Pajęczno z trzech stron otoczone jest lasami. W północnej części miasta znajduje się Park Tysiąclecia z jeziorem Ług. Znajduje się tam amfiteatr oraz tzw. „boisko zapasowe”, gdzie odbywają się imprezy miejskie. Najwyższym wzniesieniem położonym w okolicy jest Miodowa Góra (245 m n.p.m.).
Przez miasto przechodzi droga krajowa nr 42 (Kamienna – Rudnik), w pobliżu znajduje się magistrala węglowa Śląsk – Porty (linia kolejowa nr 131) i stacja węzłowa Chorzew Siemkowice z odgałęzieniem linii nr 146.
Pajęczno położone jest w dawnej ziemi sieradzkiej. Wcześniej Pajęczno należało do ziemi łęczyckiej, w ramach której stanowiło część kasztelanii rozpierskiej.
Według danych z 20 sierpnia 2010 powierzchnia miasta wynosi 20,23 km².
Historia.
Badania archeologiczne przeprowadzone w latach trzydziestych w pobliskim lesie dowodzą o istnieniu tu wczesnego osadnictwa w 1 okresie żelaza. Pierwsze wzmianki o osadzie "Pagenchno" (łac. Paginensi) położonej na szlaku handlowym między Śląskiem a Rusią pochodzą z 1140 r. Nazwa miejscowości zmieniała się z biegiem lat: Paginensi (lat.), Pagenchno, Pageczno, Pajęczno. W 1265 r. miejscowość otrzymuje przywilej lokacyjny, czyli zostaje oficjalnie zapisana w dokumentach. W tym czasie wraz z Ziemią Łęczycką należy do księcia Leszka Czarnego. Już w 1276 r. w "Kronice Ortlieba" Pajęczno zostaje wymieniane jako miasto, co czyni je jednym z najstarszych miast w Polsce.
Kościół wzmiankowany jest już w 1277 r. Był najprawdopodobniej drewniany. Mimo iż miasto jest bardzo stare, nie ma w nim zbyt dużo zabytków – głównie przez wielokrotne pożary, które pochłonęły większość budynków, dokumentów i kościół (największe pożary miały miejsce w latach 1524, 1564, 1793 i 1810). W roku 1575 w podziemiach kościoła pochowany został Marcin Bielski – jeden z najwybitniejszych polskich kronikarzy ("Kronika wszytkiego świata"). W 1748 wybudowano kościół pw. Wniebowzięcia Najświętszej Maryi Panny, który stoi do dziś. Utrzymany jest w konwencji barokowej. W ołtarzu umieszczony jest cudowny obraz Matki Bożej Pajęczańskiej. W czasie II wojny światowej Niemcy uczynili ze świątyni więzienie, a następnie stolarnię. Stanowiło to – wraz z nasilającą się grabieżą dzieł sztuki – ogromne zagrożenie dla obrazu. Parafianin Antoni Durys nocą 24 lipca 1942 r. wyniósł obraz i mimo zagrożenia własnego życia w związku z poszukiwaniem dzieła przez Gestapo, przechował go najpierw we własnym domu, a później starannie zabezpieczył i razem z Wacławem Popielem ukrył na cmentarzu. 4 marca 1945 r. podczas uroczystej procesji obraz ponownie wrócił do głównego ołtarza. 28 maja 2005 r. obraz Pajęczańskiej Matki Kościoła został ukoronowany papieskimi koronami przez kardynała Stanisława Nagyego.
Na mocy ukazu carskiego z 1870 r. Pajęczno utraciło prawa miejskie. Na początku I wojny światowej osada przeżywała zmienne koleje losu, mimo iż nie toczono tu większych bitew. We wrześniu 1914 stacjonowały tu pułki dragonów rosyjskich, w październiku przechodziły przez miasto oddziały niemieckie, w listopadzie ponownie pojawili się Rosjanie, ale zostali wyparci przez austriackich huzarów. 4. korpus austriacki wraz ze sztabem stacjonował długi czas na plebanii, dowodził nim generał Karl Tersztyánszky von Nádas, dzięki temu Pajęczno zostało zachowane od rabunku.
W roku 1938 rozpoczęto budowę szkoły podstawowej, która jest obecnie częścią składową gmachu liceum (Zespół Szkół im. Henryka Sienkiewicza). Okupacja niemiecka nie pozwoliła na dokończenie obiektu, który niszczał przez okres wojny. W 1953 w obiekcie powołano liceum, a w 1959 rozpoczęto dobudowę zachodniego skrzydła (sali gimnastycznej, pracowni zajęć technicznych i pracowni biologicznej), którą kontynuowano w r. 1976. W 1978 rozpoczęto budowę krytego basenu kąpielowego, którą ukończono w styczniu 1981. 11 marca 1981 odbyło się uroczyste otwarcie obiektu, który zmodernizowano w roku 1992 i następnie od lipca 2003 do stycznia 2005. W 2003 w starej części budynku wymieniono stropy, a od lipca 2009 do lutego 2010 przebudowano salę gimnastyczną.
Podczas II wojny światowej w okolicy Pajęczna nie toczono walk, w związku z czym nie zostało ono zniszczone (w przeciwieństwie do pobliskiego Działoszyna oraz Wielunia). Nazwę włączonej w granice Rzeszy Niemieckiej miejscowości niemiecka administracja zniemczała na różne sposoby: "Peinstett" (1940), "Pfeilstett" (1940-43), "Pfeilstädt" (1943-45). Niemcy zamknęli pajęczańskich Żydów w getcie. W 1942 getto zostało zlikwidowane, a jego mieszkańcy wymordowani.
W 1956 Pajęczno zostało zelektryfikowane. Dwa lata później, w 1958 r. odzyskano prawa miejskie. W 1960 r. powstał budynek Powiatowej Rady Narodowej (obecnie szpital). W 1975 r. Pajęczno zostało przyłączone do województwa częstochowskiego. W 1999 r. Pajęczno odzyskało status powiatu i od tamtej pory należy do województwa łódzkiego.
22 stycznia 2010 roku nastąpiło trzęsienie ziemi spowodowane zmianami geologicznymi wywołanymi przez prace w kopalni Bełchatów. Siła trzęsienia dochodziła do 4,42 stopni w skali Richtera.
Aktualnie powstaje kościół pw. Narodzenia Pańskiego, przy kaplicy tego samego imienia. Inicjatorem budowy kościoła oraz proboszczem parafii jest ks. Szymon Gołuchowski.
Honorowymi obywatelami Pajęczna są papież Jan Paweł II oraz Stanisław Harciarek (założyciel pierwszej szkoły średniej w Pajęcznie). 
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Sport.
Na terenie miasta działa kilka klubów sportowych:
Imprezy.
W Pajęcznie cyklicznie organizowane są imprezy:
Przemysł.
Przemysł spożywczy (Okręgowa Spółdzielnia Mleczarska w Pajęcznie, zakłady mięsne Liwa, przetwórnie owocowo-warzywne – m.in. Korkus, Frubex), jedna z największych w województwie Gminna Spółdzielnia Samopomocy Chłopskiej, która zajmuje się produkcją przetworów owocowo-warzywnych na bazie staropolskich przepisów bez konserwantów; przemysł włókienniczy, meblowy, fabryka rowerów Brat-Pol.
Podział administracyjny.
Obszar miasta Pajęczna podzielony jest na 4 jednostki pomocnicze gminy, nazwane przez Radę Gminy Pajęczno osiedlami. Wyróżnione są one numerami od 1 do 4. W rejestrze TERYT wyróżnione są 2 integralne części miasta. Są to:

</doc>
<doc id="82866" url="https://pl.wikipedia.org/wiki?curid=82866" title="Krzysztof Piesiewicz">
Krzysztof Piesiewicz

Krzysztof Marek Piesiewicz (ur. 25 października 1945 w Warszawie) – polski prawnik, adwokat, polityk, scenarzysta filmowy nominowany do Oscara, senator II, IV, V, VI i VII kadencji (1991–1993, 1997–2011).
Życiorys.
Działalność zawodowa i społeczna.
Wnuk Edwarda Szerękowskiego, przedwojennego leśnika, polityka BBWR i burmistrza Dobromila, syn Mariana i Anieli Piesiewiczów, brat Witolda. Urodził się w kamienicy przy ul. Widok 11 w Warszawie. Uczęszczał do II Liceum Ogólnokszatłcącego im. Stefana Batorego.
W 1970 ukończył studia na Wydziale Prawa i Administracji Uniwersytetu Warszawskiego. Odbył aplikację sądową i adwokacką. W 1973 rozpoczął praktykę adwokacką. W okresie stanu wojennego występował w procesach działaczy NSZZ „Solidarność” (m.in. Huty Warszawa, Ursusa, Komisji Krajowej oraz Radia „Solidarność”). Był oskarżycielem posiłkowym w procesie zabójców ks. Jerzego Popiełuszki. 22 lipca 1989 82-letnia matka Krzysztofa Piesiewicza, Aniela, została zamordowana; jej ciało skrępowano w taki sposób, jak skrępowano Jerzego Popiełuszkę. Był również obrońcą w sprawie pułkownika Ryszarda Kuklińskiego.
Przez wiele lat był członkiem Naczelnej Rady Adwokackiej w Warszawie, wykładowcą i członkiem komisji egzaminacyjnej dla aplikantów adwokackich, wiceprzewodniczącym Komisji Praw Człowieka przy Naczelnej Radzie Adwokackiej. Był również ekspertem Regionu Mazowsze „Solidarności” oraz samorządu adwokackiego (ds. legislacyjnych), współzałożycielem i wiceprzewodniczącym Stowarzyszenia Opieki nad Więźniami Patronat (rozwiązanego po wprowadzeniu stanu wojennego). Od 2002 zasiadał w Radzie Konsultacyjnej Centrum Monitoringu Wolności Prasy Stowarzyszenia Dziennikarzy Polskich.
Działalność kulturalna.
Jest współautorem scenariuszy filmowych do 17 filmów Krzysztofa Kieślowskiego, m.in. "Bez końca", "Dekalog", "Podwójne życie Weroniki", "Trzy kolory"; scenariusze te wielokrotnie nagradzano, m.in. europejską nagrodą filmową Felix (1989), na festiwalach w Cannes, San Sebastián, Wenecji, Berlinie, Gdańsku. Za scenariusz filmu "Trzy kolory. Czerwony" otrzymał nominację do Oscara. Scenariusze przetłumaczono na 10 języków i wydano w formie książkowej ("Dekalog", 1989). Po śmierci Krzysztofa Kieślowskiego jego scenariusze ekranizowali inni reżyserzy, m.in. Tom Tykwer ("Niebo").
Członek instytucji i organizacji zajmujących się kulturą, m.in. Amerykańskiej Akademii Filmowej, Rady Etyki Mediów, Rady Programowej Telewizji Polskiej S.A., rady programowej Studium Generale Europa przy Uniwersytecie Kardynała Stefana Wyszyńskiego w Warszawie. Zasiadał w jury konkursu głównego na 49. MFF w Cannes (1996). Publikował w różnych tygodnikach i miesięcznikach.
W 2015 został laureatem Złotego artSkryptu, przyznanego na Interdyscyplinarnym Festiwalu Sztuk Miasto Gwiazd w Żyrardowie. Wszedł w skład Komitetu Wspierania Muzeum Historii Żydów Polskich Polin w Warszawie.
Działalność polityczna.
Na początku lat 90. zaangażował się w działalność polityczną. Był m.in. członkiem naczelnej rady politycznej Porozumienia Centrum i z ramienia tej partii zasiadał w Senacie II kadencji (1991–1993). Pełnił wówczas funkcję wiceprzewodniczącego senackiej Komisji Kultury, Środków Przekazu, Nauki i Edukacji Narodowej. Ponownie został wybrany do Senatu IV kadencji w 1997 z listy AWS (wiceprzewodniczący Komisji Praw Człowieka i Praworządności) i do Senatu V kadencji z listy komitetu Blok Senat 2001, którego był jednym z pomysłodawców. Był związany z Ruchem Stu, a od końca lat 90. należał do Ruchu Społecznego AWS, od 2002 do 2004 był ostatnim przewodniczącym tej partii (po przemianowaniu jej na Ruch Społeczny). Był inicjatorem utworzenia Partii Centrum, którą założył w 2004 wspólnie ze Zbigniewem Religą, jednak ostatecznie nie przystąpił do tego ugrupowania.
W 2005 został wybrany na senatora VI kadencji w okręgu warszawskim z ramienia Platformy Obywatelskiej. W wyborach parlamentarnych w 2007 po raz piąty uzyskał mandat senatorski, otrzymując 547 479 głosów.
W grudniu 2009 zawiesił swoje członkostwo w klubie parlamentarnym PO w związku z zamierzeniami prokuratora co do przedstawienia mu zarzutów m.in. posiadania środków odurzających. Wobec nieuchylenia mu immunitetu postępowanie przygotowawcze w tej sprawie zostało umorzone. W wyborach parlamentarnych w 2011 nie ubiegał się o reelekcję.
Po wygaśnięciu mandatu zostały mu przedstawione zarzuty popełnienia przestępstw związanych z narkotykami. W grudniu 2013 sąd rejonowy uniewinnił go od popełnienia wszystkich siedmiu zarzucanych mu czynów. Na skutek apelacji sąd okręgowy w maju 2014 uchylił zaskarżony wyrok w odniesieniu do trzech czynów i sprawę w tym zakresie przekazał do ponownego rozpoznania. Ostatecznie w maju 2018 został prawomocnie uniewinniony również od tych czynów, co zakończyło całe postępowanie.
W 2013 ukazał się w formie książkowej wywiad rzeka z Krzysztofem Piesiewiczem pt. "Skandalu nie będzie", autorstwa Michała Komara.

</doc>
<doc id="82870" url="https://pl.wikipedia.org/wiki?curid=82870" title="David Raksin">
David Raksin

David Raksin (ur. 4 sierpnia 1912 w Filadelfii, zm. 9 sierpnia 2004 w Van Nuys w Kalifornii) – amerykański kompozytor muzyki filmowej.
Był twórcą muzyki do ponad 100 filmów i ponad 300 produkcji telewizyjnych; szczególne uznanie przyniosła mu muzyka do filmu "Laura" (1944).
Niektóre inne filmy, do których skomponował muzykę:
Studiował na University of Pennsylvania; po studiach pracował w Nowym Jorku, następnie związany z Hollywood. Pierwszym filmem hollywoodzkim, przy którym pracował, był "Dzisiejsze czasy" ("Modern Times", 1936) Charlie Chaplina. Dla potrzeb radia nagrał cykl słuchowisk "The Subject is Film Music"; był narratorem cyklu, ukazującego się przez 3 lata i trwającego łącznie 64 godziny, a ocenionego przez Bibliotekę Kongresu USA jako "najlepsza radiowa prezentacja muzyki filmowej w historii".

</doc>
<doc id="82883" url="https://pl.wikipedia.org/wiki?curid=82883" title="Książęta krakowscy">
Książęta krakowscy

Książęta krakowscy
Królestwo Polskie.
Zjednoczenie Państwa Polskiego i zakończenie rozbicia dzielnicowego w 1320
Uwagi.
Uwaga! Daty w wielu przypadkach są tylko orientacyjne. Uwzględniono te księstwa, nad którymi panowali odrębni książęta. Zostawiono Wacława II i Wacława III z rodu Przemyślidów, aby nie powodować przerw chronologicznych. Również przynależność niektórych ziem do poszczególnych Piastowiczów może być dyskusyjna.

</doc>
<doc id="82884" url="https://pl.wikipedia.org/wiki?curid=82884" title="Książęta sandomierscy">
Książęta sandomierscy

Książęta sandomierscy
Księstwo sandomierskie.
"Pogrubioną czcionką oznaczono książąt zwierzchnich (krakowskich)"
Uwagi.
Uwaga! Daty w wielu przypadkach są tylko orientacyjne. Uwzględniono te księstwa, nad którymi panowali odrębni książęta. Zostawiono Wacława II i Wacława III z rodu Przemyślidów, aby nie powodować przerw chronologicznych. Również przynależność niektórych ziem do poszczególnych Piastowiczów może być dyskusyjna.

</doc>
<doc id="82885" url="https://pl.wikipedia.org/wiki?curid=82885" title="Książęta wielkopolscy">
Książęta wielkopolscy



</doc>
<doc id="82886" url="https://pl.wikipedia.org/wiki?curid=82886" title="Władcy Kujaw">
Władcy Kujaw

Książęta kujawscy
Księstwo kujawskie.
Po śmierci Bolesława Krzywoustego Kujawy tworzyły formalnie jedną dzielnicę z Mazowszem. W literaturze przedmiotu niekiedy kwestionowana jest jednak przynależność Kujaw do dzielnicy Bolesława. Sugeruje się, że należały one do dzielnicy senioralnej. Hipoteza ta nie ma jednak żadnej podstawy źródłowej.
W 1186 zmarł, nie pozostawiając następcy, książę mazowiecki Leszek. Większość jego dziedzictwa przejął wówczas najmłodszy brat Mieszka Starego Kazimierz Sprawiedliwy. Część historyków przypuszcza, że już w tym momencie część jego władztwa - Kujawy opanował Mieszko III Stary przekazując nowy nabytek w ręce syna Bolesława (drugim alternatywnym wyjściem jest opanowanie Kujaw dopiero w 1194 po śmierci Kazimierza Sprawiedliwego).
1233 - Księstwo kujawskie zostaje wyodrębnione ostatecznie z księstwa mazowieckiego.
Księstwo inowrocławskie (1267–1364/1392).
Księstwo bydgosko-wyszogrodzkie (1314–1327).
Wyodrębnione w 1314 w wyniku podziału pomiędzy synów Siemomysła, księstwa Inowrocławskiego.
Księstwo gniewkowskie (1314–1363/64).
Wyodrębnione w 1314 w wyniku podziału pomiędzy synów Siemomysła, księstwa Inowrocławskiego.
Uwagi.
Uwaga: Daty w wielu przypadkach są tylko orientacyjne. Uwzględniono te księstwa, nad którymi panowali odrębni książęta. Zostawiono Wacława II i Wacława III z rodu Przemyślidów, aby nie powodować przerw chronologicznych. Również przynależność niektórych ziem do poszczególnych Piastowiczów może być dyskusyjna.

</doc>
<doc id="82887" url="https://pl.wikipedia.org/wiki?curid=82887" title="Władcy Mazowsza">
Władcy Mazowsza

Uwagi.
Uwaga! Daty w wielu przypadkach są tylko orientacyjne. Uwzględniono te księstwa, nad którymi panowali odrębni książęta. Również przynależność niektórych ziem do poszczególnych Piastów może być dyskusyjna.

</doc>
<doc id="82889" url="https://pl.wikipedia.org/wiki?curid=82889" title="Książęta legnicko-brzescy">
Książęta legnicko-brzescy

Książęta legnicko-brzescy w Księstwach: Legnickim i Brzeskim:
Księstwo legnickie.
Z wrocławskiego
Księżna von Liegnitz.
W 1824 r. król pruski Fryderyk Wilhelm III nadał swej morganatycznej żonie Auguście von Harrach, tytuł księżnej legnickiej (niem. Fürstin von Liegnitz) i hrabiny von Hohenzollern. Ze związku tego król nie miał potomstwa. Tytuł książąt Legnickich wygasł wraz ze śmiercią Augusty w 1873 r. (zob w: "Śląska szlachta i arystokracja").
Uwagi.
Uwaga! Daty w wielu przypadkach są tylko orientacyjne. Uwzględniono te księstwa, nad którymi panowali odrębni książęta. Również przynależność niektórych ziem do poszczególnych Piastowiczów może być dyskusyjna.

</doc>
<doc id="82890" url="https://pl.wikipedia.org/wiki?curid=82890" title="Swietłana Kuzniecowa">
Swietłana Kuzniecowa

Swietłana Aleksandrowna Kuzniecowa (, ur. 27 czerwca 1985 w Leningradzie) – rosyjska tenisistka, zwyciężczyni wielkoszlemowych US Open 2004 i French Open 2009, finalistka French Open 2006 i US Open 2007 w grze pojedynczej, triumfatorka dwóch turniejów rangi Premier Mandatory, trzykrotna zdobywczyni Fed Cupu oraz mistrzyni Australian Open 2005 i Australian Open 2012 w grze podwójnej, notowana najwyżej na 2. miejscu w rankingu singlowym i na 3. w deblowym.
Kariera tenisowa.
2000–2006.
Została profesjonalną tenisistką w 2000.
Wygrała turniej juniorski US Open 2001 w deblu, za to jej największym sukcesem seniorskim jest mistrzostwo wielkoszlemowego US Open 2004, po pokonaniu w finale Jeleny Diemientjewej. Po tych sukcesach, i po turnieju na wyspie Bali, awansowała na 5. miejsce w rankingu WTA 20 września 2004, a w deblu zajmowała w czerwcu 2004 pozycję nr 3.
W listopadzie 2004 awansowała na 4. pozycję w rankingu WTA, oraz zapewniła sobie udział w turnieju Masters. W styczniu 2005 wygrała wielkoszlemowy Australian Open 2005 w grze podwójnej.
W kwietniu 2006 triumfowała na kortach w Miami, w turnieju Nasdaq-100 Open, gdzie w finale pokonała Mariję Szarapową. 7 maja 2006 rozegrała finałowy mecz w turnieju J&amp;S Cup 2006 w Warszawie z Kim Clijsters, gdzie przegrała w dwu setach, po raz trzeci z rzędu finał tej imprezy. W poprzednich latach została pokonana przez Venus Williams. Niecały miesiąc później wystąpiła w wielkoszlemowym turnieju French Open 2006. Dotarła do finału, gdzie uległa Justine Henin-Hardenne 4:6, 4:6.
2007.
Może mówić o „klątwie Henin”, która dopadła ją podczas turniejów na Bliskim Wschodzie na przełomie lutego i marca 2007: przegrała z Henin w półfinale w Dubaju oraz w finale w Dosze.
17 marca 2007 przegrała finał turnieju Pacific Life Open w Indian Wells ze zwyciężczynią tego turnieju w 2002 roku, Danielą Hantuchovą.
5 maja 2007 na turnieju J&amp;S Cup w Warszawie poniosła porażkę w półfinale z Aloną Bondarenko 2:6, 4:6, przez co nie pojawiła się w finale warszawskiego turnieju po raz pierwszy od 2004 roku.
W sierpniu 2007 na kortach twardych w New Haven odniosła pierwsze w tym sezonie zwycięstwo turniejowe, pokonując Ágnes Szávay po kreczu rywalki przy stanie 6:4, 0:3.
Miesiąc później dotarła do finału US Open 2007, gdzie po raz kolejny przegrała z Justine Henin. Po tym turnieju awansowała na najwyższą w karierze pozycję w rankingu WTA (na miejsce drugie).
2008.
Sezon rozpoczęła od przegranego turnieju w Sydney z rozstawioną z numerem pierwszym Justine Henin 6:4, 2:6, 4:6.
Zagrała w singlu i deblu na Australian Open 2008. W deblu w nierozstawionej parze z Amélie Mauresmo, poddały mecz w II rundzie walkowerem. W singlu, rozstawiona z nr 2, uległa w trzeciej rundzie rozstawionej z nr 29. Agnieszce Radwańskiej 3:6, 4:6.
Po nieudanym występie w Dosze (porażka w trzeciej rundzie z Sybille Bammer) doszła do finałów w Dubaju (przegrana z Jeleną Diemientjewą 6:4, 3:6, 2:6) i Indian Wells (porażka z Aną Ivanović 4:6, 3:6). Dotarła także do półfinału w Miami, gdzie przegrała z późniejszą triumfatorką Sereną Williams 6:3, 5:7, 3:6.
Turnieje przygotowawcze do French Open w Berlinie i Rzymie zakończyła w trzeciej rundzie, natomiast na samym French Open doszła aż do półfinału, gdzie poniosła porażkę 3:6 2:6 z rodaczką Dinarą Safiną.
Sukcesów nie odniosła też na kortach trawiastych. W Eastbourne przegrała już w pierwszym spotkaniu z Dunką Caroline Wozniacki 2:6 2:6, natomiast na Wimbledonie doszła do 1/8 finału, gdzie poniosła porażkę 4:6, 6:1, 5:7 z Agnieszką Radwańską, przy czym w trzecim secie wygrywała 4:1 i 40:15 przy serwisie rywalki. W US Open była rozstawiona z „trójką”, lecz przegrała w III rundzie z Kateriną Srebotnik. W turnieju kończącym sezon w Dosze nie wyszła z grupy przegrywając wszystkie mecze. Sezon 2008 zakończyła na 8. miejscu w rankingu WTA.
2009.
Sezon rozpoczęła od dojścia do ćwierćfinału w Sydney, gdzie oddała mecz walkowerem Ai Sugiyamie. W Australian Open była rozstawiona z numerem ósmym i doszła do ćwierćfinału, przegrywając z Sereną Williams 7:5, 5:7, 1:6.
W turnieju w Dubaju, w pierwszej rundzie miała wolny los, zaś w drugiej przegrała 4:6, 6:3, 0:6 z Jeleną Wiesniną. W turnieju w Indian Wells odpadła w II rundzie z Urszulą Radwańską. Na turnieju w Miami doszła do półfinału, przegrywając w Wiktoryją Azaranką 3:6, 6:2, 5:7. Podczas Porsche Tennis Grand Prix w Stuttgarcie wygrała swój 10. turniej w karierze, pokonując w finale Dinarę Safinę 6:4, 6:3. W Rzymie, na turnieju Internazionali BNL d’Italia, przegrała w finale z Safiną 3:6, 2:6. W Madrycie przegrała w II rundzie, z Aloną Bondarenko 3:6, 2:6.
Podczas drugiego turnieju wielkoszlemowego w sezonie, French Open, została rozstawiona z numerem siódmym. W pierwszej rundzie pokonała grającą z „dziką kartą”, Claire Feuerstein, zaś w drugiej z Galiną Woskobojewą. W 1/16 finału (III rundzie) zwyciężyła z Melindą Czink. W czwartym meczu pokonała rozstawioną z numerem 12., Agnieszką Radwańską. W ćwierćfinale wygrała z turniejową „dwójką”, Sereną Williams, zaś w półfinale z Samanthą Stosur. W finale, po wygranej nad Dinarą Safiną 6:4, 6:2, zdobyła drugi tytuł wielkoszlemowy w karierze.
Na Wimbledonie, jako rozstawiona z „piątką”, doszła do III rundy, ulegając Sabinie Lisicki 2:6, 5:7.
W US Open doszła do IV rundy, przegrywając z Caroliną Wozniacki 6:2, 6:7, 6:7. W turnieju w Tokio przegrała z Andreą Petković 5:7, 6:4, 3:6. W turnieju w Pekinie wygrała w finale z Agnieszką Radwańską 6:2, 6:4.
Sezon zakończyła na 3 miejscu w rankingu WTA.
2010.
Sezon zaczęła od turnieju w Sydney, gdzie przegrała w II rundzie z Dominiką Cibulkovą 5:7, 2:6. W Australian Open odpadła w IV rundzie po przegranej z Nadią Pietrową 3:6, 6:3, 1:6.
Następnie wzięła udział w turnieju w Dubaju, gdzie I rundę miała woln, zaś w II rundzie przegrała z Regina Kulikową 7:5, 6:7, 4:6. W marcu zaczęła tournée po Stanach Zjednoczonych: w Indian Wells została rozstawiona z 1. i przegrała w II rundzie, zaś podczas Sony Ericsson Open w Miami doszła do IV rundy, gdzie przegrała z Marion Bartoli 3:6, 0:6. W turnieju w Stuttgarcie doszła do 2. rundy.
2012.
Sezon rozpoczęła od przegranej w drugiej rundzie turnieju w Sydney z Czeszką, Lucie Šafářovą. Mecz zakończył się z powodu kreczu Kuzniecowej. Kolejnym turniejem, w którym brała udział był nowozelandzki ASB Classic. Rosjanka doszła w nim do półfinału.
Podczas Australian Open doszła do trzeciej rundy w grze pojedynczej. W pierwszym meczu pokonała w trzech setach reprezentantkę RPA Chanelle Scheepers. W kolejnym spotkaniu pokonała po dwóch setach walki reprezentantkę USA – Sloane Stephens. W następnej rundzie nie sprostała Niemce Sabine Lisicki. Mecz zakończył się wynikiem 6:2, 4:6, 2:6. W zawodach gry podwójnej w parze z Wierą Zwonariową pokonała w finale Włoszki: Sarę Errani oraz Robertę Vinci. Był to drugi wygrany finał turnieju wielkoszlemowego w grze podwójnej.
2013.
W sezonie 2013 osiągnęła ćwierćfinał zawodów singlowych w Sydney. Następnie ponownie awansowała do ćwierćfinału Australian Open w grze pojedynczej, w którym uległa Wiktoryi Azarance 5:7, 1:6. Później osiągnęła trzecią rundę zawodów w Dosze i, po przejściu kwalifikacji, pierwszą w Dubaju. Zarówno w Indian Wells, jak i w Miami awansowała do trzeciej rundy zawodów singlowych. Dodatkowo osiągała także kolejno pierwszą rundę i półfinał gry podwójnej.
W Oeiras Rosjanka awansowała do ćwierćfinału, w którym przegrała z Rominą Oprandi. W Madrycie zanotowała trzy wygrane spotkania w grze pojedynczej i podwójnej, natomiast w Rzymie nie wygrała spotkania. Z French Open odpadła po ćwierćfinałowym spotkaniu z Sereną Williams. W grze podwójnej osiągnęła drugą rundę.
Następnie wzięła udział w zawodach w Carlsbadzie, ale nie wygrała pojedynku pierwszej rundy. Podobny rezultat uzyskała w Toronto i Cincinnati. Na US Open przegrała w trzeciej rundzie z późniejszą półfinalistką, Flavią Pennettą. W deblu dotarła do drugiej rundy.
W turnieju w Tokio, po pokonaniu m.in. rozstawionej z numerem trzecim Sary Errani, Rosjanka awansowała do ćwierćfinału. W Pekinie zaszła do drugiej rundy. W ostatnim turnieju w sezonie, w Moskwie, Kuzniecowa zanotowała półfinał gry pojedynczej, a w grze podwójnej odniosła zwycięstwo.
2014.
Sezon 2014 rozpoczęła od pierwszych rund singla i debla w Sydney. Także pierwszą rundę zanotowała podczas Australian Open w konkurencjach gry pojedynczej i mieszanej, a w grze podwójnej zaszła rundę dalej. W Pattai mecz drugiej rundy oddała walkowerem. W Indian Wells wygrała jeden mecz singlowy, a w deblu osiągnęła półfinał. W zawodach tej samej rangi w Miami nie zdołała wygrać spotkania.
Okres gry na nawierzchni ceglanej rozpoczęła od ćwierćfinału w Stuttgarcie. W Oeiras Rosjanka awansowała do finału, w którym uległa Carli Suárez Navarro 4:6, 6:3, 4:6. W Madrycie i Rzymie zanotowała drugie rundy gry pojedynczej. Na French Open osiągnęła ćwierćfinał, w którym przegrała z Simoną Halep 2:6, 2:6.
Po nieudanym występie na Wimbledonie wygrała w Waszyngtonie. Na US Open również przegrała w pierwszej rundzie, ale potem doszła do ćwierćfinału w Pekinie. Zakończyła rok na 28. miejscu.
2015.
Po słabym początku sezonu Kuzniecowa doszła do finału w Madrycie. Następnie znowu grała słabo aż do wygranego turnieju w Moskwie. Zajęła ostatecznie 25. pozycję w rankingu.
2016.
Największymi sukcesami pierwszej części sezonu były: zwycięstwo w Sydney oraz finał w Miami. Dobrze radziła sobie też wiosną na mączce ceglastej. Na Wimbledonie uległa dopiero późniejszej triumfatorce Serenie Williams. W Montrealu i Cincinnati doszła do ćwierćfinału. Dzięki udanej końcówce sezonu (półfinał w Wuhanie, zwycięstwo w Moskwie) zakwalifikowała się do WTA Finals. W półfinale przegrała z późniejszą mistrzynią Dominiką Cibulkovą. W ten sposób została dziewiątą zawodniczką sezonu.
2017.
Największymi sukcesami w kolejnym sezonie okazały się: finał w Indian Wells (po pokonaniu Plíškovej), półfinał w Madrycie i ćwierćfinał na kortach Wimbledonu (zwycięstwo z Radwańską).
Życie rodzinne.
Swietłana Aleksandrowna Kuzniecowa pochodzi ze sportowej rodziny. Jej ojciec, Aleksandr Kuzniecow, trenował pięciu mistrzów olimpijskich i mistrzów świata w kolarstwie, a także żonę, Galinę Cariową, 6-krotną mistrzynię świata i 20-krotną rekordzistkę świata, jak i syna, Nikołaja Kuzniecowa, wicemistrza olimpijskiego na 4000 m drużynowo z igrzysk olimpijskich w Atlancie, 1996.

</doc>
<doc id="82892" url="https://pl.wikipedia.org/wiki?curid=82892" title="Corazon Aquino">
Corazon Aquino

Maria Corazon Sumulong „Cory” Cojuangco Aquino (ur. 25 stycznia 1933 w Tarlac, zm. 1 sierpnia 2009 w Makati) – filipińska polityk, prezydent Filipin w latach 1986–1992. Była pierwszą kobietą-prezydentem w historii Azji.
Życiorys.
Corazon była żoną działacza opozycji, senatora Benigno Aquino, który walczył z dyktaturą Ferdinanda Marcosa.
Kiedy po powrocie z wygnania 21 sierpnia 1983 Benigno Aquino został zamordowany na lotnisku, Corazon Aquino zaangażowała się w walkę polityczną z reżimem Marcosa. Została przywódczynią koalicji Laban, a następnie w lutym 1986 wygrała wybory prezydenckie przeciw Marcosowi. Początkowo zarówno ona, jak i Marcos ogłosili zwycięstwo w wyborach – na skutek demonstracji społeczeństwa Marcos został jednak zmuszony do ucieczki z kraju.
W 1987 Aquino doprowadziła do wprowadzenia nowej, demokratycznej konstytucji. Urząd prezydenta sprawowała do 30 czerwca 1992, kiedy to zastąpił ją na tym stanowisku generał Fidel Ramos.
Corazon Aquino została wybrana Człowiekiem Roku 1986 przez magazyn „Time”.

</doc>
<doc id="82894" url="https://pl.wikipedia.org/wiki?curid=82894" title="Książęta głogowsko-żagańscy">
Książęta głogowsko-żagańscy

Książęta głogowsko-żagańscy
Książęta głogowscy.
z wrocławskiego
Od 1331 – Głogów w koronie czeskiej
Książęta żagańscy.
od 1472 – księstwo żagańskie wraz z Przewozem, sprzedane przez Jana II, pod rządami Wettynów (jako lenników czeskich).
Promnitzowie.
W latach 1601–1627 – część Austrii
W latach 1634–1646 – część Austrii
Talleyrand-Périgord.
w 1935 – władze III Rzeszy skonfiskowały Żagań
Uwagi.
Uwaga! Daty w wielu przypadkach są tylko orientacyjne. Uwzględniono te księstwa, nad którymi panowali odrębni książęta. Również przynależność niektórych ziem do poszczególnych Piastowiczów może być dyskusyjna.

</doc>
<doc id="82895" url="https://pl.wikipedia.org/wiki?curid=82895" title="Książęta oleśniccy">
Książęta oleśniccy

Książęta oleśniccy
Księstwo oleśnickie.
1309-1320/1 – Bolesław (syn Henryka III Głogowskiego, do 1312 z braćmi, 1312-1313 z bratem Konradem w Oleśnicy, Namysłowie, oraz w Gnieźnie i Kaliszu, 1313-1314 książę gnieźnieński, od 1313 samodzielnie w Oleśnicy)
1309-1366 – Konrad I (brat, do 1312 z braćmi, 1312-1313 z bratem Bolesławem w Oleśnicy, Namysłowie, Gnieźnie i Kaliszu, 1313-1314 książę kaliski, 1313-1323 samodzielny książę namysłowski (następnie przeszło ono na linię legnicką), od 1320/1 książę oleśnicki, od 1329 dziedziczny lennik korony czeskiej, od 1357 w Koźlu)
1366-1403 – Konrad II Siwy (syn, od 1370 w połowie księstwa bytomskiego i połowie Gliwic, od 1379 w Kątach Wrocławskich, od 1397 połowa Ścinawy)
1403-1412/3 – Konrad III Stary (syn, od 1377 koregent)
1412/3-1447 – Konrad IV Starszy (syn, biskup wrocławski od 1417 (z tego tytułu książę nysko-otmuchowski), współrządził z Konradem V w Oleśnicy i Kątach, od 1416 po podziale samodzielny książę w Kątach Wrocławskich i Bierutowie)
1412/3-1439 – Konrad V Kącki (Kantner) (brat, współrządy z Konradem IV w Oleśnicy i Kątach do 1416, od 1416 wraz z braćmi Konradem VI (do 1427) i Konradem VIII (do 1427) w pozostałej części ks. oleśnickiego, od 1421 współrządca księstwa kozielskiego, wraz z bratem Konradem VII)
1416-1427 – Konrad VI Dziekan (brat, współrządy z braćmi)
1416-1450 – Konrad VII Biały (brat, książę kozielski i bytomski, 1421-1439 dopuścił do współrządów Konrada V, od 1439 opiekun synów Konrada V w Oleśnicy, od 1446 w Ścinawie, od 1447 w Kątach i Bierutowie,od 1449 w Wołowie, usunięty, zm. 1452)
1416-1446 – Konrad VIII Młody (brat, od 1427 samodzielny, po podziale książę ścinawski)
1439-1471 – Konrad IX Czarny (syn Konrada V, wraz z bratem Syców, od 1450 całość księstwa, 1452 w wyniku podziału księstwa Oleśnica, Gliwice, Koźle, Bytom)
1439-1492 – Konrad X Biały (brat, Syców, od 1450 całość dziedzictwa oleśnickiego, od 1452 po podziale Wołów, Syców, Ścinawa, Milicz, 1471-1472 w Koźlu, Bytomiu, Gliwicach, od 1478 w Oleśnicy i Bierutowie, 1489-1490 na wygnaniu (rządy Korwina)
1439-1449 – Małgorzata (matka, oprawa wdowia na Wołowie)
1471-1475 – Małgorzata (żona Konrada IX, oprawa wdowia w Oleśnicy i Bierutowie, usunięta, zm. 1483)
1475-1478 – Barbara Oleśnicka (córka formalnie Oleśnica i Bierutów, pod opieką stryja Konrada X i Macieja Korwina)
od 1472 – Koźle, Bytom, Gliwice do korony czeskiej (Maciej Korwin, potem państwa stanowe)
od 1492 – księstwo oleśnickie do korony czeskiej
od 1495 – księstwo oleśnickie stanowi własność dynastii Podiebradów
1495-1498 – Henryk I „Starszy”
1498-1502 – Jerzy I
1498-1511 – Albrecht
1498-1536 – Karol I Albrecht
1536-1548 – Henryk II
1536-1553 – Jerzy II „Młodszy”
1536-1553 – Joachim
1536-1565 – Jan
1548-1553 – Henryk III
1565-1569 – Karol Krzysztof
1569-1587 – Henryk III
1569-1617 – Karol II
1617-1639 – Henryk Wacław „Młodszy”
1617-1647 – Karol Fryderyk I
od 1647 – księstwo oleśnickie stanowi posiadłość dynastii Wirtembergów
1647-1664 – Sylwiusz Nemrod (uzyskał Oleśnicę na skutek małżeństwa z Elżbietą Marią, córką Karola Fryderyka I)
1664-1668 – Karol Ferdynand
1668-1697 – Sylwiusz Fryderyk
1697-1704 – Chrystian Ulryk
1704-1745 – Karol Fryderyk II
1745-1792 – Karol Chrystian Erdmann
od 1792 – księstwo oleśnickie stanowi posiadłość dynastii Welfów
1792-1805 – Fryderyk August (*29.10.1740 +8.10.1805; uzyskał Oleśnicę na skutek małżeństwa z Fryderyką Zofią Charlottą Augustą, córką Karola Chrystiana)
1805–1815 – Fryderyk Wilhelm „Czarny Książę” (bratanek; *9.10.1771 +w bitwie pod Quatre-Bras, Belgia 16.06.1815)
1815-1826 – Karol II (syn; w 1826 odstąpił swoje prawa do księstwa młodszemu bratu, Wilhelmowi; 1830 odziedziczył tron Brunszwiku)
1826-1884 – Wilhelm (brat)
od 1884 – Szczodre własnością króla saskiego, Oleśnica i Bierutów wydzielone jako księstwo dla następcy tronu niemieckiego
1913-1918 – Ernest August
od 1918 – księstwo oleśnickie częścią Niemiec
od 1926 – księstwo oleśnickie przekazane przez rząd niemiecki Hohenzollernom
1926-1945 – Wilhelm von Hohenzollern
od 1945 – część Polski
Uwagi.
Uwaga! Daty w wielu przypadkach są tylko orientacyjne. Uwzględniono te księstwa, nad którymi panowali odrębni książęta. Również przynależność niektórych ziem do poszczególnych Piastowiczów może być dyskusyjna.

</doc>
<doc id="82896" url="https://pl.wikipedia.org/wiki?curid=82896" title="Książęta opolsko-raciborscy">
Książęta opolsko-raciborscy

Książęta opolsko-raciborscy – władcy Księstwa opolsko-raciborskiego oraz Księstwa bytomskiego.
Księstwo opolsko-raciborskie.
1281/1282 – podział księstwa:
Księstwo bytomskie.
"od 1354 lub 1355 — Koźle do książąt oleśnickich"
"od 1357 — Bytom do książąt cieszyńskich"
Księstwo opolsko-raciborskie w ramach Królestwa Czech (1521-1742).
Habsburgowie.
"1645 – księstwo przekazane w zastaw królowi polskiemu Władysławowi IV Wazie"
Wazowie.
"1666 – księstwo zwrócone cesarzowi po wykupieniu zastawu."
Habsburgowie.
"1742 – pokój w Hubertusburgu kończący wojny śląskie przyznaje m.in. ziemie księstwa Prusom."
Uwagi.
Uwaga! Daty w wielu przypadkach są tylko orientacyjne. Uwzględniono te księstwa, nad którymi panowali odrębni książęta. Również przynależność niektórych ziem do poszczególnych Piastowiczów może być dyskusyjna.

</doc>
<doc id="82897" url="https://pl.wikipedia.org/wiki?curid=82897" title="Książęta opolscy">
Książęta opolscy

Książęta opolscy
Księstwo opolskie.
Od 1532 – jako książęta opolsko-raciborscy
Księstwo niemodlińskie.
"Od 1382 – księstwo niemodlińskie zjednoczone ze Strzelcami w księstwo niemodlińcko–strzeleckie, z wyjątkiem Prudnika, który do książąt żagańskich"
Księstwo strzeleckie.
"Od 1382 – połączenie z Niemodlinem w księstwo niemodlińcko–strzeleckie"
Księstwo niemodlińsko-strzeleckie.
"Od 1460 – Niemodlin i Strzelce, a także Olesno do księstwa opolskiego"
Uwagi.
Uwaga! Daty w wielu przypadkach są tylko orientacyjne. Uwzględniono te księstwa, nad którymi panowali odrębni książęta. Również przynależność niektórych ziem do poszczególnych Piastowiczów może być dyskusyjna.

</doc>
<doc id="82898" url="https://pl.wikipedia.org/wiki?curid=82898" title="Książęta cieszyńscy">
Książęta cieszyńscy

Księstwo Cieszyńskie powstało w 1290 roku. Jego pierwszym władcą był Mieszko. Wywodzący się od niego Piastowie cieszyńscy wymarli w linii męskiej w 1625 roku. Po śmierci Fryderyka Wilhelma Księstwo Cieszyńskie przypadło jego siostrze Elżbiecie Lukrecji, ale tylko na zasadzie dożywocia.
Książęta cieszyńscy od 1327 byli czeskimi lennikami. Na tej podstawie po śmierci Elżbiety Lukrecji w 1653 Księstwo Cieszyńskie przypadło Ferdynandowi III, królowi Czech. Nadał on księstwo w lenno swojemu synowi, Ferdynandowi IV. Nowy książę cieszyński zmarł już w 1654 i od tego czasu do 1722 książętami cieszyńskimi byli kolejni królowie Czech. W 1722 zostało nadane w lenno Leopoldowi, księciu lotaryńskiemu. Po śmierci księcia Franciszek I w 1765 władcą Księstwa Cieszyńskiego został jego syn Józef II Habsburg, będący zarazem królem Czech.
W 1766 Księstwo Cieszyńskie otrzymali w lenno siostra Józefa II Maria Krystyna i jej mąż Albert Wettyn. Albert zmarł bezpotomnie w 1822 i kolejnym księciem cieszyńskim został jego adoptowany syn Karol Ludwik Habsburg, którego potomkowie władali Księstwem Cieszyńskim do 1918 roku. Ostatnim księciem cieszyńskim był Fryderyk Habsburg.
Księstwo cieszyńsko-oświęcimskie (1290–1314/15).
"Księstwo powstaje w 1290 roku w wyniku podziału części księstwa opolsko-raciborskiego, którą w 1281/1282 otrzymują wspólnie Mieszko (po podziale otrzymuje Cieszyn i Oświęcim) i Przemysław (po podziale otrzymuje Racibórz)"
"1314/15 – podział ziem księstwa pomiędzy Kazimierza I (otrzymuje Cieszyn) i Władysława I (otrzymuje Oświęcim, zobacz książęta oświęcimscy)"
Księstwo cieszyńskie (1314/15–1918).
"1653 – Cieszyn i Skoczów do korony czeskiej, tytuł przechodzi na panujących w Czechach Habsburgów."'
Uwagi.
Uwaga! Daty w wielu przypadkach są tylko orientacyjne. Uwzględniono te księstwa, nad którymi panowali odrębni książęta. Również przynależność niektórych ziem do poszczególnych Piastów może być dyskusyjna.

</doc>
<doc id="82900" url="https://pl.wikipedia.org/wiki?curid=82900" title="William Larned">
William Larned

William Augustus Larned (ur. 30 grudnia 1872 w Summit, zm. 16 grudnia 1926 w Nowym Jorku) – amerykański tenisista, siedmiokrotny zwycięzca mistrzostw USA w grze pojedynczej.
Kariera tenisowa.
W barwach uczelni Cornell University Larned zdobył międzyuczelniane mistrzostwo USA w 1892 roku w grze pojedynczej.
Larned był jednym z najwybitniejszych zawodników w historii tenisa amerykańskiego. Zdobył siedem tytułów w mistrzostwach USA (obecnie US Open), w latach 1901, 1902, 1907–1911. Ponadto dwukrotnie przegrywał w finale, w 1900 i 1903 roku. Ostatni tytuł wywalczył w wieku 38 lat, co stanowi, że jest najstarszym zwycięzcą turnieju w grze pojedynczej mężczyzn.
W latach 1891–1911 wystąpił łącznie w 19 turniejach o mistrzostwo USA i również przez 19 sezonów był klasyfikowany w czołowej dziesiątce tenisistów amerykańskich 1892–1912, z przerwą na służbę wojskową w okresie wojny amerykańsko-hiszpańskiej w 1898 roku. Przez 8 sezonów Larned zajmował pozycję nr 1. w klasyfikacji singlowej tenisistów z USA.
Larned był członkiem reprezentacji Stanów Zjednoczonych w Pucharze Davisa w latach 1902–1912. Zagrał w 14 meczach, z których w 9 triumfował.
Dnia 16 grudnia 1926 roku zmarł śmiercią samobójczą. W 1956 roku został pośmiertnie uhonorowany miejscem w międzynarodowej tenisowej galerii sławy.

</doc>
<doc id="82903" url="https://pl.wikipedia.org/wiki?curid=82903" title="Al Gore">
Al Gore

Al Gore, właśc. Albert Arnold Gore junior (ur. 31 marca 1948 w Waszyngtonie) – amerykański polityk, działacz Partii Demokratycznej, wieloletni członek Kongresu, 45. wiceprezydent Stanów Zjednoczonych w latach 1993–2001 za kadencji prezydenta Billa Clintona. Kandydat swojej partii w wyborach prezydenckich w 2000, kiedy to uzyskał większość w głosowaniu powszechnym, ale przegrał w Kolegium Elektorskim. Z zawodu dziennikarz i autor kilku książek. Laureat Pokojowej Nagrody Nobla w 2007 za działalność na rzecz przeciwdziałania globalnemu ociepleniu. Gore wystąpił w uhonorowanym Oscarem filmie "Niewygodna prawda", przedstawiającym problem globalnego ocieplenia.
Życiorys.
Przed rozpoczęciem kariery politycznej.
Gore przyszedł na świat w stolicy USA Waszyngtonie w zamożnej rodzinie. Jego ojcem był Albert Gore senior, wieloletni kongresmen i senator ze stanu Tennessee (który jest także rodzinnym stanem przyszłego wiceprezydenta). Dzieciństwo Gore’a upłynęło między mieszkaniem w Waszyngtonie a rodzinnym domem w Tennessee.
Al uczęszczał do szkoły średniej w Waszyngtonie, gdzie poznał swoją przyszłą żonę Mary Elizabeth Atchieson (znaną jako Tipper Gore).
Ukończył prestiżowy Uniwersytet Harvarda (gdzie studiował w latach 1965–1969). W latach 1969–1971 odbył służbę wojskową w Wietnamie w pionie prasowym armii (notabene uważał się za przeciwnika tamtej wojny). Gore nigdy potem nie eksponował swego kombatanctwa, które odróżniało go choćby od Billa Clintona czy George’a W. Busha.
W 1970 poślubił Mary Elizabeth Aicheson, znaną jako Tipper. Z tego małżeństwa, które rozpadło się w 2010 roku, narodziło się czworo dzieci – Karenna (ur. 1973), Kristin (ur. 1977), Sarah (ur. 1979) i Al III (ur. 1982). Karenna wyszła za mąż za Drewa Schiffa, z którym ma swoje dzieci.
Po powrocie do Tennessee Gore pracował jako dziennikarz.
Izba Reprezentantów.
W 1976 Gore zgłosił swoją kandydaturę na członka Izby Reprezentantów z 4. okręgu wyborczego w Tennessee. W prawyborach pokonał Stanleya Rogersa, a w listopadzie tegoż roku swego republikańskiego oponenta. Gore zasiadał w Izbie przez cztery dwuletnie kadencje.
Senat.
W 1984 roku został kandydatem do Senatu w walce o miejsce po nieubiegającym się o czwartą kadencję republikaninie Howardzie Bakerze. Gore wygrał wybory. Ponownie wybrano go w 1990.
W kongresie dał się poznać jako tzw. "konserwatywny demokrata", czyli jeden z tych przedstawicieli tego stronnictwa z Południa, którzy opowiadają się przeciwko liberalizacji prawa do przerywania ciąży czy ograniczeniu prawa do posiadania broni. Był też znany z działania na rzecz ochrony środowiska naturalnego. Zwrócił też na siebie uwagę, krytykując prezydenta Ronalda Reagana, kiedy ten postanowił wprowadzić nowy typ uzbrojenia nuklearnego:
"Jest to błąd w ocenie równie poważny jak dostarczanie broni Iranowi. Jest to błąd o znaczeniu historycznym, jest to drugi wielki błąd za kadencji Reagana" (cytat za Longin Pastusiak „Ronald Reagan”).
W czasie I wojny w Zatoce Perskiej Gore jako jeden z nielicznych demokratycznych senatorów poparł wysłanie wojsk do Kuwejtu i Iraku.
W czasie kiedy zasiadał w senacie napisał bestsellerową książkę traktującą o ochronie środowiska pt. "Ziemia na krawędzi".
Kandydat do nominacji prezydenckiej w roku 1988.
Podczas prawyborów demokratycznych w 1988 40-letni wówczas senator Gore zgłosił swoją kandydaturę. Dość dobrze wypadł w prawyborach, mierząc się zwłaszcza z kongresmenem Dickiem Gephardtem, ale ani on, ani Gephardt nominacji nie uzyskali. Zdobył ją gubernator Michael Dukakis z Massachusetts, który przegrał z republikaninem George’em H.W. Bushem.
Wiceprezydent USA.
W 1992 Gore nie ubiegał się o nominację prezydencką, którą uzyskał wówczas gubernator Arkansas Bill Clinton. Clinton zaproponował 44-letniemu wówczas Gore’owi wspólny start w roli kandydata na wiceprezydenta. Decyzja ta spotkała się początkowo z krytyką, ale nie ze względu na samą osobę nominata, lecz ze względu na strategię wyborczą (stany Tennessee i Arkansas sąsiadują ze sobą).
W listopadzie 1992 demokratyczny tandem Clinton-Gore pokonał urzędujących prezydenta i wiceprezydenta George’a H.W. Busha i Dana Quayle’a i silnego kandydata niezależnego Rossa Perota.
20 stycznia 1993 Gore został zaprzysiężony na urząd wiceprezydenta Stanów Zjednoczonych.
Konstytucja nie daje wielkiej władzy wiceprezydentowi, jednakże Gore był jedną z najważniejszych osób w Białym Domu i jednym z najbliższych doradców prezydenta. Miał duży udział w opracowywaniu projektów, które doprowadziły wówczas do największego wzrostu gospodarczego w historii USA. Powszechnie uważano go za jednego z najbardziej wpływowych i popularnych wiceprezydentów w historii.
Nic więc dziwnego, że w 1996 ponownie został nominowany i wraz z Clintonem pokonali republikanów Boba Dole’a i Jacka Kempa.
Kontrowersje wokół wyborów w 2000.
Kiedy Clinton nie mógł w wyborach 2000 ubiegać się po raz trzeci o prezydenturę, logicznym jego następcą wydawał się Gore. Wiceprezydent z łatwością wygrał prawybory i został nominowany na konwencji w Los Angeles. Swoim kandydatem na wiceprezydenta wybrał senatora z Connecticut Josepha Liebermana, który był pierwszym Żydem nominowanym na to stanowisko przez jedną z dwóch głównych partii.
Rywalami Gore’a i Liebermana z ramienia republikanów był syn byłego prezydenta i gubernator stanu Teksas George W. Bush i były sekretarz obrony Dick Cheney.
Walka wyborcza była wyjątkowo wyrównana. Ostatecznie Gore uzyskał więcej o ponad pół miliona głosów powszechnych od Busha, ale przez długi okres wyniki wyborów w stanie Floryda pozostawały niewiadomą, a właśnie jej głosy elektorskie miały zadecydować o zwycięstwie. Gubernatorem tego stanu był brat Busha Jeb Bush, który naciskał na to, aby zaprzestać liczenia spornych głosów, powołując się na stanowe prawo, które zobowiązywało władze do zakończenia przeliczania głosów w 7 dni po zakończeniu głosowania. Spór ostatecznie rozstrzygnął Sąd Najwyższy, który uznał sposób w jaki przeliczano sporne głosy na Florydzie (w szczególności fakt, iż ponowne przeliczanie głosów odbywało się tylko w niektórych okręgach) za sprzeczny z 14. poprawką do Konstytucji. Wiele osób uznało decyzję SN za skandal i podważyło jego wiarygodność. Dla innych sytuacja, gdy ktoś, kto "przegrał w głosowaniu powszechnym" jednak "zostaje prezydentem", była jawnym dowodem słabości systemu. Ponadto niedługo przed wyborami wykreślono z rejestru uprawnionych wyborców ok. 50 tysięcy ludzi, w większości czarnoskórych i zarejestrowanych demokratów (potencjalnych zwolenników Gore’a). Rząd Florydy tłumaczył się błędami technicznymi i dodawał, że „prawo nie działa wstecz”.
Po wiceprezydenturze.
Gore po odejściu na "emeryturę" nie krył, iż zamierza ubiegać się o ponowną nominację w 2004. W istocie był jak najbardziej logicznym oponentem Busha. Jednakże w końcu zrezygnował z tego zamiaru – zapewne w obliczu popularności Busha po wydarzeniach 11 września 2001 – i poparł, co było dużym zaskoczeniem, kandydaturę byłego gubernatora stanu Vermont Howarda Deana. Wielu twierdziło, iż chce w ten sposób doprowadzić do porażki demokratów w tym roku i mieć wolną drogę do ponownej nominacji w 2008. Nominację jednak uzyskał wówczas nie Dean, lecz senator John Kerry, który przegrał z Bushem. Gore był pierwszym mówcą na konwencji partii w Bostonie.
Od 2001 roku Gore pełni funkcję starszego doradcy w Google, a od 2003 zasiada w radzie nadzorczej koncernu Apple. Wykłada gościnnie na wielu amerykańskich uniwersytetach. Gore krytykował ostro od samego początku administrację Busha za decyzję o ataku na Irak. Popiera legalizację małżeństw osób tej samej płci.
W 2006 wydał książkę i wziął udział w filmie dokumentalnym "Niewygodna prawda (An Inconvenient Truth)", w którym przedstawia zagrożenia związane z globalnym ociepleniem. 7 lipca 2007 współorganizował wielkie koncerty Live Earth na wszystkich kontynentach w Hamburgu, Nowym Jorku, Londynie, Johannesburgu, Sydney, Rio de Janeiro, Szanghaju. Wystąpiły tam wielkie gwiazdy m.in. Madonna, UB40, Metallica i inni.
12 października 2007 otrzymał Pokojową Nagrodę Nobla.
Związki z Polską.
W swojej książce pt. „Earth in the Balance” ("Ziemia na krawędzi") wspomniał o Polsce następującymi słowami:
"Dowiedzieliśmy się, na przykład, że w niektórych miejscach w Polsce dzieci regularnie zabiera się pod ziemię do głębokich kopalni, by mogły odpocząć od gazów i zanieczyszczeń unoszących się w powietrzu. Można sobie niemal wyobrazić ich nauczycieli, wyprowadzających dzieci tymczasowo z kopalni, trzymających kanarki by ostrzegały o tym, że dalsze przebywanie na powierzchni jest niebezpieczne."
W 2008 uhonorowany tytułem doctora honoris causa Uniwersytetu im. Adama Mickiewicza w Poznaniu.

</doc>
<doc id="82904" url="https://pl.wikipedia.org/wiki?curid=82904" title="Książęta wrocławscy">
Książęta wrocławscy

Książęta wrocławscy – lista książąt rządzących księstwem wrocławskim.
Uwagi.
Daty w wielu przypadkach są tylko orientacyjne. Uwzględniono te księstwa, nad którymi panowali odrębni książęta. Również przynależność niektórych ziem do poszczególnych Piastowiczów może być dyskusyjna.

</doc>
<doc id="82907" url="https://pl.wikipedia.org/wiki?curid=82907" title="Prawo Gaussa">
Prawo Gaussa



</doc>
<doc id="82910" url="https://pl.wikipedia.org/wiki?curid=82910" title="Beals Wright">
Beals Wright

Beals Colemen Wright (ur. 19 grudnia 1879 w Bostonie, zm. 23 sierpnia 1961 w Alton) – amerykański tenisista, zwycięzca mistrzostw USA w grze pojedynczej i podwójnej, mistrz olimpijski.
Kariera tenisowa.
W 1898 i 1899 roku Wright zdobył dwa tytuły mistrzowskie w rozgrywkach międzyuczelnianych USA.
W 1905 roku wygrał mistrzostwa USA (obecnie US Open) w grze pojedynczej, pokonując w finale obrońcę tytułu, Holcombe'a Warda. Ponadto trzykrotnie przegrywał w finale zawodów, w 1901, 1906 i 1908 roku. W 1910 roku osiągnął finał rundy pretendentów (All Comers) na Wimbledonie.
W grze podwójnej odniósł trzy triumfy w mistrzostwach USA, w latach 1904–1906, a dokonał tego z Holcombem Wardem. Również trzy razy ponosił porażkę w finałowym meczu, w 1901, 1908 i 1918 roku. W 1907 roku był finalistą Wimbledonu, wspólnie z Karlem Behrem.
Od 1899 roku Wright klasyfikowany był w czołowej dziesiątce tenisistów amerykańskich, łącznie przez 11 sezonów.
W 1904 roku, podczas igrzysk olimpijskich w Saint Louis sięgnął po dwa złote medale, w grze pojedynczej i grze podwójnej, w parze z Edgarem Leonardem. Został tym samym drugim leworęcznym triumfatorem tego turnieju.
W sezonach 1905, 1907, 1908 i 1911 reprezentował USA w Pucharze Davisa, doprowadzając zespół narodowy do finału rozgrywek w 1908 roku. W decydującym meczu pokonał dwóch czołowych graczy australijskich, Anthony'ego Wildinga i Normana Brookesa, jednak ostatecznie to Australia zdobyła trofeum po zwycięstwie 3:2.
W 1956 roku został przyjęty do międzynarodowej tenisowej galerii sławy.

</doc>
<doc id="82911" url="https://pl.wikipedia.org/wiki?curid=82911" title="Epifaniusz Drowniak">
Epifaniusz Drowniak



</doc>
<doc id="82917" url="https://pl.wikipedia.org/wiki?curid=82917" title="Jutlandia Południowa">
Jutlandia Południowa

Jutlandia Południowa (duń. "Sønderjyllands Amt") – jeden z duńskich okręgów istniejących w latach 1970-2006. Okręg ten został utworzony 1 kwietnia 1970 na mocy reformy podziału administracyjnego Danii, zaś zlikwidowany podczas kolejnej reformy z 2007. Jego obszar został wówczas włączony do nowego regionu administracyjnego Dania Południowa.
Niemiecką nazwą okręgu Jutlandii Południowej jest "Nordschleswig" (Szlezwik Północny). Jest to najbardziej na południe położone 30 kilometrów Półwyspu Jutlandzkiego. Rejon ten należy do Danii od czasu plebiscytu w 1920 roku. To tu znajduje się największe skupisko mniejszości niemieckiej. Pomimo tego faktu podczas II Wojny Światowej był to jedyny niemiecki rejon odebrany po I Wojnie Światowej, który Niemcy nie włączyli do Wielkiej Rzeszy.
Gminy:

</doc>
<doc id="82918" url="https://pl.wikipedia.org/wiki?curid=82918" title="Robert Lindley Murray">
Robert Lindley Murray

Robert Lindley Murray (ur. 3 listopada 1892 w San Francisco, zm. 17 stycznia 1970 w Lewiston Heights) – amerykański tenisista.
Absolwent Uniwersytetu Stanforda, inżynier chemik.
Kariera tenisowa.
W czasie kariery zdobył halowe mistrzostwo USA (1916), a także dwukrotnie zwyciężył w mistrzostwach USA (obecnie US Open). W 1917 roku pokonał w finale Nathaniela Nilesa, a rok później Williama Tildena. Ponadto w 1916 roku dotarł do półfinału, w którym uległ Billowi Johnstonowi. W sezonie 1918 klasyfikowany był na 1. pozycji w USA.
W 1958 roku został uhonorowany miejscem w Międzynarodowej Tenisowej Galerii Sławy.

</doc>
<doc id="82920" url="https://pl.wikipedia.org/wiki?curid=82920" title="Milibar">
Milibar

Milibar to dawna jednostka ciśnienia atmosferycznego, używana w układach MKSA i CGS.
1 mbar = 10-3 bar = 1 hPa

</doc>
<doc id="82921" url="https://pl.wikipedia.org/wiki?curid=82921" title="IrfanView">
IrfanView

IrfanView (wym. //) – program komputerowy służący do przeglądania i podstawowej edycji plików wielu formatów (pierwotnie tylko graficznych), przeznaczony dla systemu operacyjnego Windows. Autorem przeglądarki jest bośniacki programista – Irfan Škiljan – który rozwija go od 1996 roku.
Program obsługuje kilkadziesiąt formatów graficznych, dźwiękowych i wideo, wyróżniając się dużą szybkością działania. Zawiera elementarne narzędzia edycyjne pozwalające wykonać prosty retusz plików graficznych. Współpracuje z zewnętrznymi wtyczkami i obsługuje interfejs TWAIN pozwalający wczytywać obrazy z cyfrowych aparatów fotograficznych, skanerów czy kamer. Przeglądarka miniatur pozwala przejrzeć zawartość całego folderu. Program zawiera też narzędzia do operacji wsadowych na wielu plikach, np. konwersji na inny format. Ostatnie wersje wyposażono również w narzędzia do tworzenia prostych albumów fotografii w języku HTML, które następnie można łatwo opublikować w Internecie, oraz narzędzie do generowania obrazu przedstawiającego przegląd zawartości (seria klatek) konkretnego pliku wideo. Pojawił się także dodatek służący do budowania prezentacji multimedialnych, które można uruchomić lub zapisać jako plik EXE. Prezentację taką można też zapisać jako wygaszacz ekranu albo nagrać na płytę CD.
Program jest darmowy tylko w przypadku zastosowań niekomercyjnych. Dostępny w 23 wersjach językowych (w tym w polskiej).
IrfanView można uruchomić pod Linuksem za pomocą Wine.
Wybrane cechy.
Wybrane funkcje IrfanView:
Obsługiwane formaty.
Rozszerzenia obsługiwane przez program IrfanView:
Wtyczki.
Wtyczki dostarczane są w kilku wersjach:

</doc>
<doc id="82924" url="https://pl.wikipedia.org/wiki?curid=82924" title="Léon-Étienne Duval">
Léon-Étienne Duval

Léon-Étienne Duval (ur. 9 listopada 1903 w Chenex, zm. 30 maja 1996 w Algierze), duchowny katolicki francuski, następnie algierski, arcybiskup Algieru, kardynał.
Życiorys.
Studiował w seminarium w Annecy, następnie w Papieskim Seminarium Francuskim w Rzymie. Przyjął święcenia kapłańskie 18 grudnia 1926. W latach 1926-1942 pracował jako duszpasterz w diecezji Annecy, prowadził także zajęcia w tamtejszym seminarium. W 1942 został kanonikiem honorowym w archidiecezji Algier, a także wikariuszem generalnym Algieru. 3 listopada 1946 mianowany biskupem Constantine (Algieria), został konsekrowany 11 lutego 1947; 2 lutego 1954 promowany na arcybiskupa Algieru. W latach 1963-1988 był jednocześnie przewodniczącym Konferencji Episkopatu Afryki Północnej.
Brał udział w obradach Soboru Watykańskiego II (1962-1965). 22 lutego 1965 papież Paweł VI mianował go kardynałem, nadając tytuł prezbitera S. Balbinae. Kardynał Duval uczestniczył w pięciu sesjach Światowego Synodu Biskupów, w tym jako prezydent sesji w 1971; brał także udział w dwóch konklawe w 1978 oraz I sesji plenarnej Kolegium Kardynalskiego w Watykanie w listopadzie 1979. W listopadzie 1983 ukończył 80 lat i utracił prawo czynnego udziału w konklawe, a w kwietniu 1988 złożył rezygnację z rządów archidiecezją Algier.

</doc>
<doc id="82927" url="https://pl.wikipedia.org/wiki?curid=82927" title="Szlezwik">
Szlezwik

Szlezwik (niem. "Schleswig", duń. "Slesvig" albo "Sønderjylland") – region południowej Jutlandii, rozciągający się ok. 30 km na północ i 40 na południe od granicy duńsko-niemieckiej.
Znaczenie regionu polega na umożliwieniu transportu towarów między Morzem Północnym a Bałtykiem oraz połączeniu szlaków handlowych prowadzących z Rosji ze szlakami wiodącymi wzdłuż Renu i wybrzeża Atlantyku.
Historia.
We wczesnym średniowieczu region zamieszkiwali Duńczycy. Wówczas wzniesiono tu pierwsze duńskie umocnienia zwane Danevirke. Znajdowało się tu także najstarsze miasto duńskie – Hedeby, położone na krańcu zatoki Schlei, wzmiankowane po raz pierwszy w 804. Miasto zostało zniszczone w XI wieku po najazdach Norwegów i Słowian, po czym rolę głównego centrum regionu przejęło powstałe na przeciwległym brzegu zatoki Schlei miasto Szlezwik jako stolica powstałego w 1058 Księstwa Szlezwiku.
Księstwo Szlezwiku było do 1864 roku lennem duńskim, a od 1460 roku było w unii personalnej z królestwem Danii. Szlezwik, Holsztyn oraz Lauenburg były punktem zapalnym w stosunkach duńsko-niemieckich w XIX wieku. Duńczycy obronili region w I wojnie o Szlezwik w latach 1848–1852, jednakże po II wojnie o Szlezwik od 1864 Szlezwik był już częścią Prus, wraz z którymi w 1871 r. znalazł się w granicach Niemiec. Po referendum w roku 1920 północna część regionu została przyłączona do Danii (okręg Sønderjyllands Amt, potem Dania Południowa), a południowa została w Niemczech (dzisiejszy kraj związkowy Szlezwik-Holsztyn).
Z regionem byli związani liczni królowie Danii. Lista władców duńskich urodzonych i zmarłych w Szlezwiku:
Znajdują się tu także miejsca spoczynku duńskich władców: katedra św. Piotra i zamek Gottorp w mieście Szlezwik.
Miasta.
Miasta regionu o populacji przekraczającej 20 tys. mieszkańców:

</doc>
<doc id="82930" url="https://pl.wikipedia.org/wiki?curid=82930" title="Dominic Ignatius Ekandem">
Dominic Ignatius Ekandem

Dominic Ignatius Ekandem (1917, Obio Ibono - 24 listopada 1995, Abuja), nigeryjski duchowny katolicki, kardynał.
Życiorys.
Był synem wodza plemiennego i przyjął chrzest w wieku 8 lat. Studiował w niższym seminarium w Onitshy, następnie w wyższym seminarium w Enugu-Okpala i Kolegium Św. Patryka w Calabar. 7 grudnia 1947 w Calabar otrzymał święcenia kapłańskie. Pracował jako duszpasterz w diecezji Calabar, był jednocześnie rektorem niższego seminarium w Calabar (1947-1953); 7 sierpnia 1953 został mianowany biskupem pomocniczym Calabar, z tytularną stolicą biskupią Hierapolis in Isauria; sakry biskupiej udzielił mu w Calabar biskup tej diecezji, James Moynagh. Brał udział w obradach Soboru Watykańskiego II (1962-1965). 1 kwietnia 1963 został mianowany biskupem diecezji Ikot Ekpene; od 1973 przewodniczący Konferencji Episkopatu Nigerii.
24 maja 1976 został wyniesiony przez papieża Pawła VI do godności kardynalskiej, otrzymał tytuł prezbitera S. Marcelli; brał udział w konklawe 1978 (dwukrotnie), a także w sesjach Światowego Synodu Biskupów oraz Kolegium Kardynalskiego. W listopadzie 1981 mianowany kościelnym zwierzchnikiem nowej misji "sui iuris" w Abudży, w czerwcu 1989 biskupem nowej diecezji Abudży; zrezygnował z rządów tą diecezją we wrześniu 1992, po osiągnięciu wieku emerytalnego.

</doc>
<doc id="82933" url="https://pl.wikipedia.org/wiki?curid=82933" title="Microsoft Access">
Microsoft Access

Microsoft Access – system obsługi relacyjnych baz danych, wchodzący w skład pakietu biurowego Microsoft Office dla środowiska Windows. Od wersji 2.0 dostępny w wersji polskiej.
Bazy danych Access są zapisywane w pojedynczych plikach (rozszerzenie ACCDB). Jest to wygodne w przypadku prostych zastosowań, jednak kosztem wydajności, wielodostępności oraz bezpieczeństwa danych. Aby uniknąć takich problemów Access można podłączyć do zewnętrznych źródeł danych (do dowolnego źródła obsługującego popularne oprogramowanie pośredniczące, np. do serwera Microsoft SQL Server, PostgreSQL lub innej bazy MS Access). W takim przypadku Access spełnia rolę graficznego interfejsu dla zewnętrznych źródeł danych, a nie całego systemu obsługi baz danych.
Access posiada własny, wbudowany aparat bazy danych (Microsoft Jet), który pełni funkcje wewnętrznej bazy danych. Istnieje możliwość rezygnacji z MS Jet wykorzystując "projekty programu Microsoft Access" (rozszerzenie adp), ale wówczas wszystkie elementy bazy danych przechowywane są wyłącznie na tym podłączonym serwerze.
Do przykładowych zastosowań można zaliczyć prostsze aplikacje dla małych i średnich firm dotyczące analizy oraz przetwarzania danych. Microsoft Access można również wykorzystać do szybkiego prototypowania aplikacji bazodanowych.
Dostęp do baz danych utworzonych w Microsoft Access wymaga posiadania programu Access, bądź też napisania osobnego programu z użyciem zewnętrznych narzędzi. Wyjątkiem jest najbardziej rozbudowana wersja "Developer", która umożliwia też tworzenie aplikacji zawartej w jednym pliku wykonywalnym.
Cechy Microsoft Access.
W wersji 2003 Access ma następujące ograniczenia:
Poza tym Microsoft Access zawiera wbudowany interpreter VBA (ang. "Visual Basic for Applications").
Service Pack 1.
28 czerwca 2011 Microsoft wydał swój pierwszy Service Pack do pakietu Office 2010. Poniżej wymieniono najważniejsze ulepszenia oferowane przez dodatek SP1 dla Access 2010 :

</doc>
<doc id="82941" url="https://pl.wikipedia.org/wiki?curid=82941" title="Dywidenda">
Dywidenda

Dywidenda (łac. "dividendum" – rzecz do podziału) – aktywa (najczęściej pieniądze) wypłacane właścicielom (wspólnikom lub akcjonariuszom w zależności od formy prowadzenia spółki kapitałowej) jako wynagrodzenie za udzielenie kapitału.
Wypłata dywidendy.
Propozycja wypłaty dywidendy przez osoby zarządzające przedsiębiorstwami podlega zatwierdzeniu przez ich właścicieli. W Polsce o wysokości dywidendy i terminie jej wypłaty decyduje walne zgromadzenie w przypadku spółki akcyjnej lub zgromadzenie wspólników w przypadku spółki z ograniczoną odpowiedzialnością. Warunkami wypłaty dywidendy w spółkach kapitałowych są:
Kwota wypłacanej dywidendy nie może w Polsce przekroczyć wysokości zysku netto ostatniego roku obrotowego oraz sumy niepodzielonych zysków z lat poprzednich, a także z kapitału zapasowego lub kapitałów rezerwowych (pod warunkiem, że powstały one z zysku spółki). Ograniczenie to ma na celu ochronę praw kredytodawców spółki, tak by w przypadku kłopotów spółki utrudnić właścicielom wyprowadzenie aktywów ze spółki. Limit wyznaczany przez zysk prowadzi często do mylnego stwierdzenia, że „dywidenda jest wypłacana z zysku”.
W spółkach publicznych (giełdowych) zmniejszanie lub niewypłacenie dywidendy zwykle wiąże się ze spadkiem cen ich akcji. W przypadku tej kategorii spółek cena rynkowa akcji jest obniżana o wartość wypłacanej dywidendy (tzw. odcięcie dywidendy) przypadającą na jedną akcję w dniu, w którym następuje przydzielenie praw do dywidendy.
Ze względy na przepisy podatkowe korzystniejszą niż wypłata dywidendy formą podzielnia się przez spółkę z właścicielami wypracowanymi zyskami może być nabycie akcji własnych.
Formy wypłaty dywidendy.
Dywidenda może zostać wypłacona w następujących formach:
Ta ostatnia forma ma jedynie skutki podatkowe i nie wpływa w realny sposób na spółkę i jej akcjonariuszy.
Ukryta dywidenda.
Nowelizacja ustawy z dnia 29 października 2021 r. w art. 16 ust. 1 pkt 15b ustawy o podatku dochodowym od osób prawnych wskazuje, że do kosztów uzyskania przychodów nie można zaliczać kosztów poniesionych przez podatnika będącego spółką w związku ze świadczeniem wykonywanym przez podmiot powiązany bezpośrednio, lub pośrednio z podatnikiem, lub ze wspólnikiem (akcjonariuszem) podatnika, jeżeli poniesienie tego kosztu stanowiło będzie tzw. ukrytą dywidendę.
Według art. 16 ust. 1d ustawy o podatku dochodowym od osób prawnych ukrytą dywidendę stanowią koszty spółki będącej podatnikiem, jeżeli:
Powiązanie podmiotów w rozumieniu ustawy nie dotyczy jedynie powiązania kapitałowego, ustawa wskazuje cztery kryteria powiązania podmiotów:

</doc>
<doc id="82944" url="https://pl.wikipedia.org/wiki?curid=82944" title="Windows Media Player">
Windows Media Player

Windows Media Player (wym. [], w skrócie WMP) – stworzony przez firmę Microsoft program komputerowy pełniący głównie funkcję odtwarzacza multimedialnego używanego do odtwarzania cyfrowych multimediów: plików dźwiękowych, wideo, grafik na komputerach osobistych z systemem operacyjnym Microsoft Windows, a także na urządzeniach zgodnych ze specyfikacją Pocket PC i innych z systemem Windows Mobile. Microsoft wydał również wersje aplikacji na komputery Apple Macintosh i Solaris, lecz zaniechał ich kontynuacji.
Rys techniczny.
Program odtwarza zarówno pliki przechowywane lokalnie, jak i przesyłane strumieniowo, obsługuje szeroką paletę formatów plików dźwiękowych i wideo, wśród których są formaty pakietu Windows Media (jak WMA, WMV, ASF, AVI) oraz inne popularne formaty jak MP3, MPEG, WAV, MIDI, AVI, AIFF, AU, a także odtwarza muzyczne dyski CD, Video CD i dyski DVD-Video oraz grafiki, jak na przykład zdjęcia w formacie JPEG. Jednak do odtwarzania niektórych formatów (bardzo często DVD-Video, AVI) potrzebne są z dodatkowe dekodery, które z reguły można osobno zainstalować. Odtwarzacz posiada wbudowaną bibliotekę multimediów, w której są one katalogowane i organizowane w na przykład listy odtwarzania. Ponadto program WMP umożliwia konwersję plików z płyt CD-Audio (zgrywanie) do formatów WMA, WAV i MP3 (ostatni format dostępny jest od wersji 10 odtwarzacza), nagrywanie płyt CD-Audio, współpracuje także z portalem muzycznym Microsoftu oferując m.in. tuner radiowy i sklep internetowy. WMP obsługuje wtyczki (pluginy), wyświetla wizualizacje, czyli animacje zmieniające się w zależności odtwarzanego dźwięku, umożliwia też stosowanie różnych karnacji (tzw. skórek), zmieniających wygląd odtwarzacza.
Decyzje Komisji Europejskiej.
W marcu 2004 Komisja Europejska uznała, że firma Microsoft wyposażając swój system operacyjny Windows w WMP "złamała prawo do wolnej konkurencji przez nadużycie monopolistycznej pozycji na rynku systemów operacyjnych dla komputerów PC do promowania własnych produktów z zakresu oprogramowania serwerowego i multimedialnego". Zasądzono grzywnę 497 milionów euro oraz nakazano stworzenie wersji Windows pozbawionej WMP. Dlatego Microsoft stworzył wersję N systemu Windows, która jest pozbawiona Windows Media Playera oraz powiązanych technologii, lecz na której można zainstalować ten program. Teraz na rynku dostępny jest wybór między systemem operacyjnym Windows standardowo wyposażonym w WMP a standardowo pozbawionym WMP, na którym można w razie potrzeby zainstalować ten odtwarzacz. Klienci mając wybór, kupują system bez wbudowanego odtwarzacza w ilości poniżej 1000 sztuk rocznie w całej Europie.

</doc>
<doc id="82947" url="https://pl.wikipedia.org/wiki?curid=82947" title="Najwyższy Czas!">
Najwyższy Czas!

Najwyższy Czas!, zapisywane graficznie również jako Najwyższy CZAS! – polityczno-społeczny dwutygodnik (do 2017 tygodnik) konserwatywno-liberalny związany z Unią Polityki Realnej, a następnie Kongresem Nowej Prawicy i Koalicją Odnowy Rzeczypospolitej Wolność i Nadzieja, która zmieniła nazwę na Nowa Nadzieja. Wydawany od 31 marca 1990 r. przez Oficynę Konserwatystów i Liberałów z siedzibą w Józefowie pod Warszawą, której właścicielem był Janusz Korwin-Mikke. Obok wersji papierowej funkcjonuje także jako portal internetowy nczas.com, który powstał 7 grudnia 1998 r. Portal internetowy od lutego 2023 r. przestał działać w internecie. Według ówczesnego współwłaściciela i redaktora naczelnego portalu Tomasza Sommera został wtedy zablokowany przez Agencję Bezpieczeństwa Wewnętrznego (ABW) na podstawie art. 180 ustawy z dnia 16 lipca 2004 r. Prawo telekomunikacyjne.
Na początku tygodnik był jednokolorową gazetą formatu A3, obecnie jest to wydanie „magazynowe” A4. Czasopismo wychodzi przeważnie co tydzień, z wyjątkiem świąt i okresu wakacyjnego, kiedy to ukazuje się co dwa tygodnie.
Od numeru 38 (853) z 23 września 2006 nastąpiły zmiany w wyglądzie i składzie „NCz!”. Liczba stron wzrosła z 48 do 56, cztery pierwsze i ostatnie strony drukowane są na bielszym papierze. Pojawiły się nowe rubryki: kąciki warcabowy, heraldyczny oraz informujący o bieżących zdarzeniach z rodzin monarszych. Ponadto pojawiać się zaczęły dwie recenzje filmów, natomiast rubryka „Postępy” została znacznie poszerzona (obok Postępu w kraju, Europie, Świecie i „Postępów Postępu” pojawiły się Postęp w Azji, Afryce i Pacyfiku, a „Postęp w Amerykach” podzielony został na „Postęp w Ameryce Północnej” i „Postęp w Ameryce Łacińskiej”). 
Od numeru 37 (904) z września 2007 roku tytuł jest własnością spółki 3S Media, której jednym z właścicieli jest redaktor naczelny Tomasz Sommer. Efektem zmiany właściciela była zmiana szaty graficznej i rozkładu artykułów. Dominuje barwa niebieska. Tekst poza kilkoma wyjątkami (m.in. felietony Janusza Korwin-Mikkego, Stanisława Michalkiewicza, Marka Arpada Kowalskiego oraz Barbary Buonafiori) jest składany w 3 łamy.
Specyfika.
Redakcja i publicyści Najwyższego Czasu stosują rzadko spotykane w innych mediach prasowych zabiegi redaktorskie:
Deputowanych Parlamentu Europejskiego określa się skrótem „CEP” („Czcigodny Euro-Poseł” lub "Członek Euro-Parlamentu"; por. ang. „MEP”).
Liberalizm.
Charakterystyczną cechą NCz! jest także promowanie liberalizmu gospodarczego, wiążące się z konsekwentną krytyką obecnej formy państwa (rozumianego jako system biurokratyczno-prawny) nazywanego na łamach gazety "pasożytem", "mafią", "okupantem", a także rzadko spotykanymi w innych mediach zestawieniami, sugerującymi iż model socjaldemokratyczny państwa jest formą socjalizmu podobną do faszyzmu i komunizmu (znane słowa Janusza Korwin-Mikkego o góralu, który "nawet za czasów Stalina czy Hitlera mógł wytwarzać oscypki tak jak chciał, teraz stoi nad nim urzędnik unijny").
Stałe rubryki.
Różowa Księga/Czarna Księga.
Redaktorem rubryki jest osoba o pseudonimie "Inkwizytor" (zwany też „Wielkim Inkwizytorem”), który komentuje i ocenia listy czytelników dotyczące opisów rzeczy czy sytuacji postrzeganych przez nich jako promowania socjalizmu oraz innych postaw uznawanych przez NCz! za lewicowe. Otwarte głoszenie lewicowych poglądów nie jest szczególnie piętnowane przez autorów rubryki: przyjmowane są głównie zgłoszenia dotyczące literatury pięknej, filmów, podręczników, gier komputerowych itp., nie niosących pozornie żadnych treści politycznych. Czytelnicy za składanie „donosów” otrzymują nagrody książkowe. Od 2009 roku Różową Księgę zastąpiła Czarna Księga, w której krytykowane są poglądy znanych osób uznane za socjalistyczne.
Postępy.
Podzielona na trzy części (Postęp w kraju, Postęp w świecie i Postępy postępu) stała rubryka w sposób sarkastyczny opisująca bieżące wydarzenia. Słowo "postęp" w tytule rubryki ma wydźwięk ironiczny i kojarzony z wydarzeniami uznawanymi przez autorów za przejawy tego typu postępu, który w środowiskach konserwatywnych jest odbierany w sposób jednoznacznie negatywny.
Kto czyta, nie błądzi.
Przegląd prasy prowadzony przez redaktora kryjącego się za pseudonimem "Q", zawiera fragmenty artykułów z głównie polskiej prasy, opatrzone zazwyczaj szyderczym komentarzem.

</doc>
<doc id="82948" url="https://pl.wikipedia.org/wiki?curid=82948" title="Storstrøms Amt">
Storstrøms Amt

Storstrøm Amt – jednostka podziału administracyjnego najwyższego rzędu w Danii istniejąca w latach 1970–2006. Położone było na wyspach: południowej Zelandii, na Lolland, Falster i Møn. Zostało utworzone 1 kwietnia 1970 na mocy reformy podziału administracyjnego Danii, zaś zlikwidowane podczas kolejnej reformy z 2007. Jego obszar został wówczas włączony do nowego regionu administracyjnego Zelandia.
Gminy:

</doc>
<doc id="82951" url="https://pl.wikipedia.org/wiki?curid=82951" title="Trois couleurs. Bleu">
Trois couleurs. Bleu



</doc>
<doc id="82952" url="https://pl.wikipedia.org/wiki?curid=82952" title="CamelCase">
CamelCase

camelCase – system notacji ciągów tekstowych, w którym kolejne wyrazy pisane są łącznie, rozpoczynając każdy następny wielką literą (prócz pierwszego). Na przykład: "foreColor", "setConnection", "isPaymentPosted". Zapis "camelCase" różni się od notacji PascalCase, tym że rozpoczyna się małą literą.
C"amelCase" jest konwencją notacji przyjętą w wielu językach programowania, takich jak Java i C#, gdzie służy do zapisu nazw zmiennych, procedur, klas, itp. Nazwa notacji camelCase wywodzi się z faktu, że przy jej zastosowaniu wielkie litery w połączonych ze sobą słowach przypominają kształtem garby wielbłąda (ang. "camel"). Konwencja ta została najprawdopodobniej użyta po raz pierwszy w języku programowania Smalltalk.
Inne nazwy konwencji camelCase to:

</doc>
<doc id="82955" url="https://pl.wikipedia.org/wiki?curid=82955" title="Jezioro Czorsztyńskie">
Jezioro Czorsztyńskie

Jezioro Czorsztyńskie, Zbiornik Czorsztyński – zaporowy zbiornik wodny na Dunajcu, w Kotlinie Nowotarskiej, pomiędzy Pieninami a Gorcami. Powstał przez zbudowanie w Niedzicy zapory wodnej pomiędzy Pieninami Spiskimi a Właściwymi.
Dane podstawowe.
Jezioro ma 9 km długości i średnio 1,3 km szerokości (maksymalnie – 1,75 km). Długość linii brzegowej wynosi 29,7 km. W pełni napełniony zbiornik ma głębokość 49,5 m (średnio – 18,9 m).
Normalny poziom zbiornika wynosi 529,0 m, maksymalny – 534,5 m, minimalny – 510,0 m n.p.m. Powierzchnia zbiornika normalnie wynosi 10,51 km² i waha się od 3,78 do 12,26 km². Jest zdolny pomieścić 231,9 mln m³, normalnie – 168,6 mln m³, minimalnie – 35,8 mln m³.
Pojemność użytkowa zbiornika (przy maksymalnym poziomie piętrzenia) to 198,0 mln m³. Pojemność wyrównawcza (przy normalnym poziomie piętrzenia) wynosi 133,5 mln m³, a pojemność powodziowa stała obliczona dla maksymalnego poziomu piętrzenia wynosi 64,5 mln m³. Głębokość zbiornika w okolicach zapory w Niedzicy osiąga 50 metrów i zmniejsza się w stronę cofki, czyli miejsca gdzie uchodzi główny dopływ zbiornika – rzeka Dunajec.
Zapora o długości 404 m i wysokości 59,4 m, znajduje się na 173,3 km od ujścia Dunajca i gromadzi wody spływające z obszaru 1287 km². Zapora ta ma charakter budowli ziemnej z rdzeniem gruntowym. Umieszczone w niej urządzenia upustowe umożliwiają zrzut wody w ilości ponad 2 tys. m³ w ciągu sekundy.
Poniżej zapory Zbiornika Czorsztyńskiego znajduje się drugi, znacznie mniejszy Zbiornik Sromowski pełniący rolę zbiornika wyrównawczego dla zbiornika Czorsztyńskiego.
Znaczenie zbiornika.
Podstawowe zadania zbiornika – poza znaczeniem przyrodniczym i krajobrazowym – kojarzone są z kilkoma kierunkami jego eksploatacji. Najważniejszą jego funkcją jest ochrona przeciwpowodziowa doliny Dunajca, poprzez gromadzenie nadmiaru wody płynącej tą rzeką w czasie wezbrań. Służy temu rezerwa powodziowa – 63,3 mln m³. Zbiornik zdał egzamin podczas powodzi z lipca 1997 roku. Wówczas największy dopływ wody był szacowany na prawie 1400 m³/s, a odpływ ze zbiornika wyrównawczego oscylował wokół 600 m³/s. W czerwcu 2001 roku było to odpowiednio 850 m³/s i 475 m³/s.
Zbiornik Czorsztyński poprawia również warunki spływu przełomem pienińskim, podwyższając przepływy minimalne typowe dla okresów posusznych. Popularność zyskuje także jako atrakcyjne miejsce nadwodnego wypoczynku z możliwością kąpieli, żeglowania, wędkowania i nurkowania.
Ważną funkcją Zbiornika Czorsztyńskiego jest produkcja energii elektrycznej przez elektrownię szczytowo-pompową o mocy maksymalnej 90,5 MW (niewielką hydroelektrownię posiada również zbiornik wyrównawczy). Produkuje ona w ciągu roku około 140 GWh, druga – niecałe 8 GWh energii. Blisko połowa tej energii jest pozyskiwana z tzw. pompowań, czyli powtórnego wykorzystania wody przepompowanej ze zbiornika wyrównawczego do głównego.
Stosunkowo duży zbiornik wodny oddziałuje na lokalny mikroklimat. Szacowano, że wpłynie na wzrost temperatury w promieniu do 5 km średnio o . Zakładano, że zmniejszą się dobowe wahania temperatury, oraz że skróceniu o kilkanaście dni ulegnie okres z ujemnymi temperaturami powietrza. Istniały obawy, że w dłuższym horyzoncie czasowym może to zagrozić np. niektórym unikatowym gatunkom roślin w Pieninach. Z biegiem lat czasza zbiornika będzie intensywnie zamulana i zasypywana materiałem niesionym przez Dunajec. Realna jest groźba osuwania się do zbiornika niektórych fragmentów zboczy, kubatura materiału potencjalnie grożącego osunięciem wynosi ok. 1 mln m³.
Największą popularnością wśród odwiedzających okolice zbiornika cieszy się jego zapora główna. Spośród licznych walorów turystycznych okolic Zbiornika Czorsztyńskiego za najważniejsze uznaje się: przyrodę Pienińskiego Parku Narodowego, ruiny zamku w Czorsztynie i Zamek w Niedzicy, górę Wdżar pochodzenia wulkanicznego z ośrodkiem narciarskim i letnią zjeżdżalnią wózkową, zaporę Zbiornika Czorsztyńskiego wraz z elektrownią, osadę turystyczną w Kluszkowcach z ekskluzywną zabudową uzdrowiskowo-willową i wiejską (z muzeum etnograficznym) oraz uliczką malowniczych piwniczek ze spichlerzykami. Na jeziorze utworzona została sztuczna wysepka w celu udostępnienia miejsca lęgowego dla ptactwa wodnego – Ptasia Wyspa. Wokół zbiornika przebiega szlak rowerowy VeloCzorsztyn.
W 2019 odbyły się tu wędkarskie Podlodowe Mistrzostwa Polski.

</doc>
<doc id="82956" url="https://pl.wikipedia.org/wiki?curid=82956" title="Trzy kolory. Niebieski">
Trzy kolory. Niebieski

Trzy kolory. Niebieski () – film psychologiczny z 1993 roku w reżyserii Krzysztofa Kieślowskiego, zrealizowany w koprodukcji francusko-polsko-szwajcarskiej na podstawie scenariusza napisanego przez reżysera wspólnie z Krzysztofem Piesiewiczem. "Niebieski" jest pierwszą częścią trylogii "Trzy kolory", w skład której wchodzą także "Trzy kolory. Biały" (1993) oraz "Trzy kolory. Czerwony" (1994). Tytułowe trzy kolory nawiązują do barw francuskiej flagi i haseł rewolucji francuskiej: wolności, równości, braterstwa.
Bohaterką "Niebieskiego" jest młoda kobieta, Julie de Courcy (Juliette Binoche), która traci w wypadku samochodowym swoją pięcioletnią córkę Annę oraz męża-kompozytora, Patrice’a de Courcy (Huques Quester). Po wypadku Julie stara się unikać wszelkich bodźców, które przypominają jej o tragedii. Jednakże gdy dowiaduje się o tym, że mąż zdradzał ją z kochanką spodziewającą się dziecka, decyduje się przejąć ponownie odpowiedzialność za swoje życie i dokończyć dzieło muzyczne Patrice’a.
"Niebieski" został przeważnie przychylnie przyjęty przez krytyków. Z pochwałami spotkały się ścieżka dźwiękowa Zbigniewa Preisnera oraz utrzymane w niebieskiej kolorystyce zdjęcia Sławomira Idziaka, lecz film Kieślowskiego i Piesiewicza niektórym krytykom wydawał się wyrachowany w swoim pomyśle wyjściowym. "Niebieski" pomimo krytycznych uwag zdobył szereg nagród i wyróżnień, w tym Złotego Lwa na 50. MFF w Wenecji oraz Złotą Kaczkę przyznawaną przez czytelników pisma „Film”. Na całym świecie w ciągu dziesięciu miesięcy od premiery film obejrzało 5 milionów widzów.
Opis fabuły.
Młoda kobieta, Julie, traci w wypadku samochodowym swego męża Patrice’a de Courcy i jedyną córkę Annę. Jej mąż przed śmiercią komponował utwór muzyczny na cześć jednoczącej się Europy. Pogrążona w rozpaczy Julie początkowo zamierza popełnić samobójstwo, lecz ostatecznie decyduje się ułożyć sobie życie na nowo. Zastawia luksusowy dom na prowincji i przenosi się do mieszkania w Paryżu. Nikomu nie podaje swojego nowego adresu zamieszkania, zmienia też nazwisko na Julie Vignon. Spośród rzeczy z dawnego domu Julie zabiera tylko abażur wykonany z niebieskich szklanych kulek wiszący w pokoju córki. Mimo że spędza noc z zakochanym w niej współpracownikiem męża Olivierem, nie widuje nikogo, z wyjątkiem swej sklerotycznej matki, która jej nie rozpoznaje.
Julie postanawia żyć z dnia na dzień: chodzi do kawiarni, pływa w basenie, zawiera znajomość z prostytutką, która jest jej nową sąsiadką. Jednakże nie chce się angażować i próbuje zapomnieć o traumatycznym wydarzeniu. Pustą egzystencję Julie przerywa wiadomość, iż nie była ona jedyną kobietą w życiu swego męża. Dawna przyjaciółka i kochanka Patrice’a jeszcze przed wypadkiem zaszła z nim w ciążę. Julie spotyka się z nią i przekazuje jej dom, który był bliski sprzedaży. Jednocześnie decyduje się dokończyć dzieło swojego męża, opracowując i finalizując jego utwór muzyczny. Film kończy utrzymana w błękitnej kolorystyce, sześciominutowa sekwencja z akompaniamentem dokończonego hymnu, ukazująca dalsze losy najważniejszych bohaterów. W ostatnim ujęciu kamera zatrzymuje się na oczach Oliviera, w których odbija się twarz płaczącej ze szczęścia Julie.
Obsada.
"Źródło: Internetowa Baza Filmu Polskiego"
Produkcja.
Nakręciwszy we Francji "Podwójne życie Weroniki" (1991), Krzysztof Kieślowski napisał wraz z Krzysztofem Piesiewiczem rozpisany na trzy części scenariusz trylogii "Trzy kolory". Pomysł na trylogię wyszedł od Piesiewicza, który oparł ją na trzech hasłach rewolucji francuskiej: wolności, równości, braterstwie. Jak twierdził Kieślowski, "Niebieski" miał stanowić polemikę z hasłem wolności. Jak wynika jednak z części wywiadów, Kieślowski w przeciwieństwie do Piesiewicza nie przywiązywał szczególnej uwagi do haseł rewolucyjnych, a pierwsza część trylogii nosiła tytuł "Niebieski" po prostu dlatego, że na fladze francuskiej jako pierwszy widnieje kolor niebieski.
W przeciwieństwie do "Dekalogu", którego poszczególne części się ze sobą zazębiały, "Trzy kolory" cechuje jednak – poza wspólnym tematem – znacznie mniejszy wzajemny związek. "Niebieski", jako pierwsza część trylogii, miał zostać w całości nakręcony we Francji. Początkowo Kieślowski planował, że główna bohaterka wyjeżdża po śmierci bliskich z Paryża do prowincji, z dala od ludzi. W ostatecznej wersji filmu jednak Julie wyjeżdża z domu na prowincji do stolicy Francji, aby „zginąć w tłumie. W mieście, wśród ludzi można osiągnąć kompletną anonimowość”. Początkowo jako odtwórczynię roli Julie Kieślowski zamierzał zaangażować Isabelle Huppert, ale zobaczywszy występ tejże w źle przezeń przyjętym filmie "Malina" Wernera Schroetera, zdecydował się obsadzić w głównej roli Juliette Binoche.
Produkcją filmu zarządzał Marin Karmitz, który zdaniem Kieślowskiego miał znacznie większe doświadczenie w branży aniżeli Leonardo de la Fuente, producent "Podwójnego życia Weroniki". Karmitz z entuzjazmem przyjął wstępny projekt filmu (oraz całej trylogii), twierdząc, iż „Kristoff to najpiękniejsza przygoda mojego życia”. Znaczną część ekipy filmowej stanowili Francuzi. Kieślowski, nie znając dobrze francuskiego, komunikował się z ekipą za pośrednictwem tłumacza Romana Grena. Operatorem "Niebieskiego" był Sławomir Idziak, choć początkowo kręceniem zdjęć do pierwszej części trylogii miał zająć się Piotr Sobociński. Przy kręceniu "Niebieskiego" zastosowano cztery ściemnienia kadru, które oddzielają od siebie cztery miesiące z życia głównej bohaterki. Cechą charakterystyczną filmu miała być również kolorystyka nawiązująca do tytułu. Jak wyjaśniał Idziak: „Niebieski, który mamy, jest silny, agresywny, sztuczny... co nie ma nic wspólnego z naturalnym błękitem, który znajduje się w pobliżu”. Jako jeden z kluczowych plenerów do "Niebieskiego" wybrano paryską ulicę Mouffetard, z której można było sfotografować cztery strony miasta. Wprawdzie roboczy materiał zdjęciowy Idziak skwitował jako najgorszy film, jaki widział, lecz po dwumiesięcznej postprodukcji dostrzegł w swoich zdjęciach „coś, co ludzie powszechnie uwielbiają”.
Muzykę do "Niebieskiego" skomponował Zbigniew Preisner, a ścieżka dźwiękowa odegrała ważną rolę przy procesie tworzenia fabuły. Kieślowski twierdził, że „w pewnym sensie jest to film o muzyce, o jej tworzeniu, o pracy nad nią”. Preisner dobrze oceniał współpracę z Kieślowskim: „Powiedział od razu, czego potrzebuje. Napisałem muzykę od razu, a kiedy zaczął kręcić, miał wszystko, temat, piosenki, koncert... Kręcąc film, wiedział dokładnie, co zrobimy i jakie emocje stworzy muzyka”. Charakterystyczny dla "Niebieskiego" motyw muzyczny „marszu śmierci” Preisner skomponował pod pseudonimem Van Der Budenmayer. Ów motyw cechuje się dużymi skokowymi interwałami muzycznymi, użyciem wysokiego kobiecego głosu sopranistki Elżbiety Towarnickiej oraz wykorzystaniem brzmień fortepianowych. W filmie – pomimo że obraca się on wokół tematu muzyki – ścieżka muzyczna odtwarzana jest w oderwaniu od świata przedstawionego (jest niediegetyczna), w dużej mierze więc sugerowana jest jako wyraz przeżyć samej Julii, niejako grana w jej myślach.
"Niebieski" został zgłoszony jako polski kandydat do Oscara dla najlepszego filmu nieanglojęzycznego, jednak komisja go zdyskwalifikowała ze względów formalnych, ponieważ film miał być „zbyt francuski”.
Wydanie.
W 1998 roku "Trzy kolory. Niebieski" ukazał się w Polsce na kasetach VHS, nakładem dystrybutora Best Film. Rok później w Polsce pojawiła się wersja filmu na DVD. W 2011 roku Criterion Collection wydała odrestaurowaną cyfrowo wersję na płytę Blu-Ray, w której zamieszczone zostały następujące materiały dodatkowe: wideoesej filmoznawczyni Annette Insdorf, wywiad ze Zbigniewem Preisnerem, komentarz Juliette Binoche do wybranych scen z filmu, programy telewizyjne "Reflections on Blue" oraz "Kieslowski: The Early Years", film dokumentalny "Tramwaj" oraz pierwotny zwiastun kinowy. W 2018 roku Best Film opublikował wydanie kolekcjonerskie zawierające 47 odrestaurowanych cyfrowo filmów Kieślowskiego, wśród których znalazł się "Niebieski".
Odbiór.
"Niebieski" odniósł wielki sukces festiwalowy i frekwencyjny. W dniu premiery w samym Paryżu film obejrzało 14 672 widzów, a w ciągu pierwszego tygodnia w całej Francji – 155 941 widzów. W ciągu dziesięciu pierwszych miesięcy od premiery na całym świecie film obejrzało 5 milionów widzów.
Hal Hinson w recenzji dla „Washington Post” stwierdzał, że „dla Kieślowskiego subtelność jest religią. Podpowiada on lub sugeruje – żeby powstrzymać się od wykładania kart na stół”. Harlan Kennedy ocenił "Niebieski" jako „arcydzieło”, nazywając reżysera „wielkim prestidigitatorem współczesnego kina: humanistą przebranym za mizantropa, czarnym magikiem, który wyciąga uśmiechniętego białego królika z kapelusza właśnie wtedy, gdy wzywasz egzorcystę”. David Sterritt dla pisma „Cinéaste” pisał, iż „metafizyka Kieślowskiego jest raczej humanistyczna i psychologiczna niż doktrynalna czy teologiczna”. Dave Kehr z „Film Comment” zauważył, iż odpowiedzialny za zdjęcia Sławomir Idziak „fotografuje z tak płytką głębią ostrości, tak precyzyjną ogniskową, że jego obiektyw ledwo trzyma w zasięgu wzroku pojedynczy, mały obiekt”. Vincent Amiel z „Positif” zauważył, iż film Kieślowskiego podkreśla „pośrednictwo obrazu, jego iluzoryczną jakość”. Lisa Nesselson z magazynu „Variety” szczególnie chwaliła muzykę Zbigniewa Preisnera, „której grzmiące akordy przywołują pamięć, utratę i nikczemną obietnicę jedności europejskiej”, a jednocześnie „jest postacią samą w sobie, nadrabiającą ekspresyjnie to, czego milczącej Julii wydaje się brakować”. Jednocześnie Nesselson stwierdziła, że tak, jak w "Podwójnym życiu Weroniki", „francuskie postacie Kieślowskiego są ikonami rozwodnionymi w porównaniu z ich polskimi odpowiednikami”. Tadeusz Sobolewski dla „Gazety Wyborczej” pisał, że "Niebieski" traktuje o pustce egzystencjalnej, z jaką mierzą się wszyscy bohaterowie filmu: „zapełniają tę pustkę religią, sztuką, seksem. Ona jednak istnieje. O tym jest ten film”.
Dla odmiany Vincent Ostria z wrogiego Kieślowskiemu „Cahiers du cinéma” atakował film za „kicz” i „pompatyczność”, oskarżając reżysera o skrojenie filmu pod potrzeby Europejskiej Wspólnoty Gospodarczej. Milena Michalski z pisma „The Slavonic and East European Review” stwierdziła, iż „film jest niewątpliwie silnie oddziałujący i piękny, ale to, do czego przyzwyczailiśmy się w "Dekalogu" i "Podwójnym życiu Weroniki", zaczyna sprawiać wrażenie wymyślonego, pozostawiając widza równie silnie zmanipulowanym, jak poruszonym”. Adam Mars-Jones z „The Independent” wyrokował, iż „większość widzów "Niebieskiego" będzie zbyt zajęta próbą podążania za fabułą, jakkolwiek lekką, aby poczuć, że w jakikolwiek sposób zmagają się z dziedzictwem rewolucji francuskiej”. Derek Malcolm z „The Guardiana” twierdził, iż „film jest niemal całkowicie schematyczny i to go osłabia. Tym, co go wzmacnia, jest czysta emocjonalna siła jego tworzenia”. Jednocześnie chwalił występ Binoche jako „głębszy i silniejszy aniżeli wszystko, co nam ofiarowała”. Jean Beaulieu miał wrażenie, iż „całość przypomina jednak ćwiczenie w stylu, jak w przypadku jego [Kieślowskiego] poprzedniego filmu”. Beaulieu pisał dalej, że „choć Kieślowskiemu udaje się zgłębić duszę bohaterki tam, gdzie większość filmowców zawodzi, jego film, wypełniony błękitnym monochromatycznym światłem, emanuje pewnym chłodem”. Zdaniem francuskiego krytyka wynika on z faktu, że „autor opiera się z jednej strony na abstrakcyjnym i eliptycznym wprowadzeniu tragicznej sytuacji, by sympatyzować z nieszczęściem swojej bohaterki, a z drugiej strony na narracji skonstruowanej w (zbyt?) sztywny, a nawet nużący sposób”. Najbardziej zjadliwą recenzję filmu napisał Vincent Canby z „The New York Timesa”, wyrażając opinię, iż „"Niebieski" nie uwiedzie widza swoimi skomplikowanymi, muzycznie formalnymi aranżacjami. Narracja jest zbyt kosztowna i absurdalna. Interpretacja, której wymaga, wydaje się dyletancka”.
Analizy i interpretacje.
Steven Woodward w szczegółowej analizie filmu zwrócił uwagę na niekonwencjonalność, z jaką Kieślowski traktuje tytułowy kolor pod względem wyrażanej przezeń symboliki. Woodward zauważył, iż w scenie szpitalnej, „biorąc pod uwagę skojarzenie niebieskiego światła i muzyki pogrzebowej, niebieski wydaje się mieścić w sobie konwencjonalny sens żałoby i depresji”. Jednakże akompaniament muzyczny podkreśla narastającą walkę Julie z melodią, która przypomina jej o uczuciu żałoby; symbolika koloru niebieskiego łączona jest z takimi rekwizytami, jak wypełniony wodą basen, w którym zanurza się bohaterka, by zagłuszyć dźwięk kompozycji swojego męża. Tyle że melodia „wciąż płynie”, a uczucie żałoby nie daje się zagłuszyć, w związku z czym Julie poddaje się mu w finałowej sekwencji utrzymanej w błękitnej kolorystyce.
Slavoj Žižek zauważył, że hasło „wolność, równość, braterstwo” wykorzystane w trylogii "Trzy kolory" nie może być oderwane od chrześcijańskich cnót teologalnych – wiary, nadziei i miłości. Zdaniem Žižka "Niebieski" wiąże ze sobą wolność oraz miłość; „wolność jest prawdziwym wyzwoleniem tylko wtedy, gdy wspiera ją Miłość, kochająca akceptacja innych (w "Niebieskim" Julie przechodzi drogę od zimnej, abstrakcyjnej wolności do rzeczywistej wolności kochania innych)”. Owa Miłość jednak nabiera specyficznego wymiaru, gdyż finałowy „akt seksualny, podczas którego dochodzi do olśnienia Julii, jest inscenizowany jako jej własna samotna fantazja, wydarzenie przypominające sen, które tak naprawdę nie wiąże się z kontaktem z inną osobą”. Słoweński psychoanalityk stwierdzał zarazem, iż Julie przez długi czas fetyszyzuje wyidealizowaną pamięć o mężu, zaburzoną przez wiadomość o zdradzie małżeńskiej. "Niebieski" więc, według Žižka, „nie jest filmem o żałobie, ale o stwarzaniu warunków do żałoby: dopiero w ostatnim ujęciu filmu Julie może wszcząć przepracowanie żałoby”.
Emma Wilson analizowała "Niebieski" jako postmodernistyczne dzieło sztuki, odzwierciedlające treść koncepcji filozoficznej Frederica Jamesona. Zdaniem Wilson, „film kwestionuje potencjał swojego medium i pokazuje, w jaki sposób sugestywna moc […] obrazów cierpienia została wyparta”. Paul Coates stwierdził, iż "Niebieski" „zapowiada kształt trylogii w jej trzyczęściowym schemacie, od pierwotnej przemocy – przemocy wiążącej się z wszelkimi narodzinami – do finału, jakim jest miłość; przemoc i miłość elegancko zamykają pustkę i nijakość krępującą Julie”.
Ścieżka dźwiękowa.
Nagrania ukazały się w 1993 roku nakładem wytwórni muzycznej Virgin. Kompozycje zostały zarejestrowane w warszawskim Studio S-4. W 1996 roku płyta uzyskała w Polsce certyfikat platynowej.
Opracowano na podstawie materiału źródłowego.

</doc>
<doc id="82957" url="https://pl.wikipedia.org/wiki?curid=82957" title="Nathaniel Niles">
Nathaniel Niles

Nathaniel William Niles (ur. 5 lipca 1886 w Bostonie, zm. 11 lipca 1932 w Brookline) – amerykański tenisista i łyżwiarz figurowy.
Kariera.
Zdobywał tytuły mistrza USA w tenisowych rozgrywkach międzyuczelnianych (ukończył studia na Uniwersytecie Harvarda) – w 1907 roku w deblu (z Alfredem S. Dabneyem) i w 1908 roku w singlu (w 1907 był w singlu wicemistrzem).
Występował nieprzerwanie przez 23 lata w mistrzostwach USA (obecnie US Open) (1904–1926). W 1917 roku awansował do finału w grze pojedynczej, ponosząc porażkę z Robertem Lindleyem Murrayem. Wraz z Edith Rotch wygrał mistrzostwa USA w grze mieszanej w 1908 roku. W latach 1908–1921 (z przerwami) znajdował się w czołowej dziesiątce rankingu amerykańskiego (łącznie jedenaście razy, najwyżej w 1909 roku jako 4. tenisista).
Odnosił także sukcesy jako łyżwiarz figurowy. Był wielokrotnym mistrzem USA w konkurencji solistów oraz w parach (z Theresą Weld). Reprezentował USA na trzech igrzyskach olimpijskich – w 1920 roku w Antwerpii (łyżwiarstwo rozgrywano na igrzyskach letnich) był 6. wśród solistów i 4. w parach (z Weld), w Chamonix 1924 roku w obu konkurencjach zakończył rywalizację na 6. miejscu, a w St. Moritz w 1928 roku był 15. solistą i zajął 9. miejsce w parze z Weld. W 1978 roku został wpisany do Hall of Fame amerykańskiego łyżwiarstwa figurowego.

</doc>
<doc id="82959" url="https://pl.wikipedia.org/wiki?curid=82959" title="Janusz Jagucki">
Janusz Jagucki

Janusz Jagucki (ur. 14 lutego 1947 w Sorkwitach) – polski duchowny luterański, biskup-senior Kościoła Ewangelicko-Augsburskiego, wiceprezes Polskiej Rady Ekumenicznej w latach 2001–2010.
Życiorys.
Syn duchownego luterańskiego Alfreda Jaguckiego i Agnieszki z d. Rynkiewicz, ma dwóch braci i jedną siostrę. Jego brat Walter do 17 stycznia 2009 r. był Biskupem Kościoła Luterańskiego w Wielkiej Brytanii. Obecnie z ramienia Światowej Federacji Luterańskiej jest obserwatorem dialogu anglikańsko-metodystycznego.
Studiował teologię na Chrześcijańskiej Akademii Teologicznej, którą ukończył w październiku 1970 roku. 22 listopada 1970 r. został ordynowany na duchownego przez biskupa Andrzeja Wantułę, był wikariuszem parafii w Giżycku, następnie jej administratorem (1973–1976). Od maja 1976 roku proboszcz parafii w Giżycku. Sprawował funkcję administratora parafii w Ełku, Suwałkach (1975–1985) i Rynie (1976–1986), koordynował współpracę z zakonem joannitów w diecezji mazurskiej; członek Synodu Kościoła.
4 listopada 2000 roku Synod Kościoła wybrał księdza Janusza Jaguckiego na zwierzchnika kościoła. Zgodnie z prawem kościelnym jego kadencja miała trwać 10 lat. 6 stycznia 2001 r. w Warszawie został konsekrowany na biskupa Kościoła Ewangelicko-Augsburskiego w Polsce; zastąpił na tym urzędzie ks. biskupa Jana Szarka.
Z żoną Danutą zd. Ferek ma jedną córkę Katarzynę.
2 marca 2007 r. została powołana Komisja Historyczna Kościoła Ewangelicko-Augsburskiego w RP, której celem jest zbadanie zasobów archiwalnych Instytutu Pamięci Narodowej oraz archiwów wewnątrzkościelnych, dotyczących inwigilacji Kościoła Ewangelicko-Augsburskiego przez organa bezpieczeństwa państwa w okresie od 22 lipca 1944 do 31 lipca 1990. Z urzędu był przewodniczącym kolegium tej Komisji do czasu, gdy okazało się, że w archiwach IPN znajdują się dokumenty na jego temat. Zastąpił go biskup Mieczysław Cieślar.
26 września 2008 r. „Rzeczpospolita” ujawniła, że od 1973 do 1990 był zarejestrowany jako tajny współpracownik Służby Bezpieczeństwa o ps. „Janusz”. Jego teczka w IPN o sygnaturze 456/0013/1-3 liczy ponad tysiąc stron. Oprócz informacji spisywanych przez oficerów SB w teczce są podpisane przez ks. Jaguckiego pokwitowania przyjęcia pieniędzy oraz sporządzone własnoręcznie relacje z podróży zagranicznych.
17 kwietnia 2009 r. podczas wiosennej sesji Synodu Kościoła Ewangelicko-Augsburskiego w RP ks. biskup Mieczysław Cieślar poinformował, że według ustaleń Komisji Historycznej Kościoła Ewangelicko-Augsburskiego w Rzeczypospolitej Polskiej: „"Nie ma żadnych wątpliwości co do tajnej i świadomej współpracy bp. Jaguckiego. Uzasadnienie zostanie przedstawione członkom Synodu Kościoła, a do nich będzie należała ocena tego faktu"”. W trakcie drugiego dnia Synodu 18 kwietnia 2009 roku ks. biskup Janusz Jagucki złożył wniosek o wotum zaufania. Za udzieleniem wotum zaufania opowiedziało się 26 członków synodu, przeciw 31, wstrzymało się 7. W związku z zaistniałą sytuacją Synod postanowił skrócić kadencję bp. Jaguckiego do momentu wyboru nowego biskupa i wprowadzenia go w urząd, czyli do stycznia 2010 Głosowanie nad wotum zaufania dla ks. bp Jaguckiego, było pierwszym tego rodzaju głosowaniem w historii polskiego Kościoła Ewangelicko-Augsburskiego. Ponadto Synod Kościoła Ewangelicko-Augsburskiego w tej samej uchwale postanowił o rozpoczęciu procedury wyborczej nowego zwierzchnika Kościoła, tak aby jego wybory odbyły się podczas jesiennej sesji Synodu Kościoła, która odbyła się w dniach 16–18 października 2009 r. w Warszawie.
24 czerwca 2009 r. podczas Ogólnopolskiej Konferencji Duchownych Kościoła Ewangelicko-Augsburskiego we Wrocławiu dokonano typowania kandydatów, spośród których Synod Kościoła wybierze nowego biskupa Kościoła:
17 października 2009 roku w czasie obrad XII sesji Synodu Kościoła wybrano ks. Jerzego Samca na stanowisko Biskupa Kościoła Ewangelicko-Augsburskiego.
Z dniem 6 stycznia 2010 bp Jagucki przeszedł w stan spoczynku.

</doc>
<doc id="82962" url="https://pl.wikipedia.org/wiki?curid=82962" title="Henri Légaré">
Henri Légaré

Henri Légaré (ur. 20 lutego 1918, zm. 19 lipca 2004) – kanadyjski duchowny katolicki, arcybiskup Grouard-McLennan.
Zakonnik, członek zgromadzenia Oblatów Niepokalanej Maryi (OMI). Przyjął święcenia kapłańskie 29 czerwca 1943. 13 lipca 1967 został mianowany przez papieża Pawła VI biskupem Labradoru-Schefferville (prowincja Quebec); sakrę przyjął z rąk kardynała Maurice Roya 9 września 1967. W listopadzie 1972 został promowany na arcybiskupa Grouard-McLennan (prowincja Alberta}. W latach 1981 – 1983 był przewodniczącym Konferencji Episkopatu Kanady. Po osiągnięciu wieku emerytalnego złożył rezygnację z rządów archidiecezją w lipcu 1996.
Wśród biskupów, którym udzielił sakry biskupiej, był m.in. arcybiskup Vancouver Adam Exner O.M.I. (12 marca 1974).

</doc>
<doc id="82964" url="https://pl.wikipedia.org/wiki?curid=82964" title="Kursk (ujednoznacznienie)">
Kursk (ujednoznacznienie)



</doc>
<doc id="82968" url="https://pl.wikipedia.org/wiki?curid=82968" title="Maurice Roy">
Maurice Roy

Maurice Roy (ur. 25 stycznia 1905, Quebec, zm. 24 października 1985, tamże) – kanadyjski duchowny katolicki, arcybiskup Quebecu i prymas Kanady, kardynał.
Życiorys.
Studiował w wyższym seminarium duchownym w Laval (prowincja Quebec), następnie na paryskiej Sorbonie, w Instytucie Katolickim w Paryżu i w Papieskim Athenaeum "Angelicum" w Rzymie. Święcenia kapłańskie przyjął 12 czerwca 1927 w Quebecu. W latach 1930-1946 wykładowca seminarium w Laval (1945–1946 jego przełożony); podczas II wojny światowej był naczelnym kapelanem Sił Zbrojnych Kanady. 22 lutego 1946 został mianowany biskupem Trois-Rivieres, przyjął sakrę biskupią z rąk kardynała Villeneuve (arcybiskupa Quebecu). Od 8 czerwca 1946 także ordynariusz wojskowy Kanady, a w czerwcu 1947 promowany na arcybiskupa Quebecu. Od 1956 prymas Kanady.
Brał udział w obradach Soboru Watykańskiego II (1962-1965). 22 lutego 1965 papież Paweł VI wyniósł go do godności kardynalskiej, nadając tytuł prezbitera Nostra Signora del Ssmo Sacramento e SS. Canadesi. Od stycznia 1967 prezydent Papieskiej Komisji Iustitia et Pax (do grudnia 1976) i Rady ds. Świeckich, od stycznia 1973 prezydent Papieskiego Komitetu ds. Rodziny. Brał udział w pracach sesji Światowego Synodu Biskupów oraz Kolegium Kardynalskiego, a także w obradach dwóch konklawe 1978.
W marcu 1981 złożył rezygnację z dalszych rządów archidiecezją Quebec, a rok później także z godności ordynariusza wojskowego Kanady; w styczniu 1985 ukończył 80 lat i utracił czynne prawo udziału w konklawe.

</doc>
<doc id="82970" url="https://pl.wikipedia.org/wiki?curid=82970" title="Edsger Wybe Dijkstra">
Edsger Wybe Dijkstra



</doc>
<doc id="82974" url="https://pl.wikipedia.org/wiki?curid=82974" title="Zelandia Zachodnia">
Zelandia Zachodnia

Zelandia Zachodnia (duń. "Vestsjællands Amt") to jeden z duńskich okręgów istniejących w latach 1970–2006. Okręg ten został utworzony 1 kwietnia 1970 na mocy reformy podziału administracyjnego Danii, zaś zlikwidowany przy okazji kolejnej reformy z 2007. Jego obszar wszedł wówczas w granice nowego regionu administracyjnego Zelandia.
Stolicą okręgu było Sorø. Sorø nie było największym miastem okręgu, zostało jednak wybrane ze względu na swoje historyczne znaczenie.
Gminy:

</doc>
<doc id="82975" url="https://pl.wikipedia.org/wiki?curid=82975" title="Traktat Loewenwolda">
Traktat Loewenwolda

Traktat Loewenwolda," przymierze trzech czarnych orłów" – podpisany 13 września 1732 roku w Wiedniu tajny układ, pomiędzy Austrią i Rosją (13 grudnia dołączyły do niego Prusy), dotyczący sukcesji tronu w Polsce w razie spodziewanej niedługo śmierci Augusta II. Nigdy nie ratyfikowany, traktat ten był w rzeczywistości manewrem dyplomatycznym Rosji i Austrii, które chciały odciągnąć Prusy od powstającego właśnie sojuszu sasko-francuskiego. Najważniejszym jego celem było niedopuszczenie do przedłużenia unii polsko-saskiej.
Sygnatariusze układu zobowiązali się wzajemnie, że podczas wolnej elekcji po śmierci Augusta II nie poprą przedstawiciela dynastii Wettynów ani Stanisława Leszczyńskiego. Uzgodniono wspólnego kandydata, którym został portugalski infant Don Emanuel Bragança. Uzgodniono także, że w wypadku wygaśnięcia w księstwie Kurlandii i Semigalii rodu Kettlerów, by uniemożliwić wcielenie tych ziem do Rzeczypospolitej, mocarstwa osadzą na tronie kurlandzkim królewicza pruskiego Augusta Wilhelma Hohenzollerna. Porozumienie zostało wynegocjowane przez rosyjskiego posła w Berlinie – Karla Gustawa von Loewenwolde. Układ był skierowany przeciwko Francji, popierającej Stanisława Leszczyńskiego i związanej traktatem sojuszniczym z Saksonią.
Mocarstwa starały się wykazać pozory praworządności i wykorzystały to, że Stanisław Leszczyński był na mocy konstytucji sejmowych, inspirowanych przez Augusta II, skazany na banicję, co pociągało za sobą również niemożność sprawowania urzędów w Polsce i Litwie. Rozmieszczenie wojsk na granicach Rzeczypospolitej uzasadniono więc przewrotnie "ochroną polskiej wolności do swobodnego wyboru władcy" i uniemożliwieniem obcym mocarstwom (Francja) narzucenia Polakom banity.
Traktat ten był nazywany przymierzem "trzech czarnych orłów" ze względu na herby każdego z trzech państw (Austrii, Rosji i Prus), na których widniały czarne orły (cesarski i carski dwugłowe, pruski jednogłowy).
Aby zapewnić sobie możliwość intronizacji, Fryderyk August Wettin zawarł porozumienia z Austrią (17
lipca 1733) i z Rosją (25 sierpnia), zrzekając się w zamian odpowiednio praw do tronu austriackiego i kurlandzkiego. Osiągnięcie tronu przez Augusta III Sasa było sprzeczne z planami Prus, które wkrótce zerwały sojusz z Rosją i Austrią, a w wojnie sukcesyjnej zachowały neutralność.
Traktat był wyraźną porażką dyplomacji pruskiej. Według oceny historyka: "Mniejsza o to, że Prusy figurowały w tym traktacie jako strona skrępowana i wyprowadzona w pole: obiecano im za nieprzeszkadzanie we wspólnej akcji Kurlandię, a potem odwleczono ratyfikację umowy. Grunt w tym, że nad Rzeczpospolitą zacisnęło się przymierze trzech czarnych orłów celem pogwałcenia wolnej elekcji" .

</doc>
<doc id="82979" url="https://pl.wikipedia.org/wiki?curid=82979" title="SS Kentucky">
SS Kentucky

SS Kentucky – francuski statek towarowo-pasażerski. Znany jako pierwszy zagraniczny pełnomorski statek handlowy, który przybył do portu w Gdyni.
Jednostka została zbudowana w stoczni Chantiers de Normandie w Rouen w roku 1921 dla Companie Generale Transatlantique.
"Kentucky" początkowo pływał do Indii, na trasach dalekowschodnich i na południowym Pacyfiku, następnie przeniesiony został do żeglugi europejskiej.
W sierpniu 1923 przywiózł transport koni do Gdańska; w drodze powrotnej do Hawru miał zabrać emigrantów do Ameryki. Gdański inspektor sanitarny odmówił zgody na zaokrętowanie pasażerów, ponieważ ładownie statku nie zostały wyczyszczone; oprócz słomy i resztek karmy zalegały w nich pokłady końskiego łajna. Bez sprzątania "Kentucky" 13 sierpnia odpłynał do Gdyni, gdzie koleją przejechali z Gdańska kandydaci na emigrantów. Gdyński lekarz portowy wydał zgodę na zaokrętowanie bez konieczności czyszczenia ładowni. Podczas zaokrętowania doszło do chaosu i zamieszek, ponieważ część pasażerów zorientowawszy się w warunkach na statku, wróciła na ląd. Sprowadzono policję i inne służby, które zmusiły większość emigrantów, w tym również biciem, do zaokrętowania.
"Kentucky" służył na liniach europejskich do roku 1932. Wobec nowej, restrykcyjnej amerykańskiej polityki imigracyjnej, nastąpiło załamanie ruchu pasażerskiego do USA; statek został wycofany ze służby i pozostawiony w Breście. W roku 1936 został zezłomowany w Holandii.

</doc>
<doc id="82981" url="https://pl.wikipedia.org/wiki?curid=82981" title="Refsejzing">
Refsejzing



</doc>
<doc id="82986" url="https://pl.wikipedia.org/wiki?curid=82986" title="John Moberly">
John Moberly

Sir John Campbell Moberly (ur. 27 maja 1925, zm. 14 września 2004) – polityk brytyjski.
W latach 1959-1962 sprawował funkcję oficera politycznego rządu brytyjskiego (rezydenta) w Katarze. W latach 70. był ambasadorem Jordanii, a na początku lat 80. ambasadorem w Iraku.

</doc>
<doc id="82990" url="https://pl.wikipedia.org/wiki?curid=82990" title="Wielkie Rowy Afrykańskie">
Wielkie Rowy Afrykańskie

Wielkie Rowy Afrykańskie – jednostka geograficzna we wschodniej części Afryki obejmująca zespół południkowo rozciągniętych rowów tektonicznych (ryftów). Jej charakterystycznym elementem są strome zbocza i dna częściowo wypełnione jeziorami. Rowy powstały na skutek oddalania się płyty afrykańskiej od płyty arabskiej i somalijskiej, co prowadzi do powolnego (natomiast bardzo szybkiego w skali czasu geologicznego) oddzielania się cypla wschodniej Afryki z Wyżyną Wschodnioafrykańską od większej części kontynentu afrykańskiego. Rowy wschodnioafrykańskie są zauważalne na hipsometrycznej mapie Afryki, a wyraźnie widoczne na mapie geomorfologicznej.
Wielkie Rowy Afrykańskie powstały ok. 20 mln lat temu. 
Przedłużeniem Wielkich Rowów Afrykańskich jest rów Morza Czerwonego i Rów Jordanu. Długość całego układu Wielkich Rowów Afrykańskich od Syrii do Mozambiku wynosi 6 tys. km. Powstały one w wyniku ruchów tektonicznych i wylewów lawy – są formą doliny ryftowej. Ich rozwój zaczął się około 35 mln lat temu w rejonie Morza Czerwonego, polegał na odsuwaniu się płyty litosferycznej, na której leży kontynent afrykański, od płyty Półwyspu Arabskiego i reszty Azji; postępował stopniowo ku południowi, gdzie wschodnia Afryka zaczęła się oddzielać od pozostałej części kontynentu około 15 mln lat temu.
Jeden z rowów ma miejscami 0,5 km głębokości i 30–100 km szerokości. Wyróżnia się:
Dna Wielkich Rowów w mniejszej części zalane są wodą, która tworzy kilka spośród największych afrykańskich jezior:
Są to jeziora tektoniczne.
Kenijską grupę jezior Wielkiego Rowu Afrykańskiego wpisano na listę światowego dziedzictwa UNESCO.

</doc>
<doc id="82993" url="https://pl.wikipedia.org/wiki?curid=82993" title="William Turner">
William Turner

Joseph Mallord William Turner (ur. 23 kwietnia 1775 w Londynie, zm. 19 grudnia 1851 tamże) – angielski malarz, znany przede wszystkim z romantycznych pejzaży. Uważany za prekursora impresjonizmu.
Jego obrazy charakteryzują się pięknymi barwami, głównie żółcieniami. W swych pracach potrafił świetnie uchwycić grę światła. Najbardziej znane prace to "Zachód słońca", "Deszcz, para, szybkość", "Upadek Kartaginy" oraz "Burza śnieżna na morzu".
Życiorys.
Urodził się w rodzinie perukarza Williama Turnera, przy Maiden Lane w Covent Garden (aktualnie dzielnica Londynu). Jego matką była Mary Marshall. W roku 1785 został wysłany do wuja w Brentford, gdzie mając 14 lat rozpoczął naukę na kursach przygotowawczych do wstąpienia do Królewskiej Akademii Sztuki. Pierwszą akwarelę, scenę z Oxfordu, namalował mając 12 lat, w 1787. W 1790 po raz pierwszy wystawił swój obraz na Salonie Królewskiej Akademii Sztuki, a 10 lutego 1802 został jej członkiem. 
Prowadził własną galerię, wiele podróżował po Anglii, wyjeżdżał do Francji (Paryż), Holandii, Prus (Berlin, Szczecin), Saksonii (Drezno), Danii (Kopenhaga), Szwajcarii i Włoch (Wenecja).
Zmarł na cholerę w swym domu w Chelsea. Umierając miał powiedzieć: "Słońce jest bogiem". Pochowano go w londyńskiej Katedrze Św. Pawła.
William Turner pozostawił po sobie blisko trzydzieści tysięcy prac, wśród których przeważają szkice krajobrazu. Większość z nich (282 płótna olejne, 19 049 szkiców) przekazał w testamencie Galerii Narodowej w Londynie.
W Polsce upamiętnia go Pasaż Turnera w Szczecinie, przylegający do galerii Trafostacja Sztuki; podczas wizyty w Szczecinie w 1835 r. artysta uwiecznił miasto na 21 szkicach.

</doc>
<doc id="82996" url="https://pl.wikipedia.org/wiki?curid=82996" title="Antonio Vitale Bommarco">
Antonio Vitale Bommarco

Antonio Vitale Bommarco (ur. 21 września 1923, zm. 16 lipca 2004) – włoski duchowny katolicki, franciszkanin konwentualny.
Święcenia kapłańskie otrzymał 8 grudnia 1949; 11 listopada 1982 mianowany arcybiskupem Gorizia e Gradisca, konsekracji dokonał 6 stycznia 1983 w Watykanie Jan Paweł II. Pełnił posługę biskupią do czerwca 1999; w tym okresie archidiecezja została przemianowana na Gorizia (1986). Wśród biskupów, w których konsekracjach uczestniczył, był m.in. jego następca na arcybiskupstwie Gorizia, Dino De Antoni.

</doc>
<doc id="82997" url="https://pl.wikipedia.org/wiki?curid=82997" title="S/s">
S/s



</doc>
<doc id="82999" url="https://pl.wikipedia.org/wiki?curid=82999" title="Rickert">
Rickert

1 gmina w Niemczech:
Osoby:

</doc>
<doc id="83001" url="https://pl.wikipedia.org/wiki?curid=83001" title="Henryk Rickert">
Henryk Rickert



</doc>
<doc id="83004" url="https://pl.wikipedia.org/wiki?curid=83004" title="Wilhelm Windelband">
Wilhelm Windelband

Wilhelm Windelband (ur. 11 maja 1848 w Poczdamie, zm. 22 października 1915 w Heidelbergu) – filozof niemiecki, przedstawiciel neokantyzmu i założyciel tak zwanej szkoły badeńskiej.
Życiorys.
Windelband był synem pruskiego urzędnika. Studiował medycynę i nauki przyrodnicze, historię i filozofię w Jenie, Berlinie i w Getyndze. Doktoryzował się pod kierunkiem Hermanna Lotzego w 1870 na podstawie pracy pod tytułem "Die Lehren vom Zufall." W 1870 roku zgłosił się na ochotnika do wojska i wyruszył na wojnę francusko-niemiecką. Habilitował się w 1873 roku zaraz po powrocie z wojska na podstawie pracy "Über die Gewißheit der Erkenntnis". W 1876 roku został powołany na Uniwersytet w Zurychu. W 1877 roku przeniósł się na Uniwersytet Ludwika-Alberta we Fryburgu. W 1882 został następcą Ottona Liebermanna na Uniwersytecie w Strasburgu. W 1903 roku przeniósł się na Uniwersytet Karla-Ruprechta w Heidelbergu, gdzie pracował do śmierci.
Poglądy.
Windelband starał się przede wszystkim odgraniczyć nauki przyrodnicze od nauk humanistycznych (nauki o kulturze). Nauki przyrodnicze postępują „nomotetycznie”, tzn. opisują przedmiot za pomocą ogólnych praw. Nauki o kulturze mają natomiast do czynienia z jednorazowym, indywidualnym i jednostkowym przedmiotem, dlatego postępują zgodnie z metodą „idiograficzną”.
Windelband polemizuje z pragmatyczną koncepcją prawdy. Definicja utożsamiająca prawdę z jej użytecznością jest jego zdaniem jednocześnie zbyt szeroka i za wąska. Fałsz może być bardzo użyteczny i skuteczny a prawda bardzo bezużyteczna i nieefektywna. Windelband opowiada się za absolutną wartością prawdy.
Znaczenie.
Poza metodologią nauk Windelband wyróżnił się również jako historyk filozofii. Jego „Lehrbuch der Geschichte der Philosophie” miał wiele wydań i był kontynuowany przez Hansa Heimsoetha po śmierci Windelbanda. Jego najwybitniejszym uczniem był Heinrich Rickert.

</doc>
<doc id="83006" url="https://pl.wikipedia.org/wiki?curid=83006" title="Emil Lask">
Emil Lask

Emil Lask (ur. 25 września 1875 w Wadowicach, zm. 26 maja 1915 w Turzy Małej) – filozof niemiecki, przedstawiciel neokantowskiej szkoły badeńskiej, uczeń Heinricha Rickerta. Pochodził z rodziny żydowskiej, która z Wielkopolski przeniosła się do austriackiej Galicji. W 1885 wraz z rodziną zamieszkał w Falkenbergu. W wieku dwudziestu lat przeszedł na protestantyzm. Studiował prawo i filozofię we Fryburgu Bryzgowijskim i Strasburgu. Po uzyskaniu doktoratu i habilitacji w 1905 został profesorem uniwersytetu w Heidelbergu.
W 1915 zgłosił się jako ochotnik do wojska. Zginął pod Turzą Małą w Karpatach.

</doc>
<doc id="83007" url="https://pl.wikipedia.org/wiki?curid=83007" title="Bolesław toszecki">
Bolesław toszecki

Bolesław toszecki (bytomski) (ur. ok. 1280, zm. w grudniu 1328) – książę toszecki w latach 1303–1328 (od 1315 roku tylko formalnie), arcybiskup ostrzyhomski (węg. Esztergom) od 1321 roku.
Bolesław był najstarszym synem księcia bytomskiego Kazimierza i nieznanego pochodzenia Heleny. Został przeznaczony przez ojca do kariery duchownej, co jest o tyle dziwne, że rzadko się zdarza aby najstarszy potomek władcy był kierowany do służby Bogu. Na stanowiskach kościelnych występuje już od 1294 roku kiedy został scholastykiem krakowskim. W 1297 roku występuje z tytułem kanonika kapituły wrocławskiej. Pomimo objęcia stanowisk kościelnych Bolesław otrzymał jeszcze za życia ojca w 1303 roku księstwo toszeckie, przy którym pozostał formalnie do końca życia (W związku z wyjazdem na Węgry realne rządy w księstwie objął jego młodszy brat Władysław).
Około 1315 roku Bolesław korzystając z pomocy królowej węgierskiej Marii, swojej siostry, znalazł się na dworze Karola Roberta w Budzie, jednak prawdziwą jego karierę przyniósł dopiero fakt pośredniczenia w kolejnym ożenku władcy z dynastii Andegawenów z Elżbietą Łokietkówną (królowa Maria zmarła w 1317 roku). W 1320 roku w tym celu Bolesław udał się na dwór krakowski, a już na początku roku następnego wdzięczna para królewska obdarzyła go największym stanowiskiem kościelnym na Węgrzech – arcybiskupstwem ostrzyhomskim.
Ponad sześcioletnie rządy arcybiskupie Bolesława upłynęły pod znakiem walki ze skrajnym odłamem franciszkanów tzw. fraticellów, którzy w tym czasie zostali uznani za zbyt radykalnych przez papieża Jana XXII, oraz próbie zachowania jurysdykcji nad grodami spiskimi, do których rościli pretensje biskupi krakowscy (sprawa ta znalazła swój finał dopiero po śmierci arcybiskupa w 1332 roku). U progu swoich rządów w 1322 roku Bolesław osiągnął duży sukces dyplomatyczny doprowadzając do unormowania stosunków węgiersko-weneckich. Państwa te toczyło długotrwały spór o wybrzeże Morza Adriatyckiego zakończony dzięki mediacji arcybiskupa oddaniem bogatych miast Dalmacji (m.in. Zadaru i Splitu) pod panowanie węgierskie.
Pod koniec swojego życia Bolesław nie ustrzegł się nepotyzmu doprowadzając do wyboru swojego młodszego brata Mieszka na stanowisko biskupa Nitry wbrew zdaniu miejscowej kapituły, grożąc opornym śmiercią (politykę faktów dokonanych zatwierdziła para królewska).
Bolesław zmarł w grudniu 1328 roku i został pochowany w katedrze w Ostrzyhomiu. Księstwo toszeckie zostało wtedy oficjalnie połączone z dzierżawami księcia bytomskiego Władysława.

</doc>
<doc id="83008" url="https://pl.wikipedia.org/wiki?curid=83008" title="Bruno Bauch">
Bruno Bauch

Bruno Bauch (ur. 19 stycznia 1877 w Groß Nossen (Osina Wielka) na Śląsku, zm. 27 lutego 1942 w Jenie) – filozof niemiecki, uznawany za przedstawiciela neokantowskiej szkoły badeńskiej.

</doc>
<doc id="83010" url="https://pl.wikipedia.org/wiki?curid=83010" title="Eksperyment kliniczny">
Eksperyment kliniczny

Eksperyment kliniczny (właściwe określenie: kliniczne badanie eksperymentalne) – badanie naukowe, którego zasadniczym celem jest określenie skuteczności oraz bezpieczeństwa stosowania produktu leczniczego, wyrobu medycznego lub innej techniki medycznej (zabiegu, testu diagnostycznego). Za „złoty standard” eksperymentów klinicznych uważa się randomizowane kontrolowane badania kliniczne (ang. "randomized controlled trial" lub "randomized control trial", (RCT).
Prawidłowo przeprowadzone badanie kliniczne interwencji terapeutycznych charakteryzuje się:
Aspekty etyczne w tego typu badaniach ustalone są przez "Deklarację helsińską" oraz komisje bioetyczne.
Fazy eksperymentu klinicznego:
Przed rozpoczęciem badania klinicznego fazy I-III bezwzględnie należy uzyskać zgodę:
W przypadku badań IV fazy, w zależności od warunków prowadzenia badania i jego planu zawartego w protokole badania, najczęściej wymagana jest jedynie zgoda komisji bioetycznej.
Najczęściej spotykane badania kliniczne dotyczą:
Podczas prowadzenia badań klinicznych podstawowe znaczenie ma dokumentacja medyczna zawierająca pełny opis zdarzeń niepożądanych, ciężkich zdarzeń niepożądanych występujących podczas prowadzenia badania, jak również poprawne i poparte oryginalnymi wpisami w historii choroby (tzw. dokumentacja źródłowa) dane zebrane w karcie obserwacji klinicznej. Dane źródłowe to informacje zawarte w oryginalnych raportach i certyfikowanych kopiach oryginalnych raportów, które dotyczą obserwacji medycznych, ocen klinicznych i innych czynności wykonywanych w badaniach klinicznych konieczne do rekonstrukcji i oceny badania klinicznego. Istnieje potrzeba opracowania jednolitych wytycznych regulujących zasady analizy statystycznej danych w ocenie eksperymentów klinicznych.
Uznaje się, że pierwsze w historii medycyny badanie kliniczne przeprowadził w XVIII wieku szkocki lekarz James Lind. Jednym z pionierów badań klinicznych był XX-wieczny epidemiolog i statystyk Austin Bradford Hill.
Tendencyjność publikowania wyników badań.
Aby ograniczyć publikacje wybiórczych wyników badań (ilustracja wybiórczości) – tak zwane złudzenie publikacyjne lub "efekt szuflady" – Stany Zjednoczone wprowadziły obowiązek prerejestracji planu badań klinicznych przed ich rozpoczęciem w publicznie dostępnej bazie clinicaltrials.gov
od 2000 roku. Rejestracji podlegają metody przeprowadzania badań i ich pomiary. Spowodowało to znaczny spadek udziału pozytywnych wyników badań (z 57% do 8%) w leczeniu chorób serca 
. 
Na podstawie analizy badań klinicznych sercowo-naczyniowych opublikowanych w latach 2000-2005 w trzech czołowych czasopismach medycznych (Journal of the American Medical Association, The Lancet i The New England Journal of Medicine), stwierdzono, że badania finansowane przez firmy znacznie częściej niż badania finansowane przez organizacje non-profit wykazują wyższość nowego sposobu leczenia w porównaniu z leczeniem standardowym. Różnicę tłumaczy się tendencyjnością podczas projektowania i interpretacji badań, wybiórczym publikowaniem badań o lepszych wynikach, zwykłym powtarzaniem badań wymaganym przez urzędy rejestrujące. Zdarzają się jednak badania finansowane przez firmy stwierdzające wyższość produktów konkurencji. 49% badań finansowanych przez instytucje non-profit donosiło o wyższości badanego, nowego sposobu leczenia w porównaniu do standardowej opieki. W przypadku badań finansowanych przez firmy było tak w przypadku 67%. Dla leków było tak odpowiednio w 40% i 66% przypadków. Z 349 przeanalizowanych badań 44% było finansowane tylko przez firmy, 31% było finansowane tylko przez instytucje non-profit, 19% było finansowane z obu rodzajów źródeł, a 6% nie podało źródła finansowania. Badania finansowane przez firmy były przeprowadzone na większej liczbie pacjentów i w większej liczbie ośrodków.
W celu poprawy jakości raportów z randomizowanych badań klinicznych powstała Deklaracja CONSORT zawierająca wytyczne dla autorów.

</doc>
<doc id="83012" url="https://pl.wikipedia.org/wiki?curid=83012" title="Garbage collector">
Garbage collector



</doc>
<doc id="83013" url="https://pl.wikipedia.org/wiki?curid=83013" title="Lask">
Lask



</doc>
<doc id="83014" url="https://pl.wikipedia.org/wiki?curid=83014" title="Bauch">
Bauch



</doc>
<doc id="83016" url="https://pl.wikipedia.org/wiki?curid=83016" title="Windelband">
Windelband



</doc>
<doc id="83019" url="https://pl.wikipedia.org/wiki?curid=83019" title="Jezioro Mucharskie">
Jezioro Mucharskie

Jezioro Mucharskie (nazwa używana do 2018: "Zbiornik Świnna Poręba") – zaporowy zbiornik retencyjny na Skawie.
Zbiornik znajduje się na terenach gmin Mucharz, Stryszów i Zembrzyce. Zapora usytuowana jest na 26,6 km biegu Skawy, powierzchnia zlewni rzeki do zapory wynosi 802 km².
Historia budowy.
Zapora w Świnnej Porębie jest jedną z najdłużej prowadzonych inwestycji hydrotechnicznych. Już w latach pięćdziesiątych XX wieku powstał pierwszy projekt zagospodarowania terenu. Jej budowę rozpoczęto w 1986; w latach 1988–1992 rozebrano linię kolejową nr 103 na odcinku Wadowice–Skawce, która przebiegała przez teren planowanego zalewu. Z powodu kłopotów finansowych, związanych z przemianami gospodarczymi po 1989, prace się opóźniały. Harmonogram przyjęty przez Sejm w 2005 również nie był realizowany. W związku z kryzysem finansowym budowę zbiornika wstrzymano w 2009. W 2010 rząd podjął decyzję o ukończeniu tej inwestycji do roku 2015.
Według Regionalnego Zarządu Gospodarki Wodnej w Krakowie podczas powodzi w 2010, pomimo niedokończonej budowy, w krytycznym dla Małopolski okresie między 16 a 19 maja maksymalne wypełnienie zbiornika Świnna Poręba wynosiło 61 mln m³ wody, maksymalny dopływ 937 m³/s, a maksymalny odpływ ze zbiornika 358 m³/s.
10 października 2015 oficjalnie otwarto wybudowaną zaporę. Inwestycja jednak pozostawała niedokończona i nie było możliwe zalewanie zbiornika. Konieczne było umocnienie osuwisk, wybudowanie nowych dróg omijających zalewany teren, rozebranie mostu położonego na tym terenie i wysiedlenie ostatniej rodziny zamieszkałej na obszarze przyszłego zalewu. Otwarcie zapory przed ukończeniem inwestycji spotkało się z zarzutami o działanie propagandowe rządu PO-PSL w okresie przedwyborczym.
13 maja 2016 sejm uchwalił ustawę o dokończeniu budowy. Inwestycja miała zostać sfinalizowana w 2017 r. Ustawa zakładała, że w 2016 na budowę trafi ponad 46 mln zł, a w 2017 około 6,7 mln zł. Większość pieniędzy – 25,7 mln zł – miała zostać przeznaczona na ustabilizowanie osuwisk, a przebudowa dróg pochłonąć 20,6 mln zł. Pozostałe 6,93 mln zł miało być przeznaczone na, między innymi, rozruch zapory, niecki zbiornika i elektrowni, rozbiórkę dróg asfaltowych oraz doszczelnienie galerii kontrolno-zastrzykowej podczas piętrzenia wody. Pieniądze pochodziły z Narodowego Funduszu Ochrony Środowiska i Gospodarki Wodnej, a dokończenie budowy było zadaniem Regionalnego Zarządu Gospodarki Wodnej w Krakowie.
We wrześniu 2016 ostatnia rodzina mieszkająca w Skawcach na dnie przyszłego zbiornika podpisała ze Starostwem Powiatowym w Wadowicach porozumienie dotyczące dobrowolnego opuszczenia domu.
25 października zamknięto drogę łączącą Mucharz z Zagórzem, jeden z ostatnich elementów pozostałych na dnie przyszłego zbiornika. Rozpoczęto fizyczną likwidację trasy, łącznie z dawnym mostem kolejowym nad Skawą. Jego elementy mają zostać wykorzystane do budowy pamiątkowego krzyża, który zostanie postawiony w gminie Mucharz. W 2019 roku oddano 2,5-kilometrowy odcinek nowej drogi od Świnnej Poręby przez Gołębiówkę, Leśniówkę i Zagórze, która zastąpiła likwidowaną drogę. 
Zbiornik Świnna Poręba będzie miał pojemność 161 milionów metrów sześciennych i maksymalną powierzchnię 1035 hektarów. Wysokość zapory wynosi 54 m, a jej długość 604 m. Sztuczne jezioro będzie spełniać funkcje przeciwpowodziowe i retencyjne dla, między innymi, Wadowic i Krakowa, a zarazem rezerwuaru wody do celów komunalnych i przemysłowych w województwie śląskim.
Jeszcze 5 lipca 2017 Regionalny Zarząd Gospodarki Wodnej w Krakowie informował, że budowa trwa – trzy tygodnie później, 26 lipca, premier Beata Szydło ogłosiła jej zakończenie.
2 marca 2019 została uruchomiona elektrownia wodna na zaporze zbiornika. W lipcu 2019 r. obniżono poziom wody w zbiorniku, by ukończyć umacnianie osuwisk, jesienią rozpoczęto oczyszczanie niecki zbiornika z roślinności, prace w głównej części niecki zbiornika ukończono wiosną 2020 r. i rozpoczęto napełnianie.
Nazwa.
Przez długi czas używano roboczej hydrotechnicznej nazwy "Zbiornik Świnna Poręba". Ponieważ w polskim urzędowym nazewnictwie geograficznym zbiorniki sztuczne nazywane są jeziorami, wiadomo było, że nie będzie to nazwa ostateczna. Pojawiła się propozycja nazwania zbiornika "Jeziorem Wadowickim", ale sprzeciw wyraziły niektóre gminy, na których terenie znalazł się akwen. W 2013 gmina Mucharz przygotowała stronę promocyjną powstającego zbiornika, gdzie używana jest nazwa "Jezioro Mucharskie", ostatecznie przyjęta w grudniu 2018.

</doc>
<doc id="83020" url="https://pl.wikipedia.org/wiki?curid=83020" title="Invision Power Board">
Invision Power Board

Invision Community (wcześniej znany jako IPS Community Suite) – aplikacja internetowa napisana w języku PHP o funkcjonalności forum dyskusyjnego. Producentem programu jest firma Invision Power Services Inc. (IPS). Invision Power Board obsługuje bazy danych MySQL oraz Microsoft SQL Server 2000 i Oracle (dwa ostatnie stanowią opcję przy zakupie licencji i zwiększają jej koszt) i dzięki systemowi zarządzania treścią (CMS) nie wymaga szerokiej wiedzy na temat tworzenia stron internetowych. Bazowa wersja IPB jest silnie rozbudowana w porównaniu z rozwiązaniami konkurencyjnymi i wymaga silniejszego od nich serwera. Budowa aplikacji sprawia jednak, że działa ona wydajniej od większości alternatyw w przypadku większych, często odwiedzanych forów. Posiada wygodny panel administracyjny pozwalający na zarządzanie treścią i konfigurację forum.
Aplikacja ta w wersjach 1.0-2.0 trial jest darmowa. Spośród nich w praktyce najczęściej spotykana jest ostatnia stabilna bezpłatna wersja, czyli 1.3, jest ona jednak od dawna nierozwijana.
Począwszy od wersji 2.0.1 wzwyż IPB jest płatne. W wersji 2.3.2 ma wbudowany edytor WYSIWYG (dostępny od wersji 2.1.4), oparty na dostępnych w przeglądarce Internet Explorer oraz opartych na silniku Gecko (np. Firefox) mechanizmach edycji strony „w miejscu”. Pisanie w tym trybie zwalnia z konieczności poznania tagów BBCode.
Pierwotnymi twórcami IPB byli Matt Mecham oraz Charles Warner, którzy po odejściu z JEG (twórcy Ikonboard) rozpoczęli pracę nad własnym, darmowym skryptem forum. Mimo zapewnień o niekomercyjnym charakterze aplikacji, 27 września 2004 roku zniknęła ze strony firmy darmowa wersja IPB przeznaczona do zastosowań niekomercyjnych (wówczas wersja 2.0.3). Wersja darmowa została zastąpiona wersją demo zakodowaną przy pomocy jednej z dwóch dostępnych na rynku aplikacji (Zend Optimizer lub IonCube). 13 września 2005 udostępniona została licencjobiorcom wersja 2.1 skryptu z całkowicie przebudowanym panelem administracyjnym, przeorganizowanym kodem wspierającym wtyczki w postaci niezależnych modułów (ich instalacja nie wymaga ingerencji w kod) oraz szeregiem udogodnień bazujących na asynchronicznych wywołaniach JavaScript (AJAX).
IPB jako praktycznie jedyny skrypt forum dyskusyjnego posiada rozbudowaną i w pełni użyteczną klasę przeznaczoną do integrowania forum z zewnętrznymi skryptami o nazwie IPB SDK. Klasa ta umożliwia dostęp do praktycznie wszystkich elementów IPB począwszy od użytkowników po dodawanie i edycję tematów i postów włącznie. IPB SDK jest projektem na licencji GPL.

</doc>
<doc id="83021" url="https://pl.wikipedia.org/wiki?curid=83021" title="Invision Board">
Invision Board



</doc>
<doc id="83022" url="https://pl.wikipedia.org/wiki?curid=83022" title="Heinrich Rickert (polityk)">
Heinrich Rickert (polityk)

Heinrich Rickert (27 grudnia 1833 w Pucku, zm. 3 listopada 1902 w Berlinie) – niemiecki polityk.
Urodzony w Pucku, w latach 1876-1878 Landesdirektor Prus, od 1870 był członkiem Pruskiej Izby Poselskiej, zaś od 1874 także Niemieckiego Reichstagu (najpierw w szeregach partii narodowo-liberalnej, później niemiecko-wolnomyślnej, a od 1893 członek Towarzystwa Wolnomyślicieli). 
W 1895 Rada Miasta Gdańska nadała mu tytuł Honorowego Obywatela Miasta Gdańska.

</doc>
<doc id="83026" url="https://pl.wikipedia.org/wiki?curid=83026" title="Sozologia">
Sozologia

Sozologia (gr. sódzo=ochraniam, sódzein=ochraniać + lógos=nauka) – nauka o czynnej ochronie środowiska naturalnego, nauka zajmująca się problemami ochrony środowiska, przyczynami i następstwami niekorzystnych zmian w strukturze i funkcjonowaniu układów przyrodniczych (ekologicznych), zmian wynikających z rozwoju cywilizacji oraz sposobami zapobiegania im i łagodzenia ich skutków. Sozologia to nauka zajmująca się problemami ochrony przyrody i jej zasobów, bada przyczyny i skutki przemian w naturalnych lub zmienionych przez człowieka układach przyrodniczych, zachodzących na skutek procesów antropogenicznych. Poszukuje skutecznych sposobów zapobiegania degradacji środowiska, w zakresie środowiska wodnego zajmuje się jego ochroną przed zanieczyszczeniem, eutrofizacją i degradacją wód. W ramach sozologii są opracowywane praktyczne metody działania zmierzające do zapobiegania lub łagodzenia skutków niekorzystnych zmian środowiska. 
Sozologia opisuje zmiany w środowisku przyrodniczym (np. zanieczyszczenie wód, zanieczyszczenie powietrza i gleby), zachodzące zwłaszcza pod wpływem czynników postępu technicznego i sposoby zapewniające trwałość jego użytkowania, korzystająca z metod badań ochrony środowiska i nowocześnie ujmowanej geografii. 
Sozologia jest nauką kompleksową (interdyscyplinarną), ściśle związaną z ekologią, geologią i geografią, wykorzystuje wiedzę z różnych nauk technicznych, ekonomicznych i humanistycznych. Sozologia swoje działania opiera na podstawach ekologii i pokrewnych nauk przyrodniczych takich jak: rolnictwo, leśnictwo, rybołówstwo i łowiectwo. Czasami sozologia uważana jest za dział ekologii stosowanej.
Sozologia zajmuje się zabezpieczeniem przed degradacją zasobów przyrody oraz racjonalnym ich gospodarowaniem, w celu zapewnienia trwałości jego użytkowania. W zakresie zainteresowań sozologii są także tzw. choroby cywilizacyjne.
Termin sozologia został wprowadzony w 1965 r. przez polskiego geologa W. Goetla.
Michajłow definiuje sozologię jako:
Nauka o przyrodniczych i doraźnych skutkach, a także dalszych następstwach przemian zachodzących zarówno w naturalnym, jak i uprzednio już odkształconych układach przyrody na mniejszych lub większych obszarach biosfery w wyniku działalności społecznej i gospodarczej człowieka oraz o skutecznych sposobach zapobiegania jej ujemnym następstwom dla społeczeństwa lub przynajmniej o możliwościach maksymalnego ich załagodzenia.
Działy sozologii:

</doc>
<doc id="83029" url="https://pl.wikipedia.org/wiki?curid=83029" title="Zbiornik Świnna-Poręba">
Zbiornik Świnna-Poręba



</doc>
<doc id="83030" url="https://pl.wikipedia.org/wiki?curid=83030" title="Fundacja Mozilli">
Fundacja Mozilli



</doc>
<doc id="83031" url="https://pl.wikipedia.org/wiki?curid=83031" title="Futurama">
Futurama

Futurama – amerykański serial animowany tworzony przez Matta Groeninga, autora serialu "Simpsonowie". Nadawany w latach 1999–2003 dla stacji "Fox Broadcasting Company". W Polsce ukazywał się na antenie "TV4" także pod tytułem "Przygody Frya w kosmosie". Obecnie, pod oryginalnym tytułem na Comedy Central.
W roku 2007 wznowiono produkcję "Futuramy" w formie czterech filmów pełnometrażowych, z których pierwszy ukazał się na DVD 27 listopada 2007. Później planowane jest wydanie kolejnych 3 płyt DVD. Filmy zostaną później podzielone na 16 odcinków i wyemitowane na kanale "Comedy Central".
W Polsce oprócz TV4 (jako "Przygody Frya w kosmosie"), emitowany był przez Sci-Fi Channel i od 28 listopada 2009 roku przez Universal Channel. W 2010 roku przywrócona została emisja serialu na kanale Comedy Central. Od 17 lipca serial jest emitowany przez kanał VIVA Polska w wersji z autorskim dubbingiem. 28 września 2012 roku serial niespodziewanie został zawieszony z niewyjaśnionych przyczyn. Od 2 listopada serial jest nadawany na kanale Comedy Central Polska. Od 25 lutego 2013 serial jest emitowany na kanale MTV Polska. Comedy Central ujawniło, że 7 sezon będzie ostatnim i nie planuje się dalszych odcinków – finalny został wyemitowany 4 września 2013 roku. Matt Groening ma jednak nadzieję, że emisji Futuramy podejmie się inna stacja telewizyjna.
Fabuła.
Serial rozpoczyna się sceną, w której dostawca pizzy z Nowego Jorku Philip J. Fry przypadkowo, jak wydaje się na początku, został zamrożony w komorze kriogenicznej 31 grudnia 1999 roku. Bohater został odmrożony równo 1000 lat później – 31 grudnia 2999 roku – i znalazł się w mieście Nowy Nowy Jork, który powstał na gruzach Nowego Jorku. Po nim zostały ruiny w podziemiach. Fry, próbując uniknąć przymusowej pracy jako kurier i implantacji chipu kariery, poznaje swoją przyszłą koleżankę Turangę Leelę, co kończy się etatem kuriera w małej firmie jego praprapra...pra-bratanka Huberta Farnswortha "Planet Express", zajmującej się międzygalaktycznym transportem towarów. Serial opowiada przygody Frya, Leeli, robota Bendera i innych postaci, związane zarówno z lotami kosmicznymi, jak i z osobami głównych bohaterów.Fabuła zawiera bardzo wiele odnośników do XX wieku - fantastyki, literatury oraz kina.
Postacie.
Razem z nimi główny bohater zaciąga się do pracy u profesora Farnswortha w międzyplanetarnej firmie kurierskiej (sam Fry otrzymuje funkcję dostarczyciela przesyłek). Przyszłość w "Futuramie" różni się od czasów współczesnych głównie poziomem technologicznym życia. Mentalność i problemy ludzi (a również nieprzeciętnie inteligentnych robotów oraz przedstawicieli innych ras) są bardzo zbliżone do realiów schyłku XX wieku.
W kolejnych epizodach serialu pojawia się także dużo postaci drugoplanowych, które często odgrywają znaczące role:
Poszczególne odcinki serialu nie są ściśle połączone ze sobą, aczkolwiek przez cały czas przewija się kilka wątków dotyczących postaci, jak choćby niespełniona miłość Frya do Leeli, czy pochodzenie tej ostatniej.
Planet Express.
Planet Express – firma kurierska, która dla jej właściciela profesora Farnswortha, jest źródłem finansowania swoich „badań” i „wynalazków”. Dewizą firmy (pojawiającą się w filmiku reklamowym) jest: "Naszych kurierów możemy stracić, twoją przesyłkę – nie!".
Od czasu do czasu profesor mimochodem wspomina o poprzedniej załodze (lub załogach), które zginęły na posterunku. Na przykład, w pierwszej scenie przyjmowania Frya do pracy wspomina się o poprzedniej załodze, która była jakoby pochłonięta przez kosmiczną osę. W odcinku «The Sting» załoga Frya wysłana jest z zadaniem, przy którym zginęła poprzednia załoga; znajdują statek, którego załogę, gdy próbowała zbierać kosmiczny miód, zabiły gigantyczne kosmiczne pszczoły.
Statek kosmiczny "Planet Express" pilotuje dyplomowany kapitan Leela; Bender, choć nie ma zmysłu smaku, jest kucharzem, Fry – kurierem. Amy i doktor Zoidberg dołączają do załogi w razie potrzeby. Statek wyposażony jest w autopilota i komputer pokładowy mający sztuczną inteligencję. Praktycznie każde zlecenie, realizowane przez załogę na zlecenie profesora, grozi śmiercią lub bardzo szybko do niej prowadzi.
Wspomina się też jak przemieszcza się statek. Porusza się nie sam statek "Planet Express", tylko wszechświat, a statek tymczasem pozostaje w tym samym miejscu.
Miejsce akcji.
Miejsce akcji serialu wykorzystane jest jako tło dla humoru i satyry na współczesne społeczeństwo oraz dla parodiowania gatunku fantastyki naukowej.
Czasami dla osiągnięcia celu autorzy świadomie dopuszczają sprzeczności między odcinkami. Na przykład w jednym epizodzie mówi się, że globalne ocieplenie zniwelowała zima jądrowa, a akcja innego poświęcona jest problemowi globalnego ocieplenia.
Retrofuturystyczny świat Futuramy nie jest ani utopią, ani antyutopią. Świat przyszłości nie jest idealny, ludzie nadal stykają się z wieloma podstawowymi problemami XX wieku. Serialowa przyszłość bardzo podobna jest do teraźniejszości: ci sami politycy i osobistości wciąż żyją jako głowy w szklanych pojemnikach; telewizja pozostała głównym źródłem rozrywki; internet wciąż jest powolny i pełen pornografii oraz spamu, pozostał problem globalnego ocieplenia, biurokracji, alkoholizmu itd.
Problemy rasowe roku 3000 koncentrują się wokół stosunków między ludźmi, kosmitami i robotami. Na Ziemi szczególne miejsce zajmuje problem ogromnej liczby super-mądrych/super-bezużytecznych robotów (takich jak bezdomne roboty lub nastoletnie roboty-sieroty); są one zwykle leniwe, ordynarne i często nie chcą pomagać swoim twórcom-ludziom.
Mimo tego wszystkiego w świecie Futuramy znajdujemy szereg technologicznych innowacji wymyślonych do 3000 roku. Koło, niegdyś wykorzystywane do transportu, całkowicie wyparła technologia umożliwiająca latanie (szybowanie); w XXXI wieku nikt już nie wie, co to jest koło. Oprócz robotów, statków kosmicznych i latających budynków profesor Farnsworth prezentuje wiele nowych wynalazków takich jak „węchoskop”, automat „co-jeśli” i „parabox”. Wśród mniej przyjemnych innowacji XXXI wieku znajdują się „budki samobójstwa” (w pierwszym odcinku wspomina się, że działają od 2008 roku), Soylent-cola, do której dodaje się ludzkie ciała (nazwę zaczerpnięto z filmu fantastycznego Soylent Green), oraz napój energetyzujący Slurm, który wytwarzany jest z wydzielin ogromnego robaka (Sezon 2 Odcinek 04 – The Slurm Factory).
Lingwistyka.
Wszechświat Futuramy przepowiada również przyszłość lingwistyki. Z epizodu «A Clone of My Own» (oraz «Space Pilot 3000») wynika, że francuski jest już językiem martwym, a oficjalnym językiem Francuzów został angielski (we francuskiej wersji językiem martwym jest język niemiecki).
W napisach końcowych często pojawiają się dwa „kosmiczne” alfabety. Pierwszy jest zwykłą zamianą jeden do jednego liter alfabetu łacińskiego, drugi, trochę bardziej skomplikowany, korzysta z dodawania modulo. Te napisy są kolejnym elementem żartobliwej gry z fanami, którzy poświęcili czas na odkodowanie przekazu.
Relacje międzygalaktyczne.
Demokratyczne Ugrupowanie Planet ("Democratic Order of Planets", "DOOP") powstał w 2945 roku, po Drugiej Galaktycznej wojnie – jest to bezpośrednie odniesienie do powstania Organizacji Narodów Zjednoczonych w 1945 r. po II wojnie światowej. W jego skład wchodzi Ziemia i wiele innych planet. Mieszkańcy planety Omikron Perseusz VIII często wchodzą w konflikty z "DOOP".
Logotyp "DOOP" jest ambigramem.
Pomimo istnienia "DOOP" wspólnota międzygalaktyczna jest słaba, wciąż pojawiają się wojny i najazdy (często słabo przygotowane) i potyczki z błahych powodów lub bez powodu (w slangu, doop – oznacza głupek, tępak)
Matematyka i fizyka.
"Futurama" nasycona jest odwołaniami do matematyki oraz innych nauk ścisłych głównie fizyki i informatyki np.:
10 HOME
20 SWEET
30 GOTO 10
Goście specjalni.
W dubbingu do serialu brało udział również wiele innych znanych postaci kina, muzyki, nauki czy też polityki, grających w większości przypadków samych siebie, między innymi:
Produkcja.
Wyprodukowano sześć serii "Futuramy" (sezon 5 dostępny jest również jako 4 pełnometrażowe filmy), wszystkie dostępne są na DVD zarówno w Europie jak i w Ameryce. Po zakończeniu pracy nad serialem zajęto się produkcją filmów pełnometrażowych wydawanych na DVD. Premiera pierwszego z nich ("Bender's Big Score") nastąpiła w listopadzie 2007, następny "Beast With A Billion Backs" został wydany na początku lipca 2008, kolejny: „Bender's Game” w listopadzie 2008, i ostatni jak dotąd 4 film: „Into the Wild Green Yonder” został wydany w lutym 2009 roku. Obecnie Matt Groening współtworzy także komiks "Futurama" (dwumiesięcznik) który zawiera nowe opowieści o bohaterach kreskówki.
28 marca 2011 Comedy Central oznajmiło rozpoczęcie produkcji 7 sezonu, który będzie się składał z 26 odcinków. Serial ma się pojawić na antenie latem 2012 roku.

</doc>
<doc id="83036" url="https://pl.wikipedia.org/wiki?curid=83036" title="Blair Witch Project">
Blair Witch Project

Blair Witch Project – amerykański horror filmowy w konwencji found footage z 1999 roku, wyreżyserowany przez Daniela Myricka i Eduardo Sáncheza, stylizowany na paradokument. Światowa premiera filmu odbyła się 25 stycznia 1999 roku podczas Sundance Film Festival. W maju tego samego roku film został zaprezentowany podczas Festiwalu Filmowego w Cannes. Na ekrany polskich kin projekt trafił w marcu kolejnego roku. Realizacja filmu kosztowała zaledwie kilkadziesiąt tysięcy dolarów, podczas gdy zyski z dystrybucji wyniosły ponad dwieście czterdzieści osiem milionów dolarów. Sukces komercyjny przyczynił się do powstania sequela w roku 2000 – "" (w Polsce – rok 2001). Planowano powstanie prequela "Blair Witch Project", jednak projekt został zawieszony. W 2016 wydano kolejny sequel, wyreżyserowany przez Adama Wingarda. Na motywach dylogii powstała trylogia gier komputerowych z gatunku survival horror.
Fabuła.
Film zrealizowany jest na wzór filmu dokumentalnego. Wiele scen nakręconych zostało za pomocą zwykłej kamery video. Zabieg ten dodał filmowi klimatu; miał także wzbudzić u widza poczucie, że ogląda wydarzenia, które naprawdę miały miejsce.
Troje studentów wybiera się do lasu Black Hills, niedaleko miejscowości Burkittsville w stanie Maryland, aby nakręcić dokument o legendarnej wiedźmie z Blair, rzekomo zamieszkującej okoliczne lasy. Z lasu nigdy jednak nie wrócili. Około roku po ich zaginięciu w ruinach domu Rustina Parra odnalezione zostają ich taśmy, na których uwieczniona jest ich kilkudniowa wędrówka po lesie. Jak się okazuje, w niedługim czasie po wejściu do lasu trójka bohaterów zaczyna słyszeć dziwne głosy i dostrzegać niepokojące zjawiska. Niedługo później okazuje się, że zabłądzili i nie mogą dostać się do swojego samochodu. Za wszelką cenę starają się przeżyć w lesie, co jednak nie okazuje się takie proste – coś złego naprawdę zamieszkuje lasy Black Hills. Josh znika w tajemniczych okolicznościach, niedługo później Heather i Michael otrzymują „paczkę” zawierającą makabryczną przesyłkę. W końcu, kierowani krzykami, docierają do ruin domu Rustina Parra, który porywał i mordował dzieci z pobliskiego miasteczka. W tym pomieszczeniu zarejestrowane zostały ostatnie minuty nagrań z kamer Heather i Michaela, na których widać ich desperackie próby odnalezienia kolegi. W obu przypadkach rejestrowany obraz nagle się urywa, pozostawiając widza samego z wieloma pytaniami.
Obsada.
Jako film stylizowany na paradokument, "Blair Witch Project" zawiera ograniczoną obsadę, której członkowie nie są w większości aktorami profesjonalnymi lub są osobami anonimowymi. Przed zdjęciami do "Blair Witch Project", główni bohaterowie nie wystąpili w więcej niż jednym filmie, co miało potęgować u widza wrażenie, iż bohaterowie filmu nie są aktorami i są rzeczywistymi ofiarami klątwy leśnej wiedźmy.

</doc>
<doc id="83040" url="https://pl.wikipedia.org/wiki?curid=83040" title="Dryf">
Dryf



</doc>
<doc id="83042" url="https://pl.wikipedia.org/wiki?curid=83042" title="Ormiański Kościół Apostolski">
Ormiański Kościół Apostolski



</doc>
<doc id="83043" url="https://pl.wikipedia.org/wiki?curid=83043" title="Leon Wielki">
Leon Wielki



</doc>
<doc id="83044" url="https://pl.wikipedia.org/wiki?curid=83044" title="Surrealizm">
Surrealizm

Surrealizm (zwany także nadrealizmem) – kierunek w sztuce powstały w 1920 roku we Francji, początkowo występujący wyłącznie w literaturze, później w sztukach plastycznych, filmie i teatrze. Termin ten stworzył w 1917 roku Guillaume Apollinaire.
Historia, przedstawiciele i założenia kierunku.
Słowo "surrealistyczny" w zamyśle Apollinaire oznaczać miało racjonalnie przemyślany wytwór, który charakteryzował się oryginalnością połączenia wykorzystanych w nim elementów. Koncepcja racjonalności i arbitralności zestawienia została odrzucona przez następne pokolenie surrealistów. W ich założeniach miał to być bunt przeciw klasycyzmowi, realizmowi, empiryzmowi, racjonalizmowi, utylitaryzmowi i konwencjom w sztuce. Teoretykiem tego nurtu był filozof i poeta André Breton. Rok po ogłoszeniu "Manifestu surrealistycznego", w 1925 odbyła się pierwsza wystawa. Od 1924 grupa surrealistów wydawała pismo „La Révolution surréaliste”.
W malarstwie założeniem surrealizmu było „wyrażanie wizualne percepcji wewnętrznej”. Artyści starali się wykreować obrazy burzące logiczny porządek rzeczywistości. Często były to wizje groteskowe, z pogranicza jawy, snu, fantazji, halucynacji, a odsunięte od racjonalizmu.
Przedstawicielami tego nurtu w malarstwie byli: Salvador Dalí, Giorgio de Chirico, Max Ernst, Hans Arp (również w poezji), Marcel Duchamp, Francis Picabia, Osvaldo Licini, René Magritte oraz Frida Kahlo. W 1924 powstało "Biuro Poszukiwań Surrealistycznych" stanowiące rodzaj poradni. Poeci tworzący w stylu surrealizmu to m.in.: Philippe Soupault, Louis Aragon, Paul Éluard, Michel Leiris, Benjamin Péret, Tristan Tzara, René Char (jego wczesna twórczość), Aimé Césaire.
Jako istotną inspirację dla dzieł surrealistów przyjmuje się malarstwo Hieronima Boscha, żyjącego na przełomie XV i XVI wieku. Ponadto korzystali oni z doświadczeń dadaizmu. Natomiast jeśli chodzi o inspirację literacką, ich mistrzem był Comte de Lautréamont, ze względu na książkę "Les Chants de Maldoror" ("Pieśni Maldorora"), którą napisał w 1868–1869. W 1938 André Breton nazwał jego poezję „klatką z azbestu zamykającą serce rozżarzone do białości”. Z tym samym entuzjazmem przyjmowali gwałtowne zerwanie Lautréamonta z poglądami, które zawarł w "Pieśniach Maldorora". Istotna dla surrealistów była także twórczość Rimbauda.
Celem ich działania było zbadanie sfery nieświadomości, uważali bowiem, że człowiekiem rządzą siły niezależne od jego świadomego „ja” – surrealiści zafascynowani byli hipnozą, pismem automatycznym, mediumizmem – jednym słowem zjawiskami, których badaniem zajęła się rozwijająca się w owym czasie psychoanaliza; jej najwybitniejszymi przedstawicielami byli wówczas Carl Gustav Jung i Zygmunt Freud. Mimo iż surrealiści odwoływali się do teorii Freuda, on sam pisał po spotkaniu z Salvadorem Dalí: „jestem wciąż skłonny uważać surrealistów […] za stuprocentowych wariatów”. Przypisywali ogromną rolę niepohamowanej wyobraźni, czerpali również z niektórych założeń romantyzmu. Pragnęli odnajdywać i kultywować cudowność, a także dramatyzować nawet pozornie zwyczajne wydarzenia. Duże znaczenie miał dla nich także element zaskoczenia, absurdu i nonsensu; czerpali z niego wszyscy twórcy surrealizmu, także m.in. Meret Oppenheim. Surrealiści pisali również listy otwarte, m.in. do papieża, Dalajlamy, rektorów uniwersyteckich. Miały one na celu prowokację intelektualną.
Grupy surrealistyczne istniały, a niekiedy istnieją do dziś również poza Francją, m.in. w Belgii, Wielkiej Brytanii i w dawnej Czechosłowacji.
Ważniejsze manifesty, artykuły, odczyty z lat 1919–1953.
Oficjalnie członkami powołanej przez Bretona grupy surrealistów byli: 
Pozostałości.
W historii sztuki, surrealizm pojawił się również w formie happeningu. Najwybitniejszym przedstawicielem happeningu politycznego, inspirowanego surrealizmem był polski ruch Pomarańczowa Alternatywa, której twórca, Major Waldemar Fydrych w 1981 sformułował Manifest Surrealizmu Socjalistycznego.
Swego rodzaju spadkobiercą happeningów surrealistycznych było powstałe w 2003 zjawisko o nazwie flash mob, którego najbardziej znanymi przedstawicielami były takie grupy jak nowojorski Mob Project, australijski Sydmob czy polski Warszawski Front Abstrakcyjny.
Poetykę surrealizmu wykorzystywał również we wczesnej twórczości (lata 80./90. XX w.) polski autor Wojciech Płocharski m.in. w piosenkach z albumu Cyfry zespołu Przyjaciele.

</doc>
<doc id="83047" url="https://pl.wikipedia.org/wiki?curid=83047" title="Zwrotnica (czasopismo)">
Zwrotnica (czasopismo)

Zwrotnica. Kierunek: sztuka teraźniejszości – czasopismo wydawane przez tzw. Awangardę Krakowską w latach 1922–1923 i 1926–1927 w Krakowie. Miało charakter artystyczno-literacki. Jego redaktorem był Tadeusz Peiper, a współpracowali z nim futuryści i formiści (m.in. Leon Chwistek, Stanisław Młodożeniec, Tytus Czyżewski, Bruno Jasieński, Anatol Stern, Aleksander Wat).
W latach 1922–1923 ukazało się sześć numerów czasopisma. Zamieszczone w nich artykuły omawiały współczesną sztukę, teatr, film i literaturę. Dzięki nawiązanym przez Peipera kontaktom międzynarodowym w Zwrotnicy pisali tacy przedstawiciele międzynarodowej awangardy jak
Filippo Tommaso Marinetti i Tristan Tzara. Początkowo w czasopiśmie w pełni akceptowano futuryzm i fowizm. Szósty, ostatni numer w pierwszej serii, poświęcony był całkowicie futuryzmowi i był nie tylko podsumowaniem i analizą, ale także krytyką tego kierunku. 
W roku 1926 wznowiono wydawanie czasopisma. Druga seria charakteryzowała się bardziej grupowym charakterem redakcji, choć nadal dominująca rolę odgrywał Tadeusz Peiper. Coraz większą rolę odgrywał jako poeta i krytyk Julian Przyboś. To właśnie jego artykuł "Chamuły poezji" spowodował bojkot pisma.
Z pismem współpracowali również artyści awangardowi. Pisali tutaj Władysław Strzemiński, Mieczysław Szczuka. Jalu Kurek pozostawał pod wpływem czasopisma i publikował w nim głównie na tematy filmu. Szata graficzna zawierała elementy konstruktywizmu.
Czasopismo było finansowane głównie przez Tadeusza Peipera.
Według Jala Kurka, szósty numer pisma dokonuje „zasadniczego rozrachunku z futuryzmem polskim na tle odcięcia się od futuryzmu włoskiego i rosyjskiego” i stanowi „śpiew pożegnalny” futuryzmu. W następnych sześciu zeszytach „pismo przechodzi od buntu ku postulowaniu, wypracowuje się baza ideowo-artystyczna awangardy polskiej”.
W pewnym zakresie kontynuacją „Zwrotnicy” stało się czasopismo „Linia” pod redakcją Jala Kurka. 

</doc>
<doc id="83049" url="https://pl.wikipedia.org/wiki?curid=83049" title="Oligarchia">
Oligarchia

Oligarchia (gr. „panowanie nielicznych”, od wyrazów "oligos" „nieliczny” + "arche" „władza”) – forma rządów, polegająca na sprawowaniu władzy przez niewielką grupę ludzi. Najczęściej ludzie ci wywodzili się z arystokracji lub bogatych rodzin.
Najogólniej rzecz ujmując, oligarchia to rządy mogące upodabniać się do dyktatorskich, które cechują się przywłaszczeniem suwerennej roli w państwie przez dość wąską grupę, np. wyodrębnioną ze starszyzny rodowej lub elit majątkowych. Grupa rządząca jest zamknięta i wszystkie najważniejsze stanowiska w państwie oraz realna władza jest sprawowana przez jej członków. Nawet jeśli w obrębie elity władzy toczy się mniej lub bardziej zakulisowa walka o władzę, to oligarchia na zewnątrz występuje zdecydowanie jednolitym frontem, starając się nie dopuścić do władzy innych grup społecznych.
Występowała np. w wielu "polis" starożytnej Grecji, w średniowiecznym państwie egipskich mameluków (oligarchia wojskowa), w Republice Weneckiej (oligarchia kupiecka), w pewnym okresie istnienia Rzeczypospolitej szlacheckiej (oligarchia magnacka) czy w XVIII-wiecznej Wielkiej Brytanii (oligarchia arystokratyczna).
Współcześnie mianem oligarchicznego określany bywa ustrój w Rosji i na Ukrainie.
Za specyficzny rodzaj oligarchii są też uważane współczesne Chiny, gdzie władza sprawowana jest przez kolejne pokolenie komunistycznej „arystokracji”.
Arystoteles o oligarchii.
Arystoteles rozróżniał cztery rodzaje oligarchii. Wymienił je w swojej "Polityce":
Od oligarchii, którą uważał za ustrój zdegenerowany, odróżniał jednak Arystoteles arystokrację, dobry ustrój, który oddaje rządy ludziom bezwzględnie najlepszym pod względem moralnym, a nie dobrym tylko pod pewnym względem.
Oligarchia w starożytnej Grecji.
Oligarchia była ustrojem starożytnych Aten od schyłku okresu ciemnego do czasów wojen z Persami. Polegał on na rządach arystokracji. Po reformach Solona społeczeństwo Aten zostało podzielone na 4 klasy. Ateńczycy z najbogatszych 3 klas (dochód roczny powyżej: 1 klasa – 500 miar, 2 klasa – 300 miar, 3 klasa – 200 miar) mieli prawo zostać urzędnikami. Oligarchia była także ustrojem starożytnej Sparty – rządzili nią dwaj królowie oraz około 28 starszych obywateli. Królowie oraz najstarsi obywatele stanowili radę, zwaną geruzją.
Oligarchia (oligarchizacja) w starożytnym Rzymie.
Społeczeństwo rzymskie dzieliło się na dwie grupy. Jedną z nich stanowili pełnoprawni obywatele, do których należały najznakomitsze i najbogatsze rody, określane jako patrycjusze, od łacińskiego określenia "patres" – „ojciec”.
Patrycjusze byli uprzywilejowaną warstwą społeczną w republikańskim Rzymie. Posiadali pełne prawa polityczne i – do pewnego momentu – wyłączność na obejmowanie urzędów.
Drugą grupę stanowili tak zwani obywatele niepełnoprawni, czyli plebejusze. Była to zdecydowana większość całego społeczeństwa rzymskiego.
Plebejusze stanowili warstwę społeczną, wywodząca się od ludów pobliskich z podbitych terenów lub osiedlających się w Rzymie. Plebejusze byli wolni, lecz – do pewnego momentu – nie mieli praw obywatelskich.
Najstarsi patrycjusze tworzyli senat rzymski. Był to organ doradczy, który pomagał w podjęciu najważniejszych decyzji, dotyczących państwa i społeczeństwa.
Oligarchia w monarchii stanowej.
To władza, która łączy w sobie prerogatywy absolutnego monarchy (przywódca grupy oligarchicznej jest dyktatorem) oraz reprezentacji stanowej (władza wykonawcza znajduje się w rękach grupy). Ponieważ zastępowała ona "de facto" monarchę i stanowe ciała przedstawicielskie, nie tolerowała działania czy nawet istnienia tych instytucji.
Oligarchia magnacka.
W XVII i XVIII wieku w Rzeczypospolitej ze względu na osłabienie pozycji króla powszechna stała się specyficzna forma oligarchii, zwana oligarchią magnacką. To specyficzny rodzaj oligarchii stanowej. Jej apogeum w Rzeczypospolitej przypadło na lata, od kiedy pojedynczy poseł po raz pierwszy zawetował przedłużenie obrad sejmu poza regulaminowy czas w 1652 roku (Władysław Wiktoryn Siciński), do czasu, w którym przyjęto reformy na sejmie konwokacyjnym w 1764 roku. Ustrój ten polegał na dużym, jeśli nie jedynym wpływie najbogatszych rodów możnowładczych na politykę zewnętrzną oraz wewnętrzną państwa. Spośród tej grupy wywodzili się także niemal wszyscy urzędnicy centralni. Posłowie już przed 1652 rokiem odwoływali się do zasady "liberum veto", jednak musieli ulec pod presją autorytetu królewskiego lub nie uwzględniano ich protestów.

</doc>
<doc id="83050" url="https://pl.wikipedia.org/wiki?curid=83050" title="Wigry (jezioro)">
Wigry (jezioro)

Wigry – jezioro rynnowe położone w północno-wschodniej Polsce w województwie podlaskim na terenie Wigierskiego Parku Narodowego.
Powstało w wyniku ostatniego zlodowacenia 14 000 lat przed naszą erą.
Charakterystyka i morfometria.
Jezioro znajduje się na pograniczu Pojezierza Wschodniosuwalskiego i Równiny Augustowskiej, będących częścią Pojezierza Litewskiego. Większość jeziora leży w gminie Suwałki w pow. suwalskim, zaś południowa część – w gminie Nowinka w pow. augustowskim. Wschodni brzeg jeziora stanowi granicę powiatu suwalskiego i sejneńskiego.
Powierzchnia Wigier według różnych źródeł wynosi od 2115 do 2118,3 hektarów, głębokość średnia od 15,4 do 15,8 metrów, głębokość maksymalna od 73 do 74,2 metrów. Wigry należą do najgłębszych (5 miejsce w kraju) i największych (10 miejsce) jezior Polski. Współczynnik rozwinięcia linii brzegowej wynosi 4,43, zaś wskaźnik odsłonięcia – 134,1.
Liczne są półwyspy, m.in. Wysoki Wągieł o długość około 4 km, Rosochaty Róg, Klasztorny, oraz wyspy, które zajmują powierzchnię około 70 ha. Na półwyspie Klasztornym położona jest miejscowość Wigry z zabytkowym klasztorem byłego zakonu kamedułów, gdzie w 1999 roku odpoczywał papież Jan Paweł II. Przez cieśniny i strumyki jezioro Wigry łączy się z 16 innymi jeziorami. Przez jezioro przepływa Czarna Hańcza. W części północnej jeziora wpływa rzeka Wiatrołuża. W niektórych zakolach tych rzek ustanowiono ostoje bobrów.
Historia i nazwa.
Wigry kształtem przypominają literę „S”. Ze względu na kształt linii brzegowej pierwotnie jezioro nosiło nazwę "Wingry", która wywodziła się od jaćwieskiego słowa "wingris" ("kręty", "wijący się"; lit. "vingrús"). Tę nazwę wymienił kronikarz Jan Długosz, pisząc o łowach Władysława Jagiełły z 1418 na terenie zwanym "Wingri". Linia brzegowa ma długość około 60 km, brzegi są wysokie i porośnięte lasami iglastymi.
Król Władysław IV Waza pływając w 1645 roku po Wigrach strzelał z fuzji do łosi, niedźwiedzi i jeleni.
Przyroda.
W okresie wcześniejszym obecne jezioro Wigry stanowiło fragment kompleksu określanego jako Prawigry, w skład którego wchodziło kilka sąsiadujących zbiorników. Zbiorniki te obecnie są samodzielnymi jeziorami: Długie, Muliczne, Okrągłe, Leszczewek. Jezioro Wigry składa się z kilku części – plos: północnego, środkowego i zachodniego, różniących się wielkością, głębokością, liczbą wysp, charakterem brzegów oraz żyznością wód (trofią). Znaczna część Wigier charakteryzuje się umiarkowaną trofią (występują tu jeszcze rzadkie zwierzęta tleno- i zimnolubne). Do gatunków typowych dla niższej trofii należą do nich ryby: sieja i sielawa oraz skorupiaki wodne z rodzaju "Pallasiola" oraz "Mysis", zasiedlające głębsze strefy jeziora. Litoral jeziorny w znacznej części zachował pierwotny charakter. W rozległych trzcinowiskach spotkać można około 140 gatunków ptaków, z których około 30 to ptaki wodne lub wodno-błotne. Ochrona ichtiofauny polega na restytucji gatunków, które występowały w przeszłości i z różnych przyczyn wyginęły lub stały się nieliczne (troć jeziorowa, sum). W Wigrach występuje jeszcze sielawa i sieja – gatunki wrażliwe na pogarszanie się środowiska wodnego. Wigry są jednym z dwóch polskich jezior, w których sieja przystępuje do tarła (drugim jest jezioro Miedwie koło Stargardu).
W 1997 przeprowadzono badania malakologiczne jeziora. Oznaczono wówczas dwanaście gatunków i jeden podrodzaj ślimaków oraz trzy gatunki i jeden rodzaj małży. Najobficiej reprezentowane były: wodożytka nowozelandzka, zagrzebka pospolita, zatoczek białawy, zatoczek malutki i racicznica zmienna.
Brzegi jeziora mają w większości miejsc pierwotny charakter, niezmieniony przez człowieka. Są rajem dla zwierząt, w tym dla około 140 gatunków ptaków. Do zachodniego, południowego i wschodniego brzegu jeziora dochodzi Puszcza Augustowska, ciągnąca się daleko poza granice państwa, aż po Druskieniki i Grodno.
W celach ochrony gatunków cennych prowadzone są działania polegające na zwiększeniu liczebności dużych ryb drapieżnych (biomanipulacja). Ryby drapieżne takie jak szczupak zmniejszają liczebność ryb karpiowatych, skutkiem czego jest zmniejszenie presji na zooplankton, a w dalszej kolejności zmniejszenie zakwitów glonów planktonowych, przyczyniających się do powstania okresowych deficytów tlenu w profundalu.
W 1975 roku jezioro Wigry wpisane zostało przez Międzynarodową Unię Ochrony Przyrody (IUCN) na listę najcenniejszych akwenów świata (Projekt „Aqua”). Natomiast w 1998 roku Międzynarodowe Towarzystwo Limnologiczne (SIL) objęło jezioro Wigry programem pomocy naukowej i lobbingu na rzecz jego ochrony.

</doc>
<doc id="83051" url="https://pl.wikipedia.org/wiki?curid=83051" title="Awangarda Krakowska">
Awangarda Krakowska

Awangarda Krakowska – grupa literacka działająca w latach 1922−1927 przy krakowskim czasopiśmie „Zwrotnica”.
W grupie przewodził Tadeusz Peiper, główny teoretyk i twórca programu. O założeniach nowej poezji mówił ogłoszony w 1922 r. przez Peipera manifest „Miasto. Masa. Maszyna”. Awangarda Krakowska była jedynym nowatorskim polskim ruchem artystycznym, który opracował swój program poetycki w szczegółach. Hasło Awangardzistów Krakowskich brzmiało: „Minimum słów, maksimum treści”. Etymologia samego terminu awangarda wskazuje na terminologię wojskową i oznacza „oddział zabezpieczający od czoła główne siły maszerującej armii”. Można zatem wysunąć następujące implikacje, które dotyczą charakteru Awangardy Krakowskiej: bojowość (agresywny rys), ruchliwość oraz zmienność (celem stworzenia nowych form i stylów artystycznych za pomocą: łamania dotychczas praktykowanych stylów i form, sięganie po tematykę zakazaną, wprowadzanie nowych środków wyrazu artystycznego).
Przyszli awangardziści w pierwszych numerach „Zwrotnicy” pisali razem z członkami wyznawców futuryzmu: Tytusem Czyżewskim, Brunonem Jasieńskim, Stanisławem Młodożeńcem, Anatolem Sternem. Tadeusz Peiper swoje założenia zaczął publikować w „Nowej Sztuce”, dopiero w maju 1922 roku wydał pierwszy nr „Zwrotnicy”. Napisał w nim "Punkt wyjścia", który przypomina manifesty futurysty-Marinettiego (masa, szybkość, wynalazczość, ścisła konstrukcja, ekonomia środków). Zebrane teksty programowe Tadeusza Peipera zostały wydane w 1930 w zbiorze "Tędy".

</doc>
<doc id="83056" url="https://pl.wikipedia.org/wiki?curid=83056" title="Karol Robert">
Karol Robert

Karol Robert, Karol I Robert węg. "I. Károly", "Károly Róbert" (ur. 1288 w Neapolu, zm. 16 lipca 1342 w Wyszehradzie) – pierwszy z Andegawenów na tronie węgierskim (od 1308), koronowany w 1310 roku. Członek bocznej linii dynastii Kapetyngów. Jedyny syn Karola Martela (tytularnego króla Węgier w latach 1290-1295) z rodu Andegawenów i Klemencji Habsburg (córki króla Rudolfa I Habsburga).
Walka o tron węgierski.
Wczesne lata.
Karol Robert urodził się w 1288 roku. Był jedynym synem Karola Martela i Klemencji Habsburg. Był spokrewniony z rządzącą Węgrami dynastią Arpadów (był prawnukiem króla Stefana V). Jego siostrą była Klemencja Węgierska, królowa Francji jako druga żona Ludwika X, matka króla Jana I Pogrobowca. Po śmierci ojca, który był tytularnym królem Węgier w 1295roku, Karol Robert wysunął własne roszczenia do tronu. Został on jednak pozbawiony praw do królestwa Neapolu przez papieża Bonifacego VIII w 1297 roku. Papież poparł jednak jego kandydaturę na króla Węgier. 
Konflikt z Andrzejem III.
Karol Robert otrzymał też poparcie od części możnowładców niezadowolonych z rządów króla Andrzeja III. Wyprawę pomógł też sfinansować król Neapolu. Dzięki temu Karol Robert zorganizował wyprawę i w czerwcu 1300 roku pojawił się w Splitcie gdzie jego władzę nad Węgrami uznał arcybiskup ostrzyhomski Grzegorz i większość chorwackich możnowładców. Karol Robert został też koronowany przez biskupa Grzegorza na króla. Zwyczaj jednak wymagał, aby władcę koronować koroną św. Stefana, więc uznano koronacje za nieważną. Wkrótce jednak Karol Robert musiał wycofać się z Węgier. 
Zmagania z Przemyślidami.
Po śmierci Andrzeja III i wygaśnięciu dynastii Arpadów 14 stycznia 1301 roku na sejmie w Budzie na tron zaproszono króla Czech – Wacława II. Niedługo potem udał się na wyprawę do Węgier i osadził on na tronie swego syna Wacława III koronowanego w sierpniu 1301 roku. Wacław III jako król Węgier przyjął imię Władysław V. Część możnych wolała jednak na tronie Karola Roberta. Bonifacy VIII w 1303 roku ogłosił Karola Roberta prawowitym królem Węgier. Faktycznym władcą wciąż jednak był Wacław III, aczkolwiek większość magnatów była w tym czasie właściwie niezależna (np. Amadej Aba i Mateusz Czak). Bonifacy VIII wysłał też swojego legata – Mikołaja Bocassiniego, który służył pomocą Karolowi Robertowi. Młody Andegawen uzyskał też poparcie ze strony Albrechta Habsburga i Władysława Łokietka, którzy byli w konflikcie z Przemyślidami. W 1304 roku Wacław II udał się do Węgier, gdzie pozycja jego syna była podkopywana przez węgierskich możnowładców. W wyniku utraty poparcia dla jego syna i groźby najazdu ze strony Albrechta Habsburga Wacław II powrócił do Czech zabierając Wacława III i koronę św. Stefana.
Wojna z Ottonem III.
Karol Robert w 1304 roku zawarł sojusz z księciem Austrii – Rudolfem III. W wyniku sojuszu obaj władcy najechali na królestwo Czech w sierpniu 1304 roku. Po śmierci Wacława II jego syn Wacław III zrzekł się swoich roszczeń do Węgier i korony św. Stefana na rzecz Ottona III Bawarskiego, który był wnukiem króla Beli IV. Po przyjeździe na Węgry Otton koronował się na króla i przyjął imię Beli V. Koronacja ta nie miała jednak mocy prawnej, gdyż Otton nie został koronowany przez arcybiskupa ostrzyhomskiego Grzegorza, który sprzyjał Andegawenom. W tym czasie na Węgrzech panował chaos, w wyniku którego Otton III Bawarski został uwięziony przez wojewodę siedmiogrodzkiego w 1307 roku. Otton jednak po jakimś czasie wyszedł na wolność i powrócił do Bawarii. Bela V do końca życia tytułował się królem Węgier, jednak nigdy nie powrócił do kraju. W tym też czasie większość możnych przeszła na stronę Karola Roberta. Na sejmie w Peszcie Karol Robert został ogłoszony królem (27 listopad 1308).
Panowanie.
Koronacja.
Karol Robert został ponownie koronowany nową koroną 15 lub 16 czerwca 1309 roku przez nowego arcybiskupa ostrzyhomskiego – Tomasza. Koronacja została jednak uznana ponownie za nieważną. W tym czasie korona św. Stefana znajdowała się u wojewody siedmiogrodzkiego, który odebrał ją uwięzionemu Ottonowi. Wojewoda oddał Karolowi Robertowi koronę dopiero po interwencji papieża Klemensa V i ekskomunice na wojewodę nałożoną przez nowego legata papieskiego. Trzecia, pełnoprawna koronacja Karola Roberta na króla Węgier odbyła się 27 sierpnia 1310 roku. Karol Robert został koronowany przez arcybiskupa Tomasza.
Zmagania z możnowładcami.
Nie wszyscy możnowładcy popierali Karola Roberta. Na czele opozycji wobec władcy stanął potężny możnowładca Amadej Aba. Karol Robert w 1310 roku pozbawił Amadeja wszystkich urzędów i stanowisk na co możnowładca odpowiedział buntem. W 1311 roku Aba próbował zdobyć Koszyce, jednak poległ podczas walk. Jego synowie i możnowładca Mateusz Czak zostali pokonani w bitwie pod Rozhanovcami przez wojska królewskie, gdzie poległa większość synów Amadeja Aby. Posiadłości rodu Aba podzielono na części i rozdano wiernym możnowładcom w późniejszych latach. Następnie wojska króla Karola Roberta zdobyły Trnawę i Hollókő (1313), a także Komarno i Wyszehrad (1317). Walki z Mateuszem Czakiem trwały aż do roku 1321, kiedy to Karol Robert zajął siedzibę magnata - zamek w Trenczynie. Podczas walk Mateusz Czak poległ. Karol Robert prowadził, także zwycięskie boje z innymi węgierskimi możnowładcami. W 1330 roku magnat Felicjan Zach skonfliktowany z królem dokonał napadu na zamek w trakcie którego Felicjan zranił Karola Roberta w rękę i obciął królowej Elżbiecie cztery palce. Felicjan Zach został jednak zabity przez straż pałacową. Po tym incydencie król kazał wymordować cały ród Zachów z wyjątkiem Klary Zach. 
Polityka wewnętrzna.
Władca popierał rozwój rzemiosła i handlu, wprowadził nową walutę (złoty floren) około 1326 roku. Przeprowadził reformę sił zbrojnych. Dwa lata walczył o władzę z opozycją mieszczan pochodzenia niemieckiego. Karol Robert ustanowił też stolicą Węgier Temesvar (1310-1323), a następnie Wyszehrad (od 1323). Po ślubie z Elżbietą Łokietkówną w 1320 roku doprowadził do obrania Bolesława toszeckiego arcybiskupem ostrzyhomskim. Karol Robert wprowadził też zmiany w administracji oraz zbudował nowe zamki na południowej granicy państwa. Pochodzący z Neapolu Karol Robert wprowadził do kręgu węgierskich możnych swoich włoskich doradców (np. ród Drugethów). 
Polityka zagraniczna.
W 1314 roku król Karol Robert zawarł sojusz z Fryderykiem Pięknym z rodu Habsburgów będącym księciem Austrii i pretendentem do tronu niemieckiego w konkurencji do Ludwika Wittelsbacha. W 1322 roku książę Austrii Fryderyk Piękny zrzekł się Bratysławy na rzecz Karola Roberta w zamian za pomoc zbrojną przeciw Ludwikowi Wittelsbachowi. W 1318 roku ożenił się z siostrą króla Czech Beatrycze Luksemburską. Po śmierci Beatrycze w 1319 roku gwarancją sojuszu miały być zaręczyny syna Karola - Władysława z córką króla Czech Jana Luksemburskiego – Anną. Małżeństwo i sojusz nie doszły jednak do skutku. Podczas wyprawy w 1322 roku Karol Robert pomógł Bośni zrzucić chorwacką zależność. Zawiązał też sojusz z banem Stefanem II. Doszło też do mariażu córki księcia gniewkowskiego Elżbiety z banem Bośni. Z tego związku na świat przyszła Elżbieta, małżonka syna Karola – Ludwika. W 1324 roku Karol Robert narzucił zależność lenną hospodarowi Wołoszczyzny Basarabowi I. Zależność ta trwała tylko rok i po buncie Wołochów i nieudanej interwencji zbrojnej Węgry utraciły wołoskie lenno. Pod koniec roku 1330 Karol Robert wyprawił się na Wołoszczyznę i pomimo początkowych sukcesów poniósł dotkliwą klęskę w wielkiej bitwie pod Posadą podczas której Karol Robert uciekł z pola bitwy. Nieudała się też próba podporządkowania Węgrom innego bałkańskiego władcy - cara Serbii Stefana Urosza w 1335 roku. W 1330 roku król dołączył do sojuszu przeciwko Ludwikowi Wittelsbachowi, w którym znaleźli się też król Polski, król Neapolu i książę Austrii. Z tym ostatnim sprzymierzył się też przeciwko królowi Czech Janowi Luksemburskiemu. Pomimo tego na zjeździe w Wyszehradzie (1335) Karol Robert zawiązał sojusz z królem Czech. Oprócz tego Karol Robert i Jan Luksemburski podjęli się tam arbitraży w sporze polsko-krzyżackim. Do kolejnego spotkania z królami Czech i Polski doszło też rok później. W 1337 roku prowadził też wojnę przeciwko władcy Austrii Ottonowi Wesołemu pomimo, że król udzielił mu pomocy militarnej w walce o tron w 1328 roku. Wojna ta zakończyła się tego samego roku. Karol Robert wspierał też wyprawy władców Polski na Ruś Halicko-Włodzimierską mające na celu osadzenie na tronie Bolesława Jerzego II (1325) i przyłączenie państwa do Polski Kazimierza Wielkiego (1340). Karol Robert wystąpił też z roszczeniami do tronu królestwa Neapolu pomimo, że został ich pozbawiony przez papieża w 1297. W wyniku tego doszło do wysłania syna władcy – Andrzeja na dwór węgierski i zaplanowano jego mariaż z przyszłą królową Neapolu – Joanną.
Stosunki z Polską.
Karol Robert kiedy walczył o węgierski tron toczył wojnę z królem Czech i Polski Wacławem II. Z Karolem Robertem początkowo Łokietek miał złe stosunki, zwłaszcza od czasu, gdy ten rozprawił się z północnowęgierskimi możnowładcami, w tym z rodem Aba będącym w sojuszu z Władysławem Łokietkiem. Sytuacja zmieniła się po podwójnej elekcji w Niemczech w roku 1314, gdy rozpętał się ostry konflikt i w rywalizacji o tron cesarski król Czech Jan Luksemburski poparł Ludwika IV Bawarskiego, a Karol Robert – księcia Austrii Fryderyka Pięknego. Wobec wznowienia roszczeń czeskich do tronu polskiego stanowiska Polski i Węgier zaczęły się do siebie zbliżać. W 1320 roku, zapewne wnet po koronacji Łokietka, doszło do małżeństwa Karola Roberta z Elżbietą Łokietkówną. Związek ten stał się fundamentem długotrwałego sojuszu obu państw, który mocno zaważył na przyszłości Polski. Między innymi interwencja dyplomatyczna Karola Roberta w 1327 roku zapobiegła podporządkowaniu Janowi Luksemburskiemu ziem będących pod władzą króla Władysława Łokietka. Karol Robert podjął się też mediacji w polsko-krzyżackim sporze na zjeździe w Wyszehradzie (1335). Wspomagał też wyprawy władców polski na Ruś Halicko-Włodzimierską w 1325 i 1340 roku. Za jego panowania na zjeździe w 1339 roku pojawiła się idea przejęcia przez Andegawenów polskiego tronu po bezpotomnej śmierci Kazimierza Wielkiego. 
Śmierć.
Karol Robert zmarł 16 lipca 1342 roku w Wyszehradzie. Król po śmierci został pochowany w katedrze w Székesfehérvár, tradycyjnym miejscu pochówku i koronacji władców Węgier. Jest uznawany za jednego z najwybitniejszych władców Węgier dzięki czynnemu udziałowi w polityce zagranicznej i przeprowadzeniu wielu reform. Ukrócił on pozycję możnowładców i zbudował wiele zamków. Po jego śmierci na tron wstąpił jego syn Ludwik Andegaweński.
Małżeństwa i potomstwo.
Karol Robert był żonaty trzykrotnie. W latach 1306-1317 jego żoną była Maria, córka księcia Kazimierza bytomskiego. 24 czerwca 1318 ożenił się z Beatrycze, córką cesarza Henryka VII Luksemburskiego. Z Beatrycze miał jedno dziecko urodzone i zmarłe około 11 października 1319. Podczas jego porodu Beatrycze zmarła, więc 6 lipca 1320 poślubił Elżbietę, córkę Władysława I Łokietka, króla polskiego. Para miała 5 synów:
Przed poślubieniem Elżbiety, Karol doczekał się syna ze związku pozamałżeńskiego:
W dawniejszej historiografii utrzymywał się pogląd, że druga lub trzecia żona Karola Roberta powiła dwie córki: Katarzynę i Elżbietę, poślubione książętom śląskim, odpowiednio, Henrykowi II świdnickiemu i Bolesławowi niemodlińskiemu. Dziś ich istnienie, jako niepotwierdzone w żaden sposób w źródłach, jest zgodnie odrzucane.

</doc>
<doc id="83058" url="https://pl.wikipedia.org/wiki?curid=83058" title="Skamander (grupa literacka)">
Skamander (grupa literacka)

Skamander – grupa poetycka, którą zaczęli formować około roku 1916 Julian Tuwim, Antoni Słonimski, Jarosław Iwaszkiewicz, Kazimierz Wierzyński oraz Jan Lechoń. Wzorem dla skamandrytów była przede wszystkim twórczość Leopolda Staffa. Skamander istniał niemal do 1939 roku.
Swoją nazwę wzięła od rzeki Skamander opływającej Troję. Jednocześnie jednak zawarta jest w niej aluzja do słynnego zdania z "Akropolis" Stanisława Wyspiańskiego: "Skamander połyska, wiślaną świetląc się falą". Pomimo bardzo silnego utrwalenia się w ogólnej świadomości funkcjonowania poetów Skamandra jako grupy Michał Głowiński sformułował sąd, że Skamandryci to grupa sytuacyjna, czyli taka, której głównym spoiwem jest rzeczywistość pozaliteracka (wspólna działalność kabaretowa, odczyty i działalność „Pod Picadorem”, stolik na półpiętrze w kawiarni „Ziemiańskiej”, obracanie się w tych samych kręgach towarzyskich).
Dzieje grupy.
Historię grupy Skamander można podzielić na trzy okresy, z których pierwszy rozpada się jeszcze na dwa podokresy.
1916–1918 – formowanie się grupy na Uniwersytecie Warszawskim wokół czasopisma „Pro Arte et Studio”. Nie ma jeszcze wspólnych wystąpień, ani samoświadomości grupy, ale przy pracy w redakcji rysuje się podobieństwo poetów i ich odrębność od innych grup (głównie na gruncie opozycji anty-modernistycznej).
Cezura roku 1918 – w marcu 1918 w „Pro Arte et Studio” zostaje opublikowany wiersz "Wiosna" Juliana Tuwima. Wiersz ten wywołuje wielkie kontrowersje obyczajowe, które doprowadzają do zmian w redakcji pisma. W ich wyniku redakcję obejmują osoby związane ze Skamandrem. Wtedy też stało się „Pro Arte” „bojowym organem”, gdzie poeci występowali przeciwko modernistycznym epigonom. 29 listopada 1918 roku otwarta zostaje kawiarnia poetów „Pod Picadorem”. To głównie podczas tutejszych występów ukształtowała się „wielka piątka”. Tu też wykrystalizowały się wspólne dążenia grupy, wspólne sojusze i fobie. Poprzez specyficzny kontakt z publicznością jaki zaistniał po raz pierwszy w historii, właśnie „Pod Picadorem” (stałe odczyty, czy występy kabaretowe za które należało uiścić opłatę), grupa wzięła udział w procesie profesjonalizacji i instytucjonalizacji zawodu literata. Członkowie grupy (poza Julianem Tuwimem) proponowali również oferty matrymonialne za uiszczeniem opłaty.
1918–1919 – działalność grupy już pod nazwą Skamander. Pojawiają się wtedy pierwsze tomiki poszczególnych poetów: Julian Tuwim – "Czyhanie na Boga" (1918), Jan Lechoń – "Karmazynowy poemat" (1920), Antoni Słonimski – "Sonety" (1918), Kazimierz Wierzyński – "Wiosna i wino" (1919), Jarosław Iwaszkiewicz – "Oktostychy" (1918).
Grupa w najpełniejszy sposób przybiera swoją formę. Skupiona wokół miesięcznika „Skamander”, redagowanego przez Mieczysława Grydzewskiego, osiąga programową jednomyślność. W tym też okresie pojawiają się poeci-satelici Maria Pawlikowska-Jasnorzewska, Józef Wittlin, Stanisław Baliński, Jerzy Liebert, Kazimiera Iłłakowiczówna, czy powieściopisarze i krytycy (m.in. Wilam Horzyca).
Zanikają tak charakterystyczne dla Skamandra tendencje optymistyczno-witalistyczne oraz zaczyna słabnąć więź grupowa. Dochodzi do tego głównie na tle stosunku poszczególnych poetów do obozu sanacyjnego – zamachu majowego i autorytarnych rządów Piłsudskiego, wyborów brzeskich, rozpadu obozu sanacji po śmierci Marszałka. Iwaszkiewicz i Lechoń objęli stanowiska dyplomatyczne za granicą. Pomimo to w świadomości społecznej znacznie dłużej utrzymuje się przeświadczenie o ścisłym powiązaniu grupy.

</doc>
<doc id="83059" url="https://pl.wikipedia.org/wiki?curid=83059" title="Skamander (rzeka)">
Skamander (rzeka)

Skamander (gr. "Skámandros", ob. tur. "Küçük Menderes") – główna rzeka Troady, wypływająca z góry Idy. Nosiła także nazwę "Ksanthos (gr. Xanthos)". W mitologii greckiej rzeka opływająca Troję.

</doc>
<doc id="83063" url="https://pl.wikipedia.org/wiki?curid=83063" title="Playboy">
Playboy

„Playboy” – ilustrowany magazyn erotyczny i publicystyczny dla mężczyzn, założony w 1953 w Stanach Zjednoczonych przez Hugh Hefnera. Jego logo to głowa króliczka z muszką. Właścicielem magazynu jest Playboy Enterprises.
Historia.
Pierwszy numer „Playboya” w USA opublikowano w grudniu 1953, w wydaniu znalazły się zdjęcia Marilyn Monroe. W latach 1970 „Playboy” osiągnął szczyt popularności. W 1975 sprzedawano ok. 5,6 mln egzemplarzy.
„Playboy” stał się także marką umieszczaną na wielu komercyjnych produktach. Najważniejszym przedsięwzięciem sygnowanym przez „Playboya” były popularne w latach 70. kluby „Playboya” z hostessami ubranymi w kostiumy króliczka.
Niektóre kraje jak np. Singapur, gdzie cenzura zdecydowała, iż społeczeństwo nie jest gotowe na tak liberalny stosunek do kobiecego ciała, zakazały wydawania „Playboya”.
W 2014 wydawca mocno ograniczył eksponowanie nagości w swoim serwisie internetowym, co w ciągu roku przyniosło czterokrotny wzrost odwiedzalności serwisu. Konsekwencją tego kroku było usunięcie nagości z amerykańskiej edycji magazynu w lutym 2016. Równocześnie nagie sesje pozostały w wielu edycjach pisma w innych krajach, m.in. polskiej. W 2016 sprzedaż pisma oscylowała ok. 700 tys. egzemplarzy.
W lutym 2017 zdecydowano o przywróceniu do magazynu nagich zdjęć, przyznając że całkowite usunięcie nagości było błędem. W styczniu 2018 przedstawiciel większościowego udziałowca zapowiedział analizy w kierunku rezygnacji z wydawania czasopisma w formie papierowej. W 2019 wydawca polskiej edycji zapowiedział zakończenie wydawania magazynu z końcem 2019 w związku z wycofaniem się z rynku prasy, podobnie jak wydawca wersji węgierskiej.
„Playboy” – edycja polska.
Playboy Polska – ilustrowany magazyn erotyczny i publicystyczny dla mężczyzn w edycji polskiej.

</doc>
<doc id="83064" url="https://pl.wikipedia.org/wiki?curid=83064" title="Olga Drahonowska">
Olga Drahonowska



</doc>
<doc id="83065" url="https://pl.wikipedia.org/wiki?curid=83065" title="Olga Małkowska">
Olga Małkowska



</doc>
<doc id="83068" url="https://pl.wikipedia.org/wiki?curid=83068" title="Drzewo genealogiczne Domicjuszów Ahenobarbów">
Drzewo genealogiczne Domicjuszów Ahenobarbów

Domicjusze to rzymski ród pochodzenia plebejskiego. Jedna z głównych gałęzi nosiła przydomek "Ahenobarbus".

</doc>
<doc id="83070" url="https://pl.wikipedia.org/wiki?curid=83070" title="Relatywizm kulturowy">
Relatywizm kulturowy

Relatywizm kulturowy – pogląd głoszący, iż żadna praktyka kulturowa nie jest dobra ani zła sama w sobie; musi bowiem być oceniona w kontekście, w jakim funkcjonuje. Takie spojrzenie doprowadziło obserwatorów do powstrzymania się od ocen oraz sądów wartościujących obce praktyki z punktu widzenia własnej kultury. Relatywizm kulturowy odrzuca więc możliwość wartościowania obcej kultury przez pryzmat własnych wartości, prowadząc do większego obiektywizmu w postrzeganiu „swojej” i „obcej” kultury. 
Historia i znaczenie.
Z punktu widzenia metodologicznego przyjęcie relatywizmu kulturowego przez badacza kultury oznacza odrzucenie wartości własnej kultury jako miernika kultury obcej. Badacz powinien wyjść poza kulturę, aby móc obiektywnie porównać dwa różne systemy kulturowe. Całkowite odrzucenie wartości kulturowych, przyjętych w toku socjalizacji w obrębie własnego kręgu kulturowego nie wydaje się możliwe, a wobec tego nie wydaje się też możliwe całkowicie obiektywne podejście przy ocenianiu dwóch różnych kultur, w szczególności wówczas, gdy jedna z nich jest kulturą oceniającego. Relatywizm kulturowy jest jednak w chwili obecnej powszechnie przyjętą podstawą metodologii badań wśród antropologów kulturowych. 
Za prekursorską pracę wobec ujęcia relatywizmu kulturowego uznaje się "Próby" Montaigne'a z 1580 roku. Epoka nowożytnych odkryć geograficznych, zapoczątkowana przez Krzysztofa Kolumba, otworzyła drogę do badania i porównywania różnych kultur, minęły jednak ponad cztery stulecia zanim badacze pochodzący z kręgu kultury europejskiej odeszli od wartościowania innych kultur poprzez porównywanie ich do własnej, uważanej przez nich samych za najwyżej rozwiniętą i wobec tego najlepszą.
Oprócz metody badawczej termin „relatywizm kulturowy” bywa używany potocznie jako pojęcie z zakresu moralności.
W środowiskach konserwatywnych panuje pogląd, że relatywizm kulturowy wiąże się z relatywizmem wartości, a więc brakiem silnego związania człowieka z wartościami kulturowymi. Relatywizm kulturowy jest więc piętnowany, gdyż w opinii tych środowisk przyczynia się do zrywania więzów z własną kulturą i zubożeniem moralnym. 
Relatywizm kulturowy bywa mylony z relatywizmem moralnym, który głosi że moralność może być jednakowa tylko wewnątrz grupy mającej ten sam zestaw norm i kod moralny, a także podejmującej wspólne działania (jaskrawym przykładem rozmijania się norm dwóch kultur bywają zachowania członków mniejszości etnicznej znajdującej się w niesprzyjających warunkach). 

</doc>
<doc id="83071" url="https://pl.wikipedia.org/wiki?curid=83071" title="Psi (informatyka)">
Psi (informatyka)



</doc>
<doc id="83073" url="https://pl.wikipedia.org/wiki?curid=83073" title="Olejek bazyliowy">
Olejek bazyliowy

Olejek bazyliowy jest olejkiem eterycznym otrzymywanym z różnych typów bazylii, głównie z bazylii pospolitej ("Ocimum basilicum"). Roślina olejkodajna jest uprawiana głównie we Francji, Włoszech, Ameryce i na Jawie. Największą zawartość olejku zawierają kwiatostany zbierane jako pierwsze ok. 0,1–0,3%.
Olejek z bazylii pospolitej.
Olejek z bazylii pospolitej zawiera metylochawikol i linalol, a nie zawiera kamfory.
Działanie olejku: pobudzające i odświeżające, pomaga w koncentracji, łagodzi lęki i bezsenność, przeciwbólowe, zwłaszcza przy bólach pochodzenia neurologicznego – migreny, nerwobóle, także reumatyczne, artretyczne i mięśniowe. Jako składnik antyseptyczny wspomaga inne olejki przy przeziębieniach, pobudza siły obronne organizmu. Koi skutki ukąszeń owadów.
Stosuje się do: masażu, kąpieli, kompresów i inhalacji (kominki aromaterapeutyczne).
Objęty normą: E. O. A. NO. 120
Olejki z innych typów bazylii.
Poza wymienionym olejkiem z bazylii pospolitej są wytwarzane:

</doc>
<doc id="83074" url="https://pl.wikipedia.org/wiki?curid=83074" title="Marek Car">
Marek Car

Marek Car (ur. 8 lipca 1953, zm. 22 marca 1997) – polski dziennikarz, popularyzator Internetu. Zginął tragicznie w wypadku samochodowym niedaleko Bodzanowa koło Płocka wraz z córką Anną.
Życiorys.
Redaktor miesięcznika „Komputer”, współzałożyciel tygodników „ComputerWorld Polska” oraz „BOSS-Komputer”. Jeden z twórców komputerowej sieci Fidonet, założyciel i prezes stowarzyszenia Polska Społeczność Internetu, członek Rady Fundacji Pomocy Matematykom i Informatykom Niesprawnym Ruchowo. Pomysłodawca Forum Teleinformatyki i Przewodniczący Rady Programowej kilku pierwszych edycji Forum. Współtwórca Internet dla Szkół (IdS) i Internet dla Niepełnosprawnych (IdN), współtwórca polskiego portalu internetowego Polska OnLine. Autor rozwinięcia angielskiego skrótu WWW – Wszechnica Wiedzy Wszelakiej.
Działalność publiczna.
Pełnomocnik Premiera ds. Informatyki w rządzie premiera Waldemara Pawlaka. Wraz z dymisją gabinetu, 10 lutego 1995 złożył rezygnację z zajmowanego stanowiska, tłumacząc jej powody tym, że "był pełnomocnikiem premiera, co łatwo można przetłumaczyć jako – pełnomocnikiem tego premiera". Po swojej rezygnacji został powołany na stanowisko dyrektora Biura Informatyki URM. W tym czasie pełnił również funkcję przewodniczącego Rady Koordynacyjnej ds. Teleinformatyki, złożonej z przedstawicieli administracji rządowej.
Od roku 2002 w czasie trwania Forum Teleinformatyki przyznawana jest Nagroda im. Marka Cara za wybitne osiągnięcia w działalności na polu teleinformatyki w Polsce, ze szczególnym uwzględnieniem efektów społecznych nagradzanej działalności.

</doc>
<doc id="83077" url="https://pl.wikipedia.org/wiki?curid=83077" title="Kwas nikotynowy">
Kwas nikotynowy



</doc>
<doc id="83078" url="https://pl.wikipedia.org/wiki?curid=83078" title="Amid kwasu nikotynowego">
Amid kwasu nikotynowego



</doc>
<doc id="83079" url="https://pl.wikipedia.org/wiki?curid=83079" title="Przewodniczący ZHP">
Przewodniczący ZHP

Przewodniczący ZHP – najwyższa funkcja w Związku Harcerstwa Polskiego.
W latach 1919-1950 Przewodniczący ZHP stał na czele Naczelnictwa ZHP, które łączyło:
Po latach stalinowskich, na Krajowym Zjeździe Działaczy Harcerskich w 1956 w Łodzi, nie przywrócono odrębnej Organizacji Harcerzy i odrębnej Organizacji Harcerek. Nie przywrócono również funkcji Przewodniczącego ZHP, która łączyła pion męski i żeński w harcerstwie, wybrano natomiast Prezydium Naczelnej Rady Harcerskiej. W latach 1958-1964 najwyższą funkcją w ZHP był Naczelnik Harcerstwa, a następnie w latach 1964-1990 Naczelnik ZHP. Funkcję Przewodniczącego ZHP przywrócono w 1990. Przewodniczący wybierany jest na 4-letnią kadencję przez Zjazd ZHP, a w trakcie kadencji przez Radę Naczelną ZHP.
Kompetencje Przewodniczącego ZHP.
Przewodniczący ZHP:
Przewodniczący wykonuje swoje zadania przy pomocy wiceprzewodniczących ZHP.
Przewodniczący ZHP w czasie II wojny światowej.
Na emigracji.
Po przegranej kampanii wrześniowej 1939 na uchodźstwie znalazło się dużo starszyzny harcerskiej, wśród niej członkowie naczelnych władz harcerskich, włącznie z przewodniczącym ZHP dr. Michałem Grażyńskim, który z Rumunii przybył do Paryża 9 października 1939. Tego samego dnia Grażyński utworzył Naczelny Komitet Wykonawczy ZHP, w skład którego (oprócz Grażyńskiego) weszli: wiceprzewodniczący ZHP gen. bryg. dr Józef Zając, hm. Maria Kapiszewska oraz komisarz międzynarodowy ZHP hm. Henryk Kapiszewski. Komitet, będąc reprezentacją ZHP, miał działać eksterytorialnie, podobnie jak Rząd Rzeczypospolitej. Powstanie Komitetu prezydent RP Władysław Raczkiewicz zaakceptował już 13 października 1939, gdy otrzymał pisemną wiadomość od Grażyńskiego. Komitet został w listopadzie 1939 uznany przez Światowe Biuro Skautowe za reprezentację ZHP. W ciągu pierwszych kilkunastu tygodni działalności Komitet uzyskał bardzo wiele dla harcerstwa polskiego zarówno w kraju, jak i na obczyźnie.
Po ewakuacji do Wielkiej Brytanii, 22 grudnia 1940 w Perth z udziałem 36 instruktorów harcerskich odbyła się konferencja, na której wybrano 19 instruktorów (włącznie z Olgą Małkowską) jako kandydatów na członków Tymczasowego Komitetu ZHP. Dwa dni później w posiadłości Castlemains koło Douglas na wyspie Man odbyło się zebranie 15 członków starszyzny z hm. Michałem Grażyńskim, ukonstytuował się Komitet Harcerski w Wielkiej Brytanii z siedzibą w Castlemains, spośród instruktorów wybranych na konferencji w Perth. Powstanie Komitetu było ważnym krokiem, gdyż w Wielkiej Brytanii rozwinęła się działalność drużyn harcerzy i harcerek, kręgów starszoharcerskich w wojsku.
Hm. Michał Grażyński wkrótce jako "człowiek byłego reżimu sanacyjnego" został przez rząd RP pozbawiony funkcji przewodniczącego ZHP, a następnie zesłany do Rothesay na wyspę Bute u wybrzeży Szkocji, gdzie umieszczano przeciwników rządu, wyższych oficerów bez przydziału itp. Grażyński zachował jednak tak wielki autorytet, że nikt inny nie podjął się objęcia funkcji przewodniczącego ZHP. Zwłaszcza że w kraju funkcję p.o. Przewodniczącego ZHP pełnił ks. hm. RP Jan Mauersberger, a następnie Tadeusz Kupczyński. W związku z tym kierowanie Komitetem przejęła hm. Olga Małkowska.
21 sierpnia 1942 Ministerstwo Spraw Wewnętrznych przyjęło listę członków Komitetu przesłaną przez Małkowską, zatwierdzając zakres działania i skład Komitetu jako Tymczasowego Komitetu Harcerskiego. Uznanie rządowe dla Komitetu umożliwiło uzyskanie subwencji na prowadzenie biur i działalności harcerskiej na terenie Wielkiej Brytanii. Dlatego też odbyte 16 stycznia 1943 w Londynie posiedzenie Komitetu zdecydowało się przenieść swoją siedzibę z Castlemains do Londynu. Uchwalono również regulamin wewnętrzny Komitetu. Gdy na początku kwietnia 1943 ppor. hm. Kazimierza Sabbata, będącego członkiem Komitetu, przeniesiono służbowo do Londynu, przewodnicząca Małkowska przybywająca w Castlemains zdecydowała, że Sabbat jako wiceprzewodniczący Komitetu będzie ją w zastępstwie reprezentował w Londynie. Zdecydowano się również zmienić nazwę Tymczasowy Komitet Harcerski na Komitet Naczelny ZHP na Czas Wojny. Organem wykonawczym Komitetu stało się biuro harcerskie w Londynie na czele z Sabbatem, który praktycznie był szefem harcerstwa polskiego czasu wojny poza granicami kraju, gdyż przewodnicząca Małkowska przebywała na stałe w Castlemains.

</doc>
<doc id="83081" url="https://pl.wikipedia.org/wiki?curid=83081" title="Sur (Liban)">
Sur (Liban)



</doc>
<doc id="83085" url="https://pl.wikipedia.org/wiki?curid=83085" title="Polska Walcząca (symbol)">
Polska Walcząca (symbol)

Polska Walcząca (PW) – symbol w kształcie kotwicy, której człon w kształcie litery P symbolizuje Polskę, a ramiona literę W – walkę lub „kotwicę” – symbol nadziei na odzyskanie niepodległości Polski okupowanej przez nazistowskie Niemcy. Powszechnie stosowany w czasie II wojny światowej. 
Znak „kotwicy”, wzorem starszego o rok żółwia, rysowany był na murach i chodnikach okupowanego kraju jako graffiti. 
W czerwcu 2014 Sejm uchwalił ustawę o ochronie Znaku Polski Walczącej. Zgodnie z art. 1 ustawy znak, będący symbolem walki polskiego narodu z niemieckim agresorem i okupantem podczas II wojny światowej, stanowi dobro ogólnonarodowe i podlega ochronie należnej historycznej spuściźnie Rzeczypospolitej Polskiej. Otaczanie Znaku Polski Walczącej czcią i szacunkiem stało się prawem i obowiązkiem każdego obywatela Rzeczypospolitej Polskiej, a jego publiczne znieważanie podlega karze grzywny (art. 2 i 3 ustawy). Ustawa została podpisana przez prezydenta RP Bronisława Komorowskiego 30 lipca w Parku Wolności przy Muzeum Powstania Warszawskiego podczas spotkania z powstańcami z okazji 70. rocznicy wybuchu walk.
Początki znaku.
Początków znaku należy doszukiwać się w nieustającej propagandowej walce między stronami walczącymi w II wojnie światowej. W 1940 roku w ramach budowania ducha patriotycznego i oporu przeciwko Niemcom, powstało w Anglii hasło „Victory” (ang. "zwycięstwo"). Było ono krzepiące dla alianckich społeczeństw, obserwujących z przerażeniem pasmo ówczesnych zwycięstw Niemiec nazistowskich. Jednakże aliancki znak „V” został przez niemiecką propagandę wykorzystany na potrzeby III Rzeszy, która to wykorzystała go, do promowania symbolu niemieckiego „Sieg” (niem. zwycięstwo).
„V” jak Verloren.
W wyniku działań niemieckiej propagandy hasło „V” zaczęło pojawiać się w krajach podbitej Europy. Polska konspiracja starała się dezorganizować te działania poprzez dopisywanie do „V” liter „erloren”, co razem oznaczało niemieckie słowo "verloren" (przegrany, stracony, zgubiony).
W Warszawie na "Adolf-Hitler-Platz", Niemcy w ramach łamania patriotycznego ducha Polaków, postawili konstrukcję symbolizującą wielki znak „V”. Jednak nie uchronili go przed zniszczeniem. Został spalony przez harcerza polskiej konspiracji. Przedstawienia zawierające znak „V” zaczęły zanikać około 1943 roku. Miało to związek z klęską przedłużającej się niemieckiej wojny błyskawicznej (Blitzkrieg).
Konspiracyjny konkurs.
„Kotwica”, jako znak Polski Walczącej pojawił się w Warszawie 20 marca 1942 r. Został wybrany z 27 propozycji zgłoszonych na konspiracyjny konkurs ogłoszony przez Biuro Informacji i Propagandy KG AK. Jednym z inicjatorów tego konkursu był Czesław Michalski.
Spośród znaków zgłoszonych na konkurs, w ciągu ok. 2 miesięcy za najlepsze uznano dwie kompozycje: „Kotwicy” oraz „Skrzyżowanych mieczy grunwaldzkich”. Przy wyborze brano pod uwagę m.in. łatwość wykonania oraz wymowę patriotyczną.
Zwyciężył projekt „Kotwicy”, którego autorką (współtwórczynią) była najprawdopodobniej instruktorka harcerska Anna Smoleńska ps. „Hania”, studentka historii sztuki na tajnym Uniwersytecie Warszawskim.
Sygnet Wydawnictwa Polskiego R. Wegnera.
W pierwszych latach okupacji niemieckiej do córki zmarłego Rudolfa Wegnera, Ireny Rybotyckiej, zwrócił się Jerzy Jabłonowski (były adiutant marszałka Józefa Piłsudskiego) z pytaniem o zgodę na wykorzystanie sygnetu Wydawnictwa Polskiego R. Wegnera umieszczonego na okładce książki „Polowanie na potwory morskie” jako symbolu walki Polski z okupantem:
W czasie wojny część ludności polskiej jednoznacznie kojarzyła układ graficzny znaku „Kotwicy” z sygnetem Wydawnictwa Polskiego. Podobieństwo – a wręcz identyczność – obu symboli zwróciło też uwagę gestapo, które przeprowadziło w związku z tym rewizję w siedzibie wydawnictwa i nakazało zamalowanie sygnetu we wszystkich książkach przeznaczonych do dystrybucji.
Rozpowszechnianie znaku.
Znak patriotyczny, mający na celu podtrzymanie w czasie okupacji w polskim społeczeństwie nadziei na zwycięstwo, musiał mieć przewidzianych z góry realizatorów do jego upowszechniania.
Harcerze z organizacji „Wawer”.
Twórcami przedstawień znaku „kotwicy walczącej” byli harcerze z organizacji „Wawer” (1940–1944). Nazwa ta pochodzi od upamiętnienia miejsca niemieckiej zbrodni dokonanej w tej podwarszawskiej miejscowości w grudniu 1939. 
Po jakimś czasie na murach warszawskich pojawiły się więc napisy „Wawer 27 XII 39” lub „Wawer pomścimy”.
Do realizowania przez polskie harcerstwo konspiracyjne akcji tzw. małego sabotażu (zaliczano do niego m.in. malowanie „Kotwic” na murach) kierowano przede wszystkim harcerzy z „Bojowych Szkół”. Taką głównie grupę wiekową młodzieży stanowili „wawerczycy”, chociaż w malowaniu znaków „Kotwicy” brali udział i inni, nierzadko nawet najmłodsi „zawiszacy”.
Organizacja „Wawer” podlegała pod Biuro Informacji i Propagandy (ps. „Filharmonia”) KG AK. W związku z tym jej zadania były dosyć rozległe. Konspiracyjne Szare Szeregi zrealizowały wiele programów inicjowanych przez „Wawer”, jak np. podtrzymywanie na duchu społeczeństwa i dywersję psychologiczną wobec okupanta (w tym akcję malowania „Kotwic”) oraz całą akcję zwaną Małym Sabotażem.
Zadania małego sabotażu.
W ramach tych zadań, „Wawer” przede wszystkim miał na celu podnoszenie na duchu społeczeństwa. „Wawer” rozpoczął więc malowanie znaków „Polski Walczącej”, czyli „Kotwicy” w miejscach dobrze widocznych dla Polaków i okupantów: na murach, tablicach ogłoszeniowych, słupach elektrycznych i na przystankach tramwajowych. Znak malowano zwykle trudno usuwalną farbą smołową, zwykle różnymi malarskimi pędzlami do malowania mieszkań. Akcję zapoczątkowano w Warszawie na przełomie marca i kwietnia 1942 roku.
Wykonywanie znaku.
Malowany pojedynczo, lub dwójkami, w nocy. Czasem liczba malujących „wawerczyków” przekraczała 100 osób (według niektórych źródeł ta liczba mogła być znacznie większa). Malowano także w dzień, co stanowiło ówcześnie rodzaj indywidualnego wykazywania się własną odwagą i patriotyzmem, ale było i zakazywaną brawurą.
Znak na cukierni Lardellego.
Pierwszy duży znak „Kotwicy” można było zobaczyć na uszkodzonej częściowo jeszcze w czasie działań wojennych w 1939 roku, werandzie znanej cukierni warszawskiej Lardellego przy ul. Polnej. Był to dobrze znany w Warszawie lokal, w którym w pierwszych latach okupacji spotykała się jeszcze warszawska inteligencja i sfery artystyczne, ale do której zaglądali również i okupanci. Miejsce znaku było więc odpowiednio wybrane i dobrze widoczne. Za wykonawcę tego znaku uchodzi uczeń gimnazjum im. Stefana Batorego, Maciej Aleksy Dawidowski (ps. „Alek”). Zachowane po wojnie fragmenty słupków, na których znalazła się „Kotwica”, można zobaczyć w patio II Liceum Ogólnokształcącego im. Stefana Batorego w Warszawie, gdzie zostały przeniesione.
Jan Bytnar.
Ważną osobą propagującą znak kotwicy był Jan Bytnar, twórca szablonu i pieczątek ze znakiem kotwicy. Opracował też urządzenie do malowania znaku, zwane „wiecznym piórem”. Zdobył rozgłos namalowaniem znaku „kotwicy” na cokole pomnika Lotnika, znajdującego się do 1944 na placu Unii Lubelskiej. Był to czyn wymagający dużej odwagi, gdyż plac znajdował się na granicy dzielnicy policyjnej m.in. w al. Szucha 25 mieściła się w czasie okupacji główna siedziba SS i Gestapo.
Tablica pamiątkowa.
W Warszawie, przy ulicy Koszykowej 75 (nieopodal wejścia na teren Politechniki Warszawskiej) znajduje się wmurowana granitowa tablica, upamiętniająca działalność konspiracyjną Szarych Szeregów i głównych twórców znaku „kotwicy”. Wymieniono tam Annę Smoleńską ps. „Hania” (jako współautorkę znaku) oraz Tadeusza Zawadzkiego ps. „Zośka”, wyróżnionego wawerskim tytułem „Kotwicki”.
Użycie i nawiązania po 1945.
Znak został wkomponowany w godło Konfederacji Polski Niepodległej. Od 2014 jest elementem oznaki rozpoznawczej Jednostki Wojskowej Komandosów. Znajduje się też od 2017 w godle i oznakach Wojsk Obrony Terytorialnej.
Do znaku Polski Walczącej nawiązywał też znak Solidarności Walczącej.

</doc>
<doc id="83087" url="https://pl.wikipedia.org/wiki?curid=83087" title="PC World">
PC World

PC World – miesięcznik komputerowy powstały w 1992 roku na bazie licencji amerykańskiego miesięcznika "PC World" i wychodzącego w drugiej połowie lat 80. miesięcznika Komputer. Do listopada roku 2008 nosił nazwę "PC World Komputer". Wydawany był w Warszawie przez IDG Poland. Ostatni numer został wydany w grudniu 2018 roku, po czym tytuł przestał trwale istnieć.
Integralną częścią miesięcznika PC World były jego wydania specjalne oraz witryna, która zajmuje się tematyką nowych technologii.
Ze względu na formalną kontynuację miesięcznika Komputer, w maju 2006 miesięcznik obchodził 20-lecie istnienia. Związek Kontroli Dystrybucji Prasy podawał w 2014 roku średnią sprzedaż egzemplarzową wynoszącą 13 779. Od 2015 roku pismo nie było kontrolowane przez ZKDP.
Kolejni redaktorzy naczelni: Marek Młynarski (1992), Krzysztof Matey (1992–1999), Lech Zdanowicz (1999–2006), Maciej Zdanowicz (2006–2007), Krzysztof Arkuszewski (pełniący obowiązki, 2007–2008), Grzegorz Eider (2008), Łukasz Bigo (2008–2009), Krystian Grzenkowicz (2009–2011), Dominik Błaszczykiewicz (2011-2013), Ludwik Krakowiak (2013-2015 i 2017-2018).
Tematyka.
Pismo opisywało produkty i wydarzenia na rynku komputerowym, w podziale na "Ważne &amp; Ciekawe" (d. "Aktualności"), "Sprzęt &amp; Osprzęt" (d. "Sprzęt"), "Systemy &amp; Programy" (d. "Oprogramowanie"), "Internet &amp; Bezpieczeństwo" (d. "Internet"), "Know how". Było pierwszym pismem komputerowym publikowanym z płytą DVD. Oprócz numerów regularnych wychodziły też serie "Special" i "Extra" skierowane do różnych segmentów rynku.
Dodatkowe działania.
PC World było medium opiniotwórczym. Opracowywało wiele rankingów, które pomagały czytelnikom podejmować decyzje w wyborze narzędzi, technologii, produktów IT. Jedną z analiz przeprowadzanych cyklicznie był wybór najlepszych rozwiązań hostingowych dla MŚP.
Nakład.
Rozpowszechnianie płatne (kolor zielony), średni nakład jednorazowy (kolor zielony + niebieski).

</doc>
<doc id="83088" url="https://pl.wikipedia.org/wiki?curid=83088" title="Government Communications Headquarters">
Government Communications Headquarters

Government Communications Headquarters ("GCHQ", "Centrala Łączności Rządowej") – brytyjska służba specjalna zajmująca się zbieraniem i oceną informacji pochodzących z rozpoznania promieniowania elektromagnetycznego wykorzystywanego w telekomunikacji.
GCHQ zostało formalnie utworzone w 1919 roku jako Rządowa Szkoła Kodów i Szyfrów ("Government Code and Cypher School" – GC&amp;CS), lecz podczas II wojny światowej w 1942 (lub w 1946) roku w celu utajnienia charakteru działalności "GC&amp;CS", jej nazwę zmieniono na Government Communications Headquarters. 
Działalność.
Odmiennie niż w przypadku Room 40, po zakończeniu II wojny światowej nikt nie kwestionował zasadności istnienia GCHQ, nazywanego nadal przez brytyjskich kryptoanalityków "GC&amp;CS". Po wojnie pracownie kryptoanaliczne przeniesiono z Bletchley Park do Cheltenham, miejscowości położonej 75 kilometrów na południe od Birmingham. W 2003 roku GCHQ została ponownie przeniesiona do innego budynku, tzw. "Doughnut" w Cheltenham.
Mimo że charakter prac prowadzonych przez GCHQ i wszystkie ich szczegóły trzymane były w najgłębszej tajemnicy, wydaje się, że wywiad radziecki dysponował stosunkowo rozległą wiedzą na ich temat. W czasie II wojny światowej o stanie i zaawansowaniu brytyjskich prac kryptograficznych informowali wywiad radziecki (Pierwszy Zarząd Główny Komitetu Bezpieczeństwa Państwowego) członkowie siatki szpiegowskiej Cambridge, (tzw. Cambridge Five).
Government Communications Headquarters ściśle współpracuje z innymi agencjami wywiadowczymi, m.in. z Secret Intelligence Service oraz z Security Service, a także innymi brytyjskimi instytucjami wywiadu i bezpieczeństwa. Wielka Brytania podpisała ze Stanami Zjednoczonymi w 1947 roku tajne porozumienie, tzw. UKUSA (United Kingdom – United States of America Security Agreement), do którego dołączyły m.in. Australia, Kanada, Nowa Zelandia. W ten sposób Government Communications Headquarters może współpracować z amerykańską Agencją Bezpieczeństwa Narodowego (National Security Agency) kanadyjską Służbą Bezpieczeństwa Łączności (Communications Security Establishment), australijskim Zarządem Łączności Ministerstwa Obrony (Defence Signals Directorate) oraz nowozelandzkim Biurem Bezpieczeństwa Łączności Państwowej.
Personel i struktura.
W latach końcowych zimnej wojny w Centrali Łączności Rządowej GCHQ pracowało ok. 6 tys. osób, do 1997 roku liczba ta spadła do ok. 4700 osób.

</doc>
<doc id="83100" url="https://pl.wikipedia.org/wiki?curid=83100" title="Enter (miesięcznik)">
Enter (miesięcznik)



</doc>
<doc id="83101" url="https://pl.wikipedia.org/wiki?curid=83101" title="Testy atomowe">
Testy atomowe

Test atomowy – zgodnie z traktatem o ograniczeniu testów jądrowych, test jądrowy to jedna, dwie lub więcej eksplozji jądrowych wywołanych w ciągu 0,1 sekundy jedna od drugiej w obszarze o promieniu 2 kilometrów. 
Testy jądrowe przeprowadzane są głównie w celu sprawdzania i udoskonalania broni jądrowej lub jej zabezpieczeń. Od wynalezienia bomby atomowej w 1945 miało miejsce około 2000 próbnych wybuchów jądrowych, głównie przeprowadzonych przez USA i ZSRR. Od 1992 Rosja i USA utrzymują moratorium na dokonywanie próbnych wybuchów.
Niektóre kraje próby broni jądrowej łączyły z testami jej oddziaływania na ludzi. Szczególnie często takie eksperymenty przeprowadzano w ZSRR, m.in. na poligonach w Tockoje, Semipałatyńsku i Nowej Ziemi. Do testów używano z reguły żołnierzy ze specjalnych, tajnych jednostek wojskowych i więźniów gułagów. Również w Stanach Zjednoczonych w latach 40. i 50. XX w. wykonywano próby nuklearne z własnymi żołnierzami. Testy polegały najczęściej na przebywaniu w niewielkich odległościach od epicentrum w płytkich okopach oraz przemarszu przez strefę 0 w kilkanaście minut po wybuchu. Prawdopodobnie podobne próby przeprowadzały też Chiny. Niezależna komisja medyczna w 1991 roku oceniła, że we Wschodnim Turkiestanie choruje ok. 170 tysięcy, a ok. 210 tysięcy osób zmarło na nowotwory, będące efektem napromieniowania. Fakty te zostały przedstawione przez przewodniczącego Międzynarodowego Komitetu "Wschodni Turkiestan" Usupbecka Mukhlissi na VIII Antynuklearnym Kongresie w Bonn w październiku 1990 r.
Niektóre mocarstwa atomowe, m.in. Wielka Brytania i Francja testowały broń jądrową nie na własnych wojskach, a na lokalnej ludności zamieszkującej wyspy i atole w pobliżu poligonów na Pacyfiku. W wyniku francuskich prób na Mururoa, zachorowalność na choroby nowotworowe wśród mieszkańców wyspy archipelagu Tuamotu, leżących 400 km od atolu, jest sześciokrotnie wyższa od innych rejonów Polinezji. Brytyjskie próby na Wyspie Bożego Narodzenia w latach 1957-1958 bez wcześniejszej ewakuacji mieszkańców, są przedmiotem skargi złożonej przez jedną z poszkodowanych, Suitupe Kiritome, do Europarlamentu.

</doc>
<doc id="83113" url="https://pl.wikipedia.org/wiki?curid=83113" title="Operacja Market Garden">
Operacja Market Garden

Operacja „Market Garden” – największa operacja wojskowa z udziałem wojsk powietrznodesantowych, przeprowadzona przez aliantów we wrześniu 1944 roku na terytorium okupowanej Holandii.
Operacja ta miała na celu rozdzielenie wojsk niemieckich i obejście od północy niemieckich umocnień obronnych zwanych linią Zygfryda, co miało umożliwić wejście do Zagłębia Ruhry i tym samym przyspieszyć koniec wojny. Kluczowym zagadnieniem było uchwycenie mostów na Renie i innych rzekach zanim Niemcy zdążą je zniszczyć.
Operacja zaplanowana została przez marszałka Montgomery’ego, który stojąc na czele 21 Grupy Armii, prowadził wyścig z dowódcą amerykańskiej 3 Armii generałem George’em Pattonem o to, kto pierwszy dotrze do terenów przemysłowych III Rzeszy. Montgomery przekonał do tej operacji generała Dwighta Eisenhowera mimo wielkiego ryzyka jej przeprowadzenia.
Aliantom udało się przejąć kontrolę nad pierwszymi mostami, ale ostatecznym rezultatem operacji była całkowita porażka, ponieważ nie zdobyto ostatniego mostu w Arnhem. Niemiecka kontrofensywa unicestwiła brytyjską I Dywizję Powietrznodesantową i spowodowała większe straty od tych, które alianci ponieśli podczas lądowania w Normandii. Ich klęska uważana jest za ostatnie zwycięstwo taktyczne III Rzeszy.
Plany.
Pierwszym etapem operacji „Market Garden” było opanowanie mostów na planowanej drodze natarcia brytyjskiej 2 Armii generała Milesa Dempseya w kierunku Arnhem.
Zdobycie mostów powierzono amerykańskim, brytyjskim i polskim wojskom powietrznodesantowym tworzącym 1 Aliancką Armię Powietrznodesantową stacjonującą w Wielkiej Brytanii. Miały one wylądować niedaleko mostów, zdobyć je w stanie niezniszczonym przez wykorzystanie zaskoczenia i bronić ich przez 48 godzin czekając na dotarcie głównych sił lądowych.
Przebieg.
Operacja, która rozpoczęła się 17 września 1944 r., okazała się zbyt ambitna. Brak dostatecznej liczby samolotów transportowych spowodował rozłożenie desantu powietrznego na trzy etapy (w odstępach 24-godzinnych), co znacznie zmniejszyło efekt zaskoczenia przeciwnika. Dodatkowo już nazajutrz załamanie pogody wprowadziło dalsze opóźnienia i przesunięcie w czasie desantów kolejnych grup żołnierzy.
Od pierwszych chwil spadochroniarze napotkali zdecydowany opór. Walcząca w rejonie Eindhoven amerykańska 101 Dywizja Powietrznodesantowa nie zdołała zapobiec zniszczeniu mostu na Kanale Wilhelminy w Son (alternatywna przeprawa w pobliskim Best również została przez Niemców wysadzona). Nie powiódł się także atak amerykańskiej 82 Dywizji Powietrznodesantowej na Nijmegen, a tym samym most na rzece Waal pozostał w rękach Niemców. Zrzucona w rejonie Renkum (10 km na zachód od Arnhem) brytyjska 1 Dywizja Powietrznodesantowa (zwana "Red Devils", "Czerwone Diabły") miała zająć most drogowy na Dolnym Renie. Po kilkugodzinnym marszu do celu dotarł jedynie 2 batalion pułkownika Johna Frosta zajmując północny kraniec przeprawy. Pozostałe 2 bataliony 1 Brygady Spadochronowej utknęły w walkach ulicznych z zaskakująco licznymi jednostkami niemieckimi. Brytyjski XXX Korpus generała Briana Horrocksa pierwszego dnia dotarł jedynie do Eindhoven przełamując niemieckie linie obrony w rejonie Neerpelt.
Następnego dnia miał miejsce II rzut desantu powietrznego (w tym polski Dywizjon Przeciwpancerny pod Arnhem). Walki uliczne w samym Arnhem przybrały na sile, lecz zarówno Brytyjczycy, jak i Niemcy nie odnieśli znaczących sukcesów. Broniący północnego krańca mostu 2 batalion zdołał wprawdzie rozbić nacierający od strony Nijmegen niemiecki oddział pancerny, lecz pozostałe pododdziały powietrznodesantowe naciskane przez jednostki II Korpusu Pancernego SS bezskutecznie usiłowały dotrzeć do mostu. Podobna sytuacja panowała w Nijmegen bronionym przez Niemców, którym nie mogli zagrozić lekko uzbrojeni spadochroniarze 82 Dywizji Powietrznodesantowej. Natarcie XXX Korpusu utknęło tymczasem w Son, gdzie dopiero późną nocą zbudowano w miejsce zniszczonego przez Niemców nowy most pontonowy.
19 września z powodu złej pogody nie doszedł do skutku planowany desant polskiej Samodzielnej Brygady Spadochronowej pod Arnhem. Sytuacja w samym mieście nadal była niejasna. Kolejne przybywające jednostki brytyjskie uwikłane zostały w starcia uliczne bez nadziei na powodzenie, tymczasem broniący mostu 2 batalion skutecznie paraliżował niemieckie próby oczyszczenia przeprawy (i wzmocnienia tą drogą obrony Nijmegen). Brytyjski XXX Korpus wyruszył wczesnym rankiem z Son i w ciągu kilku godzin dotarł szybkim marszem do Nijmegen. Tu jednak przyszło mu dopiero walczyć o zdobycie przeprawy na rzece Waal.
20 września gęsta mgła znów nie pozwoliła na desant polskiej jednostki spadochronowej. Natomiast w Arnhem dowódca brytyjskiej 1 Dywizji Powietrznodesantowej zdecydował się na odwrót z miasta. Zdziesiątkowane oddziały brytyjskie wycofane zostały do Oosterbeek, gdzie w obronie okrężnej miały doczekać odsieczy XXX Korpusu. Pozostający nadal w rejonie północnego krańca mostu 2 batalion spadochronowy został wystawiony na ostrzał wprowadzonych do walki niemieckich czołgów (w tym typu „Panther” i „Tiger”), które systematycznie niszczyły domy zajmowane jeszcze przez Brytyjczyków. Dodatkowo byli ciągle obsypywani gradem pocisków artyleryjskich i moździerzy. Tymczasem w Nijmegen amerykańska 82 Dywizja Powietrznodesantowa wspomagana przez brytyjską Dywizję Pancerną Gwardii sforsowała rzekę Waal i w zaskakującym ataku zajęła nieuszkodzony most. Niestety dalsze natarcie brytyjskie utknęło zaraz za Nijmegen. Brytyjskie czołgi poruszające się po drodze biegnącej wysoką groblą, pozbawione wsparcia piechoty, były bezbronne wobec niemieckich dział przeciwpancernych, paraliżujących wszelkie ruchy brytyjskie.
21 września doszło wreszcie do desantu polskiej Samodzielnej Brygady Spadochronowej, lecz tuż przed startem zmieniona została strefa zrzutu. Polacy desantowani zostali na zachodnim brzegu Renu w rejonie Driel z zadaniem wsparcia broniących się rozpaczliwie po drugiej stronie rzeki Brytyjczyków. W tym samym czasie ostatecznie zdławiony został opór 2 batalionu brytyjskiego na moście w Arnhem. Pozostali przy życiu obrońcy pod dowództwem rannego płk. Frosta zostali wzięci do niewoli.
Dalsze dni nie przyniosły poprawy sytuacji 1 Dywizji Powietrznodesantowej, której resztki broniły się w Oosterbeek. XXX Korpus brytyjski definitywnie utknął na 25 km przed Arnhem bez szans na wznowienie natarcia. 1 Samodzielna Brygada Spadochronowa za cenę dużych strat zdołała przeprawić przez Ren jedynie 300 żołnierzy, którzy wzmocnili obronę brytyjską w Oosterbeek (prom, który miał umożliwić przeprawę przez rzekę, zdawało się, że został zniszczony, zanim wylądowali Polacy – w rzeczywistości nieuszkodzony prom znaleźli Holendrzy – ale milę od przystani, przy moście kolejowym i było wówczas już za późno na jego użycie). Dodatkowo kontratakujący na skrzydłach Niemcy zdołali przerwać pozycję amerykańskich spadochroniarzy, osłaniających korytarz sił lądowych, dezorganizując tyły XXX Korpusu.
Brak możliwości utrzymania i rozszerzenia brytyjskiego przyczółka na wschodnim brzegu Renu, gdzie Niemcy sukcesywnie niszczyli rozpaczliwie broniących się brytyjskich spadochroniarzy, sprawił, że marszałek Montgomery podjął 25 września decyzję o wycofaniu brytyjskiej 1 Dywizji Powietrznodesantowej na zachodni brzeg. Odwrót pod kryptonimem operacja „Berlin” przeprowadzono w nocy 25 na 26 września, kończąc tym samym dziewięciodniowe walki. Odwrót Anglików z Oosterbeek, polegający na ponownej przeprawie przez Ren, osłaniali żołnierze polscy, którzy jedynie w niewielkiej liczbie mogli się ewakuować (nie było dla nich miejsca w łodziach przeprawowych) i w większości dostali się do niemieckiej niewoli.
Straty.
Elitarna brytyjska 1 Dywizja Powietrznodesantowa, która walczyła pod Arnhem, została okrążona przez Niemców i doszczętnie zniszczona. Z 10 005 spadochroniarzy tej brytyjskiej dywizji stracono 7578; ocalało jedynie 2827. Zginęło 1300 żołnierzy, a ponad 6 tys. dostało się do niewoli lub zostało rannych. Polska 1 Samodzielna Brygada Spadochronowa straciła 342 ludzi (w tym 93 poległych).
Amerykańskie jednostki spadochronowe biorące udział w operacji „Market Garden”, licząc zabitych, rannych i w niewoli, straciły 5847 żołnierzy.
Straty wśród wszystkich desantowanych jednostek były więc olbrzymie. Wyniosły one blisko 12 tys. spadochroniarzy z całkowitej liczby 35 tys. desantowanych żołnierzy.
Ogółem w całej operacji „Market Garden” (desantowo-lądowej) zginęło, zaginęło lub zostało ciężko rannych blisko 17 tys. żołnierzy alianckich (minimum 13 226 Brytyjczyków i 3974 Amerykanów). Straty niemieckie szacuje się na od 3300 do 13 300 żołnierzy. Holendrzy stracili ok. 500 ludzi.
Jednostki aliantów biorące udział w operacji.
Rzut powietrznodesantowy
Rzut lądowy
Upamiętnienie.
Walki żołnierza polskiego pod Arhem zostały upamiętnione na Grobie Nieznanego Żołnierza w Warszawie napisem na jednej z tablic po 1945 i po 1990: „ARNHEM 18 – 25 IX 1944”.
25 września 1989 Poczta Polska wydała znaczek dla uczczenia 45. rocznicy desantu pod Arnhem z podobizną gen. Stanisława Sosabowskiego, o nominale 210 zł, według projektu Henryka Chylińskiego.
3 października 2013 podczas uroczystej mszy wojskowej w kościele św. Agnieszki w Krakowie odsłonięto tablicę poświęconą żołnierzom 1 Samodzielnej Brygady Spadochronowej poległym pod Arnhem.
We wsi Driel na Polenplein (Polskim Placu) tablica poświęcona generałowi brygady Stanisławowi Sosabowskiemu oraz pomnik „Surge Polonia” upamiętniający poległych polskich żołnierzy z 1 Samodzielnej Brygady Spadochronowej i tablica z nazwiskami wszystkich poległych.

</doc>
<doc id="83119" url="https://pl.wikipedia.org/wiki?curid=83119" title="Market-Garden">
Market-Garden



</doc>
<doc id="83126" url="https://pl.wikipedia.org/wiki?curid=83126" title="Gąbki szklane">
Gąbki szklane

Gąbki szklane, g. szkliste, g. krzemionkowe sześcioosiowe, g. sześciopromienne (Hexactinellida) – gromada morskich, głębokowodnych zwierząt beztkankowych o szkielecie krzemionkowym, zaliczanych do gąbek (Porifera).
Gąbki krzemionkowe mierzą od 7,5 cm do 1,3 m. Mogą być typu sykon lub leukon. Ich krzemionkowe igły tworzą skomplikowane szkielety, przybierające kształt kielichów, wazonów itp., zróżnicowanych na mega- i mikroskleryty. Mikroskleryty są zakończone amfidyskami. Do podłoża są przytwierdzone dużymi igłami korzeniowymi. Większość komórek Hexactinellida (oprócz drobnych choanocytów i skleroblastów) tworzy syncytium.
Szkielety gąbek krzemionkowych często wykorzystywane są w celach dekoracyjnych. Dotyczy to zwłaszcza dorastającej 30 cm gąbki z rodzaju "Euplectella", zwanej koszyczkiem Wenery.
Systematyka.
Gąbki szklane są grupą wyraźnie odrębną od pozostałych gąbek. Dzielą się na cztery rzędy:

</doc>
<doc id="83130" url="https://pl.wikipedia.org/wiki?curid=83130" title="Ertholmene">
Ertholmene

Ertholmene – duński archipelag (nazywany też od największej wyspy Christiansø lub po prostu Øen, co znaczy „wyspy”, w odróżnieniu od Bornholmu nazywanego „lądem”), położony na Bałtyku o 10 Mm na północny wschód od Gudhjem na Bornholmie i 70 Mm na północ od Kołobrzegu (55°19′N 015°11′E).
Liczba stałych mieszkańców wynosi około 100 osób. Zamieszkane są tylko dwie wyspy: Christiansø i Frederiksø, połączone 30-metrowym mostem zwodzonym, przerzuconym przez cieśninę, która stanowi zarazem znakomity port naturalny. Poruszanie się samochodem po wyspach nie jest możliwe. Zabudowa koncentruje się na dwóch zamieszkanych wyspach wokół portu.
Wyspy archipelagu.
W skład archipelagu wchodzi szereg wysp, wysepek i skałek (szkierów), (w języku duńskim odpowiednio: „ø”, „holm”, „skær”). Najmniejsze skałki ledwie wystają z wody lub są tuż pod jej powierzchnią. Wszystkie wyspy są zbudowane z granitu, mniejsze pozbawione są roślinności.
Christiansø.
Tłumaczenie dosłowne: „wyspa Chrystiana”.
Nazwana na cześć króla Chrystiana V Oldenburga. Największa wyspa archipelagu, jedna z dwóch zamieszkanych.
Na Christiansø ulokowano światło nawigacyjne widoczne z Bornholmu, o charakterystyce: Fl 5s 19M.
Frederiksø.
Tłumaczenie dosłowne: „wyspa Fryderyka”.
Nazwana na cześć króla Fryderyka IV Oldenburga. Druga z zamieszkanych wysp archipelagu, trzecia pod względem wielkości.
Na Fredriksø ulokowano światło sektorowe ułatwiające nocne podejście do portu archipelagu oboma wejściami (charakterystyka: Iso 4s WRG 7/4/4 M)
Høgebur.
Leży pomiędzy Østerskær a Christiansø. Pow. 0,01 ha.
Græsholm.
Tłumaczenie dosłowne: „wysepka traw”, „trawiasty ostrów”.
Druga pod względem wielkości, a największa niezamieszkana z wysp Ertholmene.
Obecnie jest ścisłym rezerwatem ptaków i wstęp na nią jest dozwolony tylko za specjalnym zezwoleniem. Wbrew swej nazwie, na skutek wielkiej ilości ptasiego guana, prawie nie porasta jej już trawa.
Lilleø.
Tłumaczenie dosłowne: „mała wyspa”.
Położona nieopodal południowo-zachodniego brzegu Fredriksø. Wymiary: 80 × 35 m, pow. 0,2 ha.
Østerskær.
Tłumaczenie dosłowne: „szkier wschodni”, „wschodnia skała”. Pow. 0,1 ha. Położona ok. 300 m na wschód od Christiansø. Jest to najbardziej na wschód wysunięty skrawek Danii.
Storeø.
Tłumaczenie dosłowne: „duża wyspa” lub „wyspa zapasów”.
Położona u południowo-zachodniego brzegu Christiansø.
Tat.
Leży ok. 500 m na północ od Græsholm i 1500 m na północny zachód od Christiansø. Najbardziej oddalona od innych wysepek archipelagu. Długość ok. 100 m, szerokość 75 m.
Znajduje się na niej światło nawigacyjne białe, błyskowe grupowe (2 błyski) o okresie 10 s (charakterystyka: Fl (2) 10 s).
Tyveskær.
Tłumaczenie dosłowne: „szkier dwadzieścia”, „dwudziesta skała”.
Położona ok. 20 metrów na północ od Christiansø. Wymiary: 40 × 30 m.
Vesterskær.
Tłumaczenie dosłowne: „szkier zachodni”, „zachodnia skała”.
Leży 75 metrów na zachód od Fredriksø. Wymiary: 100 × 70 m, pow. 0,4 ha.
Zobacz położenie wysp na wikimapii
Środowisko przyrodnicze.
Ze względu na swe walory przyrodnicze obszar archipelagu i otaczających go wód do głębokości 50 m o pow. całkowitej 1256 ha, w tym obszar morski o pow. 1232 ha, został włączony do sieci obszarów chronionych Natura 2000. Obszar ten jest chroniony również w ramach Konwencji Ramsarskiej jako "obszar wodno-błotny, mający znaczenie międzynarodowe, zwłaszcza jako środowisko życiowe ptactwa wodnego".
Roślinność lądowa jest tu niezbyt obfita, lecz unikatowa. Występują tu między innymi odporne na brak wody sukulenty, np. pięć różnych gatunków rozchodnika.
Na Christiansø są też niewielkie zadrzewienia. W środkowej części wyspy znajduje się ogród królewski, a w nim kępa wysokich drzew. Mimo niewielkich rozmiarów ludność nazywa ją „lasem”. Poza tym na wyspie są wrzosowiska oraz eutroficzne oczka wodne, gromadzące wodę deszczową, i związana z nimi roślinność wodno-błotna. Są one środowiskiem życia 4 gatunków płazów, z których najbardziej pospolita jest ropucha szara i traszka zwyczajna.
Jedynym żyjącym tu dziko gatunkiem ssaka lądowego jest przywieziony przez ludzi jeż. Przez długi czas tępiono zawleczone przez statki myszy i szczury. Występujący w Bałtyku morświn, foka pospolita i foka szara są obserwowane bardzo rzadko.
Na wiosnę i na jesieni wyspy są masowo odwiedzane przez małe ptaki przelotne pokonujące Bałtyk, które tu odpoczywają i szukają pożywienia.
Na Græsholm, która jest cennym rezerwatem przyrody, znajduje się jedyne w Danii lęgowisko alki krzywonosej (740 par) i nurzyka podbielałego (2500 par), który tu także zimuje.
Znajduje się tu również druga pod względem wielkości w Danii kolonia lęgowa mewy srebrzystej (ok. 10.000 par) oraz edredonów, które masowo gnieżdżą się na Frederiksø i Christiansø, a ich gniazda znajdują się bezpośrednio na ziemi, też pomiędzy domami, dlatego na wyspach obowiązuje zakaz posiadania psów i kotów.
Występuje tu także mewa żółtonoga, mewa pospolita, kormoran, szlachar, czernica i kaczka krzyżówka.
Na wyspach nie wolno trzymać zwierząt domowych także ze względu na ryzyko zanieczyszczenia zbiorników wody pitnej. Wyjątkiem są bardzo popularne wśród mieszkańców świnki morskie. Można też hodować kury, gęsi i króliki, ale pod warunkiem, że ich klatki są zamknięte, a wybiegi ogrodzone.
Płytkie wody otaczające archipelag są ważnym obszarem tarła sałaki (śledzia bałtyckiego).
Obawy budzi planowana budowa Gazociągu Północnego, którego trasa ma przebiegać w odległości zaledwie 11,2 km od archipelagu. Może ona kolidować m.in. z połowami ryb.
Źródła:
Życie ludności.
Podstawowym zajęciem ludności jest rybołówstwo. Łowiska leżą tuż u brzegów, a flota rybacka ma tu swój port macierzysty. Na Frederiksø znajdują się dwa zakłady produkcyjne, wyrabiające i sprzedające śledzie marynowane oraz korzenne. W lecie mieszkańcy wysp zajmują się również obsługą ruchu turystycznego. Część mieszkańców jest też pracownikami administracyjnymi, których zadaniem jest utrzymanie wysp i ich zabytków w niezmienionym stanie.
Na wyspach nie ma źródeł wody słodkiej. Dostępna jest jedynie deszczówka, która zbiera się w starych wyrobiskach po kamieniołomach. Aby ograniczyć zużycie wody pitnej, w toaletach stosuje się wodę morską.
Dzieci pobierają naukę w szkole na Christiansø do VII klasy szkoły podstawowej. Potem przenoszą się do szkół z internatem w Danii.
Na Christiansø jest wodociąg, mała elektrownia oraz biblioteka zaopatrzona w najnowsze książki i czasopisma.
Nabożeństwa w miejscowym kościółku luterańskim odbywają się co drugą niedzielę, gdyż pastor dzieli swoje obowiązki między kościołem na Bornholmie a Christiansø.
Ustrój.
Archipelag znajduje się pod zarządem duńskiego Ministerstwa Obrony. Pełnię władzy sprawuje mianowany administrator (zwany też gubernatorem), który pełni jednocześnie funkcję latarnika i kapitana portu. Stali mieszkańcy wybierają natomiast Radę Wyspy, która pełni jednak jedynie funkcję doradczą. Jest to jedyny zamieszkany skrawek duńskiego terytorium nie posiadający samorządu.
Historia.
Pierwsza wzmianka pisemna o wyspach pochodzi z ok. 1080 roku i mówi o powieszeniu bornholmskiego wikinga Egila za piractwo morskie w okolicy tych wysp.
Już w średniowieczu skalisty archipelag stanowił letnie schronienie duńskich rybaków poławiających śledzie. W 19 lipca 1684 król Danii Christian V w związku z trwającą wojną ze Szwecją postanowił stworzyć wysuniętą twierdzę morską, która stałaby się bazą wypadową dla duńskiej marynarki wojennej. Jego wybór padł na właśnie zdobyte, wraz z Bornholmem, Ertholmene. Pod kierownictwem norweskiego architekta Anthony’ego Coucherona ponad 450 robotników ufortyfikowało dwie wysepki: Christiansø (nazwa ku czci króla Christiana V) i Frederiksø (nazwa ku czci Fryderyka VI). Naturalny port stanowi cieśnina między tymi wyspami, która w najwęższym miejscu ma 38 m szerokości. Początkowo obie wyspy łączył most pontonowy, zastąpiony później obrotową kładką dla pieszych. Jedynie granit na fortyfikacje pochodził z miejscowego kamieniołomu. Resztę materiałów, w tym ziemię uprawną dowieziono na statkach.
Od 1725 roku Twierdza Christiansø stanowiła ciężkie więzienie. Ponieważ ucieczkę stąd traktowano jako rzecz zupełnie niemożliwą, nadano jej przydomek „Duńskiej Diabelskiej Wyspy”. Zesłańców, którzy otrzymali wyrok dożywotnich ciężkich robót, nazywano „niewolnikami” lub „żelaznymi więźniami”. Pracowali oni w miejscowym kamieniołomie, wydobywając granit, którym remontowano twierdzę. Ostatni „żelazny więzień” zmarł w 1782 roku po czterdziestoletnim pobycie na wyspie.
W 1805 zbudowano Store Tårn ("Duża Wieża") na wyspie Christiansø – pierwszą w Danii zwierciadłową latarnię morską.
Podczas wojen napoleońskich Dania stanęła po stronie Napoleona Bonaparte.
Brytyjska Royal Navy zniszczyła większość duńskiej floty podczas ataku na Kopenhagę. Wówczas Duńczycy przyjęli metodę walki korsarskiej. Jedną z baz piratów stała się twierdza Christiansø. 24 października 1808 brytyjska eskadra złożona z 6 okrętów, podpłynęła od strony Østerskær i rozpoczęła ponad pięciogodzinny ostrzał twierdzy. Bombardowanie zniszczyło wiele budynków oraz zabiło 5, a raniło 10 duńskich żołnierzy. Mimo to, gdy Brytyjczycy zbliżyli się do archipelagu, chcąc wysadzić desant, załoga twierdzy ostrzelała ich z dział, co uniemożliwiło lądowanie. Wzmagający się sztorm zmusił Anglików do odwrotu.
W 1855 duńskie Ministerstwo Obrony uznało, że twierdza jest już przestarzała i pozostawiło na archipelagu jedynie 20 żołnierzy pod dowództwem oficera i dwóch podoficerów. Mieli oni obsługiwać latarnię i port, który służył jako miejsce schronienia. W 1863 zniesiono władzę dowódcy garnizonu na archipelagu, ustanawiając jednocześnie mianowanego przez Ministerstwo Obrony gubernatora. Aby nie dopuścić do zniszczenia budynków, ministerstwo zezwoliło byłym żołnierzom wrócić i osiedlić się na wyspach. Był to początek społeczności, która dziś żyje na Christiansø i Frederiksø. Do dzisiaj żyją tutaj potomkowie tamtych osiedleńców.
Zabytki.
Większość budynków na wyspach pochodzi z czasów budowy twierdzy. Wszystkie znajdują się pod ochroną. Nowe budownictwo jest zabronione, nie wolno też zmieniać wyglądu zewnętrznego zabytków. Wśród nich można wymienić:
Turystyka.
Pierwsi turyści przybyli na wyspy w końcu XIX wieku. Dzisiaj rocznie przyjeżdża ich ok. 80 000. Zdecydowana większość przypływa z Bornholmu (statki z Gudhjem, Allinge-Sandvig lub Svaneke) na 3-godzinne zwiedzanie zamieszkałych wysp. Po wyspach można się poruszać wyłącznie pieszo. Do dyspozycji turystów jest:
Do obsługi turystów w sezonie letnim zatrudniany jest dodatkowy personel.
Ze względu na ochronę walorów przyrodniczych turyści nie mają dostępu na niezamieszkaną wyspę Græsholm (w całości rezerwat ptasi), a także na tereny podmokłe na wyspach zamieszkanych.

</doc>
<doc id="83131" url="https://pl.wikipedia.org/wiki?curid=83131" title="1. rozdanie nagród Złotych Malin">
1. rozdanie nagród Złotych Malin

1. rozdanie nagród Złotych Malin – antynagroda Złota Malina przyznana w poszczególnych kategoriach za rok 1980.
Nagroda za najgorszy całokształt twórczości: Ronald Reagan.

</doc>
<doc id="83132" url="https://pl.wikipedia.org/wiki?curid=83132" title="An-225 Mrija">
An-225 Mrija

An-225 „Mrija” (, ukr. "мрiя" ’marzenie’; kod NATO: Cossack) – sześciosilnikowy samolot transportowy radzieckiej produkcji, pochodzący z biura konstrukcyjnego Olega Antonowa, zbudowany w zakładzie O.K. Antonowa w Kijowie; największy i najcięższy samolot w historii lotnictwa, zniszczony na ziemi w czasie rosyjskiego ataku na port lotniczy Kijów-Hostomel. 
Zbudowano tylko jeden egzemplarz An-225, budowy drugiego nie ukończono.
Geneza i porównanie.
Samolot zaprojektowano w celu przenoszenia wahadłowca kosmicznego Buran oraz części rakiety Energia, jednak – z uwagi na zaniechanie programu Buran – nie używano go dłużej w tym celu.
Jedyny istniejący do 2022 r. An-225 Mrija był używany komercyjnie od 2001 r. przez ukraińskie linie Antonov Airlines do przenoszenia bardzo ciężkich ładunków, międzynarodowy kod samolotowy tej maszyny to UR-82060, a jej znak wywoławczy ADB350F.
Nie był jednak to największy pod względem wymiarów samolot w historii – był nim amerykański Hughes H-4 Spruce Goose. H-4 miał większą rozpiętość skrzydeł, ale był zdecydowanie krótszy oraz miał mniejszą masę (oparty na drewnianej konstrukcji); H-4 wykonał tylko jeden lot, po którym zrezygnowano z jego eksploatacji i rozbudowy.
Historia.
Pierwszy egzemplarz.
Zbudowano jeden kompletny latający egzemplarz samolotu. Maszyna powstała na podstawie samolotu An-124 Rusłan poprzez przedłużenie jego kadłuba o 14,9 m i przeprojektowanie części ogonowej. Podwójne usterzenie ogonowe miało umożliwić loty z Buranem przyczepionym do grzbietu (pojedynczy statecznik pionowy znajdowałby się w aerodynamicznym „cieniu” promu i nie spełniałby swego zadania). Również skrzydła pochodziły z Rusłana: w części środkowej wstawiono nowy szerszy centropłat z dwoma dalszymi, identycznymi jak u An-124, silnikami, zwiększając rozpiętość o 15,1 m. Prototyp wykonał pierwszy lot 21 grudnia 1988 r. Podczas trzygodzinnego lotu 22 marca 1989 roku ustanowił 106 rekordów świata. 16 czerwca 2004 r. odbył lot z Pragi do Taszkentu z największym komercyjnym ładunkiem o masie 247 ton. W 2009 samolot przetransportował z Niemiec do Armenii generator do elektrowni, który ważył 189 ton przy wymiarach 16 na 4 m – jest to największy przedmiot przewieziony drogą powietrzną.
Drugi egzemplarz.
Drugi An-225 został częściowo zbudowany w późnych latach 80. XX w. w ramach Radzieckiego Programu Kosmicznego. Został wyposażony w tylny luk załadunkowy i przeprojektowany ogon z pojedynczym statecznikiem pionowym. Zmiany miały na celu lepsze przystosowanie samolotu do typowych zadań transportowych. W następstwie rozpadu ZSRR w 1991 r. i przerwaniu Programu Buran, w 1994 r. nieukończony egzemplarz pozostawiono w magazynie; miał on niedokończone poszycie i szkielet.
W 2006 roku podjęto decyzję o dokończeniu budowy, wykończenie poszycia miało nastąpić około 2008 roku, potem się opóźniło. Do sierpnia 2009 r. prace nie zostały ukończone i dalsze działania w tym kierunku zostały wstrzymane. Według doniesień prasowych z maja 2011 roku, dyrektor generalny Antonowa Petro Balabujew oszacował koszt ukończenia drugiego egzemplarza An-225 na przynajmniej 300 milionów USD. Gdyby dysponował rzeczoną kwotą, samolot mógłby zostać przekazany operatorowi w ciągu 3 lat. 30 sierpnia 2016 chiński koncern lotniczy Airspace Industry Corporation of China (AVIC) podpisał z Antonov Corporation umowę, zgodnie z którą ukończona ma być budowa drugiego egzemplarza An-225 i będą produkowane kolejne maszyny podobne do oryginalnego An-225. W przyszłych jednostkach inne mają być silniki; pojawi się też cyfrowa awionika.
Zniszczenie jedynego egzemplarza.
Podczas inwazji Rosji na Ukrainę w lutym 2022 roku samolot pozostawał w hangarze na lotnisku Hostomel pod Kijowem i został zbombardowany. 27 lutego 2022 roku producent samolotu informował, że nie jest w stanie określić dokładnego stanu technicznego samolotu po ataku, do momentu sprawdzenia Mriji przez rzeczoznawców, o czym miał informować w późniejszym czasie. Poważnie uszkodzony samolot albo jego szczątki były widziane w tle relacji kanału pierwszego rosyjskiej telewizji państwowej z terenu lotniska. 4 marca 2022 roku w mediach opublikowano filmy i zdjęcia doszczętnie zniszczonego samolotu. Jeszcze w 2022 zapowiedziano budowę nowego egzemplarza, częściowo z wykorzystaniem niektórych części pierwszej z maszyn.
Konstrukcja.
Samolot o konstrukcji metalowej, półskorupowej, wykonanej z duraluminium, hermetyzowanej kabinie dla 23-osobowej załogi. Ładownia mieściła do 250 000 kg, a załadunek mógł odbywać się tylko przez wrota przednie po uniesieniu nosa kadłuba. Na grzbiecie znajdowały się dwa wysięgniki i węzły do mocowania ładunku zewnętrznego, pierwotnie przewidziane do mocowania Burana. Podwozie samolotu chowane do kadłuba, 32-kołowe, w układzie trójpodporowym: podwozie główne składało się z dwóch zespołów po siedem dwukołowych goleni po obu stronach kadłuba, podwozie przednie z dwóch dwukołowych goleni.
Rozwój.
W fazie projektu znajdowały się olbrzymie bagażniki, które miały być mocowane w miejscu, w którym miał znajdować się Buran. Przeznaczone one były do przewozu towarów, które nie mieściły się w ładowni samolotu.
Wizyty w Polsce.
Samolot można było kilkukrotnie oglądać w Polsce. Między innymi 14 sierpnia 2003 r. na lotnisku Poznań-Ławica w Poznaniu, gdy dostarczał elementy linii produkcyjnej (bęben korujący) o masie 128 ton dla fabryki zajmującej się produkcją płyt wiórowych w Szczecinku, czy 3 marca 2005 r. na lotnisku Katowice-Pyrzowice w Pyrzowicach, skąd zabrał 3 helikoptery Mi-2 (na pokładzie miał ich już 5, zabranych wcześniej z Kiszyniowa) do Algierii. 14 kwietnia 2020 r. lądował na Lotnisku imienia F. Chopina w Warszawie, dostarczając z Chin materiały medyczne do walki z SARS-CoV-2 w Polsce (m.in. maseczki medyczne). Lotnisko im. F. Chopina w Warszawie prowadziło transmisję na żywo z lądowania, którą oglądało na żywo niemal 100 tysięcy widzów. Samolot pięciokrotnie lądował na lotnisku Rzeszów - Jasionka.

</doc>
<doc id="83133" url="https://pl.wikipedia.org/wiki?curid=83133" title="An-225">
An-225



</doc>
<doc id="83134" url="https://pl.wikipedia.org/wiki?curid=83134" title="Mrija">
Mrija



</doc>
<doc id="83135" url="https://pl.wikipedia.org/wiki?curid=83135" title="2. rozdanie nagród Złotych Malin">
2. rozdanie nagród Złotych Malin

Złote Maliny przyznane za rok 1981

</doc>
<doc id="83137" url="https://pl.wikipedia.org/wiki?curid=83137" title="Meteorologia synoptyczna">
Meteorologia synoptyczna

Meteorologia synoptyczna (również synoptyka) – dział meteorologii zajmujący się analizowaniem stanu atmosfery i prognozowaniem pogody.

</doc>
<doc id="83138" url="https://pl.wikipedia.org/wiki?curid=83138" title="An-124 Rusłan">
An-124 Rusłan

An-124 "Rusłan" (kod NATO: "Condor") – czterosilnikowy, odrzutowy, strategiczny samolot transportowy produkcji radzieckiej, zaprojektowany w biurze konstrukcyjnym Antonowa.
W chwili oblotu 26 grudnia 1982 roku i późniejszej oficjalnej prezentacji podczas paryskiego salonu lotniczego (Paris Air Show) 28 maja 1985 był największym produkowanym samolotem transportowym świata, odbierając palmę pierwszeństwa amerykańskiemu Lockheed C-5 Galaxy.
Historia.
Prototyp o numerze (SSSR 82002, Nr 318) oblatano 26 grudnia 1982 roku w Kijowie. Produkcję seryjną rozpoczęto, według różnych źródeł, w 1982 lub 1984 roku, w dwóch zakładach: Aviant w Kijowie (obecnie Ukraina) (w latach 1982–2003) oraz Aviastar w Uljanowsku (obecnie Rosja) (w latach 1984–2004). Maszyna weszła do służby w radzieckich wojskowych siłach transportowych w styczniu 1987 roku. Wraz z rozpadem Związku Radzieckiego zaprzestano wytwarzania samolotu; niektóre źródła mówią o zakończeniu produkcji w połowie lat 90. XX wieku. W latach od 2000 do 2004 ukończono 5 egzemplarzy, których produkcji nie doprowadzono do końca wcześniej. W latach 2001 i 2002 dostarczono klientom po 1, a w roku 2004 – 3 egzemplarze maszyn w wersji An-124-100. Od tego czasu zaczęto rozważać ponowne uruchomienie produkcji wersji ze zmodernizowaną awioniką i ładownością podwyższoną o 30 t do 150 t. Pierwotnie wznowienie produkcji planowano na lata 2007/2008. Na przeszkodzie stanęły problemy natury formalno-prawnej, m.in. spór o miejsce produkcji pomiędzy – obecnie ukraińskimi zakładami Antonowa a Rosją jako prawnym następcą ZSRR. W 2009 roku, na rosyjskich targach lotniczych MAKS w Moskwie, rosyjskie ministerstwo obrony miało podać, według agencji RIA Novosti, że zapadły decyzje dotyczące wznowienia produkcji. 10 grudnia 2009 roku Dmitrij Miedwiediew podjął decyzję o transakcji dotyczącej dostaw 20 sztuk An-124 do roku 2020 dla sił powietrznych Federacji Rosyjskiej, za podpisanie umów do dnia 10 czerwca 2010 roku miał odpowiadać Władimir Putin.
Największy cywilny użytkownik An-124 (10 sztuk), linie lotnicze Volga-Dnepr Airlines, czarterowy przewoźnik cargo, wyraziły zainteresowanie nabyciem od 20 do 40 (zależnie od źródeł) nowych egzemplarzy w latach 2011–2020.
Konstrukcja.
Półskorupowa, w układzie górnopłatu, wykonana z duraluminium. Kabina dla sześcioosobowej załogi hermetyzowana. W nowszych wersjach, np. An-124-100, kabina planowana jako czteroosobowa. Za nią znajduje się kabina socjalna, przeznaczona do wypoczynku i snu załogi zamiennej, w dalszej części górnego pokładu, przewidziano również hermetyzowaną kabinę dla ekipy obsługi ładowni lub do 88 osób.
Duża, częściowo hermetyzowana ładownia, ma wymiary 36,5 × 6,4 × 4,4 m (dł. x szer. x wys.) i kubaturę 1160 m³ (w porównaniu ładownia Lockheed C-5 Galaxy: 36,91 × 5,79 × 4,09 m i kubatura 880 m³). Wrota ładowni znajdują się w hydraulicznie unoszonej sekcji dziobowej oraz w części ogonowej kadłuba. Komora ładunkowa wyposażona w dwie suwnice o łącznej nośności 20 000 kg. Podwozie 24-kołowe, chowane do kadłuba, w układzie trójpodporowym: podwozie główne składa się dwóch zespołów po pięć dwukołowych goleni po obu stronach kadłuba, podwozie przednie z dwóch dwukołowych goleni. Dzięki niezwykle solidnej konstrukcji podwozia samolot może lądować na lotniskach o słabej infrastrukturze i na nieprzygotowanych, bądź nieutwardzonych pasach lub na zmrożonym śniegu. Specyficzna konstrukcja przedniego podwozia z podwójną golenią umożliwia jego częściowe wciągnięcie na ziemi, pochylenie całego kadłuba do przodu i załadunek np. pojazdów, mogących wjeżdżać do ładowni wprost z płyty lotniska, bez użycia dodatkowych ramp i podnośników. Znajdujące się na wyposażeniu dwa agregaty APU umożliwiają samodzielne uruchomienie silników maszyny, nawet w przypadku braku urządzeń rozruchowych na danym lotnisku. Taka konstrukcja samolotu zapewnia mu znaczną niezależność od wyposażenia docelowych lotnisk, istotnie zwiększając jego uniwersalność i zakres zastosowania.
Rekordy.
„Rusłanem” ustanowiono kilka rekordów:

</doc>
<doc id="83139" url="https://pl.wikipedia.org/wiki?curid=83139" title="An-124">
An-124



</doc>
<doc id="83140" url="https://pl.wikipedia.org/wiki?curid=83140" title="Rusłan">
Rusłan

Rusłan ( ("Rusłán"); dawniej także ("Jerusłán")) – rosyjskie imię męskie, zapożyczone z języków tureckich, gdzie występuje pod postaciami "Arslan", "Aryslan" itp. Dosłownie znaczy „lew” (por. ("aryslan"), ("arăslan"), ("arystan"), itd.).
Imię to nosi bohater rosyjskich pieśni ludowych, bylin i bajek. Wśród Słowian zyskało ono popularność dzięki poematowi Aleksandra Puszkina "Rusłan i Ludmiła" z 1820 r.
Forma żeńska brzmi Rusłana.

</doc>
<doc id="83142" url="https://pl.wikipedia.org/wiki?curid=83142" title="3. rozdanie nagród Złotych Malin">
3. rozdanie nagród Złotych Malin

Złote Maliny przyznane za rok 1982
Nagroda Specjalna: Irwin Allen.

</doc>
<doc id="83143" url="https://pl.wikipedia.org/wiki?curid=83143" title="John F. Kennedy">
John F. Kennedy

John Fitzgerald Kennedy, powszechnie określany inicjałami „JFK” (ur. 29 maja 1917 w Brookline, zm. 22 listopada 1963 w Dallas) – amerykański polityk, 35. prezydent Stanów Zjednoczonych od stycznia 1961 do czasu jego śmierci spowodowanej postrzałem wskutek zamachu w listopadzie 1963 roku. Sprawował prezydenturę w okresie zimnej wojny, a większość jego prezydentury skupiała się na regulacjach stosunków ze Związkiem Radzieckim.
Dzieciństwo i młodość.
Urodził się 29 maja 1917 roku w Brookline, jako syn bankowca, handlarza i polityka Josepha Patricka Kennedy’ego. Matką przyszłego prezydenta była Rose Fitzgerald, córka Johna Francisa Fitzgeralda, burmistrza Bostonu. Joseph i Rose mieli łącznie dziewięcioro dzieci: Josepha Patricka juniora, Johna Fitzgeralda, Rosemary, Kathleen, Eunice, Patricię, Roberta Francisa, Jean i Edwarda Moore’a. Najstarszy z synów, Joe, zginął na froncie II wojny światowej 12 sierpnia 1944.
John Fitzgerald, który nazywany był „Jackiem”, uczęszczał do prywatnych szkół w Massachusetts, Connecticut i Nowym Jorku. W lecie 1935 roku przebywał w Londynie, gdzie uczył się w Londyńskiej Szkole Ekonomii; zachorował tam na żółtaczkę. Choroba spowodowała niemożność podjęcia studiów na Uniwersytecie w Princeton, więc zmuszony był przenieść się na Uniwersytet Harvarda, jesienią 1936 roku. W 1938 roku wyjechał z ojcem i starszym bratem do Londynu, gdzie zbierał materiały do pracy dyplomowej, zatytułowanej „Appeasement w Monachium”. Po powrocie do Stanów Zjednoczonych obronił dyplom w czerwcu 1940 roku, a jego praca została opublikowana w formie książki pod tytułem „Dlaczego Anglia spała?”. Jesienią 1941 wstąpił do Marynarki Wojennej i został skierowany na front II wojny światowej. Wkrótce po zatopieniu kutra torpedowego, który miał miejsce na początku sierpnia 1943 roku w Cieśninie Blacketta, Kennedy powrócił do kraju. Zachorował na malarię i odnowiła mu się kontuzja kręgosłupa. W kwietniu 1945 został honorowo zdemobilizowany ze służby.
Kariera polityczna.
Po wojnie pracował przez pewien czas jako dziennikarz w International News Service Williama Hearsta, relacjonując m.in. przebieg konferencji założycielskiej ONZ w San Francisco. W 1946 roku został po raz pierwszy wybrany do Izby Reprezentantów, w której zasiadał do roku 1952. Już dwa lata po wyborze, zaczął się przygotowywać do walki politycznej o pozycję senatora lub gubernatora Massachusetts. W 1952 roku postanowił kandydować do Senatu, startując przeciwko Henry’emu Cabotowi Lodge’owi. Wygrał wybory różnicą 70 tysięcy głosów. Zasiadając w Kongresie krytykował politykę zagraniczną i wojskową prezydenta Dwighta Eisenhowera, a popierał rozszerzenie praw obywatelskich i reformę antyzwiązkowej ustawy Tafta–Hartleya. Piastując urząd senatora, Kennedy napisał książkę „Profile odwagi”, która została wydana w 1955 roku i wyróżniona nagrodą Pulitzera dwa lata później.
Kennedy zaczął myśleć o prezydenturze w 1956 roku, kiedy przebywał na leczeniu dolegliwości kręgosłupa na Florydzie. W wyborach odbywających się w tym roku, kandydatem Partii Demokratycznej został Adlai Stevenson. Kennedy walczył wówczas o nominację wiceprezydencką, jednak uzyskał ją Estes Kefauver. Pomimo nieuzyskania nominacji, Kennedy pracował w sztabie wyborczym Stevensona, co przysporzyło mu popularności wśród bossów partyjnych. Dwa lata później ponownie został wybrany na senatora.
Pod koniec października 1959 roku odbyło się zebranie rodziny i najbliższych współpracowników Kennedy’ego, na którym zdecydował się ubiegać o prezydenturę w wyborach w 1960 roku. Oficjalnie jego kandydatura pojawiła się 2 stycznia 1960 roku. Jego głównymi kontrkandydatami byli Estes Kefauver, Hubert Humphrey, Stuart Symington, i Lyndon B. Johnson. Kennedy, jako katolik, był pod silnymi atakami bigoterii amerykańskiej, która zarzucała mu, że po objęciu urzędu prezydenckiego odda kraj we władanie papieżowi. Aby odciąć się od ataków wielokrotnie powtarzał zdanie: „Nie jestem katolickim kandydatem na prezydenta. Jestem kandydatem Partii Demokratycznej na prezydenta, który, tak się złożyło, jest katolikiem”. Szefem sztabu wyborczego mianował swojego brata – Roberta. Na konwencji demokratów, odbywającej się w lipcu 1960 roku w Los Angeles, John Kennedy uzyskał nominację już w pierwszym głosowaniu. Aby zapewnić sobie głosy na Południu kraju, zaproponował wiceprezydenturę Teksańczykowi, Lyndonowi Johnsonowi. Z ramienia Partii Republikańskiej wystartował Richard Nixon wraz z Henrym Cabotem Lodge’m. Duet demokratów oparł swój program wyborczy na polityce antykomunistycznej, wykorzystując wygranie wyścigu kosmicznego przez ZSRR (wysłanie pierwszego sztucznego satelity – Sputnika 1) i powstanie luki rakietowej. Kennedy nazwał swoje postulaty planem „Nowych Horyzontów”. W głosowaniu powszechnym obaj kandydaci zdobyli nieco ponad 34 miliony głosów, przy czym kandydat demokratów zdobył około 120 tysięcy głosów więcej od republikanina. Była to najmniejsza różnica w historii wyborów amerykańskich prezydentów. W Kolegium Elektorów Kennedy uzyskał 303 głosy przy 219 dla Nixona. Został zaprzysiężony 20 stycznia 1961 roku.
Prezydentura.
Z uwagi na znikomą różnicę głosów w zwycięskich dla siebie wyborach, nowy prezydent postanowił pozostawić kojarzonych z obozem republikańskim: Johna Edgara Hoovera na stanowisku szefa FBI i Allena Dullesa na stanowisku szefa CIA. Do swojego gabinetu powołał też dwóch innych polityków republikańskich – Roberta McNamarę mianował sekretarzem obrony, a Douglasa Dillona – sekretarzem skarbu. Prokuratorem generalnym został brat prezydenta, Robert Kennedy, a sekretarzem stanu – Dean Rusk. Aby uspokoić konserwatywne skrzydło demokratów, mianował południowca, Luthera Hodgesa sekretarzem handlu i odłożył w czasie reformę praw obywatelskich.
Nie chcąc pozbawiać się szans na reelekcję w 1964 roku, nie chciał występować z inicjatywą ustawodawczą o desegregacji rasowej. Wykonywał jednak pewne gesty w kierunku ludności czarnoskórej: mianował Afroamerykanów na różne stanowiska, popierał rejestrację czarnych wyborców, a także zapewnił ochronę federalną Martinowi Lutherowi Kingowi w czasie protestów w Alabamie w maju 1961 roku. Zorganizował także eskortę federalną afroamerykańskim studentom, chcącym podjąć naukę na Uniwersytecie Mississippi (1962) i Uniwersytecie Alabamy (1963) – mimo to ustawę zakazującą dyskryminacji rasowej podpisał dopiero 2 lata po objęciu prezydentury. Kongres uchwalił nowe prawo w 1964 roku, już po śmierci Kennedy’ego.
Największą aktywność prezydent wykazywał w dziedzinie polityki zagranicznej. Wśród biografów panują spory, czy Kennedy był zwolennikiem polityki dialogu ze Związkiem Radzieckim, czy też popierał ostrą doktrynę antykomunistyczną. Jego działania wskazują na balansowanie wokół obu idei, czego skrajnymi przykładami mogą być próba polepszenia relacji z państwami socjalistycznymi i blokada Kuby. Osobiste zaangażowanie w sprawy międzynarodowe sprawiły, że w Stanach Zjednoczonych uważano, że Kennedy jest nie tylko prezydentem, ale też sekretarzem stanu. W zakresie polityki wojskowej był zwolennikiem doktryny „elastycznego reagowania”.
Jednym z pierwszych wyzwań, z jakimi musiał się zmierzyć nowy prezydent była inwazja w Zatoce Świń, przygotowana jeszcze za czasów prezydentury Eisenhowera. Były prezydent zatwierdził plan Centralnej Agencji Wywiadowczej, by przeszkolić i wyposażyć w broń półtora tysiąca kontrrewolucjonistów kubańskich i podjąć próbę obalenia Fidela Castro na Kubie. Prezydent miał liczne zastrzeżenia do tego planu, jednak został wprowadzony w błąd przez szefa CIA Allena Dullesa, który zapewniał, że inwazja zakończy się pełnym sukcesem i nie ma zagrożenia politycznego. By zapewnić większe bezpieczeństwo, Kennedy nie zgodził się na udzielenie wsparcia lotniczego. Do ataku doszło 17 kwietnia 1961. Akcja zakończyła się całkowitym niepowodzeniem – około stu kontrrewolucjonistów zginęło, a tysiąc dostało się do niewoli. Część została uratowana przez US Navy. W wyniku fiaska, Kennedy zdymisjonował szefa CIA i zarządził ścisłą kontrolę wojska i wywiadu.
Ponieważ prezydent sprzyjał ruchom syjonistycznym i uważał sojuszniczy Izrael za ofiarę agresji, pogorszyły się relacje USA z arabskimi państwami Bliskiego Wschodu. Przed spotkaniem z premierem Izraela Dawidem Ben Gurionem (30 maja 1961), wysłał listy do prezydenta Libanu Fuada Szihaba, króla Arabii Saudyjskiej Ibn Su’uda, premiera Iraku Abda al-Karima Kasima, prezydenta Zjednoczonej Republiki Arabskiej Gamala Nasera i króla Jordanii Husajna I. W korespondencji deklarował szukanie sprawiedliwego i pokojowego rozwiązania konfliktu i repatriację uchodźców arabskich. List jednak nie poprawił relacji Stanów Zjednoczonych z krajami arabskimi. Gdy Wielka Brytania wysłała wojska do Kuwejtu, broniąc go przed aneksją ze strony Iraku, Kennedy poparł tę interwencję. W kręgach amerykańskich panowało silne lobby wywierające wpływ na prezydenta, by bardziej dynamicznie poparł Izrael. Doprowadziło to do tego, że we wrześniu 1962 roku Kennedy postanowił sprzedać Izraelowi rakiety MIM-23 Hawk i przeszkolić ich żołnierzy. Oponując przeciw takiemu działaniu, sekretarz Ligi Arabskiej Abdul Khlek Hassouna stwierdził, że działania USA powodują zaburzenie równowagi na Bliskim Wschodzie. Pomimo prowadzenia proizraelskiej polityki, prezydent odmówił podpisania układu o wzajemnym bezpieczeństwie.
W czerwcu 1961 roku nawiązał stosunki dyplomatyczne z I sekretarzem KPZR Nikitą Chruszczowem, spotykając się z nim w Wiedniu. Chruszczow przedstawił wówczas projekt traktatu pokojowego pomiędzy RFN i NRD. Kennedy zgadzał się, że podpisanie memorandum umożliwiłoby współpracę pomiędzy Wschodem i Zachodem, jednak nie poruszył kwestii zjednoczenia Niemiec. W sierpniu wokół Berlina Zachodniego powstał Mur, a prezydent wysłał do RFN 40 tysięcy żołnierzy i zmobilizował 250 tysięcy rezerwistów. Kiedy w listopadzie w Stanach Zjednoczonych wizytował kanclerz RFN Konrad Adenauer, domagał się dostępu Niemiec do broni jądrowej. Kennedy oświadczył wówczas, że USA jest przeciwne pomysłowi przekazywania jakiemukolwiek krajowi głowic atomowych, ale jednocześnie nie będzie ingerować, jeśli dane państwo będzie chciało pozyskać broń jądrową na własną rękę. Wyrażał także zaniepokojenie remilitaryzacją NRD i zbyt dużym wpływem wojskowych w tym kraju, dlatego postanowił nie wycofywać wojsk z Berlina Zachodniego. 26 czerwca 1963 roku, wizytując w Niemczech, Kennedy wygłosił przemówienie, w którym zawarł słynny cytat „Ich bin ein Berliner”.
Polityka antykomunistyczna Kennedy’ego objawiała się także w Azji Południowo-Wschodniej. W 1962 roku udzielił zdecydowanego wsparcia prezydentowi Wietnamu Południowego, Ngô Đình Diệmowi i wysłał tam 16 tysięcy doradców wojskowych, a następnie sprzęt i żołnierzy. Podobna sytuacja miała miejsce w Laosie, gdzie prezydent planował przerzucić 5 tysięcy żołnierzy z sąsiadującej Tajlandii. Ostatecznie strona amerykańska zgodziła się na rozejm i zrezygnowała z interwencji, koncentrując się na umocnieniu pozycji w Wietnamie Południowym.
W 1962 roku doszło do nagłego zaostrzenia kontaktów ze Związkiem Radzieckim, z powodu umieszczenia rakiet radzieckich na terytorium Kuby. Wojskowi doradcy Kennedy’ego stanowczo domagali się zbrojnej interwencji, włącznie z użyciem broni jądrowej. Prezydent jednak nie zgodził się na ten pomysł, obawiając się nieprzychylnej reakcji światowej opinii publicznej i 21 października 1962 roku postanowił ogłosić blokadę morską Kuby. Chciał w ten sposób skłonić władze ZSRR do wycofania rakiet, co doprowadziło do najpoważniejszego kryzysu w relacjach amerykańsko-radzieckich po II wojnie światowej. Obawiając się ataku odwetowego i realnej groźby wybuchu III wojny światowej, prezydent i jego brat Robert Kennedy sprzeciwiali się inwazji na Kubę. Według sekretarza obrony Roberta McNamary 27 października prezydent zmienił zdanie; był gotów zaakceptować plan ataku na kubańskie bazy lotnicze i radzieckie wyrzutnie rakietowe. Ostatecznie jednak, dzięki wymianie depesz dyplomatycznych z Chruszczowem i negocjacjom Roberta Kennedy’ego z ambasadorem ZSRR, Anatolijem Dobryninem, udało się zawrzeć porozumienie. W jego myśl USA zadeklarowały, że nie dokonają w przyszłości inwazji na Kubę i wycofają wyrzutnie rakietowe z Turcji i Włoch, a w zamian Związek Radziecki wycofa rakiety z Kuby. Kryzys kubański zakończył się 28 października.
Mimo deklaracji o niechęci wyposażania innych krajów w broń atomową, Stany Zjednoczone nie sprzeciwiły się pomysłowi dostarczenia tej broni armii NATO, gdy pojawił się na sesji Rady Paktu Północnoatlantyckiego, z inicjatywy RFN. Jednak na początku grudnia 1962 roku, USA postanowiła zrezygnować z produkcji rakiet GAM-87 Skybolt, służących do przenoszenia ładunków jądrowych, która miała być sprzedawana Wielkiej Brytanii. Rząd brytyjski musiał zaniechać produkcji pocisku Blue Streak, co spotkało się z antyamerykańskimi nastrojami w społeczeństwie angielskim. Mimo takich działań Kennedy rozbudował arsenał jądrowy własnego kraju. Oskarżając administrację Eisenhowera o powstanie luki rakietowej, nie potrafił powstrzymać wyścigu zbrojeń z ZSRR. Dopiero 10 czerwca 1963 roku, zaproponował, by w ramach kontroli zbrojeń i rozbrojeń, zaniechać prób z bronią jądrową w atmosferze. Nikita Chruszczow przychylił się do tego pomysłu. Dzięki szybkim negocjacjom traktat podpisano 25 lipca, a w sierpniu prezydent skierował go do Senatu. Izba wyższa ratyfikowała go 24 września.
Zamach i śmierć.
Myśląc o reelekcji w 1964 roku, Kennedy zaplanował podróż po stanach zachodnich i południowych, by zapewnić sobie poparcie. Najbardziej istotna dla niego była wizyta w Teksasie, który posiadał dużą reprezentację w Kolegium Elektorów. 21 listopada odwiedził San Antonio, Houston i Fort Worth. We wszystkich miastach został ciepło przyjęty, jednak następnego dnia miał wizytować w Dallas, które było nazywane „Miastem Nienawiści”. Konserwatywna prasa oskarżała prezydenta o zdradę i sympatie komunistyczne. W czasie przejazdu przez Ross Avenue w stronę Dealey Plaza kawalkada limuzyn prezydenta i gubernatora Johna Conally’ego została ostrzelana około godziny 12.30. Kennedy został trafiony w szyję i w głowę; Conally także został ranny. Zaraz potem samochody skierowały się do Parkland Hospital, gdzie tuż po godzinie 13.00 orzeczono śmierć prezydenta. Ostatniego namaszczenia udzielił mu ksiądz Oscar Hubert z kościoła Trójcy Świętej w Dallas. Kennedy został pochowany 25 listopada na Cmentarzu Narodowym w Arlington.
Kilka godzin po zamachu aresztowano Lee Harveya Oswalda, którego oskarżono o zabójstwo prezydenta. Dwa dni później Oswald został zastrzelony przez Jacka Ruby’ego w piwnicy komisariatu policji. W celu wyjaśnienia śmierci Kennedy’ego powołano specjalną komisję, pod przewodnictwem prezesa Sądu Najwyższego, Earla Warrena. 24 września 1964 roku komisja opublikowała raport, stwierdzający, że pomysłodawcą i jedynym zamachowcem był Lee Harvey Oswald. Krytyka, jakiej poddano raport, spowodowała, że w 1976 roku Izba Reprezentantów powołała drugą komisję. Po trzech latach komisja stwierdziła, że zamachowcem był Oswald, ale istniał także drugi, niezidentyfikowany strzelec. Raport komisji głosił także, że prezydent padł ofiarą spisku, lecz nie wymieniał mocodawców zamachowców, wykluczając jedynie udział Związku Radzieckiego. Na temat śmierci Kennedy’ego powstało także wiele teorii alternatywnych.
Zdrowie.
W czasie studiów grywał w futbol amerykański, co spowodowało u niego trwały uraz kręgosłupa. Bóle, które odczuwał, dały się we znaki w czasie, gdy zasiadał w Senacie. W październiku 1954 przeszedł pierwszą operację, a w lutym 1955 kolejną. Pierwsza spowodowała, że Kennedy był bliski śmierci, lecz ani ta, ani druga nie przyniosła efektu w postaci całkowitego wyleczenia. Kontuzja, której doznał w 1961 roku, spowodowała, że codziennie odczuwał dotkliwy ból. Według lekarki prezydenta, dr Janet Travell, miał on borykać się z wysoką gorączką, dolegliwościami żołądka, jelit i prostaty, ropniami i wysokim poziomem cholesterolu. Przyjmował szereg leków, wśród których były kortykosteroidy, penicyliny, prokaina, fenobarbital, testosteron.
Już po śmierci prezydenta ukazały się informacje, według których miał on cierpieć na chorobę Addisona i niedoczynność tarczycy. Obecność tych dwóch schorzeń doprowadziła do wniosku, że Kennedy mógł chorować na autoimmunologiczny zespół niedoczynności wielogruczołowej typu 2.
Życie prywatne.
John Kennedy poślubił Jacqueline Bouvier 12 września 1953 roku w Newport. Mieli razem troje dzieci: Caroline (ur. 1957), Johna Fitzgeralda juniora (ur. 1960) i Patricka Bouviera (ur. i zm. w 1963). Kennedy był katolikiem.
Zdaniem biografów małżeństwo to nie było szczęśliwe, bowiem przyszły prezydent dopuszczał się licznych zdrad. Jeszcze przed ślubem spotykał się z duńską dziennikarką Ingą Arvad. W czasie trwania małżeństwa z Jacqueline romansował między innymi z Marilyn Monroe, Marlene Dietrich, Judith Exner, Mary Pinchot Meyer i sekretarką pierwszej damy, Pamelą Turnure. Dyrektor Federalnego Biura Śledczego J. Edgar Hoover otrzymywał liczne raporty na temat życia seksualnego prezydenta.

</doc>
<doc id="83146" url="https://pl.wikipedia.org/wiki?curid=83146" title="Jumbo jet">
Jumbo jet



</doc>
<doc id="83147" url="https://pl.wikipedia.org/wiki?curid=83147" title="4. rozdanie nagród Złotych Malin">
4. rozdanie nagród Złotych Malin

Złote Maliny przyznane za rok 1983

</doc>
<doc id="83149" url="https://pl.wikipedia.org/wiki?curid=83149" title="Wspólnota Państw Portugalskojęzycznych">
Wspólnota Państw Portugalskojęzycznych

Wspólnota Państw Portugalskojęzycznych (port. "Comunidade dos Países de Língua Portuguesa", skrót: CPLP) – forum współpracy między państwami, w których język portugalski jest językiem urzędowym. 
Została założona w 1996 przez 7 państw: Angolę, Brazylię, Republikę Zielonego Przylądka, Gwineę Bissau, Mozambik, Portugalię oraz Wyspy Świętego Tomasza i Książęcą. Później dołączyły do nich Makau (1999) oraz Timor Wschodni (2002).
Status obserwatorów posiadają: Andora, Argentyna, Chile, Czechy, Francja, Gruzja, Japonia, Luksemburg, Mauritius, Namibia, OEI, Senegal, Serbia, Słowacja, Turcja, Urugwaj, Węgry, Wielka Brytania i Włochy.
Wspólnota ta jest dopiero w fazie tworzenia, a społeczeństwa tych krajów niewiele wiedzą o sobie. Jednak jej członkowie złączeni są wspólnym językiem oraz dzielą pewne cechy kulturowe - wszystko to stanowić ma bazę do współpracy między tymi odległymi krajami położonymi na różnych kontynentach. Szacuje się, że portugalskim posługuje się ponad 223 mln osób.
Wspólnota ta zajmuje się nie tylko wymianą kulturową. Wspomaga także rozwój ekonomiczny i demokratyczny jej członków. Już po utworzeniu CPLP doszło do dwóch zamachów stanu na Wyspach Świętego Tomasza i Książęcej oraz w Gwinei Bissau. Pozostałe kraje członkowskie pomogły im w przeprowadzeniu reform gospodarczych i politycznych.

</doc>
<doc id="83150" url="https://pl.wikipedia.org/wiki?curid=83150" title="Operacja Market-Garden">
Operacja Market-Garden



</doc>
<doc id="83152" url="https://pl.wikipedia.org/wiki?curid=83152" title="ELWAT">
ELWAT

ELWAT – rodzina komputerów analogowych skonstruowanych w Wojskowej Akademii Technicznej i produkowanych przez zakład Elwro we Wrocławiu od 1967 r.
Przeznaczone do rozwiązywania równań różniczkowych i symulacji procesów. Na przełomie lat 60. i 70. znacznie szybsze i tańsze od komputerów cyfrowych.
Ich rozwinięciem był komputer analogowo-cyfrowy WAT 1001.
Dane komputera ELWAT-1.
Zawartość stojaka (komputer mógł zawierać dowolną liczbę stojaków):
Urządzenia zewnętrzne:

</doc>
<doc id="83153" url="https://pl.wikipedia.org/wiki?curid=83153" title="Mach (jednostka)">
Mach (jednostka)



</doc>
<doc id="83156" url="https://pl.wikipedia.org/wiki?curid=83156" title="Gafelfał">
Gafelfał



</doc>
<doc id="83157" url="https://pl.wikipedia.org/wiki?curid=83157" title="Krążek linowy">
Krążek linowy

Krążek linowy (koło linowe, blok, bloczek) – element osprzętu wielu urządzeń dźwigowych, w postaci grubego talerza, wykonanego najczęściej z metalu osadzonego na łożyskach tocznych lub ślizgowych na osi. Na obwodzie krążka znajduje się rowek linowy zapobiegający ześlizgiwaniu się liny (lub łańcucha).
Krążek linowy służy do prowadzenia liny, zmiany kierunku ruchu liny oraz jako element wyrównawczy w układach linowych.
Krążki linowe zestawione w odpowiedni układ (zwany wielokrążkiem lub talią) połączony liną bądź linami zapewnia odpowiednie przełożenie sił przy podnoszeniu ładunków.
Sprawność krążka linowego.
Wskutek sztywności lin i występowania w łożyskowaniu sił tarcia ruchowi cięgien rzeczywistych towarzyszą straty:
gdzie siła nacisku jest równa:
Stąd całkowite straty
gdzie:
Sprawność krążka określa wzór:
W praktyce przyjmuje się:

</doc>
<doc id="83158" url="https://pl.wikipedia.org/wiki?curid=83158" title="Blok">
Blok

Osoby o tym nazwisku:
Ugrupowania polityczne:
Pojęcia w naukach przyrodniczych i ścisłych:
Inne:
Zobacz też

</doc>
<doc id="83167" url="https://pl.wikipedia.org/wiki?curid=83167" title="Beck Hansen">
Beck Hansen

Beck Hansen (ur. 8 lipca 1970 w Los Angeles jako Bek David Campbell) – muzyk rockowy, piosenkarz i kompozytor, występujący pod pseudonimem Beck. Pochodzi z rodziny o korzeniach żydowskich, która przywędrowała do USA ze Szwecji. Beck uznawany jest za najbardziej eklektycznego, niespójnego i nieprzewidywalnego spośród współczesnych artystów rockowych. Choć zazwyczaj zaliczany jest do twórców indie rocka i rocka alternatywnego, to jego muzyka jest mieszaniną wielu, niekiedy bardzo od siebie odległych stylów i gatunków, takich jak: pop, folk, psychodeliczny rock, hip-hop, country, blues, rhythm and blues, funky, noise rock, progresywny rock, jazz, lo-fi, rock latynoski i muzyka etniczna.
W 2015 roku użyczył swojego głosu do piosenki „Wide Open” brytyjskiego duetu The Chemical Brothers.

</doc>
<doc id="83168" url="https://pl.wikipedia.org/wiki?curid=83168" title="Beck">
Beck



</doc>
<doc id="83169" url="https://pl.wikipedia.org/wiki?curid=83169" title="Wadim Bakatin">
Wadim Bakatin

Wadim (Władimir) Wiktorowicz Bakatin (ros. Вадим Викторович Бакатин, ur. 6 listopada 1937 w Kisielowsku, zm. 31 lipca 2022 w Moskwie) – radziecki polityk, ostatni szef Komitetu Bezpieczeństwa Państwowego KGB w ZSRR po nieudanym puczu przeciw Michaiłowi Gorbaczowowi.
Życiorys.
Był ministrem spraw wewnętrznych ZSRR w latach 1988–1990. Od 1964 członek KPZR, 1973-1975 II sekretarz Komitetu Obwodowego KPZR w Kostromie, od marca 1985 do maja 1987 I sekretarz Komitetu Obwodowego KPZR w Kirowie, od maja 1987 do października 1988 I sekretarz Komitetu Obwodowego KPZR w Kostromie. Deputowany do Rady Najwyższej ZSRR 11 kadencji. Funkcję przewodniczącego KGB sprawował od 23 sierpnia do 22 października 1991 roku. Odznaczony Orderem Lenina i Orderem „Znak Honoru”. Pochowany na Cmentarzu Trojekurowskim.

</doc>
<doc id="83172" url="https://pl.wikipedia.org/wiki?curid=83172" title="GCHQ">
GCHQ



</doc>
<doc id="83186" url="https://pl.wikipedia.org/wiki?curid=83186" title="Stułbiopławy">
Stułbiopławy

Stułbiopławy (Hydrozoa) – gromada parzydełkowców (Cnidaria), obejmująca około 3500 gatunków, w większości morskich, charakteryzujących się stadium drobnej meduzy z welum wzdłuż krawędzi, wicią komórki parzydełkowej zamienioną w knidocyl oraz występowaniem przemiany pokoleń (metageneza). Do nielicznych gatunków słodkowodnych należą pospolite stułbie z rodzaju "Hydra". W rozwoju stułbiopławów występują dwie postacie dorosłe (polip i meduza) lub jedna z nich. Polipa, zwanego hydropolipem, charakteryzuje jednolita jama chłonąco-trawiąca bez przegród ("septum"). U meduzy, zwanej hydromeduzą, występuje żagielek, a gonady powstają pod ektodermą. Najstarsze stułbiopławy znane są z późnego prekambru.
Występowanie i tryb życia.
Większość stułbiopławów to morskie formy kolonijne, pokrywające podmorskie skały. Występują na wszystkich szerokościach geograficznych, najliczniej w obszarach międzyzwrotnikowych. W Polsce występuje 26 gatunków.
Polipy prowadzą osiadły tryb życia na dnie zbiorników, głównie w wodach przybrzeżnych. Żyją samotnie lub w koloniach. Meduzy żyją najczęściej w pelagiale wód przybrzeżnych.
Kolonie powstają przez pączkowanie boczne osiadającej na twardym podłożu larwy. 
Morfologia.
Formy słodkowodne są drobne, mają kilka milimetrów długości lub średnicy. Umbrella meduz jest całobrzega, a obrzeżenie zagina się do wewnątrz tworząc ektodermalne welum – zaginający się fałd. Meduzy zbudowane są z bezkomórkowej mezoglei, a ich gonady są ektodermalne i umieszczone na subumbrelli lub manubrium. Hydromeduzy mają układ nerwowy w postaci dwóch pierścieni okalających umbrelle. Jest to pierścień motoryczny (wewnętrzny) i pierścień sensoryczny (zewnętrzny). Nie posiadają ropalium, a na krawędzi umbrelli znajdują się statocysty i oczka. W centrum subumbrelli jest rurkowate manubrium z okrągłym otworem gębowym, który prowadzi do gardzieli, a następnie do żołądka (centrum jamy). Żołądek nie posiada przegród gastralnych. Hydropolipy mają układ nerwowy siateczkowaty oraz nie posiadają przegród gastralnych.
Klasyfikacja.
Na podstawie badań molekularnych wśród stułbiopławów wyróżniono dwa zasadnicze klady:
Monofiletyzm Hydrozoa potwierdzają badania Bridge i inni (1992), Collins (2002), Marques i Collins (2004) oraz Collins i inni (2006).
W starszych, nieaktualnych już klasyfikacjach opartych na morfologii i biologii rozwoju, stułbiopławy zaliczane były do podtypu Metagenetica – parzydełkowców, u których występuje metageneza. W gromadzie Hydrozoa wyróżniano rzędy:

</doc>
<doc id="83189" url="https://pl.wikipedia.org/wiki?curid=83189" title="Koralowce">
Koralowce

Koralowce (Anthozoa, z ‘kwiat’ + ‘zwierzę’ – ‘kwiatozwierz’) – gromada wyłącznie morskich, skałotwórczych parzydełkowców (Cnidaria) występujących jedynie pod postacią polipu, zwykle kolonijnie, na niewielkich głębokościach, przytwierdzonych do dna morskiego, głównie w strefie ciepłej i gorącej, w dobrze naświetlonych i natlenionych wodach. W zapisie kopalnym występują od kambru. Do najbardziej znanych przedstawicieli koralowców należą: koral czerwony ("Corallium rubrum"), zwany również szlachetnym, rafotwórcze korale madreporowe (Madreporaria) oraz koral korkowiec ("Alcyonium palmatum"). W polskiej strefie Bałtyku odnotowano dwa rzadko spotykane gatunki ukwiałów: ukwiał tęgoczułki i ukwiałek arkoński. W Bałtyku żyje również kolonijna piórówka świecąca. Trwałe struktury wapienne wytwarzane przez koralowce są podstawą ekosystemu rafy koralowej.
Cechy diagnostyczne.
Badania morfologiczne oraz analizy filogenetyczne wskazują na co najmniej trzy apomorfie koralowców:
Budowa.
U koralowców nie występuje forma meduzy. Polipy Anthozoa nazywane są antopolipami lub antozoopolipami. Mają ciało cylindryczne, o symetrii zewnętrznie promienistej (zwykle sześcio- lub ośmiopromiennej), z położonym na tarczy gębowej, podłużnym otworem gębowym otoczonym czułkami. Tarcza gębowa (oralna) ma zwieracze zwane sfinkterami. Spłaszczona gardziel z jednym lub dwoma syfonoglifami prowadzi do jamy chłonąco-trawiącej, która jest promieniście podzielona przegrodami na boczne komory. Tarcza gębowa przechodzi w pień – zasadniczą część ciała polipa. Pień jest czasami zakończony stopą. Wewnętrzna budowa koralowców wykazuje symetrię dwuboczną.
Przestrzeń między ekto- i endodermą wypełnia mezenchyma. Układ nerwowy siatkowany, brak narządów zmysłów. Komórki parzydełkowe – nematocysty i spirocysty. Wiele gatunków wytwarza szkielet (mezenchymatyczny lub ektodermalny) organiczny, wapienny lub mieszany.
Długość ciała gatunków pojedynczo żyjących waha się od kilku milimetrów do kilkunastu centymetrów. Największe gatunki osiągają średnicę do 1,5 m.
Biologia.
Występują masowo, samotnie lub kolonijnie w formie polipów w morzach strefy ciepłej i gorącej, rzadziej w wodach arktycznych i antarktycznych. Najlepiej rozwijają się w ciepłych, nasłonecznionych wodach przybrzeżnych i na płyciznach. Niektóre gatunki występują na głębokościach do 6000 m p.p.m.
Rozmnażają się przez pączkowanie, podział podłużny lub płciowo z zapłodnieniem zewnętrznym, rzadziej wewnętrznym. Zazwyczaj są rozdzielnopłciowe. Najczęściej występującą formą larwy jest planula.
W związku z osiadłym trybem życia zapłodnienie następuje poprzez skoordynowany wyrzut gamet do środowiska. Koordynacja być może obywa się dzięki zmianie barwy nieba i korelującej z nią zmianie barwy wody podczas zachodu słońca: przed pełnią niebo jest bardziej czerwone po pełni bardziej niebieskie. Badania Alison Sweeney na "Acropora palmata" pokazały, że rozmnaża się on trzeciej i czwartej nocy po pełni od 21:20 do 21:50.
Większość gatunków koralowców prowadzi osiadły tryb życia. Niektóre mogą się aktywnie poruszać. Większość z nich żywi się zooplanktonem, a większe chwytają skorupiaki, mięczaki i ryby. Polują za pomocą ramion i komórek parzydełkowych. Same stanowią pokarm wielu gatunków skorupiaków, rozgwiazd i ryb.
Kolonie koralowców żyją kilkaset lat, a koralowce z rodzaju "Leiopathes" dożywają 4200 lat i jest to rekord długowieczności wśród zwierząt.
Wg Jarosława Stolarskiego z Instytutu Paleobiologii PAN i jego zespołu z Australii, USA, Polski i Francji koralowce madreporowe są wyjątkowo odpornymi organizmami, co oznacza, że chociaż ocieplanie się oceanów jest groźne dla raf koralowych, to jednak może nie mieć większego znaczenia dla ewolucji całej grupy korali madreporowych. Koralowce madreporowe przetrwały wiele kryzysów, w tym największe wymieranie w dziejach Ziemi. Formy płytkowodne – czyli rafy – powstawały z nich prawdopodobnie więcej niż raz, za każdym razem niezależnie wchodząc we współpracę z glonami i być może też tworząc od nowa szkielety. Zespół Stolarskiego oparł swoje wnioski na analizie budowy i składu chemicznego szkieletu wymarłych koralowców madreporowych z badaniem DNA ich współczesnych przedstawicieli. Skonstruowano drzewo rodowe korali madreporowych, z którego wynika, że ta grupa zwierząt wyewoluowała dużo wcześniej, niż dotychczas sądzono – co najmniej 425 mln lat temu.
Klasyfikacja.
Znanych jest około 7500 współcześnie występujących gatunków koralowców. Klasyfikowane są w dwóch kladach:

</doc>
<doc id="83191" url="https://pl.wikipedia.org/wiki?curid=83191" title="Kulturystyka">
Kulturystyka

Kulturystyka – dyscyplina sportu; polega na kształtowaniu sylwetki ciała poprzez hipertrofię mięśni szkieletowych w wyniku ćwiczeń fizycznych wykonywanych z obciążeniem; z jednoczesnym maksymalnie możliwym zredukowaniem tkanki tłuszczowej podskórnej w celu lepszego uwidocznienia mięśni.
Historia.
Kulturystyka wywodzi się z ćwiczeń treningowych siłaczy i zapaśników z 2. połowy XIX wieku. Za prekursora nowoczesnej kulturystyki uważa się niemieckiego siłacza Eugena Sandowa, który występował z pokazami cyrkowymi w różnych krajach na przełomie XIX i XX wieku. Kulturystyka jako dyscyplina sportowa wyodrębniła się pod koniec lat 40. w Stanach Zjednoczonych za sprawą braci Bena i Joe Weiderów, którzy w 1946 założyli IFBB. Jednym z najsłynniejszych kulturystów jest Arnold Schwarzenegger, który zdobył 7 tytułów Mr. Olympia (1970–1975 i 1980) i 5 tytułów Mister Universe. Wielokrotnie zdobywał też nagrody w konkursach Mister World, Mister International czy Mister Europe.
Od 1970 roku organizowane są również zawody dla kobiet.
W Polsce prekursorami kulturystyki byli w latach 70. m.in. Paweł Filleborn, Henryk Szczepański i Andrzej Urbański.
Podział.
Kulturystyka dzieli się na trzy główne grupy:
Ocena.
Podczas zawodów oceniany jest wygląd zawodników (jakość umięśnienia, separacja mięśni, symetria i proporcje poszczególnych partii).
Prezentacja mięśni odbywa się według określonego schematu pozowania:
W drugiej części możliwe jest wykonanie prezentacji w ramach układu dowolnego, również z wykorzystaniem choreografii.
Federacje.
Rozwojem kulturystyki na świecie kieruje Międzynarodowa Federacja Kulturystyki i Fitnessu (IFBB), natomiast w Polsce od 1989 istnieje Polski Związek Kulturystyki, Fitness i Trójboju Siłowego.
A także: NABBA, IBFA, WBBF/WFF, WABBA (World Amateur Body Building Association), NAC i wiele mniejszych federacji.

</doc>
<doc id="83194" url="https://pl.wikipedia.org/wiki?curid=83194" title="Łucznictwo">
Łucznictwo

Łucznictwo – umiejętność i praktyka posługiwania się łukiem.
Łucznictwo tradycyjne.
Łucznictwo tradycyjne to sztuka posługiwania się repliką bądź rekonstrukcją łuku historycznego, wyglądem oraz charakterystyką zbliżoną do zachowanych egzemplarzy historycznych przy użyciu dawnych technik strzeleckich. W łucznictwie tradycyjnym można wyróżnić dwa style strzelania: przy użyciu techniki śródziemnomorskiej, jak w łucznictwie sportowym, oraz przy użyciu pierścienia łuczniczego, tzw. zekiera. 
Osobną formą łucznictwa tradycyjnego jest łucznictwo konne.
Z łucznictwa tradycyjnego w XIX wieku wyewoluowało łucznictwo sportowe i w takiej formie obecnie reprezentowane jest na igrzyskach olimpijskich.
Łucznictwo sportowe.
Dyscypliny.
Zgodnie z regulaminem FITA, zawody odbywają się w następujących dyscyplinach:
Kategorie.
Ograniczenia dotyczące sprzętu w używanego poszczególnych kategoriach według regulaminu FITA:
W łuku klasycznym i bloczkowym można korzystać ze sprzętu optycznego po lub przed oddaniem strzału. Sprzęt ten nie może być częścią łuku, może być za to umieszczony na statywie.
Tory łucznicze.
W łucznictwie sportowym na torach otwartych, kobiety strzelają z odległości 70, 60, 50 i 30 m, a mężczyźni z 90, 70, 50 i 30 m. Odległości te są mniejsze w przypadku młodszych kategorii wiekowych.
Teren torów łuczniczych musi być równy, z wykoszoną trawą, ustawiony w kierunku północnym.
Tarcze.
Tarcza łucznicza składa się z 10 pól w pięciu kolorach:
Wewnątrz pola punktowanego 10 umieszczany jest dodatkowy, mniejszy okrąg (tzw. "X"). Trafienie w to pole jest liczone w kategorii łuków bloczkowych (zawody halowe), za 10 pkt, zaś pozostała część złotego pola to 9 pkt. Liczba trafień w pole "X" jest również używana do określenia zwycięzcy w przypadku uzyskania takiej samej liczby punktów oraz liczby trafień w pole 10. 
Różne warianty tarczy mogą mieć średnicę 122, 80, 60 i 40 cm. Dodatkowo, w czasie zawodów na torach otwartych używa się tarcz 80 cm z usuniętymi polami 1-5 lub 1-4 (pozostają strefy punktowane 10-6 lub 10-5). W czasie zawodów halowych, stosuje się warianty tarcz 60 i 40 cm, z usuniętymi polami 1-5 (pozostają strefy punktowane 10-6, a sama tarcza ma odpowiednio 30 i 20 cm). Takie tarcze występują w układzie po 3 na jednym arkuszu – w układzie pionowym lub rozmieszczone na planie trójkąta.
Do tarczy 20 cm strzelają na hali wszystkie kategorie wiekowe, nie wliczając w to dzieci, na odległość 18 m. Rzadko używana tarcza o średnicy 40 cm jest stosowana podczas zawodów w otwartym terenie przez starsze kategorie wiekowe na odległości 30 m.
Kategorie wiekowe.
W Polsce od 2010 roku w łucznictwie sportowym obowiązują następujące kategorie wiekowe:
Istnieje również kategoria młodzieżowiec, czyli senior w wieku 21-23 lata.
Łucznictwo sportowe w Polsce.
W Polsce istnieje wiele organizacji związanych z łucznictwem, między innymi Polski Związek Łuczniczy z siedzibą w Warszawie. 
Pierwsze mistrzostwa świata w 1931 odbyły się w Polsce we Lwowie, a pierwszymi mistrzami świata byli Polacy: Michał Sawicki i Janina Kurkowska-Spychajowa, która złote medale indywidualnie zdobywała łącznie siedem razy.
Reprezentacja Polski zdobyła dwa medale olimpijskie w łucznictwie – oba w konkurencjach kobiecych. Srebrny medal na Igrzyskach Olimpijskich w Monachium (1972) zdobyła Irena Szydłowska, a brązowy na Igrzyskach w Atlancie (1996) drużyna w składzie: Iwona Dzięcioł, Katarzyna Klata, Joanna Nowicka, której trenerem był Stanisław Stuligłowa.

</doc>
<doc id="83197" url="https://pl.wikipedia.org/wiki?curid=83197" title="Sophia Loren">
Sophia Loren

Sophia Loren, właśc. Sofia Costanza Brigida Villani Scicolone (ur. 20 września 1934 w Rzymie) – włoska aktorka filmowa. Jedna z największych gwiazd włoskiego i światowego kina, występująca z powodzeniem zarówno w filmach europejskich, jak i amerykańskich. W 1999 American Film Institute umieścił ją na 21. miejscu w rankingu „największych aktorek wszech czasów” ("The 50 Greatest American Screen Legends").
Jej zawarty w 1956 kontrakt na pięć filmów z Paramount zapoczątkował światową karierę aktorki. W 1961 za główną rolę w dramacie "Matka i córka" została nagrodzona Oscarem, była to pierwsza w historii Akademii Filmowej taka nagroda za występ nieanglojęzyczny. Laureatka m.in. rekordowej liczby dziesięciu nagród David di Donatello, w tym siedmiu dla najlepszej aktorki, oraz pięciu specjalnych Złotych Globów.
W czasie swojej kariery współpracowała z wieloma znanymi reżyserami zarówno z Włoch, jak i z Hollywood. Byli wśród nich Mario Monicelli, Ettore Scola, Dino Risi, Mario Camerini, Charlie Chaplin, Sidney Lumet, George Cukor, Michael Curtiz, Anthony Mann czy André Cayatte.
Wczesne lata.
Sofia Costanza Brigida Villani Scicolone urodziła się 20 września 1934 w rzymskiej Klinice Królowej Margherity. Jest córką Romildy Villani (21 czerwca 1910 – 1991), nauczycielki gry na fortepianie, oraz inżyniera i przedsiębiorcy Riccarda Scicolonego di Murillo, którzy poznali się w listopadzie 1933. Jej ojciec nie ożenił się z matką, za to zachęcał ją do poddania się aborcji i nie wspierał finansowo po narodzeniu córki. Tuż po narodzinach Sofii rodzina zamieszkała przy piazza Bologna, jednak opuściła dom po tym, jak właścicielka lokalu świadomie omal nie doprowadziła do śmierci noworodka, podając mu soczewicę (Loren zachorowała na sinicę). Gdy miała sześć miesięcy, jej ojciec porzucił rodzinę. Loren o istnieniu biologicznego ojca dowiedziała się dopiero w wieku pięciu lat, w późniejszych latach spotkała się z nim zaledwie kilka razy, najczęściej w atmosferze konfliktu.
Po rozpadzie rodziny matka zamieszkała z córką w mieszkaniu swoich rodziców – Luisy i Domenico Villanich – przy via Solfatara 5 w miasteczku Pozzuoli niedaleko Neapolu; żyły we względnym niedostatku łącznie w siedem osób . Była małomównym, nieśmiałym i refleksyjnym dzieckiem. Jej matka często, pozostawiając dziecko pod opieką dziadków, wyjeżdżała do Rzymu, gdzie odnowiła relacje z Scicolonem, z którym zaszła w kolejną ciążę i w maju 1938 urodziła drugą córkę – Annę Marię. Port i fabryka amunicji w Pozzuoli były przez siły alianckie często bombardowane, a gdy nastoletnia Sofia uległa skaleczeniu odłamkiem, rodzina przeniosła się na pozostały okres wojny do dalszych krewnych do Neapolu. Po wojnie kobiety podobno prowadziły w swoim domu bar, w którym matka grała na pianinie, Anna śpiewała, a Sofia była kelnerką i który odwiedzany był często przez stacjonujących niedaleko żołnierzy amerykańskich.
W okresie szkolnym była wyśmiewana z powodu swojej szczupłej sylwetki. Jako nastolatka zamierzała zostać nauczycielką angielskiego. Uczęszczała do włoskiej Narodowej Szkoły Filmowej w Rzymie.
Przebieg kariery.
Zachęcana przez matkę – w wieku 15 lat wzięła udział i zwyciężyła w konkursie piękności „Królowa Morza”, w nagrodę zdobywając m.in. 23 tys. lirów oraz wycieczkę do Rzymu. Rok później, w 1950 wzięła udział w wyborach Miss Włoch, na których zajęła czwarte miejsce. Jury konkursowe było jednak pod jej wrażeniem na tyle, że wprowadzono wtedy i jako pierwszą ją nagrodzono tytułem Miss Elegancji.
W 1950 w trakcie konkursu Miss Rzymu poznała producenta filmowego Carlo Pontiego, który zaproponował jej 7-letni kontrakt i dopomógł w dalszej karierze, a później został także jej mężem (wg innych źródeł poznali się dopiero na planie filmowym w 1953). Gdy miała 17 lat, statystowała w nakręconym z ogromnym rozmachem amerykańskim filmie wytwórni MGM "Quo vadis?" (1951), adaptacji powieści historycznej Henryka Sienkiewicza, jednak nie została wymieniona w napisach końcowych. Brała udział w kolejnych konkursach piękności, m.in. Miss Cesena, Miss Sirena i Miss Olio Extra Vergine d’Oliba, na których zajmowała miejsca w ścisłej czołówce. Pracowała jako statystka przy filmach, takich jak m.in. "Le sei mogli di Barbablú" (1950), "Tototarzan" i "Era lui... sì! sì!" (1951). W wieku 18 lat wystąpiła w drobniejszych rolach w ponad 15 włoskich filmach. W tym okresie przestała posługiwać się nazwiskiem ojca (Scicolone) i występowała jako Sofia Lazzaro. Coraz większą rozpoznawalność zapewniło jej występowanie w fotonowelach publikowanych w magazynach: „Grand Hotel”, „Bolero” i „Sognu”. W tym czasie przekonywano ją do operacyjnej korekty nosa, który w ocenie niektórych operatorów filmowych był za długi, jednak się na to nie zgodziła.
Na planie "Afryki pod wodą" w 1952 Carlo Ponti zasugerował aktorce nowy pseudonim – Sophia Loren, inspirowany nazwiskiem szwedzkiej aktorki Märty Torén. W 1953 zagrała swoją pierwszą główną rolę – tytułową w "Aidzie" (1953), pierwszej ekranizacji opery Giuseppego Verdiego. Występ Loren w filmie spotkał się z uznaniem krytyki. W tym czasie zagrała też w filmach: "Dwie noce z Kleopatrą" i "Attyla". Jej kariera zaczęła nabierać jeszcze większego rozpędu, gdy poznała w 1954 Vittoria De Sicę i zagrała w reżyserowanej przez niego antologii filmowej "Złoto Neapolu". W tym okresie podjęła naukę języka angielskiego, by móc grać w międzynarodowych produkcjach. W 1957 przyjechała do Hollywood i występowała w głównej kobiecej roli w wielu amerykańskich filmach. W ciągu 18 lat zagrała z większością najpopularniejszych aktorów Hollywood tamtych lat, takimi jak m.in.: John Wayne ("Legenda zaginionego miasta", 1957), Frank Sinatra ("Duma i namiętność", 1957), Anthony Perkins ("Pożądanie w cieniu wiązów", 1958), Anthony Quinn ("Czarna orchidea", 1958), Cary Grant ("Duma i namiętność", 1957; "Dom na łodzi", 1958), Clark Gable (kasowy "Zaczęło się w Neapolu", 1960), Peter Sellers ("Milionerka", 1960), Charlton Heston ("Cyd", 1961), Omar Sharif ("Był sobie raz", 1967), Marlon Brando ("Hrabina z Hongkongu", 1967), Richard Burton ("Podróż", 1974) czy Jean Gabin ("Werdykt", 1974); byli to także m.in. William Holden ("Klucz"), Trevor Howard, George Sanders, John Gavin, Robert Wagner czy Maximilian Schell ("Więźniowie z Altony").
W 1957 podczas pobytu w Ghadames, gdzie kręciła "Legendę zaginionego miasta", omal nie udusiła się gazem ulatniającym się z uszkodzonego piecyka w motelu, w którym nocowała w czasie prac nad filmem. Nieprzytomną aktorkę uratował aktor Rossano Brazzi, który wezwał pomoc i podjął udaną próbę resuscytacji.
W 1958 za rolę w "Czarnej orchidei" otrzymała nagrodę dla najlepszej aktorki pierwszoplanowej na Festiwalu Filmowym w Wenecji.
Kluczową rolę w jej karierze odegrała dalsza współpraca z włoskim reżyserem Vittorio De Siką. Za główną rolę matki (grała 54-latkę, choć sama miała wówczas 25 lat) w jego "Matce i córce" (1960) otrzymała Oscara (jako druga Włoszka i pierwsza w historii aktorka za rolę w filmie nieanglojęzycznym) oraz nagrodę aktorską na 14. MFF w Cannes. Film został znakomicie odebrany przez krytyków i okazał się wielkim przebojem kasowym. Jakkolwiek dumna ze swoich osiągnięć, Loren nie pojawiła się jednak na rozdaniu Oscarów, tłumacząc się potencjalnym stresem. Od 1962 zagrała łącznie w pięciu bardzo udanych filmach De Siki, m.in. w wielokrotnie nagradzanych komediach: "Wczoraj, dziś, jutro" (1963, Oscar dla filmu nieanglojęzycznego) i "Małżeństwo po włosku" (1964, druga nominacja aktorska do Oscara). W obu filmach partnerował jej Marcello Mastroianni, z którym stworzyła stały ekranowy duet – zagrali razem w 13 filmach na przestrzeni 40 lat.
W 1966 przewodniczyła jury konkursu głównego na 19. Międzynarodowym Festiwalu Filmowym w Cannes.
W 1971 wydała książkę kucharską pt. "In cucina con amore" (pol. "W kuchni z miłością").
W 1977 dużym powodzeniem cieszył się doceniony przez krytyków, opowiadający o faszyźmie, włosko-kanadyjski melodramat "Szczególny dzień", w którym zagrała gospodynię domową, obiekt zauroczenia głównego bohatera.
W latach 80. grała rzadko, m.in. zagrała samą siebie w biopicu "Sophia Loren. Her Own Story". W 1981 odrzuciła rolę Alexis Carrington w popularnym serialu "Dynastia". Niepowodzeniem skończyły się negocjacje do jej roli w jeszcze innym amerykańskim serialu, aktorka wolała poświęcić więcej czasu dorastającym synom.
W 1991 otrzymała Oscara honorowego za całokształt twórczości. W filmie "Jeszcze bardziej zgryźliwi tetrycy" (1995) wykreowała femme fatale, film odniósł sukces kasowy i był jej największym od lat amerykańskim hitem. W 1998 otrzymała Złotego Lwa za całokształt twórczości podczas Festiwalu Filmowego w Wenecji.
W 2009 pojawiła się, po pięciu latach przerwy, wśród doborowej obsady w musicalu "Dziewięć", wcielając się w postać matki Guida Continiego (Daniel Day-Lewis). W następnym roku zagrała własną matkę w telewizyjnym miniserialu biograficznym "La mia casa è piena di specchi"; w postać Loren wcieliła się Margareth Madè. W 2013 pojawiła się we włoskiej adaptacji monodramu "Głos ludzki". Powróciła na globalne ekrany w 2020 rolą w dramacie "Życie przed sobą". Rola aktorki spotkała się z szerokim uznaniem, a konsensus krytyków w serwisie Rotten Tomatoes brzmi: "Klasyczny przykład, jak utalentowany aktor może wydźwignąć trochę przeciętny materiał. „Życie przed sobą” dowodzi, że gwiazdorska moc Sophii Loren pozostaje absolutnie niewzruszona".
Odbiór.
Ze względu na swoją urodę i role grane w filmach okrzyknięta została seksbombą. Jak Claudia Cardinale, Gina Lollobrigida i Lucía Bosé zaliczana była do grupy „włoskich piękności”, które łączyły figlarność oraz emocje w filmach włoskiego neorealizmu. W pewien sposób była jednak przeciwieństwem Anny Magnani, uważanej za mniej atrakcyjną, lecz bardziej emocjonalną.
Mierzy 174 cm wzrostu.
Życie prywatne.
We wrześniu 1953 zaręczyła się z Carlo Pontim. W połowie lat 50. prasa spekulowała o jej romansie z aktorem Carym Grantem, jednak żadne z nich nie komentowało plotek. W 1957 wyszła za Pontiego podczas uroczystości w Meksyku. W prezencie ślubnym otrzymała od męża willę w Marino. Ich małżeństwo wywołało duże kontrowersje m.in. w watykańskiej i włoskiej prasie oraz było potępiane przez kościół katolicki. Chcąc uniknąć areszowania Pontiego, oskarżanego o bigamię, zamieszkali w Bürgenstock oraz w Saint-Tropez. W 1962 małżeństwo zostało unieważnione, ponieważ Ponti nie dopełnił uprzednio formalności rozwodowych ze swoją pierwszą żoną. W 1965 wraz z mężem uzyskali francuskie obywatelstwo, Ponti rozwiódł się na gruncie francuskim, a następnie zawarli związek małżeński w kwietniu 1966 w Sèvres, trwał on do jego śmierci w 2007.
Zanim została matką, poroniła kilka ciąż. Z Pontim ma dwóch synów: dyrygenta i pianistę Carla Pontiego Jr. (ur. 29 grudnia 1968) i Edoarda Pontiego (ur. 6 stycznia 1973), scenarzystę, reżysera i producenta. W maju 2006 na świat przyszła jej pierwsza wnuczka Lucia Sofia Ponti, której rodzicami są Edoardo i aktorka Sasha Alexander; w 2010 parze urodził się syn Leonardo Fortunato. Drugi z synów - Carlo Ponti Jr. – w 2004 ożenił się ze skrzypaczką Andreą Meszaros, z którą ma dwoje dzieci: syna Vittorio Leona (ur. 2007) i córkę Beatrice Larę (ur. 2012).
Jej siostra Anna Maria w 1962 poślubiła Romano Mussoliniego (syna duce Benito Mussoliniego i jego żony Rachele Mussolini), z którym ma dwie córki: Alessandrę i Elisabettę. Loren była przeciwna temu małżeństwu ze względu na naturę kobieciarza, jaką prezentował Mussolini.
W maju 1982 została skazana przez Sąd Kasacyjny na 17 dni pozbawienia wolności za uchylanie się od płacenia podatków. Karę odbyła w więzieniu w Casercie.

</doc>
<doc id="83214" url="https://pl.wikipedia.org/wiki?curid=83214" title="Flaga Liberii">
Flaga Liberii

Flaga Liberii – jeden z symbolów narodowych Liberii.
Opis.
Flaga jest podobna do flagi Stanów Zjednoczonych, co nawiązuje do pochodzenia mieszkańców Liberii, którzy wywodzą się z wyzwolonych amerykańskich niewolników.
Na fladze Liberii znajduje się jedenaście białych i czerwonych pasów, które symbolizują jedenastu sygnatariuszy liberyjskiej deklaracji niepodległości. Czerwień i biel symbolizują odwagę i moralną doskonałość. Biała gwiazda symbolizuje wolność jaką przyznano byłym niewolnikom, a niebieski kwadrat – kontynent afrykański.
Flaga ta jest jedną z najczęściej spotykanych na morzu, gdyż Liberia oferuje mało restrykcyjne warunki rejestracji jednostek pływających. Szacuje się, że pod tanią banderą liberyjską pływa około 1700 statków.

</doc>
<doc id="83220" url="https://pl.wikipedia.org/wiki?curid=83220" title="Uma Thurman">
Uma Thurman

Uma Karuna Thurman (ur. 29 kwietnia 1970 w Bostonie) – amerykańska aktorka filmowa i modelka. Występowała w wielu filmach, od komedii romantycznych i dramatów po science fiction i filmy akcji. Po występach na okładkach brytyjskiego „Vogue” z grudnia 1985 i maja 1986, zagrała w filmie "Niebezpieczne związki" (1988). Zyskała międzynarodowy rozgłos dzięki występowi w "Pulp Fiction" (1994), za który otrzymała nominację do nagrody Oscara, BAFTA oraz Złotego Globu dla najlepszej aktorki drugoplanowej. Często nazywana muzą Quentina Tarantino, zagrała główną rolę w obu filmach "Kill Bill" (2003-2004), która przyniosła jej dwie dodatkowe nominacje do Złotego Globu.
W 1997 zajęła 99. miejsce na liście „100 gwiazd filmowych wszech czasów” brytyjskiego magazynu „Empire”, który zamieścił Umę Thurman również na 20. miejscu listy „100 najseksowniejszych gwiazd w historii kina” w 1995.
Życiorys.
Wczesne lata.
Urodziła się w Bostonie w stanie Massachusetts w wysoce niekonwencjonalnej i eurocentrycznej rodzinie jako córka Neny Thurman (z domu Birgitte Caroline von Schlebrügge), modelki i psychoterapeutki, która niegdyś była żoną Timothy’ego Leary'ego, i Roberta Alexandra Farrara Thurmana, pierwszego amerykańskiego mnicha buddyjskiego, profesora Indo-Tibetan Buddhist Studies przy Columbia University School of Religion. Jej rzadko spotykane imię pochodzi od hinduskiej bogini światła i piękna Umy. Ma trzech braci - Gandena (ur. 1967), Dechena Karla (ur. 1973) i Mipama (ur. 1978), a także przyrodnią siostrę Tayę (ur. 1961) z pierwszego małżeństwa ojca. W domu, gdzie prowadzono uczone dysputy filozoficzne, gościły znane osobistości, w tym Dalajlama. Ze względu na charakter pracy ojca, często zmieniała szkoły, i miejsce zamieszkania – Amherst, Massachusetts, Woodstock. Unikatowe imię i uroda (Uma była wyższa od swoich rówieśników) utrudniały jej aklimatyzację w nowym otoczeniu. Dwukrotnie (mając rok i w wieku 11 lat) odwiedziła Indie (w sumie spędziła tam dwa lata). W wieku 14 lat została wysłana do Northfield Mount Hermon School.
Kariera.
W wieku 15 lat opuściła swoją szkołę z internatem w Massachusetts i wyruszyła do Nowego Jorku. Podpisała kontrakt z agencją Click Models i rozpoczęła pracę jako modelka. Pojawiła się na okładce „Glamour”. W grudniu 1985 i maju 1986 znalazła się na okładce brytyjskiej edycji magazynu „Vogue”. Jako 17-latka zadebiutowała rolą młodego wampa w dreszczowcu "Kiss Daddy Goodnight" (1987). Rok później pojawiła się na ekranie w trzech filmach: powieści Rudolfa Ericha Raspego i Gottfrieda Augusta Bürgera "Przygody barona Munchausena" ("The Adventures of Baron Munchausen") w reżyserii Terry’ego Gilliama w roli nagiej Wenus jak z obrazu Botticellego "Narodziny Wenus", komedii "Bądź dobry, Johnny" ("Johnny Be Good") jako Georgia Elkans z Anthonym Michaelem Hallem i Robertem Downeyem Jr. oraz stylowej ekranizacji powieści Choderlos de Laclos Stephena Frearsa "Niebezpieczne związki" jako Cécile de Volanges z Glenn Close, Johnem Malkovichem, Michelle Pfeiffer i Keanu Reevesem.
Reżyserzy najchętniej obsadzali ją w rolach uwodzicielek. Dopiero rola żony Henry’ego Millera (Fred Ward) w biograficznym dramacie erotycznym Philipa Kaufmana "Henry i June" ("Henry &amp; June", 1990) przekonała producentów i krytyków, że jest aktorką o dużych możliwościach. W filmie przygodowym Johna Irvina "Robin Hood" (1991) zagrała postać Maid Marian. Za kreację niewidomej Heleny Robertson w dreszczowcu Bruce’a Robinsona "Jennifer 8" ("Jennifer Eight", 1992) z Andym Garcíą i Johnem Malkovichem odebrała nagrodę na Cognac Festival du Film Policier. W dramacie sensacyjnym Phila Joanou "Diagnoza zbrodni" ("Final Analysis", 1992) wystąpiła w roli pacjentki Richarda Gere’a i młodszej siostry Kim Basinger. W komediodramacie kryminalnym "Dziewczyna gangstera" ("Mad Dog and Glory", 1993) z Robertem De Niro pojawiła się jako barmanka Glory. Jednak za rolę Sissy Hankshaw w komediodramacie Gusa Van Santa "I kowbojki mogą marzyć" ("Even Cowgirls Get the Blues", 1994), jednym z najgorszych filmów dekady, była nominowana do Złotej Maliny w kategorii „Najgorsza aktorka”. 
Przełomem w jej karierze i prawdziwym popisem sztuki aktorskiej była rola żony gangstera w fenomenalnym filmie Quentina Tarantino "Pulp Fiction" (1994). Otrzymała MTV Movie Award w kategorii „Najlepsza scena taneczna” z Johnem Travoltą, a także wiele nominacji do różnych nagród, w tym do Oscara, Złotego Globu i Davida di Donatello. Po występie Umą Thurman zainteresował się nawet sam Louis Malle, który chciał ją obsadzić w roli Marlene Dietrich w filmie biograficznym o tej niesamowitej aktorce, ale śmierć reżysera w 1995 przekreśliła te plany. Aktorka zasiadała również w jury konkursu głównego na 51. MFF w Wenecji (1994).
W dramacie science-fiction Andrew Niccola "Gattaca – szok przyszłości" ("Gattaca", 1996) z Ethanem Hawkiem i Judem Law zagrała genetycznie idealną, wrażliwą piękność Irene Cassini. Rola jednego z czarnych charakterów, podstępnej Kobiety-Trujący Bluszcz w czwartym i ostatnim z pierwszej serii filmów o Batmanie "Batman i Robin" ("Batman &amp; Robin", 1997) w reżyserii Joela Schumachera przyniosła jej nominację do Złotej Maliny w kategorii „Najgorsza aktorka drugoplanowa”. Za postać Emmy Peel w komedii przygodowej fantastycznonaukowej Jeremiaha S. Chechika "Rewolwer i melonik" ("The Avengers", 1998) zdobyła dwie nominacje do Złotej Maliny w kategorii „Najgorsza aktorka” i „Najgorsza ekranowa para” z Ralphem Fiennesem. Zagrała u boku Seana Penna i Samanthy Morton w komediodramacie muzycznym Woody’ego Allena "Słodki drań" ("Sweet and Lowdown", 1999). 
W 2003 została uhonorowana Złotym Globem dla najlepszej aktorki w miniserialu lub filmie telewizyjnym za rolę Debby Miller, która wraz ze swą przyjaciółką (Juliette Lewis) szuka miłości swego życia, wplątując się w krótkotrwałe romanse, w dramacie HBO "Histeryczna ślepota" ("Hysterical Blindness", 2002) w reżyserii Miry Nair. Dużą popularność przyniosła jej kreacja Beatrix Kiddo w obu częściach filmu Quentina Tarantino "Kill Bill" (2003, 2004).
Zasiadała w jury konkursu głównego na 64. MFF w Cannes (2011). Przewodniczyła obradom jury sekcji "Un Certain Regard" na 70. MFF w Cannes (2017).
W 2015 powstała piosenka zespołu Fall Out Boy pt. „Uma Thurman”.
Życie prywatne.
1 października 1990 wzięła ślub z Garym Oldmanem. Dwa lata później – 30 kwietnia 1992 małżeństwo rozpadło się. 1 maja 1998 poślubiła aktora Ethana Hawke’a, którego poznała na planie filmu "Gattaca – szok przyszłości" (1996). Mają dwójkę dzieci: córkę Mayę (ur. w lipcu 1998), również aktorkę i syna Levona (ur. 15 stycznia 2002). Jednak, gdy Thurman dowiedziała się o zdradzie męża z modelką Jen Perzow, w roku 2003 doszło do separacji i jej drugie małżeństwo zakończyło się rozwodem w sierpniu 2005. Jej kolejnym partnerem życiowym był André Balazs (2004–2007, 2015–2016). W czerwcu 2007 poznała finansistę Arpada „Arkiego” Bussona, wieloletniego partnera Elle Macpherson, którego w czerwcu 2008 przyjęła oświadczyny. 15 lipca 2012 na świat przyszła córeczka pary, Rosalind Thurman-Busson. W lutym 2018 związała się z Joshuą Lucasem.

</doc>
<doc id="83221" url="https://pl.wikipedia.org/wiki?curid=83221" title="Archeocjaty">
Archeocjaty

Archeocjaty (Archaeocyatha) - wymarła gromada gąbek, żyjąca w kambrze, ważne skamieniałości przewodnie w kambrze dolnym. Były to organizmy osobnicze lub kolonijne, kolonie tworzyły rafy wymagające wód morskich, płytkich i ciepłych. 
Opis.
Szkielet stożkowy, wapienny, złożony prawie zawsze z dwóch ścianek oraz pionowych przegród (parietes, septa) i poziomych denek (tabule). Cechą charakterystyczną jest to, że zarówno przegrody jak i denka występują wyłącznie w przestrzeni międzyściennej, co odróżnia je od koralowców. Wszystkie elementy szkieletowe posiadają liczne pory. dzielą się na dwie nieformalne grupy: archeocjaty regularne i nieregularne. Średnica szkieletu archeocjatów zwykle oscyluje między 1 a 5 cm, choć bywają znacznie większe formy. Te drugie czasem mają tylko jedną ścianę. U form nieregularnych, elementy szkieletowe w intervallum są gęściejsze i grubsze, przez co przestrzeń ta podzielona jest na drobne komory. Nie występują typowe przegrody, a homologiczne do nich elementy o nazwie taenia. 
Status taksonomiczny.
Ich przynależność systematyczna nie jest całkiem pewna, większość badaczy zalicza je do gąbek, ale są też zwolennicy traktowania archeocjatów jako oddzielnego typu. Natomiast koncepcja włączenia ich do koralowców jest obecnie całkowicie nieaktualna. 
Występowanie.
Duże ilości archeocjatów odkryto w kambryjskich skałach osadowych w Hiszpanii, na Syberii, w Afryce, Australii i na Antarktydzie. W Polsce aż do 2007 nie znaleziono archeocjatów. Wcześniejsze doniesienia o ich występowaniu zostały negatywnie zweryfikowane, w przypadku form napotkanych w Górach Świętokrzyskich ustalono, że były to inne zwierzęta, a informacje o archeocjatach w Sudetach oparte były na jednym doniesieniu, nie popartym ilustracjami czy opisami, w dodatku okaz zaginął. Nie spełniały więc wymagań naukowych. Dopiero w 2007 znaleziono w tzw. wapieniach wojcieszowskich koło wsi Wojcieszów bardzo bogaty pod względem liczby gatunków i osobników zespół archeocjatów dolnokambryjskich.
Zasięg wiekowy.
Archeocjaty występują prawie wyłącznie w kambrze wczesnym, z wyjątkiem jego najniższej części (tzw. nemakit-daldynian). Pojawiły się we wczesnym tommocie. Gwałtowny rozwój archeocjatów (mierzony liczbą rodzajów) zaczął się w późnym atdabanie i trwał do wczesnego tojonu (lenianu) z maksimum we wczesnym botomie, dla którego wyróżniono 170 rodzajów. W późnym tojonie doszło do gwałtownego regresu tej grupy i wymarcia jej na większości Ziemi. Ze środkowego i górnego kambru archeocjaty znane są wyłącznie z Antarktydy, po jednym rodzaju dla środkowego i górnego kambru. 

</doc>
<doc id="83223" url="https://pl.wikipedia.org/wiki?curid=83223" title="Lubawa">
Lubawa

Lubawa (, prus. ) – miasto w województwie warmińsko-mazurskim, w powiecie iławskim. W latach 1975–1998 miejscowość administracyjnie należała do województwa olsztyńskiego.
Prywatne miasto duchowne lokowane w latach 1245–1260 położone było w XVI wieku w województwie chełmińskim. Na przełomie XVI i XVII wieku należało do dóbr stołowych biskupów chełmińskich.
Położenie.
Lubawa leży w północno-wschodniej części ziemi chełmińskiej, na obszarze ziemi lubawskiej, której jest stolicą. Pierwotnie Lubawa była pruskim grodem na obszarze ziemi Sasinów.
Pod względem geograficznym miasto leży na Garbie Lubawskim.
Historia.
Początki miasta.
Pierwsza wzmianka źródłowa na temat ziemi lubawskiej mówiąca o istnieniu grodu w Lubawie pochodzi z 1216 r. Świadczy o tym dokument podpisany przez papieża Innocentego III z 18 stycznia tegoż roku, w którym potwierdził Chrystianowi – biskupowi pruskiemu – posiadanie ziemi lubawskiej stanowiącej darowiznę od nowo nawróconego władcy pruskiego Surwabuno. Od 1257 roku Lubawa i okolice przeszły na własność biskupów chełmińskich i stała się centrum administracyjnym znacznego kompleksu dóbr biskupich zwanych kluczem lubawskim. Biskupi wybudowali w Lubawie wspaniały zamek będący ich rezydencją. W 1260 roku miejscowość była już znacznym centrum o charakterze miejskim i obronnym. W roku 1269 Lubawa została zburzona skutkiem łupieżczych ekspedycji Sudowów zwanych też Jąćwięgami. Dzięki wysiłkowi mieszkańców dość szybko ją odbudowano. Doceniając ten trud biskup chełmiński Herman (1303–1311) wydał przywilej lokacyjny dla Lubawy. Niestety dokument ten nie zachował się do naszych czasów. Wspomina o tym jedynie wznowiony przywilej lokacyjny dla Lubawy, tym razem biskupa chełmińskiego Ottona z 13 kwietnia 1326 roku. Po roku 1326 Lubawa rozwijała się w oparciu o zasady prawa chełmińskiego, tworząc stopniowo organ samorządowy, czyli radę miejską. W 1330 miasto najechały wojska litewskie pod wodzą Gedymina. W 1422 Wielki Mistrz Paul von Rusdorf zgromadził pod Lubawą liczne wojsko chcąc wywołać bitwę, przekonawszy się o liczebności wojsk Władysława Jagiełły zarządził odwrót, wielu jego rycerzy dostało się wówczas do niewoli.
I Rzeczpospolita.
W 1440 roku miasto przystąpiło do Związku Pruskiego walczącego przeciwko Zakonowi Krzyżackiemu, w 1454 wojska Związku zajmują zamek, a król Kazimierz IV Jagiellończyk na prośbę Związku ogłasza włączenie regionu do Korony Polskiej. W 1459 miasto najeżdżają Krzyżacy i utrzymują je do 1464, kiedy miasto wraca w ręce polskie. W pokoju toruńskim (1466) potwierdzono przynależność Lubawy wraz z okolicą do Polski. Miasto przynależało administracyjnie do województwa chełmińskiego do I rozbioru Polski w 1772 r. Na ten okres przypada najszybszy rozkwit miasta. Szczególnie rozwinął się handel i rzemiosło. W 1521 na przedmieściu Lubawy miała miejsce bitwa podczas której Krzyżacy zostali odparci przez polską załogę zamku. Na zamku biskupim, w latach 1535–1539, czterokrotnie przebywał Mikołaj Kopernik, najdłużej w 1539, od czerwca do września. Zapadła tu wówczas decyzja o wydaniu drukiem dzieła "De revolutionibus orbium coelestium".
Lubawa zasłynęła nie tylko z tego, że przebywał w niej słynny astronom, ale także z Biblii Gutenberga, zwanej też Biblią Pelplińską. Zakupił ją dla zamku biskupów chełmińskich biskup Mikołaj Chrapicki. Niestety, na początku XIX w., po zmianie granic biskupstwa, biblia została wraz ze stolicą diecezji przeniesiona do Pelplina.
Okres zaborów i powstań oraz Księstwo Warszawskie.
Po I rozbiorze Polski w 1772 roku Lubawa przeszła pod panowanie pruskie. Pożary i wojny oraz zerwanie powiązań gospodarczych i politycznych miasta z Polską spowodowały jego upadek. W 1774 roku w Lubawie stanął garnizon pruski. Jednocześnie nowe władze rozpoczęły akcję kolonizacyjną, ściągając na ziemię lubawską osadników niemieckich, w znacznej mierze wyznania ewangelickiego. W 1785 siedziba biskupstwa została przeniesiona do Chełmży. Na mocy traktatu tylżyckiego z 7 lutego 1807 r. ziemia lubawska weszła w skład Księstwa Warszawskiego. Zniszczenia spowodowane wojnami napoleońskimi pogorszyły sytuację miasta. Mimo napływu dużej liczby ludności niemieckiej ziemia lubawska zachowała swój polski charakter. W mieście umacniały się tendencje patriotyczne. W II połowie XIX w. Lubawa oraz ówczesny powiat lubawski stał się znaczącym ośrodkiem polskiego ruchu narodowego w zaborze pruskim. Stąd też wywodzili się ochotnicy do oddziałów powstańczych w 1863 r., tworząc tzw. kompanię lubawską. Okres ten przyniósł też ziemi lubawskiej ponowny wzrost gospodarczy. Miasto pełniło funkcje ośrodka usługowego dla rolnictwa.
II Rzeczpospolita, okupacja wojenna i Polska powojenna.
Na mocy traktatu wersalskiego powiat lubawski powrócił do odrodzonej Polski. Dnia 19 stycznia 1920 roku do Lubawy wkroczyły entuzjastycznie witane oddziały polskie armii generała Józefa Hallera. Rozpoczął się nowy okres w dziejach miasta – okres międzywojenny, w którym Lubawa utrzymała nadal swój charakter zaplecza usługowego dla rolnictwa. Lubawa przynależała administracyjnie do powiatu lubawskiego województwa pomorskiego, a także była siedzibą komisariatu Straży Celnej „Lubawa”.
Okupacja niemiecka przyniosła wzmożoną eksterminację ludności polskiej. Na terenie Lubawy zlokalizowany był obóz karny dla nieletnich. W 1945 roku miasto zostało opanowane i spalone przez jednostki 5 armii pancernej 2 Frontu Białoruskiego Armii Czerwonej. Zniszczenia wojenne sięgały ok. 80% budynków i budowli. Ocalały jednak obiekty architektury sakralnej stanowiące dziś chlubę miasta. W czasach Polski Ludowej w mieście powstały Lubawskie Zakłady Konfekcji Technicznej, Zakłady Aparatury Elektrotechnicznej, mleczarnia, betoniarnia, zakłady przetwórstwa owocowo-warzywnego, zakład meblarski, tartak i młyn.
Miasto było silnym ośrodkiem kulturalnym i oświatowym. Pierwszym wieszczem ziemi lubawskiej był nauczyciel i poeta Teofil Ruczyński, drugim – ks. prof. Janusz Stanisław Pasierb. Trzecim autorem wywodzącym się z Lubawy jest poeta Tomasz Reich.
Zabytki.
Według rejestru zabytków Narodowego Instytutu Dziedzictwa na listę zabytków w Lubawie wpisane są następujące obiekty:
Demografia.
Dane z 30 czerwca 2013:
Struktura powierzchni.
Według danych z roku 2002 Lubawa ma obszar 16,84 km², w tym:
Miasto stanowi 1,22% powierzchni powiatu.
Gospodarka.
W mieście znajduje się siedziba spółki Lubawa, notowanej od 1996 na Giełdzie Papierów Wartościowych.
Dużą rolę w rozwoju gospodarczym pełnią firmy zlokalizowane w dzielnicy przemysłowej Borek, takie jak «IKEA Industry» (największa fabryka w regionie i jedna z największych i najnowocześniejszych w Polsce produkująca meble dla szwedzkiej firmy IKEA), «Szkłomal» (zajmująca się produkcją luster oraz mebli ze szkła), czy firma stolarska «Szynaka Meble».
Transport.
Przez Lubawę przebiegają następujące drogi:
W mieście znajduje się towarowa stacja kolejowa.
Sąsiednie gminy.
Lubawa (gmina wiejska)

</doc>
<doc id="83228" url="https://pl.wikipedia.org/wiki?curid=83228" title="Festiwal w Cannes">
Festiwal w Cannes



</doc>
<doc id="83232" url="https://pl.wikipedia.org/wiki?curid=83232" title="Behemoth">
Behemoth

Behemoth (IPA [], hebr. בהמות dosłownie „bestie”) – polska grupa muzyczna, powstała w październiku 1991 roku w Gdańsku, występująca do 1992 roku pod nazwą Baphomet. Na początku prezentowała styl muzyczny zaliczany do black metalu, później, od 1994 roku, zbliżony do pagan metalu, szeroko wykorzystując w nagraniach gitarę akustyczną. Następnie zespół zaczął wykonywać muzykę z rodzaju death metalu, porzucając tematykę pogańską na rzecz szeroko rozumianego okultyzmu oraz mitologii Bliskiego Wschodu. W początkowym okresie działalności za sprawą gościnnej współpracy z Robertem Fudalim (Graveland) grupa była błędnie wiązana z nurtem NSBM. Obecnie Behemoth jest muzycznie kategoryzowany tak jak zespoły Nile oraz Morbid Angel.
Liderem zespołu nieprzerwanie od 1991 roku jest główny kompozytor i autor tekstów Adam „Nergal” Darski. Pełni on również funkcję menedżera grupy, kierując powołaną w tym celu agencją New Aeon Music. Jest on pierwszym zespołem w historii polskiej muzyki rozrywkowej, którego wydawnictwo w 2007 roku znalazło się na liście sprzedaży Billboard, notowane w pierwszym tygodniu sprzedaży na miejscu 149. Natomiast w Polsce ósmy album grupy "The Apostasy" w pierwszym tygodniu sprzedaży osiągnął dziewiąte miejsce w rankingu OLiS. Behemoth doczekał się również publikacji w czasopismach takich jak Kerrang!, Metal Hammer, Przekrój, L.A. Weekly, Gazeta Wyborcza, New York Times, Revolver oraz Decibel Magazine, w którego rankingu Adam „Nergal” Darski znalazł się na 17. miejscu listy "Top 20 Death Metal Guitarists" (ang. „20 najlepszych gitarzystów deathmetalowych”).
Z zespołem od wielu lat współpracują m.in. Tomasz „GRAAL” Daniłowicz, autor okładek płyt grupy oraz oprawy graficznej, inżynier dźwięku i producent muzyczny Arkadiusz „Malta” Malczewski oraz członkowie New Aeon Society: webmaster behemoth.pl Maciej „Manticore” Gruszka, administrator profilu myspace Boris „Hatefrost” Kaluzny, fotografik Krzysztof „Sado” Sadowski oraz Krzysztof Azarewicz, poeta, autor tekstów i konsultant merytoryczny.
Według lidera zespołu jego twórczość ma charakter antychrześcijański. Podczas koncertów grupa występuje w charakterystycznym czarno-białym makijażu oraz kostiumach, tradycyjnie używanych przez prekursorów gatunku black metal, takich jak Venom, Celtic Frost oraz Mayhem. W 2010 roku zespół otrzymał nagrodę polskiego przemysłu fonograficznego – Fryderyka w kategorii "Album roku metal" za wydawnictwo pt. "Evangelion".
Historia.
1991-1996.
Grupa powstała w 1991 roku w Gdańsku na osiedlu Żabianka z inicjatywy 14-letniego wówczas Adama Michała Darskiego oraz 15-letniego Adama Muraszko, grającego na perkusji, występujących pod pseudonimami odpowiednio „Holocausto” oraz „Sodomizer”. Sami muzycy poznali się w 1987 roku, gdy jako dzieci zafascynowani muzyką takich grup jak Kat, TSA, Kiss, Metallica, Poison oraz Perfect z gatunku rock i heavy metal zaprzyjaźnili się, marząc o stworzeniu grupy. Pierwsze próby zespołu odbywały się w piwnicach pobliskiej szkoły podstawowej, gdzie dzięki uprzejmości miejscowych zespołów niedysponujący własnym instrumentem (perkusja) Muraszko mógł grać; Darski swoją gitarę dostał w prezencie od rodziców. Pierwszą perkusję muzyk zakupił kilka lat później. Zarobił na nią sprzedając wraz z Darskim uprzednio przygotowane w garażu rodziców kopie kaset magnetofonowych oraz naklejek na targowisku w gdańskiej Oliwie.
Do 1992 roku zespół funkcjonował pod nazwą Baphomet. W tym samym roku pod nazwą Behemoth ukazało się pierwsze wydawnictwo grupy zatytułowane "Endless Damnation" zarejestrowane wiosną w piwnicy gdańskiego liceum ogólnokształcącego nr 12, przy udziale gitarzysty i basisty Adama Malinowskiego ps. „Desecrator”. Wkrótce potem próby grupy odbywały się w Miejskim Domu Kultury, a następnie we własnej sali w nadmorskiej dzielnicy Gdańska Brzeźnie. Behemoth jako duet: „Nergal” (poprzednio „Holocausto”) i „Baal” (poprzednio „Sodomizer”) jeszcze tego samego roku zrealizował kolejne wydawnictwo demo – "The Return of the Northern Moon" z gościnnym udziałem Roberta Fudali ps. „Rob Darken” (występującego w grupie Graveland), który wykonał partie klawiszowe. Demo zostało poprzedzone utworem promocyjnym „The Return of the Blasphemer”, do którego gościnnie partie gitary basowej zrealizował „Obscure Perversion” (właśc. Krzysztof Piekarski; od 2018 r. perkusista w „Głęboko Wycofani”).
Wydawnictwo zawierało m.in. cover utworu „Agressor” szwajcarskiej grupy Hellhammer. Demo zostało zrealizowane w Warrior Studio w Gdyni przez Krzysztofa „Krisa” Maszotę. Album "The Return of the Northern Moon" wydała na początku 1993 roku polska wytwórnia płytowa Pagan Records, dwa lata później zaś Last Epitaph Production wydała go jako płytę winylową. Tego samego roku do zespołu oficjalnie dołączył basista Sebastian „Orcus” Kolasa i gitarzysta „Frost”. Czteroosobowy skład nagrał dwie taśmy demo z prób, kolejno „Thy Winter Kingodm” oraz „Adv. III demo ...From the Pagan Vastlands”. Obie kasety miały bardzo niski nakład i rozeszły się po zinach i przyjaciołach zespołu.
W grudniu 1993 roku powstało trzecie, oficjalne demo grupy, zatytułowane "...From the Pagan Vastlands", wzbogacone o cover utworu „Deathcrush” grupy Mayhem, zrealizowane ponownie przez Maszotę. Za brzmienie odpowiedzialny był sam zespół, występujący już jako trio z Rafałem „Frostem” Brauerem. Demo zostało wydane w 1994 roku przez Pagan Records, w Europie natomiast przez Nazgul’s Eerie. Rok później całość wydana została na CD przez Wild Rags w USA. Nagranie trzeciego dema zaowocowało podpisaniem kontraktu z włoską wytwórnią płytową Enthropy Records.
W 1994 roku na zaproszenie paganmetalowej grupy Mastiphal „Nergal” zagrał na perkusji na albumie pt."Nocturnal Landscap". Natomiast w lipcu 1994 roku ponownie w Warrior Studio grupa przystąpiła do pracy nad materiałem na minialbum roboczo zatytułowanym "Moonspell Rites". Album zatytułowany ostatecznie "And the Forests Dream Eternally" został wydany tego samego roku przez Enthropy Records. Ponownie jako duet „Nergal” i „Baal” jeszcze w grudniu 1994 roku w 8 Studio muzycy zarejestrowali wydany przez Pagan Records pierwszy album pt. "Sventevith (Storming Near the Baltic)", z gościnnym udziałem klawiszowca Cezarego „Cezara” Augustynowicza, założyciela grupy muzycznej Christ Agony. Rok później "Seventevith" został wydany jako płyta winylowa przez Last Epitaph Production. Album był inspirowany głównie pogańskimi wierzeniami, okładka płyty ozdobiła praca Davida Tierre (Dark Arts). Podczas nagrywania materiału partie instrumentów klawiszowych wykonał gościnnie Cezary Augustynowicz z grupy Christ Agony. Płyta została dobrze przyjęta zarówno przez fanów, jak i krytyków, czego efektem był kontrakt z niemiecką wytwórnią Solistitium Records na dwa kolejne pełnowymiarowe albumy.
1996-2003.
Pierwszym albumem w nowej wytwórni był wydany w Polsce przez Atratus Music w 1996 roku "Grom". Płyta została nagrana w grudniu 1995 roku w składzie poszerzonym o Leszka „Lesa” Dziegielewskiego, gitarzystę grupy Damnation, ponadto sesyjnie muzyków wsparł Piotr Weltrowski, odpowiedzialny za instrumenty klawiszowe. Okładkę albumu ponownie ozdobiła praca Davida Tierre (Dark Arts). Sama muzyka oscylowała wokół brzmień osadzonych z jednej strony w gatunku black i thrash metal, a z drugiej w dźwiękach bliskich folkowi wzbogaconemu żeńskim śpiewem. Na albumie ukazały się również dwa utwory w języku polskim zatytułowane „Grom” i „Lasy Pomorza”.
W 1997 roku został wydany split album z grupą Damnation pod tytułem "And the Forests Dream Eternally/Forbidden Spaces". Jak wskazuje pierwsza część tytułu albumu, dla Behemotha nie był to nowy materiał, lecz nagrania z demo "And the Forests Dream Eternally". Było to ostatnie wydawnictwo z perkusistą „Baalem”, który odszedł 11 października 1996 roku po jedynym koncercie grupy promującym album "Grom" w warszawskim klubie Remont. Muraszko po odejściu z zespołu wraz z Leszkiem Dziegielewskim założył grupę Hell-Born. Muzyka zastąpił pochodzący z Tczewa Zbigniew Promiński ps. „Inferno” (poprzednio w grupie Damnation), z którym zespół w lutym 1997 zarejestrował trzy utwory na potrzeby minialbumu "Bewitching the Pomerania".
Tego samego roku lider grupy „Nergal” rozpoczął studia na Uniwersytecie Gdańskim na obecnym Wydziale Filologiczno-Historycznym. Nie przeszkodziło to jednak w wydaniu kolejnego albumu, zatytułowanego "Pandemonic Incantations", zrealizowanego na przełomie sierpnia i września w olsztyńskim Selani Studio już bez Leszka „Lesa” Dziegielewskiego. Do grupy dołączył basista „Mefisto”. Album został wydany przez Novum Vox Mortis i Solistitium Records 2 marca 1998 roku oraz rok później przez włoską wytwórnię muzyczną Avantgarde Music. Okładkę oraz layout albumu wykonał GRAAL przy współpracy z „Marquisem”, powstało również nowe logo zespołu. Płyta odniosła sukces, co zaowocowało kontraktem ze wspomnianą wytwórnią Avantgarde Music. Na wspomnianym wydawnictwie znalazł się utwór zatytułowany „Chwała mordercom Wojciecha”.
W 1998 roku perkusista grupy „Inferno” wraz z muzykami grup Witchmaster (basista i wokalista „Bruno”) i Thunderbolt (gitarzysta „D.”) założył deathmetalową grupę Azarath. Także w 1998 roku wydany został tribute album zatytułowany "Czarne zastępy – W hołdzie Kat", na którym grupa zaprezentowała interpretację utworu z 1984 roku zatytułowanego "Ostatni tabor", nagraną w P.J. Studio z inżynierem dźwięku Robertem Hajdukiem. W 25 października 1999 wytwórnia Avantgarde Music wydała kolejny album grupy Behemoth zatytułowany "Satanica", nagrywany w Starcraft Stimulation Studios. Wcześniej w wyniku rozłamu grupę opuścił „Mefisto” oraz, na krótko, „Inferno”. Do zespołu powrócił Leszek Dziegielewski. W refrenie utworu „Decade of Therion” ze wspomnianego albumu pojawia się grecka formuła egzorcystyczna "Apo pantos kakodaimonos", w wolnym tłumaczeniu oznaczająca "Chroń nas przed złymi duchami". Niedługo po wydaniu albumu (w 1999) zespół wystąpił kilkadziesiąt razy, promując nowy materiał m.in. na festiwalu A Dragon’s Blaze Festival, trasach koncertowych we Francji, Hiszpanii i Anglii wraz z takimi grupami jak Deicide (USA), Rotting Christ (Grecja), Ancient Rites (Belgia) oraz Satyricon (Norwegia).
W sierpniu 2000 roku Promiński na zaproszenie grupy Artrosis nagrał gościnnie partie perkusji na reedycjach dwóch albumów grupy, ponadto zagrał na promocyjnym wydawnictwie grupy Devilyn. Tego samego roku nakładem Metal Mind Productions ukazało się zrealizowane w Krakowie pierwsze wydawnictwo VHS Behemoth zatytułowane "Live Eschaton", poprzedzające album "Thelema.6". Nagrany został na przełomie lipca i sierpnia w lubelskim Hendrix Studio we współpracy z poetą i tłumaczem Krzysztofem Azarewiczem, a także nowym gitarzystą Mateuszem Śmierzchalskim ps. „Havoc” oraz sesyjnym basistą Marcinem Nowakiem ps. „Novy”, występującym również z grupą Devilyn. Na albumie pojawił się m.in. utwór „Inauguration of Scorpio Dome” inspirowany filmem Kennetha Angera pt. „Lucifer Rising” z 1972 roku oraz utwór „Vinvm Sabbati” nawiązujący do formuły magicznej Zos Kia Cultus Austina Osmana Spare. Wydawnictwo ukazało się w USA za pośrednictwem Olympic Records oraz w Rosji dzięki Irond Productions. Zespół podpisał również kontrakt z brazylijską wytwórnią płytową Moira Records. Wydawnictwo było promowane podczas koncertów na objazdowym festiwalu X-Mass Festivals, podczas których Behemoth występował z takimi grupami jak m.in. Morbid Angel, The Crown, Dying Fetus.
Latem 2001 roku „Nergal” pod pseudonimem „Howlin’ De Ville” zaśpiewał i zagrał na gitarze basowej na promocyjnym wydawnictwie "Hellrock Cowboys" grupy Wolverine. Na wspomnianym wydawnictwie jako perkusista wystąpił również fotograf Krzysztof Sadowski, tutaj pod pseudonimem „John Wayne Orlowski”. Tego samego roku zespół Behemoth wstąpił na festiwalach Wacken Open Air (m.in. z grupami Annihilator, Arch Enemy, Dark Tranquillity, Helloween (Niemcy), Jag Panzer, Kamelot, Lacuna Coil), Metalfest w Poznaniu (wraz z grupą Napalm Death), With Full Force, Inferno Metal Festival (m.in. wraz z grupami Carpathian Forest oraz Lock Up) i Mystic Festiwal (m.in. ze skandynawskimi grupami Mayhem oraz Children of Bodom), jesienią zaś jako headliner odbył europejską trasę koncertową wraz z grupami Carpathian Forest i Khold. Ponadto w listopadzie tego samego roku Behemoth wystąpił podczas polskiego festiwalu Thrash’em All wraz z grupami Vader, Lux Occulta, Sceptic, Hate oraz brazylijskim zespołem Krisiun.
W 2002 roku zespół przystąpił do pracy nad albumem zatytułowanym "Zos Kia Cultus (Here and Beyond)", w międzyczasie Darski zaśpiewał gościnnie na albumach grup Mess Age, Vader i Hangover. Nowy album Behemoth został poprzedzonym minialbumem "Antichristian Phenomenon", wydanym nakładem Avantgarde Music. Wydawnictwo zostało zrealizowane z gościnnym udziałem instrumentalisty klawiszowca Macieja Niedzielskiego, muzyka z grupy Artrosis, perkusisty Adama Sierżęgi (Lost Soul) i gitarzysty Łukasza „Bonego” Lubona, członka zespołu Devilyn. Na wspomnianym minialbumie znalazły się utwory „Carnage” z repertuaru grupy Mayhem oraz „Day of Suffering” grupy Morbid Angel. W 2001 roku pierwszy utwór został zamieszczony na kompilacji wydanej nakładem Avantgarde Music zatytułowanej "Originators of Northern Darkness – A Tribute to Mayhem", drugi zaś na kompilacji zatytułowanej "Tyrants From the Abyss – A Tribute to Morbid Angel" (2002). Również w 2002 roku nakładem Metal Mind Productions ukazał się box "Historica" oraz edycja DVD kasety VHS pt. "Live Eschaton: The Act of Rebellion" – grupa Behemoth uznała wydawnictwa za nieoficjalne. Zespół, wykorzystując przerwy w komponowaniu, koncertował we wschodniej Europie oraz w Meksyku wraz grupami The Haunted i Witchery.
Latem tego samego roku w lubelskim Hendrix Studio, we współpracy z Arkadiuszem „Maltą” Malczewskim podczas trwającej 700 godzin pracy sesji nagraniowej zespół zrealizował album "Zos Kia Cultus" ("Here and Beyond") z gościnnym udziałem instrumentalisty klawiszowca Jerzego „U.Recka” Głód (członka grupy Lux Occulta). W wydawnictwie tym zespół po raz pierwszy zastosował siedmiostrunowe gitary elektryczne. Charakterystyczne dla albumu są także zmiany tempa i partie solowe perkusisty grupy, „Inferna”. W utworze „Here and Beyond” został wykorzystany riff rozpoczynający utwór „Cursed Angel of Doom” z dema "Endless Damnation". Wydawnictwo było promowane zrealizowanym kosztem 4000 zł teledyskiem do utworu „As Above So Below” oraz podczas europejskiej trasy koncertowej m.in. we Włoszech oraz krajach skandynawskich wraz z australijską grupą Destroyer 666, amerykańską Diablolic, Darkane oraz polskimi zespołami Frontside i Crionics.
2003-2009.
11 marca 2003 roku album "Zos Kia Cultus" dzięki Century Media Records ukazał się w USA. Promowany był tam podczas koncertów, w których brały udział takie grupy jak: Deicide, Amon Amarth i Revenge. Behemoth na zaproszenie wokalisty Glenna Danziga zagrał również na objazdowym festiwalu Blackest of the Black Festivals w USA, występując wraz z zespołami Opeth, Nile, Superjoint Ritual oraz Danzig. 14 września tego samego roku ukazał się kolejny minialbum grupy, "Conjuration", zawierający m.in. interpretacje utworów grup Nine Inch Nails (utwór „Wish”) oraz Venom (utwór „Welcome to Hell”). Zespół podpisał kontrakt płytowy ze szwedzką wytwórnią muzyczną Regain Records, dla której w 2004 roku wydał dobrze przyjęty przez krytykę i fanów album "Demigod". W nagraniu gościnnie wystąpił Karl Sanders, gitarzysta grupy Nile. Wcześniej zespół opuścił sesyjny basista Marcin Nowak, który dołączył do grupy Vader, wkrótce zastąpił go pochodzący z Legionowa Tomasz „Orion” Wróblewski, instrumentalista z zespołu Vesania. Tymczasowo, podczas trasy koncertowej Unnatural Born Killers Tour, zastąpił go Istvan Lendvay z amerykańskiej grupy Rise. Tego samego roku „Inferno” dołączył do grupy Witchmaster, z którą nagrał dwa albumy, niedługo potem opuścił zespół, skupiając się na działalności w grupie Behemoth.
W 2004 roku, tuż przed realizacją albumu "Demigod", Behemoth opuścił gitarzysta „Havoc”, który poświęcił się działalności w grupie Blindead. Tym samym Wróblewski stał się pełnoprawnym członkiem zespołu. Do grupy sesyjnie dołączył Patryk Sztyber ps. „Seth” (występujący z Nomad). Z jego udziałem powstał nowy album, który został zmiksowany przez Daniela Bergstranda w szwedzkich Dug out Studios. Maska na twarzy postaci z okładki albumu pt. "Demigod" została wykonana przez Norberta Grabianowskiego we współpracy z Zenonem Darskim, ojcem lidera grupy Adama Darskiego. Ponadto wspomniana postać przedstawia „zlepek” fotografii obecnych muzyków grupy zmodyfikowanych na potrzeby albumu.
Wydawnictwo wydane 25 października nakładem Regain Records było promowane podczas koncertów w Europie, Stanach Zjednoczonych oraz Ameryce Południowej. Na albumie znalazł się m.in. utwory „Before Aeons Came” inspirowany dramatem „Atlanta in Calydon” autorstwa Algernona Charlesa Swinburnea; „Slaves Shall Serve”, którego tytuł pochodzi z książki "The Book of the Law" Aleistera Crowleya oraz „The Reign ov Shemsu-Hor” inspirowany książką „From the Ashes of the Angels. The Forbidden Legacy of a Fallen Race” brytyjskiego pisarza Andrew Collinsa. W ramach promocji albumu "Demigod" zrealizowano dwa teledyski w reżyserii Joanny Rechnio (współpracującej m.in. z grupą O.N.A.): pierwszy do utworu „Conquer All” (ukazał się on również we wzbogaconej edycji albumu "Demigod" w 2005 roku) oraz drugi do utworu „Slaves Shall Serve”, ocenzurowany przez amerykańską stację muzyczną MTV. W 2005 roku ukazał się on wraz z kolejnym minialbumem o tym samym tytule. Wydawnictwo ukazało się 20 października i zostało limitowane przez Regain Records do 3000 sztuk w Europie, zaś w USA przez Century Media do 5000 sztuk. Ponadto na albumie tym ukazały się interpretacje utworów „Penetration” grupy The Nefilim oraz „Until You Call on the Dark” grupy Danzig. Tego samego roku podczas trasy koncertowej po Stanach Zjednoczonych samochód, którym podróżował zespół, został ostrzelany przez anonimowego sprawcę podczas nocnego postoju. Przyczyn zdarzenia nie ustalono. W wyniku tego zdarzenia nie ucierpiał żaden z członków ekipy koncertowej.
W 6 sierpnia 2004 roku nakładem Regain Records ukazało się pierwsze dwupłytowe wydawnictwo DVD zespołu zatytułowane "Crush.Fukk.Create. Requiem for Generation Armageddon", zawierające nagrania koncertów z Mystic Festival 2001 oraz Party Sun Festival w Niemczech. Całość wieńczył cykl koncertów na całym świecie, m.in. w USA, Europie, Australii, Izraelu oraz Grecji, gdzie zespół występował z takimi grupami jak Supreme Lord, Krisiun, Incantation, Ragnarok, Cattle Decapitation, King Diamond, Nile czy The Black Dahlia Murder. W samych Stanach Zjednoczonych Sprzedano 35000 egzemplarzy płyty "Demigod".
W 2006 roku lider grupy „Nergal” wraz z gitarzystą Jackiem Hiro (Sceptic) dołączył do supergrupy Voodoo Gods w której występują m.in. Alex von Poschinger, Tony Norman (Monstrosity), Seth Van De Loo (Severe Torture), Mike Browning (Acheron), Jean Baudin (Nuclear Rabbits) oraz David Shankle (Manowar). 6 czerwca tego samego roku ukazało się limitowane do 10000 sztuk kompilacyjne wydawnictwo Behemoth zatytułowane "Demonica", zawierające wczesne nagrania demo oraz utwory niepublikowane. 11 grudnia tego samego roku w gdańskim RG Studio grupa przystąpiła do sesji nagraniowej, która zakończyła się w kwietniu następnego roku, udostępniając na stronach oficjalnego profilu YouTube grupy co kilka tygodni reportaże z cyklu nagrań. Efektem pracy muzyków był wydany w 2007 roku nakładem Regain Records album "The Apostasy" (tytuł płyty nawiązuje do terminu „apostazja”), zrealizowany z gościnnym udziałem jazzowego pianisty Leszka Możdzera oraz wokalisty Warrela Dane (z grupy Nevermore) w utworze „Inner Sanctum”. Do produkcji albumu zespół zaangażował sekcję dętą (Piotr Gluch – trąbka, Jacek Swędrzyński – waltornia, Marcin Dziecielewski – puzon) oraz chór. Fotografie promocyjne do albumu wykonał Krzysztof „Sado” Sadkowski podczas sesji zdjęciowej w Malborku. Powstał także zrealizowany w Los Angeles teledysk do utworu „Prometherion” w reżyserii Sorena, współpracującego z takimi grupami jak All That Remains i Unearth. Tekst do wspomnianego utworu został zainspirowany dramatem „Prometheus Unbound” Percy’ego Bysshe Shelleya. Nowy album grupy zyskał popularność na świecie wraz z powszechnym uznaniem krytyków komentujących rozwój muzyków.
"The Apostasy" było promowane podczas koncertów w Stanach Zjednoczonych na objazdowym festiwalu Ozzfest, z udziałem takich wykonawców jak Lamb of God, Hatebreed, Ozzy Osbourne, DevilDriver, Nile, Static-X oraz Lordi. 15 sierpnia tuż przed koncertem grupy w miejscowości Holmdel w ramach wspomnianego festiwalu lider grupy „Nergal” udał się do Nowego Jorku, gdzie w centrali MetalKult udzielił lekcji gry na gitarze zgromadzonej publiczności, prezentując wczesne oraz nowe nagrania zespołu, były to m.in. „Summoning of the Ancient Ones”, „Conquer All” i „Demigod”. Ponadto zespół Behemoth wystąpił w Europie, m.in. z grupą Kataklysm, oraz ponownie w USA podczas dwumiesięcznej trasy koncertowej Radio Rebellion wraz z grupami Job for a Cowboy, Gojira oraz Beneath the Massacre.
7 stycznia 2008 roku wraz z grupami Vader, Virgin Snatch oraz Frontside zespół wystąpił w warszawskim klubie Stodoła na charytatywnym koncercie poświęconym pamięci zmarłego w wyniku wypadku samochodowego na Białorusi perkusiście Witoldowi „Vitkowi” Kiełtyce oraz wokaliście Adrianowi „Covanowi” Kowankowi, który odniósł poważne obrażenia. Muzycy występowali w grupie Decapitated. 11 stycznia tego samego roku grupa poinformowała o podpisaniu kontraktu płytowego z wytwórniami muzycznymi Nuclear Blast Records i Metal Blade Records (dla których albumy wydają takie grupy jak Dimmu Borgir, Manowar czy Hypocrisy), odpowiedzialnymi za wydanie kolejnych płyt grupy na rynku europejskim (Nuclear Blast Records) oraz amerykańskim (Metal Blade Records). Tego samego roku zespół zapowiedział rozpoczęcie prac nad nowym, niezatytułowanym obecnie albumem studyjnym, wydawnictwem DVD oraz kontynuację The World Apostasy Tour obejmującą m.in. Wielką Brytanię oraz Półwysep Iberyjski (Hiszpania, Portugalia).
Natomiast po powrocie do kraju, we Wrocławiu, podczas trwającej dwa dni sesji nagraniowej (28 i 29 stycznia) zrealizował kolejny teledysk do utworu „At the Left Hand ov God” z albumu "The Apostasy" w produkcji Dariusza Szermanowicza oraz Grupy 13. 17 lutego w paryskim klubie La Locomotive zespół nagrał koncert, który ma być wydany na DVD w ramach wywiązania się z kontraktu z wytwórnią Regain Records. Premiera wydawnictwa została zaplanowana na jesień 2008 roku. W kwietniu tego samego roku Behemoth wystąpił na The Invaluable Darkness Tour Part 2, obejmującym dwadzieścia cztery miasta w Stanach Zjednoczonych i Kanadzie, wraz z grupami Dimmu Borgir i Keep of Kalessin. Zapowiedziany został również udział zespołu podczas letnich festiwali, m.in. na Neurotic Deathfest w maju; Casa Gateways Festival, Hove Festivalen, Graspop Festival i Tuska Open Air w czerwcu, Arvika Festivalen i Metalcamp w lipcu, Partysan Open Air, Summer Breeze Open Air, Brutal Assault i Hole in the Sky Festival w sierpniu i na Asgard Festival we wrześniu, wieńczący cykl koncertowy w ramach promocji albumu "The Apostasy", który został sprzedany na całym świecie w nakładzie 70 000 egzemplarzy. 29 kwietnia na oficjalnej stronie i profilu myspace zespołu odbyła się premiera zrealizowanego we Wrocławiu teledysku do utworu „At the Left Hand ov God”.
W czerwcu 2008 roku nakładem Mystic Production ukazała się reedycja albumu "The Apostasy" z dodatkową płytą DVD, zawierającą m.in. nagrania wideo z procesu realizacji albumu, natomiast w sierpniu zespół poinformował o planowanej na październik premierze jego pierwszego albumu koncertowego pt. "At The Arena ov Aion – Live Apostasy". We wrześniu tego samego roku teledysk do utworu „At the Left Hand ov God” został nominowany do nagrody Festiwalu Polskich Wideoklipów Yach Film w kategoriach za najlepszą reżyserię, najlepszy montaż oraz Grand Prix za najlepszy klip. W październiku 2008 roku ukazał się pierwszy album koncertowy Behemoth zatytułowany "At The Arena ov Aion – Live Apostasy". Natomiast 11 listopada ukazał się szósty minialbum grupy pt. "Ezkaton".
Od 2009.
W 2009 roku gitarzyści grupy Nergal, Seth i basista Orion wzięli udział w targach Musikmesse we Frankfurcie nad Menem, w Niemczech. Spotkanie odbyło się na stanowisku gitar firmy ESP, która sponsoruje grupę. Dziewiąty albumu zespołu zatytułowany "Evangelion" ukazał się 7 sierpnia 2009 nakładem wytwórni muzycznej Nuclear Blast Records w Europie i 11 sierpnia 2009 roku nakładem Metal Blade Records w Stanach Zjednoczonych. W Polsce album ukazał się 7 sierpnia nakładem Mystic Production. Album został wydany również w wersji digipack z dołączoną płytą DVD zawierająca nagrania zza kulis oraz rozszerzoną szatę graficzną. W ramach promocji albumu został zrealizowany teledysk do utworu pt. „Ov Fire And The Void”.
Nagrania odbyły się w Wytwórni Filmów Fabularnych we Wrocławiu we współpracy z reżyserem Dariuszem Szermanowiczem i zespołem producenckim Grupa 13. Na profilu YouTube zespołu ukazał się reportaż przedstawiający realizację teledysku, do którego zaproszono m.in. Aleksandrę Hamkało. Premiera klipu odbyła się 6 sierpnia 2009. Dzień po premierze został on usunięty z serwisu YouTube. Ocenzurowana wersja została opublikowana tego samego dnia. Oryginalna wersja teledysku została udostępniona na oficjalnej stronie wytwórni muzycznej Metal Blade Records oraz portalu Onet.pl. Album zadebiutował na 56. miejscu listy Billboard 200 w Stanach Zjednoczonych sprzedając się w nakładzie 8500 egzemplarzy w przeciągu tygodnia od dnia premiery. W międzyczasie formacja odbyła w USA trasę koncertową "Rockstar Energy Drink Mayhem Festival 2009" 2009.
Jesienią zespół odbył w Polsce trasę koncertową pod nazwą Nowa Evangelia Tour 2009. Wraz z Behemoth wystąpiły grupy Black River, Azarath i Hermh. Trasa rozpoczęła się 24 września w Białymstoku, a zakończyła 4 października w Gdańsku. Ponadto grupa wystąpiła w takich miastach jak Warszawa, Lublin, Rzeszów, Kraków, Katowice, Wrocław, Łódź, Poznań i Toruń. W listopadzie 2009 roku dziewiąta płyta zespołu uzyskała status złotej płyty sprzedając się w nakładzie 15 000 egzemplarzy w Polsce. "Evangelion" został również nagrodzony tytułem płyty roku w plebiscytach magazynów muzycznych Gitarzysta i Terrorizer.
16 czerwca 2010 Behemoth wystąpił na Sonisphere Festival w Warszawie, poprzedzając Metallikę, Slayer, Megadeth i Anthrax. Od czerwca do lipca zespół koncertował po Europie wraz z Decapitated i Ex Deo. Pod koniec lipca rozpoczął drugą turę koncertów na festiwalach, zaczynając od Czech, a kończąc 1 sierpnia w Polsce, na festiwalu Castle Party w Bolkowie. Pozostała część trasy została odwołana z powodu problemów zdrowotnych Adama Darskiego. Odwołana została także trasa po Rosji i krajach bałtyckich we wrześniu i październiku oraz amerykańska trasa „Lawless States of Heretika” z zespołami Watain, Withered i Black Anvil w listopadzie i grudniu. 12 sierpnia 2010 opublikowano nowy wideoklip do utworu „Alas, lord Is Upon Me” zrealizowany po raz trzeci z Dariuszem Szermanowiczem i Grupą 13, nakręcony na terenie opactwa Cystersów w Lubiążu na Dolnym Śląsku. 5 listopada 2010 roku w Europie ukazało się wydawnictwo DVD – "Evangelia Heretika" w którym znalazły się dwa koncerty zarejestrowane w Paryżu (jeszcze w ramach promocji "The Apostasy") oraz w Warszawie. W Stanach Zjednoczonych nagrania ukazały się 9 listopada tego samego roku nakładem wytwórni muzycznej Metal Blade Records.
16 maja 2011 roku w Europie nakładem wytwórni muzycznej Peaceville Records ukazała się druga kompilacja nagrań zespołu pt. "Abyssus Abyssum Invocat". W Stanach Zjednoczonych kompilacja ukazała się 7 czerwca tego samego roku nakładem Metal Blade Records. Na pierwszej płycie zostały opublikowane utwory pochodzące z amerykańskiej edycji minialbumu "Conjuration" wydanego w 2003 roku. Z kolei na drugiej płycie znalazły się utwory pochodzące z wydanego w 2005 roku minialbumu "Slaves Shall Serve" oraz wcześniej niepublikowane kompozycje „Lam” i „As Above So Below” zarejestrowane na żywo. 26 lipca 2011 wydano wideoklip do utworu „Lucifer”, ponownie zrealizowany z Grupą 13 i Dariuszem Szermanowiczem oraz z Łukaszem Tunikowskim.
Z końcem roku muzycy wznowili działalność koncertową. Pierwsze występy odbyły się w Polsce w ramach Phoenix Rising Tour. Kontynuację tournée stanowiły występy w lutym 2012, także w ojczyźnie zespołu. Wśród tych występów miał miejsce specjalny koncert wraz z Vader, Decapitated oraz The Sixpounder, z okazji 666 lecia nadania praw miejskich Bydgoszczy. W lutym formacja wystąpiła podczas licznych koncertów w Europie m.in. wraz z Cannibal Corpse i Legion of the Damned. Natomiast na przełomie kwietnia i maja grupa odbyła trasę koncertową w USA. W koncertach w ramach The American Decibel Magazine Tour 2012 uczestniczyły także Watain, The Devil’s Blood oraz In Solitude. Z kolei 12 czerwca odbyła się premiera autoryzowanej biografii zespołu pt. "Konkwistadorzy diabła" () autorstwa Łukasza Dunaja.
Muzyka.
W 1994 roku ukazał się debiutancki album zespołu zatytułowany "Sventevith (Storming Near the Baltic)". W muzyce zespołu wyraźne są wpływy prekursorów gatunku black metal Celtic Frost, Sadness, Rotting Christ, Necromantia czy Hellhammer. Album charakteryzuje wyższa jakościowo produkcja nagrań w stosunku do demonstracyjnych wydawnictw. Gościnnie na albumie wystąpił Cezary Augustynowicz z grupy Christ Agony, który zagrał na instrumentach klawiszowych.
Drugi album grupy zatytułowany "Grom" nie odbiegał stylistycznie od wydanego rok wcześniej debiutu. Na płycie zostały umieszczone dwa utwory zaśpiewane w języku polskim, były to tytułowy „Grom” oraz „Lasy Pomorza”. Autorem wszystkich utworów i tekstów jest „Nergal”, z wyjątkiem utworów „Intro”, który skomponował Piotr Weltrowski, oraz „Dragon’s Lair (Cosmic Flames and Four Barbaric Seasons)”, do którego tekst napisał „Baal Ravenlock”. Partie instrumentów klawiszowych gościnnie wykonał Piotr Weltrowski. Jest to również jedyne wydawnictwo w historii zespołu, na którym pojawił się żeński śpiew.
Trzeci materiał formacji zatytułowany "Pandemonic Incantations" stanowi wyraźne odejście od stylistyki paganmetalowej. Jest to również pierwszy album z perkusistą Zbigniewem Promińskim, którego muzyczne inspiracje z gatunku death metal wyraźnie zarysowały charakter partii wspomnianego instrumentu. Utwory na albumie zrealizowano w szybszych tempach z udziałem instrumentów klawiszowych, na których gościnnie zagrał Piotr Weltrowski. Riffy na "Pandemonic Incantations" są melodyjne oraz znacznie „cięższe” niż na poprzednim wydawnictwie zespołu, co często podkreślają recenzenci.
Album "Satanica" stanowi odejście zespołu od konwencji blackmetalowej na rzecz death metalu. W utworach dominują szybkie tempa z charakterystycznymi interludiami opartymi na brzmieniu syntezatorów. Jest to również pierwsze wydawnictwo zespołu, na którym pojawiają się nakładane partie wokalne oraz ich modulacje. Zdaniem krytyków jest to również jeden z najważniejszych prekursorskich albumów z gatunku blackened death metal, do którego zespół jest zaliczany. Był to również album, na którym po raz pierwszy grupa współpracowała z poetą Krzysztofem Azarewiczem.
Kolejny album zespołu pt. "Thelema.6" został zrealizowany w stylu deathmetalowym. Brzmienie utworów oparto w dużym stopniu na sekcji rytmicznej. W utworach występują partie solowe perkusisty grupy Zbigniewa Promińskiego oraz ówczesnego sesyjnego basisty zespołu Marcina Nowaka. Brzmienie przez krytyków określane jest często jako „kliniczne”, zważywszy na szczegółowość brzmienia poszczególnych instrumentów, sampli, loopów oraz partii instrumentów klawiszowych, które gościnne zrealizował Maciej Niedzielski z grupy Artrosis.
W 2003 roku ukazał się szósty album Behemoth zatytułowany "Zos Kia Cultus (Here and Beyond)". Większość nagrań skomponował Adam Darski, pomijając utwory: „No Sympathy for Fools”, który współkomponował Mateusz Śmierzchalski; „Fornicatus Benefictus” autorstwa Ravena Moonshae oraz „Hekau 718”, do którego muzykę napisał Piotr „Trotzky” Weltrowski, sam utwór zaś w ocenie krytyków nawiązuje do twórczości grupy Nile. Po raz pierwszy zespół zastosował również siedmiostrunowe gitary marki Ibanez. Muzyka Zos Kia Cultus została zainspirowana w dużym stopniu twórczością amerykańskiej grupy deathmetalowej Morbid Angel, brzmienie przez krytyków określane jest jako klarowne, całość została oparta na perkusji z jej partiami solowymi, która została zrealizowana na systemie triggerów.
Wydany w 2004 roku album pt. "Demigod" powstał już w nowym składzie z udziałem basisty Tomasza Wróblewskiego i gitarzysty Patryka Sztybera, który jest autorem wszystkich partii gitary akustycznej znajdujących się na płycie. Krytycy o albumie powiedzieli, że stanowi on jakościowy rozwój muzyki zespołu. Produkcja nagrań została powierzona Szwedowi o nazwisku Daniel Bergstrand. Występują w nim charakterystyczne orkiestracje autorstwa Piotra Bańki oraz inkantacje w wykonaniu męskiego Lubelskiego Chóru Akademickiego (w utworach „Sculpting the Throne ov Seth” oraz „The Reign ov Shemsu Hor”). W 2006 roku ukazał się pierwszy oficjalny box grupy zatytułowany "Demonica", zawierający wczesne nagrania z albumów demo Behemoth, które zostały oczyszczone oraz ponownie zmasterowane. Ponadto na wydawnictwie ukazał się pierwszy autorski utwór w historii zespołu zatytułowany „Cursed Angel of Doom” oraz nagrane podczas sesji nagraniowej albumu Demigod utwory „Spellcraft &amp; Heathendom” i „Transylvanian Forest”, zrealizowane w nowej aranżacji o szybszym tempie.
Ósmy album grupy, zatytułowany "The Apostasy", został zrealizowany z gościnnym udziałem jazzowego pianisty Leszka Możdzera oraz wokalisty Warrela Dane (z grupy Nevermore), którzy wystąpili w utworze „Inner Sanctum”, w którym pojawiły się również sample nagrane w świątyni Hagia Sofia w Stambule. Ponadto utwór pt. „Pazuzu” zawiera sample nagrane w świątyni Sawayambunath Stupa (potocznie Świątynia Małp) w Katmandu, nagrań dokonał Darski podczas podróży po Nepalu w 2005 roku. W nagraniu albumu brał udział również siedmioosobowy chór pod batutą Jakuba Mańkowskiego. Rola chóru została wyeksponowana w przeciwieństwie do poprzedniego wydawnictwa Behemoth, na którym wykonał on tylko inkantacje, sekcji dętej, która zdaniem krytyków poszerza bogate brzmienie zespołu, w znacznym stopniu skierowane na kreowanie atmosfery.
Nagrany w gdańskim RG Studio i wydany 7 sierpnia 2009 (w USA 4 dni później) album "Evangelion" przyniósł zespołowi kolejne sukcesy nie tylko za sprawą różnorodności pomysłów, lecz także naturalnego brzmienia utworów oraz wysokiej jakości produkcji nagrań za sprawą producentów muzycznych Daniela Bergstranda i Colina Richardsona oraz inżyniera dźwięku Teda Jensena. W realizacji albumu towarzyszył m.in. Tomasz „Ragaboy” Osiecki, kwintet instrumentów dętych blaszanych Hevelius Brass i Maciej Maleńczuk.
Interpretacje.
W repertuarze grupy Behemoth znajduje się kilkanaście interpretacji utworów wykonawców, którzy inspirowali muzyków w początkowym okresie jej istnienia, jak i odmienne stylistycznie kompozycje popularnych wykonawców rockowych. Pierwszym coverem który przygotował Behemoth w swej historii był utwór „Aggressor” z repertuaru szwajcarskiej grupy Hellhammer pochodzący z wydanego w 1984 roku albumu "Apocalyptic Raids". Utwór ten znalazł się drugim demie Behemoth pt. "The Return of the Northern Moon" (1993). W 1994 roku na minialbumie "...From the Pagan Vastlands" ukazał się utwór pt. „Deathcrush” norweskiej grupy Mayhem, który w oryginale ukazał się 1987 roku na albumie "Deathcrush".
W 1996 roku na zaproszenie Tomasza Krajewskiego i jego wytwórni muzycznej Pagan Records w P.J. Studio zespół nagrał utwór pt. „Ostatni tabor” thrashmetalowej grupy Kat pochodzący z jej debiutanckiego singla „Ostatni tabor / Noce szatana”. Kompozycja ta ukazała się w 1998 roku na kompilacji "Czarne zastępy – W hołdzie Kat" zawierającej również nagrania grupy Kat w interpretacji takich zespołów jak Lux Occulta, Vader czy Hermh.
W 2000 roku ukazał się minialbum grupy "Antichristian Phenomenon" zawierający interpretację „Satanas” z repertuaru brazylijskiej grupy Sarcófago (album "Satanic Lust"). Na wydanej rok później reedycji znalazły się ponadto: utwór „Carnage” ponownie z repertuaru grupy Mayhem (album "Pure Fucking Armageddon") docelowo przeznaczony na kompilację "Originators of Northern Darkness – A Tribute to Mayhem"; „Day of Suffering” z repertuaru grupy Morbid Angel (album "Blessed Are the Sick") zrealizowany z gościnnym udziałem gitarzysty Łukasza „Bonego” Lubona, członka Devilyn i Adama Sierżegi perkusisty Lost Soul oraz „Hello Spaceboy” angielskiego muzyka i wokalisty Davida Bowie (album "1.Outside") z udziałem klawiszowca Macieja Niedzielskiego znanego m.in. z grupy Artrosis. Ponadto utwór „Day of Suffering” ukazał się w 2002 roku na kompilacji "Tyrants From the Abyss – A Tribute to Morbid Angel".
W 2002 roku podczas sesji nagraniowej płyty "Zos Kia Cultus (Here and Beyond)" zostały zarejestrowane dwa covery na potrzeby wydawnictwa "Conjuration", które ukazały się rok później. Były to utwory „Welcome to Hell” angielskiej grupy heavymetalowej Venom (album "Welcome to Hell") oraz „Wish” z repertuaru amerykańskiej grupy rockowej Nine Inch Nails (album "Broken"). Dwa lata później na piątym minialbumie Behemoth zatytułowanym "Slaves Shall Serve" ukazały się utwory „Until You Call on the Dark” z repertuaru grupy Danzig (album "Danzig 4") oraz „Penetration” (album "Zoon") z repertuaru grupy The Nefilim pobocznego projektu Carla McCoya, lidera gotyckiej grupy Fields of the Nephilim.
Instrumentarium.
W 2004 roku grupa Behemoth podpisała kontrakt z polskim producentem gitar Mayones, która przygotowała dla zespołu dwa modele gitar zbudowane na bazie linii "Flame EXG Custom" (7 strun) oraz "Signum Gothic Custom", które powstały w dwóch wersjach o identycznej specyfikacji technicznej, sygnowane napisami "HATE" (podstrunnica wykonana z palisandru) lub "EVIL" (podstrunnica wykonana z hebanu), widoczne m.in. w teledysku do utworu „Conquer All” z albumu "Demigod". W 2007 roku Darski sprzedał model "Signum Gothic Custom" sygnowany "HATE". We wspomnianym teledysku widoczna jest również sześciostrunnicowa gitara The Legendary Dean V, firmy Dean.
W 2005 roku grupa zerwała kontrakt z producentem Mayones i podpisała kontrakt z japońskim producentem gitar ESP, opiewający na instrumenty zarówno dla gitarzystów, jak i basisty grupy. W początkowym okresie działalności Behemoth lider grupy grał na gitarze Jackson model "Kelly" (6 strun) oraz przez kilka lat później na gitarach marki Ibanez (7 strun) i Gibson model "Explorer" (6 strun). Obecnie zaś gra na sześciostrunowym modelu sygnowanym nazwiskiem brytyjskiego gitarzysty Michaela Amotta (znany z grupy Arch Enemy), ponadto korzysta z takich gitar jak "LTD EC Series", "LTD Ninja 600 Series" oraz "ESP 7 String Guitar".
Muzyk korzysta również ze wzmacniaczy i kolumn głośnikowych firmy Mesa, Krank i Laboga, systemu efektów gitarowych MARK L Custom Guitar Rack System, pedału Morley Wah-wah oraz strun gitarowych D’Addario o grubości 12-56 i 12-60. W 2009 roku firma ESP przygotowała sygnowany przez Darskiego model gitary siedmiostrunowej LTD HEX-7 Nergal Signature 7 string.
Perkusista grupy „Inferno” gra na instrumentach perkusyjnych amerykańskiej manufaktury Spaun z linii custom w kolorze "Piano Black" oraz pałeczkach Vic Firth (5B American Hickory). Całość oparta jest na systemie multiclams oraz ramion marki Gibraltar. W skład zestawu wchodzą tom-tomy 8x8 cali, 9x10 cali, 10x12 cali, 11x13 cali, 12x14 cali; floor-tomy 16x16 cali, 16x18 cali, bass drums 2x18x22 cali oraz sygnowany werbel "Inferno" 8x14 cali z naciągami firmy Evans; system triggerów Axis E-kits z modułami elektronicznymi Alesis DM5, Korg D888 oraz tzw. stopami marki Axis model "A Longboards". Do 2010 roku Promiński grał na talerzach perkusyjnych firmy Sabian w następującej specyfikacji: AAX Metal Hats 14 cali, AAX Metal Ride 20 cali, HHX Evolution China 14 cali,AA China 20 cali, AAX Metal Crash 16 cali, AAX DarkCrush 17 cali, AAX Metal Crash 18 cali, AAX China 18 cali, AAX Extreme China 17 cali. Również w 2010 roku muzyk nawiązał współpracę z firmą Paiste, która zaopatruje muzyka w talerze perkusyjne.
Basista „Orion” gra na czterostrunowej gitarze basowej sygnowanej nazwiskiem Toma Araya (basista grupy Slayer) oraz modelach "LTD F-255FM 5 String" i "LTD B-500 4 String". Muzyk korzysta (zbudowane w systemie rack widocznym na zdjęciu) również z przedwzmacniaczy Sansamp (model Sansamp RBI) i ADA (model ADA mp2), wzmacniaczy oraz kolumn głośnikowych firmy Ampeg (model B2R) i Madison (odpowiednio modele E-600, MAB-810), pedałów efektów firmy Boss oraz BBE sonic maximizer. Wróblewski korzystał również z instrumentów Spector Rex 5 String Bass Guitar i JB (Guitarmanus) custom 5 String Bass Guitar.
Sesyjny gitarzysta grupy „Seth” również gra na sześcio- i siedmiostrunowych gitarach firmy ESP oraz korzysta ze wzmacniaczy firmy Laboga i systemu rack Mark L. Ponadto muzycy Behemoth korzystają z systemu bezprzewodowego Sennheiser służącego do podłączania instrumentów do wzmacniaczy.
Symbolika.
Grupa Behemoth w swej twórczości szeroko nawiązuje do symboli antychrześcijańskich, okultystycznych oraz mitologii Bliskiego Wschodu. Podczas koncertów jako element scenografii zespół wykorzystuje umieszczony na statywie Heksagram Thelemy autorstwa Aleistera Crowleya, symbol ten przedstawia makrokosmos, jego sześć ramion odpowiada Saturnowi, Jowiszowi, Marsowi, Wenus, Słońcu oraz Księżycowi, pojawia się on również na obwolucie wydawnictwa "The Apostasy" typu slipcase.
Na wspomnianej płycie pojawia się również Pazuzu, demon z mitologii sumeryjskiej, którego postać opisuje utwór o tym samym tytule. Okładka albumu nawiązuje natomiast do hinduskiej bogini czasu i śmierci Kali, której rzeźbę na potrzeby wydawnictwa wykonał grafik grupy Tomasz „GRAAL” Daniłowicz w oparciu o pomysł lidera zespołu „Nergala”.
W logo agencji New Aeon Musick zajmującej się m.in. promocją zespołu oraz tzw. merchandise widoczna jest Gwiazda chaosu oraz w jego górnej części mistyczny ptak feniks. Zespół przez krótki czas występował również pod nazwą antychrześcijańskiego bóstwa Baphometa. Wspomniana postać widnieje na okładce albumu "Zos Kia Cultus (Here and Beyond)".
Przekaz grupy jest określany jako antykatolicki, a krytycy wskazują, że twórczość grupy stanowi szerzenie satanizmu i okultyzmu. W 2008 rozpoczęły się procesy sądowe wytoczone Adamowi Darskiemu, który miał dopuścić się przestępstwa obrazy uczuć religijnych, dokonując podczas koncertu grupy Behemoth 13 września 2007 zniszczenia egzemplarza Biblii. W październiku 2012 Ryszard Nowak, przewodniczący Ogólnopolskiego Komitetu Obrony przed Sektami, złożył w prokuraturze zawiadomienie o przestępstwie zgwałcenia, którego mieli dopuścić się Adam Darski i pozostali muzycy Behemoth podczas trasy koncertowej zespołu (podstawą była treść książki "Spowiedź heretyka. Sacrum Profanum", autorstwa Adama Darskiego z 2012).
Przeciwko organizacji koncertów grupy Behemoth odbywały się protesty społeczne, w których udział brały m.in. Ogólnopolski Komitet Obrony przed Sektami w Gdańsku, poseł PiS z Bydgoszczy Kosma Złotowski oraz organizacje prawosławne i katolickie: Kraków (2009), Toruń (2011), podczas trasy w styczniu 2011, Białystok (2012), Bielsko-Biała (2012), Gdańsk (2013), Poznań (2014). Po odwołaniu koncertu w Poznaniu w 2014 r. pojawiły się protesty przeciwko koncertowi w Gdańsku. W kwietniu 2012 podczas amerykańskiej trasy koncertowej został odwołany występ grupy w Columbus w stanie Ohio z uwagi na konflikt religijny z właścicielami miejsca koncertu.
Uzasadniając to między innymi tym, że „tekściarzem zespołu Behemoth jest okultysta Krzysztof Azarewicz”, Jerzy Wasiukiewicz stwierdził: „Wystarczyło bowiem niewiele wysiłku, aby trochę poszperać w Internecie i do końca się upewnić, że Darski jest świadomym satanistą i przestać się cieszyć z jego sukcesów na świecie”.

</doc>
<doc id="83233" url="https://pl.wikipedia.org/wiki?curid=83233" title="Roskilde Amt">
Roskilde Amt

Roskilde Amt to jedno z 13 duńskich województw istniejących w latach 1970-2006. Województwo to położone było na wyspie Zelandii; powstało 1 kwietnia 1970 na mocy reformy podziału administracyjnego Danii, zaś jego likwidacja nastąpiła przy okazji kolejnej reformy z 2007. Jego obszar został włączony do nowego regionu administracyjnego Zelandia.
Gminy:

</doc>
<doc id="83236" url="https://pl.wikipedia.org/wiki?curid=83236" title="Bazylika Narodzenia Najświętszej Maryi Panny w Gietrzwałdzie">
Bazylika Narodzenia Najświętszej Maryi Panny w Gietrzwałdzie

Sanktuarium Maryjne w Gietrzwałdzie – istnieje tam od XVI w. kult związany z Matką Boską i obrazem Matki Boskiej Gietrzwałdzkiej w formie Madonny Piastunki z dziecięciem (Hodigitria).
Historia.
Nie wiadomo, kiedy został zbudowany w Gietrzwałdzie pierwszy kościół. Wiadomo, że w latach 1404–1409 proboszczem gietrzwałdzkim był ks. Jan Sterchen. Oznacza to, że prawdopodobnie już wtedy istniała w Gietrzwałdzie świątynia. Pierwszy kościół, o którym przetrwały informacje, był konsekrowany 31 marca 1500 przez biskupa sufragana Jana Wildego. Była to murowana, jednonawowa budowla gotycka, zbudowana na podmurówce z kamieni polnych, mająca płaski, drewniany strop i wieżę od strony zachodniej, w górnej części drewnianą. Kościół otrzymał wezwanie Narodzenia Najświętszej Marii Panny, a później – św. Jana Ewangelisty i św. apostołów Piotra i Pawła. 20 września 1580 biskup Marcin Kromer konsekrował ołtarz główny. Pod koniec XVI w. kościół był remontowany i przebudowany w stylu renesansowym – okna ostrołukowe zastąpiono wówczas prostokątnymi.
W drugiej poł. XIX w. w związku z objawieniami i wzrastającym ruchem pielgrzymkowym pojawiła się konieczność rozbudowy kościoła. Rozbudowa oraz renowacja miały miejsce w latach 1863–1869, kiedy proboszczem był ks. Józef Jordan oraz w latach 1878–1884, gdy proboszczem był ks. Augustyn Weichsel. W tym drugim okresie rozbudowę świątyni prowadzono według projektu Arnolda Güldenpfenniga, autora wielu budowli sakralnych w Niemczech w II. poł. XIX w. Wówczas to kościół uzyskał kształt, w którym istnieje do dzisiaj. Projekt Güldenpfenniga zakładał rozbudowę świątyni w stylu północnoniemieckiego gotyku ceglanego. Powiększono wówczas trzykrotnie prezbiterium i dobudowano transept z emporami, przez co kościół zyskał formę krzyża łacińskiego zamiast dawnego planu prostokąta. Dwuspadowy dach przykryto dachówką ceramiczną. Wzniesiono również nową, murowaną, trzykondygnacyjną wieżę na planie kwadratu, nakrytą wysokim, ostrosłupowym hełmem. Na wieży znajduje się zegar z 1885 roku oraz trzy dzwony. Po północnej i południowej stronie przylegają do bryły kościoła dwukondygnacyjne kaplice zakończone półkolistymi absydami, przykrytymi połówkowym dachem stożkowym. Wyposażenie wnętrza jest głównie neogotyckie. Polichromie nowej części kościoła wykonali artyści z Krakowa, w tym Aleksander Trojkowicz.
Po 1884 przy kościele wybudowano również organistówkę.
Od 1945 opiekę nad sanktuarium sprawują Księża Kanonicy Regularni Laterańscy.
2 lutego 1970 papież Paweł VI nadał kościołowi Narodzenia Najświętszej Marii Panny w Gietrzwałdzie tytuł i godność Bazyliki Mniejszej.
Bazylika Narodzenia Najświętszej Marii Panny w Gietrzwałdzie należy obecnie do dekanatu Olsztyn III – Gutkowo w archidiecezji warmińskiej.
Obraz Matki Boskiej Gietrzwałdzkiej.
Kult Matki Boskiej narodził się w Gietrzwałdzie bardzo wcześnie i był związany z obrazem Matki Boskiej Gietrzwałdzkiej, znajdującym się w ołtarzu głównym kościoła od co najmniej 1505, kiedy to został wymieniony w inwentarzu parafii. Jest to obraz typu Hodegitrii, przedstawiający Matkę Bożą w półpostaci, okrytą ciemnoniebieskim płaszczem, trzymającą lewą ręką Dzieciątko Jezus w czerwonej sukience, które prawą rączką błogosławi, a lewą wspiera się na książce - symbolu mądrości. Przy górnej krawędzi obrazu znajduje się trzymana przez 2 aniołów wstęga z dwoma pierwszymi wersami antyfony: "Ave regina coelorum/ave domina angelorum".
Obraz jest tablicowy, malowany na podkładzie kredowym z roślinnym ornamentem w tle. Pierwszą informację o obrazie i kulcie sporządził biskup Marcin Kromer w 1583. Z kolejnych akt wizytacji wynikało, że kult do połowy XIX w. miał charakter lokalny.
W 1717 obraz został ozdobiony srebrnymi koronami. Sukienkę Madonny wykonał Michał Bartolomowicz z Olsztyna, a sukienkę Dzieciątka Jezus – złotnik olsztyński Jan Geese.
Obraz jest umieszczony w neogotyckim ołtarzu głównym z pocz. XX w., wcześniejszy ołtarz został zniszczony w 1731. W latach 1964–1965 obraz był konserwowany.
Objawienia.
Gietrzwałd stał się sławny dzięki Objawieniom Matki Bożej, które trwały od 27 czerwca do 16 września 1877. Głównymi wizjonerkami były: trzynastoletnia Justyna Szafryńska i dwunastoletnia Barbara Samulowska.
W 1967 papież Paweł VI udzielił zgody na koronację obrazu Matki Boskiej Gietrzwałdzkiej. Aktu koronacji na dziewięćdziesięciolecie objawień dokonał 10 września 1967 prymas Polski, kardynał Stefan Wyszyński, a udział w uroczystościach wziął metropolita krakowski Karol Wojtyła.
2 lutego 1969 miała miejsce powtórna koronacja, po odnalezieniu skradzionych koron.
W stulecie objawień (1977) Kościół zatwierdził ich treść jako autentyczną.
W 2019 Poczta Polska wydała okolicznościowy znaczek pocztowy poświęcony objawieniom Matki Bożej w Gietrzwałdzie.

</doc>
<doc id="83237" url="https://pl.wikipedia.org/wiki?curid=83237" title="Domaniewice (województwo łódzkie)">
Domaniewice (województwo łódzkie)

Domaniewice – wieś w Polsce położona w województwie łódzkim, w powiecie łowickim, w gminie Domaniewice. Miejscowość położona jest nad rzeką Kalinówką.
Wieś arcybiskupstwa gnieźnieńskiego w ziemi sochaczewskiej województwa rawskiego w 1792 roku. W latach 1975–1998 miejscowość administracyjnie należała do województwa skierniewickiego.
Miejscowość jest siedzibą gminy Domaniewice oraz rzymskokatolickiej parafii św. Bartłomieja Apostoła.
Znajduje się tu barokowa kaplica, pełniąca funkcję sanktuarium maryjnego (Sanktuarium Matki Bożej Domaniewickiej Pocieszycielki Strapionych).
Przez wieś przebiega szlak turystyczny im. Polski Walczącej-Armii Krajowej.
 przez wieś biegnie Łódzka magistrala rowerowa (ukł. W-E)
Pochodzenie nazwy.
Według legendy nazwa wsi wzięła się od tego, że jeden z arcybiskupów gnieźnieńskich, jadący z Łowicza, zobaczył na wzgórzu kościół, nie widząc plebanii, usytuowanej za kościołem, miał powiedzieć: "Kościół widzę, ale doma nie widzę" Od tych słów "Doma nie widzę" wzięła swój początek nazwa wsi Domaniewice.
Historia.
Pierwsze osadnictwo już w czasach starożytnych co sugeruje odkryte tu pogańskie cmentarzysko. Wieś została lokowana na prawie niemieckim przez arcybiskupa Jarosława z Bogorii i Skotnik w 1357 roku.
Komunikacja.
Domaniewice położone są na trasie Głowno – Łowicz (DK14). Połączenia autobusowe obsługiwane są przez prywatnych przewoźników.
Wieś leży także przy linii kolejowej nr 15.
Na północny zachód od wsi (na terenie miejscowości Krępa) znajduje stacja kolejowa Domaniewice obsługiwana przez pociągi regionalne relacji Łódź - Łowicz. W ramach projektu Łódzkiej Kolei Aglomeracyjnej wybudowano i uruchomiono 9 czerwca 2013 roku nowy przystanek kolejowy Domaniewice Centrum.
Zabytki.
Według rejestru zabytków NID na listę zabytków wpisane są obiekty:

</doc>
<doc id="83238" url="https://pl.wikipedia.org/wiki?curid=83238" title="WebDAV">
WebDAV



</doc>
<doc id="83243" url="https://pl.wikipedia.org/wiki?curid=83243" title="Chwarszczany">
Chwarszczany

Chwarszczany (niem. "Quartschen") – wieś w Polsce położona w województwie zachodniopomorskim, w powiecie myśliborskim, w gminie Boleszkowice.
W latach 1975–1998 miejscowość administracyjnie należała do województwa gorzowskiego.
Toponimia.
Słowiańska nazwa wsi "Chvartsane" pochodziła prawdopodobnie od słowa "chvarst" – chrust, z sufiksem "-'anie" &gt; "-any". Było to określenie ludzi mieszkających na terenie porośniętym chrustem.
Nazwa na przestrzeni wieków: "Chvartsane" 1232; "Quarsan" 1247; "Qverzan" 1262; "Quarczano" 1284; datum "Quarthen" 1325; "Qwartczen" 1351; "Quartzen" 1544; "Quartschen" 1857; "Quartschen" do 1945.
Po przejęciu wsi przez administrację polską w 1945 roku początkowo używano nazwy "Kwarczyn", zaproponowanej przed wojną przez Stanisława Kozierowskiego. Ostatecznie rozporządzeniem Ministrów Administracji Publicznej i Ziem Odzyskanych z dnia 1 lipca 1947 roku wprowadzona została nazwa "Chwarszczany".
Położenie.
Wieś znajduje się 11 km na północ od Kostrzyna nad Odrą i 40 km na zachód od Gorzowa Wielkopolskiego.
Zgodnie z podziałem fizycznogeograficznym Polski według Kondrackiego teren na którym położone są Chwarszczany należy do prowincji Nizina Środkowoeuropejska, podprowincji Pojezierza Południowobałtyckiego, makroregionu Pojezierze Południowopomorskie oraz w końcowej klasyfikacji do mezoregionu Równina Gorzowska.
Środowisko przyrodnicze.
Na terenie gminy Boleszkowice znajduje się złoże torfu mechowiskowego „Chwarszczany”. Zajmuje ono zagłębienie wytopiskowe porośnięte lasem stanowiące obecnie użytek ekologiczny („Torfowisko Gudzisz”). Zasoby torfu wynoszą (według IMUZ Falenty): 183 tys. m³ oraz gytii ilastej 205 tys. m³. Występujące w złożu torfy posiadają miąższość do 2,8 m (popielność 14%, stopień rozkładu 25%). Złoże nie jest wskazane do prowadzenia eksploatacji.
Projekt Chwarszczany.
Interdyscyplinarny projekt o charakterze badawczo-konserwatorskim dotyczący dziejów komandorii templariuszy i joannitów w Chwarszczanach, realizowany przez Muzeum Pojezierza Myśliborskiego w Myśliborzu. Do celów projektu należą: przeprowadzenie studiów związanych z dziejami kaplicy stanowiącej centrum dawnego założenia, uzyskanie odpowiedzi na pytania związane z zasięgiem i charakterem średniowiecznej komandorii oraz rozpoznanie pozostałości wcześniejszego osadnictwa z okresu pradziejów i wczesnego średniowiecza, a także popularyzowanie wizerunku kaplicy i ratowanie unikalnego cyklu średniowiecznych malowideł, które wymagają natychmiastowej konserwacji. Patronat mediowy nad projektem objęły: kwartalnik „Gazeta Rycerska” i miesięcznik „Odkrywca”.
Prace archeologiczne.
Sezon 2004.
Wynik prac potwierdziły, że obecna kaplica została wzniesiona na pozostałościach starszej, mniejszej budowli i przylegającego do niej cmentarza. Wewnątrz odsłonięto fragmenty średniowiecznej posadzki. Na zewnątrz pod fundamentami kaplicy i na obszarze wokół niej odkryto relikty (jamy odpadowe, spiżarnie, paleniska itp.) znacznych rozmiarów osady, zamieszkanej od ok. 500 r. p.n.e. Po północnej stronie świątyni odsłonięto część najstarszego cmentarza zakonnego z XIII w. Groby odkryto także przy dawnym południowym wejściu do kaplicy, w tym pochówek zakonnika – templariusza, datowany na ok. 1230-1280.
Badania nie potwierdziły hipotezy, że templariusze zbudowali komandorię w pobliżu słowiańskiej wsi. Wieś Chwarszczany powstała znacznie później, w okresie nowożytnym.
Sezon 2005.
W wykopach usytuowanych przy murze i w piwnicy stojącego obok kaplic domu poszukiwano śladów tzw. wielkiej sali. Przy ścianie budynku odsłonięto granitowe fundamenty starszej budowli z okresu średniowiecza z wtórnie użytymi gotyckimi cegłami, nie znaleziono jednak bezpośrednich dowodów na istnienie w tym miejscu domu templariuszy. Podczas wykopów znaleziono również wiele drobnych przedmiotów z czasów templariuszy i joannitów: m.in. grot strzały z XIII w., monetę – brakteat guzikowy z XVI w., żelazną sprzączkę od pasa (przy kościach zakonnika). W pobliżu kaplicy odkryto część zakonnego cmentarza z 12 grobami.
Kilkadziesiąt metrów na zachód od kaplicy spodziewano się znaleźć relikty średniowiecznej przeprawy, jednakże poza pojedynczymi elementami nowożytnych konstrukcji drewnianych, odkryto tam tylko średniowieczne warstwy kulturowe związane z osuwaniem się wzgórza.
W trakcie obniżania terenu związanego z osuszaniem zawilgoconych murów kaplicy, odsłonięto na wprost portalu południowego granitowe mury nieznanej budowli dostawionej w okresie późnego średniowiecza przez joannitów. Przy obiekcie nie prowadzono badań archeologicznych, odsypano tylko i oczyszczono konstrukcję muru. Ponadto przy świątyni, spod zwałów gruzu i kamieni wyciągnięto fragmenty zniszczonej, pochodzącej z kaplicy płyty nagrobnej, zmarłego w XVII w. zarządcy domeny chwarszczańskiej – Hansa von Rotkircha.
Sezon 2006 i 2007.
Prace archeologiczne kontynuowane były w sezonach 2006 i 2007. W dniach 17-19 września 2007 r. odbył się festyn historyczny.
Sezon 2008.
Od 4.08.2008 r. trwa 5 sezon badań archeologiczno-architektonicznych. Kontynuowane są prace w wykopie przy domniemanej przeprawie lub przystani na rzece Myśli (na zach. od kaplicy, gdzie odkryte zostały belki drewniane, być może pozostałości budynku gospodarczego z XVI w., albo drewniane umocnienie dawnego brzegu rzeki) oraz w nowym wykopie przy płn.-zach. wieży kaplicy, gdzie badany jest m.in. przebieg muru odkrytego w pierwszym sezonie badań.
Badania sondażowe wewnątrz kaplicy potwierdziły fakt istnienia wcześniejszej, romańskiej kaplicy z około poł. XIII w. Odkryto fragmenty fundamentu przylegające od wewnątrz do ławy fundamentowej kaplicy gotyckiej.
W dniach 16-17.08.2008 odbył się festyn historyczny.
Komandoria.
Komturzy.
Templariusze
Joannici
Teren komandorii.
Komandoria zajmowała płaskie wzniesienie w kształcie elipsy o wymiarach 100 × 150 m. Od zachodu przylegała do rzeki Myśli, z pozostałych stron poprzedzał ją stumetrowy pas moczarów, co nadawało miejscu charakter obronny. Na terenie założenia znajdowały się dziedzińce reprezentacyjny i gospodarczy, zaś brama wjazdowa znajdowała się po stronie południowej w tym samym miejscu, gdzie obecnie przebiega brukowana droga prowadząca do świątyni. Oprócz zachowanej do dziś kaplicy, inną budowlą w ramach ośrodka była tzw. Wielka Sala (rodzaj kapitularza). W skład zabudowań gospodarczych wchodziły z pewnością stajnie, spichlerze, owczarnie, czy gołębniki. W sąsiedztwie założenia znajdował się młyn wodny, wzmiankowany w 1335 r., choć zapewne wybudowany wcześniej.
Fundacje kościołów.
Na terenie swoich posiadłości templariusze wznieśli kościoły w Cychrach, Dargomyślu i Oborzanach. Były to budowle romańskie, założone na planie prostokątnym bez wyodrębnionego prezbiterium i wieży po stronie zachodniej, nie różniące się od innych kościołów parafialnych budowanych w tym czasie w regionie.
Akcja kolonizacyjna.
Nadania dla templariuszy powodowane były prawdopodobnie dążeniem do zabezpieczenia pogranicza wielkopolsko-pomorskiego oraz zagospodarowaniem terenu na prawie niemieckim. Był to region przeważnie zalesiony i słabo zasiedlony. Podobnie jak w przypadku innych komturii, również chwarszczańska z pewnością prowadziła działalność kolonizacyjną. Spośród wymienionych w 1262 r. w układzie z margrabiami brandenburskimi wsi, przynajmniej część musiała być założona przez templariuszy.
Gospodarka.
Niewiele wiadomo na temat działalności gospodarczej templariuszy na pograniczu wielkopolsko – pomorsko – brandenburskim. Z pewnością hodowali konie, bydło, posiadali prawdopodobnie liczne stado owiec, skoro jeden z polskich templariuszy nosił tytuł mistrz pasterzy ("magister opillionum"). Uprawiali również na swój rachunek ziemię. Na podstawie późniejszych dokumentów joannitów można przypuszczać, że templariusze zajmowali się połowem ryb w Myśli, prawdopodobnie również wykorzystywali swoje prawo do posiadania młynów na rzece Myśli, z których jeden wzmiankowany był w Chwarszczanach w 1335 r. Jednak głównym zajęciem templariuszy było zarządzanie, administrowanie, ściąganie podatków, czyli generowanie dochodów i ich pomnażanie.
Edukacja.
Dzieci i młodzież miejscowa uczęszczają do szkoły podstawowej i gimnazjum w Boleszkowicach, a dzieci w wieku przedszkolnym (obowiązkowo dzieci 6-letnie) oraz z klas I-III do Szkoły Podstawowej w Gudziszu
Atrakcje turystyczne.
Park Kulturowy.
Utworzony uchwałą Nr/ 147 /2005 Rady gminy Boleszkowice z 25.08.2005 r. Obejmuje on obszar dawnego założenia komandorii templariuszy i joannitów, wraz z nowożytnym folwarkiem. Na terenie dawnej komandorii corocznie organizowane są koncerty muzyki średniowiecznej, konferencje naukowe oraz festyny rycerskie.
Kaplica.
Kościół św. Stanisława Kostki jest jednym z najcenniejszych zabytków Pomorza Zachodniego. Wybudowany przed 1280 r. w stylu gotyku redukcyjnego.

</doc>
<doc id="83244" url="https://pl.wikipedia.org/wiki?curid=83244" title="Irena Łuczyńska-Szymanowska">
Irena Łuczyńska-Szymanowska

Irena Łuczyńska-Szymanowska (ur. 15 lipca 1890 w Górze Kalwarii, zm. 30 sierpnia 1966 w Warszawie) – malarka polska XX wieku. Żona Marcjana Szymanowskigo.

</doc>
<doc id="83247" url="https://pl.wikipedia.org/wiki?curid=83247" title="Johann Georg Pinsel">
Johann Georg Pinsel

Johann Georg Pinsel, Jan Jerzy Pinzel lub Jan Jerzy Pinsel, niem. "Johann Georg Pinsel" (zm. pomiędzy 1761 a 1762) – rzeźbiarz i snycerz pochodzenia niemieckiego lub czeskiego (brzmienie nazwiska wskazuje na niemiecki obszar językowy), jeden z najwybitniejszych rzeźbiarzy działających w Rzeczypospolitej w okresie rokoka. 
Jako twórca jest nieco zagadkową postacią. Niewiele jest materiałów archiwalnych na jego temat. Na podstawie niewielu istniejących śladów historykom udało się w przybliżeniu odtworzyć jego drogę artystyczną. Zniszczenie znacznej części jego dorobku w okresie władzy sowieckiej utrudnia pełną ocenę jego sztuki.
Spośród rzeźbiarzy pierwszej połowy XVIII w. najbliżsi mu byli Matthias Bernhard Braun z Pragi i Ignac Rohrbach z Chrudima, a wśród współczesnego mu pokolenia - przedstawiciele bawarskiej szkoły rzeźby rokokowej z Ignatzem Güntherem na czele. 
Życie i twórczość.
Brzmienie nazwiska Pinsla wskazuje na niemiecki obszar językowy mejsca, skąd pochodził. Jan K. Ostrowski uważa, iż pochodził zapewne z południowych Niemiec lub Czech, przybył na teren Rzeczypospolitej ok. 1750 i osiedlił się w Buczaczu jako serwitor dziedzica tego miasta Mikołaja Bazylego Potockiego, starosty kaniowskiego, mecenasa sztuk na wschodnich rubieżach Rzeczypospolitej, fundatora okazałych świątyń i budowli świeckich i ich rzeźbiarskiego wystroju. 13 maja 1751 Pinsel zawarł w Buczaczu związek małżeński z Marianną Elżbietą z Majewskich Kieytową, wdową po Janie, z którą miał synów, ochrzczonych w kościele farnym w Buczaczu: Bernarda (4 czerwca 1752, jego ojcem chrzestnym był architekt Bernard Meretyn), i Antoniego (3 czerwca 1759). 24 października 1762 roku Marianna Pinslowa już jako wdowa zawarła trzeci związek małżeński z Janem Berensdorffem. Biorąc pod uwagę obowiązujący wówczas okres żałoby przez jeden rok, można wyznaczyć datę śmierci Pinsla na koniec września lub październik 1761 (najpóźniej w początku 1762). 
Pinsel tworzył w latach 1750–1761 pod protektoratem Mikołaja Bazylego Potockiego. Współpracował z jednym z największych lwowskich architektów Bernardem Meretynem. Miał pracownię w Buczaczu. Tworzył początkowo w kamieniu, dekorując wznoszone przez Meretyna budowle – ratusz w Buczaczu i sobór św. Jura we Lwowie oraz figury Niepokalanego Poczęcia Marii i św. Jana Nepomucena przy drogach w Buczaczu. Następne dziale Pinsla to wielkie zespoły ołtarzowe wyrzeźbione w drewnie, przeznaczone dla kościołów m.in. w Horodence (1752–1755), Hodowicy (ok. 1758) oraz w Monasterzyskach (1761). Johann Georg Pinsel wykonał również rzeźby dla kaplicy w Mariampolu, klasztoru w Sąsiadowicach, kościoła św. Marcina we Lwowie. Rzeźby i reliefy dla cerkwi św. Pokrowy w Buczaczu wiązane są z działalnością warsztatu Pinsla, działającego po śmierci artysty. Wystrój fary w Buczaczu jest również dziełem warsztatu pozostawionego przez Pinsla, przy jego wykonaniu pracował m.in. Antoni Sztyl. Natomiast snycerskie prace w kościele w Nawarii są autorstwa Piotra i Macieja Polejowskich.
Twórczość Mistrza Pinsla mieszcząca się w kręgu oddziaływania sztuki południowoniemieckiej, wyróżnia się na tle współczesnej sobie rzeźby epoki rokoka szczególną ekspresją i dramatyzmem przedstawień. Dynamika konwulsyjnie wygiętych ciał, ukazanych z całym naturalizmem napiętych mięśni, ścięgien i żył potęgowana jest poprzez pełne wyrazu traktowanie draperii, skłębionych niespokojnie wokół postaci, nieraz stanowiących wręcz samodzielny element plastyczny, modelowanych śmiało za pomocą dużych płaszczyzn ograniczonych wyraźnymi, ostrymi krawędziami. O wielkim mistrzostwie artysty świadczy umiejętność bezbłędnego komponowania wielopostaciowych grup rzeźbiarskich. Podziw budzi jego niebywała biegłość warsztatowa, znakomita znajomość materiału i absolutne opanowanie techniki.
Artysta wychował około czterdziestu uczniów i kontynuatorów swej sztuki. W XIX wieku postać Pinzla została zapomniana, a do panteonu słynnych rzeźbiarzy został przywrócony dopiero po odzyskaniu przez Polskę niepodległości po I wojnie światowej, kiedy to dwóch lwowskich historyków: Tadeusz Mańkowski i Zbigniew Hornung rozpoczęło badania nad warsztatem rzeźbiarza; ustalili oni niemal wszystkie prace przez niego wykonane.
Jan K. Ostrowski przypuszczał, że w skład warsztatu Pinsla wchodziło przynajmniej trzech artystów, głównego z których on żartowliwie okrześlał jako "Przyjaciel Pinsla" (Amico di Pinsel).
W pomieszczeniach kościoła Niepokalanego Poczęcia NMP we Lwowie urządzono staraniem Borysa Woźnickiego muzeum rzeźby Johanna Georga Pinsla.

</doc>
<doc id="83251" url="https://pl.wikipedia.org/wiki?curid=83251" title="Monasterzyska">
Monasterzyska

Monasterzyska (, "Monastyryśka") – miasto na Ukrainie, w obwodzie tarnopolskim, w rejonie czortkowskim nad Koropcem, dawna siedziba byłego rejonu monasterzyskiego.
Historia.
Od połowy XIV wieku (później w województwie ruskim) do 1772 miasto należało do Korony Polskiej (od 1569 Rzeczypospolitej), założono je w roku 1454. Od 1772 do 1918 pod zaborem austriackim wchodziło w skład austriackiej prowincji Królestwo Galicji i Lodomerii. W II Rzeczypospolitej miasto znajdowało się w powiecie buczackim województwa tarnopolskiego. 
Po 1944 w ZSRR (UkrSSR), od 1991 miasto na Ukrainie.
W okresie międzywojennym miasto wielowyznaniowe (rzymskokatolickie, greckokatolickie, żydowskie, protestanckie) i wielonarodowościowe (Polacy, Ukraińcy, Żydzi i w mniejszości Niemcy oraz Węgrzy).
Dobra ziemskie Monasterzyska.
Z Monasterzyskami związana była szlachecka rodzina Potockich herbu Pilawa Złota. W 1844 roku ostatni właściciel dóbr Monasterzyska, Przemysław Potocki, sprzedał je, wraz z folwarkami Berezówka, Czechów, Huta Stara i Nowa, Słobódka Górna i Wyczółki, Karolowi Bako de Hette. Nowy właściciel wybudował w Monasterzyskach piekarnię, koszary i stajnie dla kawalerii.
W 1867 Karol Bako de Hette sprzedał dobra Monasterzyska Józefowi Marcinowi Młodeckiemu herbu Półkozic.
Właścicielami części Monasterzysk byli również bracia Safrin: Juda Safrin – prezes kahału w Monasterzyskach i właściciel gorzelni w pobliskim Buczaczu, a zarazem dziadek Horacego Safrina oraz Izrael Herz Safrin – burmistrz Monasterzysk (w latach 1871–1875, również w 1877), jednocześnie wieloletni członek Rady Powiatowej w Buczaczu z grupy gmin miejskich jako właściciel dóbr.
Bracia Safrin dzierżawili od Józefa Młodeckiego prawo propinacji i produkowali w miejscowym browarze piwo (Browar Monasterzyska).

</doc>
<doc id="83252" url="https://pl.wikipedia.org/wiki?curid=83252" title="Viborg Amt">
Viborg Amt

Viborg Amt to jeden z 13 duńskich okręgów administracyjnych istniejących w latach 1970-2006. Położony był w północno-zachodniej Jutlandii i na zachodniej części Nørrejyske Ø; powstał w 1970 roku z połączenia jednostek Thisted i Viborg (→administracyjna reforma Danii (1970)). W wyniku reformy z 2007 został zlikwidowany, a jego obszar został podzielony między nowe regiony administracyjne Jutlandia Środkowa i Jutlandia Północna.
Gminy:

</doc>
<doc id="83254" url="https://pl.wikipedia.org/wiki?curid=83254" title="Centromer">
Centromer

Centromer (gr. "kéntron") – przewężenie chromosomu, dzielące go na dwa ramiona. W czasie kariokinezy do centromerów w miejscu zwanym kinetochorem przyłączają się włókna wrzeciona kariokinetycznego. W zależności od położenia centromeru chromosomy dzieli się na kilka klas morfologicznych: metacentryczne (ramiona są prawie równe), submetacentryczne (ramiona są nierówne), akrocentryczne (jedno ramię jest dużo krótsze od drugiego) i telocentryczne (centromer leży na końcu chromosomu). Oprócz centromeru (przewężenia pierwotnego) w niektórych chromosomach występuje także przewężenie wtórne, które odcina trabanta (satelitę). Przewężenie wtórne (NOR) jest organizatorem jąderka.
Sekwencja nukleotydów w DNA centromeru składa się z wielokrotnych powtórzeń par zasad (np. 171 par u człowieka). Jest to tzw. satelitarne DNA (milczące DNA), czyli zbita część chromatyny (heterochromatyna).

</doc>
<doc id="83256" url="https://pl.wikipedia.org/wiki?curid=83256" title="Cykliczny adenozyno-3′,5′-monofosforan">
Cykliczny adenozyno-3′,5′-monofosforan

Cykliczny adenozyno-3′,5′-monofosforan ("cAMP") – organiczny związek chemiczny z grupy nukleotydów, cykliczna pochodna adenozyno-5′-monofosforanu (cykliczny diester kwasu fosforowego). Bierze udział w wielu reakcjach biochemicznych jako element transdukcji sygnału.
Związek ten jest wykorzystywany przez komórki jako jeden z przekaźników II rzędu. Pobudzenie niektórych receptorów błonowych komórek prowadzi do uruchomienia enzymu zwanego cyklazą adenylową, który wytwarza cząsteczki cAMP z ATP. Cząsteczki cAMP łączą się z różnymi białkami komórki i wpływają na wiele różnych procesów życiowych oraz na aktywność różnych genów.
Budowa cAMP.
cAMP – cykliczny adenozynomonofosforan jest nukleotydem składającym się z adeniny, rybozy i fosforanu. Nukleotydy są fosforanowymi pochodnymi nukleozydów, które są połączeniem zasady azotowej z pentozą. Wiązanie estrowe łączy resztę ortofosforanową (V) przy węglu 5′ rybozy z grupą hydroksylową przy węglu 3′ tej samej cząsteczki rybozy. W skrócie nazwę cyklicznego nukleotydu tworzy się umieszczając literkę „c” przed skrótem nazwy nukleotydu.
Powstawanie cAMP.
Cykliczny AMP powstaje w drodze cyklizacji. (Przemiana związków organicznych łańcuchowych w związki pierścieniowe czyli cykliczne) ATP- adenozynotrifosforan, jest aktywnym czynnikiem fosforylującym – łatwo odszczepia jedna resztę kwasu ortofosforanowego (V), w której grupa 3′ –OH jednostki rybozy atakuje α-fosforanową grupę ATP tworząc wiązanie fosfodiestrowe z równoczesnym uwolnieniem pirofosforanu. Tę wewnątrzmolekularną reakcję katalizuje cyklaza adenylanowa (enzym znajdujący się w błonach komórkowych). Jest to reakcja słabo endoergiczna, energii tej reakcji dostarcza następująca po niej hydroliza pirofosforanu, katalizowana przez pirofosfatazę. Bez cyklazy adenylanowej nie wystąpi reakcja powstania cAMP. Enzym fosfodiestraza dokonuje hydrolizy cAMP. Hamujący wpływ na wytwarzanie cAMP mają: acetylocholina, somatostatyna, peptydy opiatowe.
Cząsteczka cyklazy składa się z części receptorowej, łącznika fosfolipidowego i części katalitycznej. Na stronie zewnętrznej błony jest część receptorowa wiążąca hormon, a na wewnętrznej katalityczna.
Rozkład cAMP.
Po spełnieniu swej funkcji cAMP ulega przekształceniu w 5’AMP dzięki zawartej w błonach fosfodiestrazie nukleotydów cyklicznych PDE. Aktywność enzymu jest uzależniona od obecności grup tiolowych -SH i jonów dwuwartościowych.

</doc>
<doc id="83258" url="https://pl.wikipedia.org/wiki?curid=83258" title="Jan Berdak">
Jan Berdak

Jan Berdak (ur. 18 maja 1944 we Lwowie, zm. 8 lutego 2009 w Opolu) – artysta fotografik z tytułem Artiste FIAP (AFIAP) od 1976, w ZPAF od 1971 (numer legitymacji 483).
Uprawiał fotografię kreacyjną. W dorobku kilkadziesiąt wystaw indywidualnych. Udział w dziesiątkach wystawa zbiorowych w kraju i zagranicą. Od 1987 roku stosował technikę cyfrową do przetwarzania fotografii. 
Pierwsza wystawa z zastosowaniem technik cyfrowych miała miejsce w "Starej Galerii" ZPAF w Warszawie w 1988 roku. Prace w zbiorach prywatnych i muzeach. Laureat wielu nagród polskich i zagranicznych. Ostatnim znaczącym sukcesem było zakwalifikowanie jego prac z 1973 roku do wystawy i albumu wydanego z okazji 60-lecia ZPAF pt. "Polska fotografia XX wieku", w której zaprezentowano prace tylko 100 autorów.
Kolekcje.
Prace artysty znajdują się m.in. w Muzeum Narodowym we Wrocławiu, Bibliotece im. A. Smolki w Opolu oraz w zbiorach prywatnych w kraju i za granicą.

</doc>
<doc id="83261" url="https://pl.wikipedia.org/wiki?curid=83261" title="Challenge 1929">
Challenge 1929

Międzynarodowe Zawody Samolotów Turystycznych "Challenge" 1929 ("Challenge International de Tourisme") odbywały się w dniach 4-16 sierpnia 1929 roku w Paryżu.
Były to pierwsze z serii prestiżowych międzynarodowych zawodów samolotów turystycznych "Challenge". Pomysłodawcą zorganizowania zawodów samolotów turystycznych był Aeroklub Francji, a inspiracją do tego był Międzynarodowy Konkurs Samolotów Lekkich przeprowadzony we Francji w 1928 roku. Inicjatywa zorganizowania zawodów została zaaprobowana przez Międzynarodową Federację Lotniczą (FAI) i aerokluby kilku państw europejskich. Organizacja pierwszych zawodów została powierzona Francji. Otwarcie zawodów nastąpiło 4 sierpnia 1929 roku. Zawody składały się z dwóch osobno punktowanych konkurencji: prób technicznych samolotów oraz lotu okrężnego wokół Europy.
W zawodach wzięło udział 55 samolotów (z 82 zgłoszonych), w składzie ekip z 6 państw: Niemiec (24 załogi), Włoch (12 załóg), Francji (9 załóg), Wielkiej Brytanii (5 załóg), Czechosłowacji (3 załogi) i Szwajcarii (2 załogi). W składzie niektórych ekip brali udział zawodnicy spoza krajów uczestniczących w konkursie, w tym w ekipie niemieckiej startował Kanadyjczyk John Carberry. W zawodach natomiast jeszcze nie brała udziału Polska. Wśród pilotów była jedna kobieta Winifred Spooner (druga Mary Bailey ostatecznie leciała poza konkursem).
W zawodach wzięły udział popularne samoloty turystyczne i sportowe końca lat 20. Samoloty te miały w większości otwarte kabiny; prezentowały różne układy konstrukcyjne: dolnopłata (większość), dwupłata lub górnopłatu. Z powodu późnego ogłoszenia opracowanego przez Aeroklub Francji regulaminu zawodów (pod koniec 1928 roku) oraz z racji, że była to pierwsza impreza tego typu, uczestniczące państwa nie opracowały jeszcze specjalnych konstrukcji samolotów na zawody, jak to miało miejsce w latach późniejszych. Jedynie czeska Avia BH-11B „Antilopa” została dostosowana przez dodanie możliwości składania skrzydeł. Najliczniejszymi typami samolotów były niemieckie BFW M.23b (8 maszyn) oraz Klemm (6 samolotów Klemm L.25Ia, z tego 2 w ekipie szwajcarskiej i 2 samoloty L.26).
Próby techniczne.
Pierwszym etapem zawodów był próby techniczne. W przeciwieństwie do kolejnych zawodów Challenge, nie były one jeszcze zbytnio rozbudowane i składały się jedynie z oceny poziomu technicznego konstrukcji samolotów biorących udział („solidności”), próby zużycia paliwa oraz prób szybkiego uruchomienia silnika i składania skrzydeł.
4 sierpnia miała miejsce ocena techniczna samolotów, podzielonych na dwie kategorie wagowe. Za ocenę tę można było uzyskać jedynie do 18 pkt, a punktowane były cechy, jak wyposażenie w przyrządy pokładowe, posiadanie podwójnych sterownic, hamulców na koła i miejsca na spadochrony, oraz sposób ochrony przeciwpożarowej. Najlepiej ocenione zostały włoskie samoloty Breda 15 (po 12 pkt) i niemieckie metalowe Junkersy A50 (po 11,75 pkt). Niemieckie BFW M.23 otrzymały po 9,5 pkt, a najniższą oceną było 8 pkt.
Kolejną konkurencją była próba szybkości rozruchu silnika, mogąca przynieść do 3 pkt, oraz ocena czasu i sposobu składania skrzydeł w samolotach, mająca na celu premiowanie konstrukcji mogących złożyć skrzydła do hangarowania i mogąca przynieść 5 pkt. Część samolotów straciła na tej konkurencji nie mając składanych skrzydeł. Po tych trzech próbach prowadzenie w klasyfikacji ogólnej uzyskał Czech Josef Novak na dwupłatowcu Aero A.34, uzyskując 17,5 pkt. Za nim uplasowali się trzej Włosi na samolotach Romeo Ro-5 z wynikiem 17,25 pkt, dalej Francuz M. Weiss (Potez 36) i dalsi zawodnicy włoscy na samolotach Fiat AS.1. Najlepszy z Niemców Wolfram Hirth osiągnął 16,25 pkt (12. wynik, samolot Klemm L.25), lecz większość zawodników niemieckich miała o kilka punktów mniej.
Ostatnią konkurencją techniczną była próba zużycia paliwa, przeprowadzona 5 sierpnia na trasie sześć razy po 50 km. Była to istotna konkurencja, mogąca przynieść 20 pkt. W próbie tej najlepszy wynik uzyskał zawodnik niemiecki J. Nehring na samolocie Darmstadt D-18 (18,5 pkt), następnie Szwajcar Hans Wirth (na niemieckim Klemmie L.25), po czym trzy niemieckie Junkersy A50 i dwie czeskie Avie BH-11 z wynikami 15-17 pkt, a dalej niemieckie Klemmy z wynikami 12-14,5 pkt. Pozostali zawodnicy uzyskali od kilku do 12 pkt.
Wyniki tej konkurencji istotnie zmieniły porządek klasyfikacji. Po próbach technicznych, prowadzenie objęli z wynikiem po 32 pkt: Niemiec J. Nehring (D-18), Szwajcar Hans Wirth (Klemm L.25) i Czech František Klepš (BH-11). Dalsze miejsca, od 4. do 10. zajęli niemieccy zawodnicy na Klemmach i Junkersach, z wynikami 29,5-30,5 pkt, najwyżej z nich Robert Lusser. Najlepszy z Anglików, Hubert Broad na samolocie DH-60G Gipsy Moth zajmował 15. miejsce z wynikiem 26,25 pkt, a kolejna Angielka Winifred Spooner, też na DH-60G, 25. miejsce (22,5 pkt). Słabo wypadły w próbach technicznych niemieckie samoloty BFW M.23b; najlepszy ich wynik to 25 pkt, a Fritz Morzik na BFW uzyskał 19,5 pkt i po próbach technicznych znajdował się na 30. miejscu. John Carberry na niemieckim samolocie RK-25 zajmował ostatnie 47. miejsce, mając jedynie 12 pkt. Różnice punktowe wprawdzie były niewielkie, lecz były one trudne do odrobienia w locie okrężnym. Osiem załóg odpadło w czasie prób technicznych. Już po wycofaniu niemieckiego samolotu Arado L.1, po awaryjnym lądowaniu na skutek usterki silnika samolot ten rozbił jego pasażer – konstruktor H. Hoffmann, ginąc w katastrofie.
Lot okrężny.
Drugim etapem zawodów "Challenge" w 1929 roku był lot okrężny wokół Europy o długości 5942 km. Odbywał się on na trasie: Paryż – Bazylea – Genewa – Lyon – Marsylia – St. Raphael – Turyn – Mediolan – Wenecja – Zagrzeb – Belgrad – Bukareszt – Turnu Severin – Budapeszt – Wiedeń – Brno – Praga – Wrocław (Breslau) – Warszawa – Poznań – Berlin – Hamburg – Amsterdam – Bruksela – Paryż. Głównymi lotniskami etapowymi były: Belgrad, Warszawa i Paryż. W etapie tym punktowana była regularność przelotów (przelot co najmniej 1 etapu dziennie i nienocowanie poza lotniskami etapowymi), utrzymanie wyznaczonej średniej prędkości przelotowej i brak napraw samolotu. Za lot okrężny można było uzyskać 119 pkt.
Lot okrężny rozpoczął się 7 sierpnia startem z paryskiego lotniska Orly. Dwie załogi, w tym Czech Josef Novak odpadły tego dnia z konkursu na skutek awarii samolotów przy starcie. Pomimo że wystarczające było osiąganie dobrych prędkości przelotowych, lot okrężny nabrał w praktyce charakteru wyścigu. Uformowała się czołówka zawodników, którzy wyprzedzali resztę, osiągając Belgrad już 8 sierpnia. W jej skład wchodziły dwie załogi angielskie, Hubert Broad i pilotka Winifred Spooner na samolotach DH-60G, Francuz Raymond Delmotte (Caudron C.191), Czech. F. Klepš (Avia BH-11) i Niemcy Erich Offermann (BFW M.23b), Waldemar Roeder (Ju A50), F. Kirsch (Klemm L.26), J. Nehring (D-18) i Kanadyjczyk John Carberry (RK-25). Za nimi w grupach lecieli Włosi i załogi niemieckie z F. Morzikiem, a reszta załóg pojedynczo. Kilku zawodników odpadło z konkurencji, głównie na skutek nie dających się usunąć własnymi siłami awarii i uszkodzeń podczas przymusowych lądowań.
9 sierpnia większość zawodników wystartowała z Belgradu, a kilka załóg jeszcze było przed Belgradem. 11 sierpnia czołówka zawodników osiągnęła Warszawę, startując jeszcze tego dnia do kolejnego etapu. Koło Wrześni zakończył lot Johannes Nehring, lecący jednym z najszybszych samolotów konkursu, dwupłatowcem Darmstadt D-18, uszkadzając samolot podczas przymusowego lądowania. Ponieważ do Paryża można było przylecieć dopiero od godziny 15.00 14 sierpnia, czołówka zawodników zwolniła tempo pokonywania odcinków. 14 sierpnia, w przeciągu kilku minut po oznaczonej godzinie rozpoczęcia pracy sędziów, na paryskim lotnisku wylądowało 19 załóg, krążących nad lotniskiem, a tego dnia jeszcze 4. Pierwszy wylądował Włoch Batista Botalla na samolocie Fiat AS.1. 15 sierpnia Paryż osiągnęły 3 załogi, a 16 sierpnia pozostałe.
Łącznie 31 załóg ukończyło lot okrężny z 47 startujących. Jedynie dwóch zawodników uzyskało za lot maksymalną liczbę 119 pkt: Fritz Morzik (BFW M.23b) i John Carberry (RK-25). Na trzecim miejscu znalazł się Anglik Hubert Broad (DH-60G) z wynikiem 109 pkt, za nim Niemiec Wolf von Dungern (BFW M.23b, 106,5 pkt), pięciu zawodników włoskich na Romeo Ro-5 i Fiatach AS.1 (99-104 pkt) oraz Angielka Winifred Spooner (99 pkt). Dopiero na dalszych miejscach znajdowali się zawodnicy, którzy uzyskali wysokie oceny w próbach technicznych (F. Klepš – 94 pkt, H. Wirth – 81,75 pkt, R. Lusser – 97,75 pkt).
Wyniki zawodów.
Po locie okrężnym, 16 sierpnia nastąpiło zamknięcie zawodów i podsumowanie punktów. Zwycięstwo w zawodach "Challenge" 1929 odniósł niemiecki pilot Fritz Morzik na samolocie BFW M.23b z wynikiem 138,5 pkt. Na drugim miejscu znalazł się Anglik Hubert Broad (DH-60G) z wynikiem 135,25 pkt.
Klasyfikacja:
15/16. Hans Wirth – Szwajcaria (Klemm L.25 Ia) – 114,25 pkt (najlepszy zawodnik szwajcarski)
15/16. Reinhold Poss – Niemcy (Klemm L.25 Ia) – 114,25 pkt
22. M. Weiss – Francja (Potez 36) – 98,5 pkt (najlepszy zawodnik francuski)
31. Jacques Maus – Belgia (w ekipie francuskiej) (St Hubert G.1) – 72,62 pkt (najlepszy zawodnik belgijski, ostatni sklasyfikowany)
Zawody były sukcesem Niemców, wliczając do ich ekipy Johna Carberry’ego, jednakże ze startujących 24 załóg ukończyło je tylko 12. Bardzo dobry zespołowy wynik osiągnęli Włosi – 9 z 12 załóg ukończyło zawody, na niezłych pozycjach. Zawody były natomiast niepowodzeniem organizatorów – Francji (z 9 załóg, 4 ukończyły zawody, na dalekich miejscach). Niezły wynik osiągnęła ekipa czeska (7. miejsce F. Klepša), chociaż dwa pozostałe samoloty nie ukończyły zawodów.
Organizacja kolejnych zawodów Challenge 1930 została powierzona zwycięskim Niemcom. Nowy regulamin kładł większy nacisk na techniczny poziom konstrukcji, dlatego w kolejnych zawodach zaczęły się pojawiać samoloty przystosowane specjalnie do wymagań zawodów.

</doc>
<doc id="83263" url="https://pl.wikipedia.org/wiki?curid=83263" title="Appeasement">
Appeasement

Appeasement (ang.), zaspokajanie, uspokajanie, łagodzenie – polityka ustępstw prowadzona przez rząd Wielkiej Brytanii premiera Neville’a Chamberlaina, a później także rząd francuski premiera Édouarda Daladiera w latach 1935–1939 wobec państw Osi: III Rzeszy i faszystowskich Włoch. W znaczeniu szerszym – pejoratywny termin oznaczający ugodowe postawy polityczne wobec państw agresywnych.
Według Andrzeja Nowaka pierwszym przejawem polityki appeasementu była oferta, jaką premier Wielkiej Brytanii David Lloyd George złożył Rosji Radzieckiej 11 lipca 1920 roku. Lloyd George proponował nowym władzom bolszewickim w Moskwie, aby nieustalona wówczas jeszcze granica polsko-radziecka przebiegała wzdłuż linii Curzona. Oddanie Polski w ręce Rosji Radzieckiej miało w zamyśle Londynu zaspokoić Moskwę i powstrzymać ekspansję bolszewików w kierunku Europy Zachodniej. Bolszewicy z oferty nie skorzystali, ponieważ w ich planach było zdobycie Berlina i Niemiec (wygrana Polaków w Bitwie Warszawskiej te zamiary przekreśliła).
Kolejnym przejawem polityki appeasementu był brak reakcji na remilitaryzację Nadrenii w marcu 1936 (rok wcześniej podobnie potraktowano przywrócenie w Rzeszy poboru do wojska zakazanego przez Traktat wersalski). Kolejnym działaniem III Rzeszy, umacniającym jej pozycję, był Anschluss Austrii w marcu 1938. Działanie to nie doczekało się żadnej oficjalnej reakcji ze strony Francji i Wielkiej Brytanii ani Ligi Narodów.
Polityka appeasementu wobec hitlerowskich Niemiec polegała na serii ustępstw politycznych, wojskowych i terytorialnych, z których każde miało zadowolić Adolfa Hitlera oraz zapobiec dalszym jego żądaniom, a przede wszystkim nie dopuścić do wybuchu kolejnej wojny.
Wydarzeniem, w którym appeasement ujawnił się z całą mocą, był konflikt niemiecko-czechosłowacki o Kraj Sudetów i konferencja w Monachium (1938). Kraj Sudetów, zamieszkały w większości przez Niemców, przypadł po I wojnie światowej w udziale Czechosłowacji. Współżycie między narodami układało się harmonijnie, aż do połowy lat 30. XX wieku, kiedy powstała faszyzująca Partia Sudeckoniemiecka (niem. "Sudetendeutsche Partei") pod kierownictwem Konrada Henleina, który domagając się przyłączenia Kraju Sudetów do Rzeszy Niemieckiej, oskarżył rząd w Pradze o prześladowania i zwrócił się o pomoc do Adolfa Hitlera. W konflikt niemiecko-czechosłowacki włączyły się także inne kraje. Pozornie występowały w obronie Czechosłowacji, jednakże w kulminacyjnym momencie zaczęły namawiać praski rząd do ustąpienia. Sprawę zakończył układ monachijski (29–30 września 1938) z udziałem przedstawicieli Niemiec, Wielkiej Brytanii, Francji i Włoch, na którym postanowiono przyłączyć Kraj Sudetów do III Rzeszy. Przedstawiciele Czechosłowacji nie zostali dopuszczeni do sali obrad.
Po kolejnej agresji niemieckiej, tj. dokonanym 15 marca 1939 zajęciu czeskiej części Czechosłowacji (później na tym obszarze powstał Protektorat Czech i Moraw) i utworzeniu marionetkowego państwa słowackiego oraz przyłączeniu Okręgu Kłajpedy w marcu 1939 polityka Chamberlaina spotkała się z ostrą krytyką w Wielkiej Brytanii. Premier próbował przyjąć twardszy kurs, udzielając gwarancji Polsce (31 marca 1939), Rumunii oraz Grecji i później, na tydzień przed wybuchem wojny, podpisując z Polską układ o wzajemnej pomocy (polsko-brytyjski układ sojuszniczy). Nie dało to już jednak spodziewanych rezultatów – wojna wybuchła.
Ostatnim echem appeasementu można nazwać dziwną wojnę (zwaną też „śmieszną” albo „siedzącą”), jaką alianci prowadzili na froncie zachodnim II wojny światowej jesienią 1939.
Polityka appeasementu została w pełni zarzucona wraz z objęciem w Wielkiej Brytanii rządów przez Winstona Churchilla w maju 1940.

</doc>
<doc id="83266" url="https://pl.wikipedia.org/wiki?curid=83266" title="Baranie Rogi">
Baranie Rogi

Baranie Rogi (słow. "Baranie rohy", niem. "Grünseespitze", węg. "Zöld-tavi-csúcs") – szczyt o wysokości 2530 m n.p.m. (według wcześniejszych pomiarów 2526 lub 2536 m) położony w pobliżu głównej grani Tatr, na terenie Słowacji. W grani głównej, pomiędzy Śnieżnym Szczytem ("Snehový štít") a Czarnym Szczytem ("Čierny štít", 2429 m) znajduje się Wyżni Barani Zwornik ("Vyšná Barania strážnica"), od niego odchodzi grań południowo-wschodnia, w której za Wyżnią Baranią Ławką ("Barania priehyba") znajdują się obydwa wierzchołki Baranich Rogów.
Wyżni Barani Zwornik od masywu Śnieżnego Szczytu oddziela Śnieżna Przełęcz ("Ľadové sedlo", 2354 m), a od Czarnego Szczytu – Przełęcz Stolarczyka ("Stolarczykovo sedlo", 2377 m) i Papirusowe Turnie. W grani opadającej na Przełęcz Stolarczyka wyróżnia się jedynie Barania Kazalnica, natomiast pomiędzy Wyżnim Baranim Zwornikiem a Śnieżną Przełęczą położone są kolejno od góry:
Wierzchołki Baranich Rogów są rozdzielone Baranią Szczerbą ("Barania škára"). W grani opadającej z głównego wierzchołka na południowy wschód znajdują się (od góry):
Za Baranią Przełęczą grań ciągnie się dalej na południowy wschód. Znajduje się w niej wiele obiektów, do największych należą:
Masyw Baranich Rogów góruje nad:
Z Wyżniej Baraniej Ławki na południe opada Barani Żleb, natomiast na południe od głównego wierzchołka masywu rozciąga się Barania Galeria – rozległy taras kończący się w dole urwistymi ścianami, dzięki którym Baranie Rogi mają od tej strony charakterystyczny kształt. W ścianach tych położone są Baranie Koryto i Barania Drabina. Baranie Pola i Barani Ogród od dolnych pięter Doliny Pięciu Stawów Spiskich oddzielają skaliste formacje: Wyżnie Baranie Spady i Niżnie Baranie Spady.
Taternictwo.
Baranie Rogi należą do Wielkiej Korony Tatr. Pierwsze odnotowane wejścia na szczyt:
Na szczyt nie prowadzi znakowany szlak turystyczny. Należy on do grupy łatwo dostępnych wierzchołków, ale wejście jest możliwe tylko w towarzystwie przewodnika.
Nazwa szczytu związana jest z jego kształtem – oglądanym od północnego zachodu, podobnym do baraniego łba z dwoma rogami. Nazwy niemiecka i węgierska wiążą się z pobliskim Zielonym Stawem Kieżmarskim.

</doc>
<doc id="83267" url="https://pl.wikipedia.org/wiki?curid=83267" title="Kwarta (jednostka wagowa)">
Kwarta (jednostka wagowa)

Kwarta – jednostka miary masy, stosowana w średniowieczu, głównie na Śląsku. Znana również w innych dzielnicach Polski.
Kwarta to 1/4 skojca (stąd nazwa) czyli 1/96 grzywny. Waga - ok. 2,04 g. Na Śląsku pod koniec XIII wieku zaczęto bić odpowiednik monetarny kwarty – kwartnik.

</doc>
<doc id="83270" url="https://pl.wikipedia.org/wiki?curid=83270" title="Odrodzenie harcerstwa">
Odrodzenie harcerstwa

Historia harcerstwa w latach 1945-1949.
Kalendarium:

</doc>
<doc id="83271" url="https://pl.wikipedia.org/wiki?curid=83271" title="Jan Zachwatowicz">
Jan Zachwatowicz

Jan Zachwatowicz (ur. 4 marca 1900 w Gatczynie, zm. 18 sierpnia 1983 w Warszawie) – polski architekt, profesor Wydziału Architektury Politechniki Warszawskiej. Znawca historii architektury polskiej. Generalny konserwator zabytków w latach 1945–1957. Laureat Honorowej Nagrody SARP w 1971.
Życiorys.
Był synem Wincentego Zachwatowicza i Jadwigi Małgorzaty Eggert.
Ukończył Instytut Inżynierów Cywilnych w Petersburgu. Po przybyciu do Warszawy nostryfikował dyplom architekta na Politechnice Warszawskiej, gdzie został asystentem przy Katedrze Rysunku Odręcznego prof. Zygmunta Kamińskiego, z którym współpracował szereg lat, realizując różne zamówienia rysunkowe (m.in. projekt wizerunku Orła Białego, przypisywany odtąd prof. Kamińskiemu). W roku 1929 zawarł związek małżeński ze studiującą również na Wydziale Architektury PW Marią Chodźkówną, córką Witolda Chodźki.
W 1930 roku został asystentem, a następnie adiunktem w Zakładzie Architektury Polskiej, założonym przez prof. Oskara Sosnowskiego, grupującym wielu wybitnych naukowców różnych specjalności – historyków sztuki, architektów, historyków. Jego celem było pogłębianie wiedzy na temat zabytków w Polsce, m.in. badania naukowe i publikacje, a także włączanie do tych działań studentów Wydziału Architektury przez dokonywanie prac inwentaryzacyjnych w czasie obozów wakacyjnych. Zdobyte w ten sposób materiały stały się nieocenionym skarbem m.in. w ratowaniu i odbudowie obiektów zniszczonych w czasie II wojny światowej. W 1936 obronił pracę doktorską poświęconą Twierdzy Zamość. Wskutek śmierci prof. Sosnowskiego na początku wojny w październiku 1939 roku Jan Zachwatowicz przejął jego obowiązki, kierując Zakładem przez cały czas okupacji, prowadząc tajne zajęcia i chroniąc dorobek Zakładu, również po powstaniu warszawskim 1944 roku. W czasie wojny działał w Delegaturze Rządu na Kraj, m.in. kierując pracami mającymi przygotować służby konserwatorskie do pracy po wojnie.
W 1945 został kierownikiem Wydziału Architektury Zabytkowej Biura Odbudowy Stolicy. W latach 1945–1951 był jednocześnie Generalnym Konserwatorem Zabytków.
Był członkiem Wydziału IV Polskiej Akademii Nauk, Stowarzyszenia Architektów Polskich, Stowarzyszenia Historyków Sztuki, Towarzystwa Urbanistów Polskich, Towarzystwa Opieki nad Zabytkami, także Królewskiego Instytutu Architektów Brytyjskich oraz Francuskiej Akademii Architektury, doktor h.c. Uniwersytetu w Hanowerze, członek honorowy Międzynarodowej Rady Ochrony Zabytków ICOMOS.
Był autorem wybranego na konkursie w Hadze (1954) międzynarodowego znaku obiektu zabytkowego, wykorzystywanego od tamtej pory dla oznaczania cennych miejsc i budynków.
Odznaczony w 1939 r. Krzyżem Walecznych, a po wojnie Krzyżem Komandorskim i Krzyżem Komandorskim z Gwiazdą Orderu Odrodzenia Polski, w 1954 "w 10 rocznicę Polski Ludowej za zasługi w dziedzinie kultury i sztuki" dostał Order Sztandaru Pracy I klasy. Laureat wielu nagród, m.in. Nagrody Państwowej I stopnia, Nagrody Europejskiej za Ochronę Zabytków, Pierścienia Schinkla.
Był autorem koncepcji odbudowy Starego Miasta w Warszawie – wbrew pomysłom, aby pozostawić ten teren jako gruzowisko będące pomnikiem historii miasta, albo aby zabudować Stare Miasto nowoczesnymi blokami. Jest m.in. autorem, wspólnie z Marią i Kazimierzem Piechotkami, projektu odbudowy archikatedry św. Jana. Pomimo tego, że była sprzeczna z doktryną konserwatorską, odbudowa Starego Miasta zyskała uznanie międzynarodowe i wpis na listę światowego dziedzictwa UNESCO.
W 1946 roku kiedy w zrujnowanej Polsce toczyła się dyskusja o skali i formie powojennej odbudowy kraju Jan Zachwatowicz powiedział: 
W 1952 r. został członkiem korespondentem, a w 1958 r. członkiem rzeczywistym PAN.
W 1964 podpisał Kartę Wenecką określającą zasady konserwacji i restauracji zabytków architektury.
Jan Zachwatowicz był wraz z Janem Bogusławskim inicjatorem oraz autorem odbudowy Zamku Królewskiego w Warszawie dokonanej w latach 1971–1984. 23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Został pochowany na cmentarzu Powązkowskim (kwatera 166-6-25).
Życie prywatne.
Córkami Jana Zachwatowicza są Krystyna Zachwatowicz – scenograf i aktorka, żona Andrzeja Wajdy – oraz Katarzyna Zachwatowicz-Jasieńska – śpiewaczka (mezzosopran) oraz dydaktyk śpiewu. Mieszkał przy ul. Lwowskiej 7 w Warszawie.

</doc>
<doc id="83272" url="https://pl.wikipedia.org/wiki?curid=83272" title="Mała informatyka">
Mała informatyka

Mała informatyka – potoczne określenie przetwarzania danych przy użyciu maszyn innych niż komputery. Często nie zalicza się do niej przetwarzania na maszynach licząco-analitycznych rezerwując dla nich nazwę średnia informatyka.
Maszyny używane do tego celu:
Część autorów publikacji do zakresu małej informatyki zalicza takie narzędzia małej i średniej techniki obliczeniowej takich jak mediokomputery, czyli komputery biurowe i minikomputery. Taka klasyfikacja znajdowała swoje uzasadnienie szczególnie w sytuacji dużych przedsiębiorstw, w których przetwarzanie danych odbywało się przy użyciu dużych systemów komputerowych (np. Mainframe), a narzędzia małej i średniej informatyki stosowane były do wprowadzania danych i wstępnego ich przetwarzania dla potrzeb dużych komputerów.

</doc>
<doc id="83273" url="https://pl.wikipedia.org/wiki?curid=83273" title="Maszyna kalkulacyjna">
Maszyna kalkulacyjna

Maszyna kalkulacyjna – maszyna licząca wykonująca 4 podstawowe działania: dodawanie, odejmowanie, mnożenie i dzielenie.

</doc>
<doc id="83278" url="https://pl.wikipedia.org/wiki?curid=83278" title="Maszyna do księgowania">
Maszyna do księgowania

Maszyna do księgowania – połączenie maszyny do pisania i sumatora umożliwiające sumowanie i odejmowanie liczb w wierszach i kolumnach. Podstawowym jej zastosowaniem było księgowanie, a sterowanie realizowano całkowicie ręcznie lub automatycznie programem w tablicy programowej. Niektóre z tych maszyn miały możliwość podłączenia dziurkarki. Z biegiem czasu zastąpiona została przez automat obrachunkowy, a następnie komputer.

</doc>
<doc id="83279" url="https://pl.wikipedia.org/wiki?curid=83279" title="Maszyna do fakturowania">
Maszyna do fakturowania

Maszyna do fakturowania – połączenie maszyny do pisania i maszyny kalkulacyjnej. Podstawowym jej zastosowaniem było wystawianie faktur, a sterowanie odbywało się całkowicie ręcznie lub automatycznie programem w tablicy programowej. Niektóre z nich miały możliwość podłączenia dziurkarki. Zastąpiona została przez automat obrachunkowy, a następnie komputer.

</doc>
<doc id="83280" url="https://pl.wikipedia.org/wiki?curid=83280" title="Wojnowice (powiat wrocławski)">
Wojnowice (powiat wrocławski)

Wojnowice – wieś w Polsce położona w województwie dolnośląskim, w powiecie wrocławskim, w gminie Czernica, około 10 km od Wrocławia.
Podział terytorialny.
W latach 1975–1998 miejscowość należała administracyjnie do województwa wrocławskiego.
Historia.
Prehistoria.
Pierwsze ślady osadnictwa człowieka na terenach zajmowanych obecnie przez wieś Wojnowice związane są kultura łużycką i pochodzą z V okresu epoki brązu (lata 900-700 p.n.e.), okres halsztacki. Jest to okres w pradziejach Europy Środkowej, zwany także wczesną epoką żelaza. Świadectwem tej kultury jest stanowisko archeologiczne nr 1/44 (obszar AZP 81-30), które znajduje się w południowo-zachodniej części wsi. Kultura łużycka występowała głównie na ziemiach polskich oraz przyległych do nich obszarów w innych państwach Europy. 
Kultura przeworska obejmująca swoim zasięgiem tereny środkowej i południowej części Polski, pozostawiła ślady również na obszarze miejscowości Wojnowice. W północnej części wsi znajduje się stanowisko archeologiczne nr 4/47 z późnego okresu rzymskiego. 
Średniowiecze.
W XIII wieku wieś Wojnowice należała do książąt piastowskich Henryka III Białego a następnie do jego spadkobiercy Henryka IV Probusa. Pomiędzy rokiem 1286 a 1290, książę Probus sprzedał wieś dwóm mieszczanom wrocławskim Tilo i Bertholdowi Cindalo. Przedstawiciele rodu Cindalów w latach 1291-1327 zasiadali w Radzie Miejskiej Wrocławia, pełnili również funkcje ławników. Pierwszy prywatny właściciel wsi pełnił rolę oficjalnego doradcy księcia wrocławskiego Henryka IV Probusa (ur. 1257, panował 1270-1290, książę polski 1288-1290), a potem jego następców: Henryka V Grubego (1290-1296) i Bolka I (1296-1301).
Pierwsza pisemna wzmianka o wsi pochodzi z roku 1291 ("Wynowicz"), gdy w dokumentach związanych z biskupstwem wrocławskim mowa jest o położonych za Czernicą dobrach "antiquos agros decanatus". Według historyków niemieckich brzmienie nazwy wsi pochodzi od staropolskiego imienia Wojan. Prawdopodobnie mógł być to dawny właściciel wsi, reprezentujący interesy któregoś z piastowskich książąt. Kolejne wzmianki o wsi pochodzą z roku 1336, kiedy to miejscowość posiada zbliżoną do dzisiejszej nazwę "Woynowicz". Późniejsze zapiski mają zapewne rodzime pochodzenie: "Woynowiz" (1336 r.) oraz "Woinewicz" (1368 r.). W tym czasie pojawiają się pierwsze próby zniemczenia tamtego obszaru poprzez zamienne stosowanie nazewnictwa wsi wziętego od nazwiska niemieckich właścicieli dóbr: "Woynowiz sive Cindal". W późniejszych dokumentach pojawiają się już nazwy pochodzące od właścicieli: "Czindal" (lata: 1353, 1425), "Cyndal" (1540 r.). Po raz pierwszy w 1368 roku miejscowość przybiera niemiecką nazwę "Zindel".
Z historią wsi nierozerwalnie związana jest historia kościoła pw. św. Wawrzyńca. Po zakupie miejscowości przez wrocławskich mieszczan, w roku 1341 wieś lokowano na prawie niemieckim, które określało prawa i obowiązki mieszkańców oraz nadawało jej układ architektoniczny, który przetrwał do dziś. W centrum wsi, przy trakcie wiodącym z Czernicy do Chrząstawy, powstał na lekkim wzniesieniu drewniany kościół z cmentarzem, a naprzeciw posiadłość rodu Cindal. W tym czasie powstała również karczma (1343 r.). Pierwszy duchowny, wzmiankowany w 1353 r., miał pod opieką nie tylko drewniany kościół pw. św. Wawrzyńca ("St. Laurenti"), ale również 2 łany ziemi. Wezwanie świątyni może pochodzi zapewne z rodzimej inspiracji rodu Cindalów, wówczas bowiem biskup wrocławski nosił imię Wawrzyniec (1207-1232). W tym czasie świątynia wojnowicka była kościołem filialnymi i podlegała prawdopodobnie którejś z sąsiednich parafii, których liczba na Śląsku wynosiła wtedy około 150. Na terenach leżących obecnie w gminie Czernica od XIII wieku funkcjonowała parafia w Gajkowie ("Goycone, Boberwitz": 1276 r.).
Od XV do XX wieku kościół wojnowicki podlegał utworzonej parafii w Miłoszycach ("Maleschwitz"). Z epoki średniowiecza pozostał jedyny na terenie gminy Czernica zabytek sztuki kamiennej – granitowy krzyż pokutny, który został umieszczony na północnej ścianie kościoła w Wojnowicach. Pochodzący z XIV-XVI stulecia zabytek, postawiony był w ramach tzw. "compositio", czyli porozumienia zabójcy z rodziną zamordowanego.
Zabytki.
Do wojewódzkiego rejestru zabytków wpisany jest:
Sport.
We wsi funkcjonuje klub piłki nożnej "Ludowy Klub Sportowy Skra Wojnowice", założony w roku 1966, który od sezonu 2015/2016 gra w A-klasie, grupa: Wrocław III ("Skra" wywalczyła awans wygrywając rozgrywki w B-klasie: 50 pkt, bilans: 16-2-6). Stadion piłkarski ma pojemność 300 miejsc i boisko o wymiarach: 100 × 55 m.

</doc>
<doc id="83285" url="https://pl.wikipedia.org/wiki?curid=83285" title="Automat obrachunkowy">
Automat obrachunkowy

Automat obrachunkowy – maszyna licząca do prostych prac rachunkowo-organizacyjnych umożliwiająca pisanie tekstu oraz wykonywanie co najmniej 4 podstawowych działań zgodnie z ustalonym programem. Jest rozwinięciem maszyn do księgowania i fakturowania.
Przeważnie był to specjalizowany minikomputer np. MERA 302 wraz z zawartym minikomputerem MOMIK 8b. Z biegiem czasu automat obrachunkowy zastąpiony został przez komputer osobisty.

</doc>
<doc id="83286" url="https://pl.wikipedia.org/wiki?curid=83286" title="Automat organizacyjny">
Automat organizacyjny

Automat organizacyjny – maszyna do pisania połączona z dziurkarką i czytnikiem taśmy dziurkowanej z prostym układem sterującym przeważnie w postaci biurka. Spełniał podobną rolę, jak edytor tekstu, ale nie zawierał monitora ekranowego. Używany do wprowadzania danych do komputera, korespondencji seryjnej, nanoszenia poprawek itp.
W późniejszym okresie wyposażone zostały w pamięć, a taśmę zastąpiono dyskietką przekształcając go w maszynę do pisania z pamięcią.

</doc>
<doc id="83292" url="https://pl.wikipedia.org/wiki?curid=83292" title="Endemia">
Endemia

Endemia – termin epidemiologiczny określający stałe występowanie zachorowań na określoną chorobę (np. chorobę zakaźną) na danym obszarze w liczbie utrzymującej się przez wiele lat na podobnym poziomie.

</doc>
<doc id="83298" url="https://pl.wikipedia.org/wiki?curid=83298" title="Maszyny licząco-analityczne">
Maszyny licząco-analityczne



</doc>
<doc id="83299" url="https://pl.wikipedia.org/wiki?curid=83299" title="Geografia regionalna">
Geografia regionalna

Geografia regionalna (dawniej zwana też szczegółową) – dział geografii, zajmujący się opisem cech środowiska geograficznego poszczególnych obszarów Ziemi (krajów i krain). Jej podstawowym zadaniem jest synteza treści geograficznej, najczęściej posługuje się ona wiadomościami zdobytymi na gruncie innych nauk geograficznych. Jako pierwszy geografię regionalną jako pojęcie wprowadził Strabon. Geografia regionalna dzieli się na:

</doc>
<doc id="83304" url="https://pl.wikipedia.org/wiki?curid=83304" title="Kaduceusz">
Kaduceusz

Kaduceusz (łac. "caduceus" „laska heroldów”), kerykejon (gr. "kērýkeion"), oba od ("kēryks" „herold”) – symboliczna laska.
Symbolika.
Stanowi symbol (znak) pokoju i handlu. W sztuce przedstawiana jest zwykle w formie prostego kija (pierwotnie z drewna oliwnego lub laurowego) z dwoma oplatającymi go wężami, które pochylają ku sobie łby (symbolizują mądrość, równowagę sił). Niekiedy bywa zakończona parą skrzydeł lub ozdobiona wieńcem, przewiązana wstążkami.
Czasem jest błędnie używana jako symbol medycyny, zwłaszcza w Stanach Zjednoczonych, z powodu mylenia jej z tradycyjnym symbolem medycyny, jakim jest laska Asklepiosa.
Pojawia się również w 7 scenie II aktu "Wesela" Stanisława Wyspiańskiego jako laska błazna, wręczona Dziennikarzowi przez Stańczyka.
Kaduceusz w mitologii.
W starożytnej Grecji kaduceusz był oznaką nietykalności keryksa i służyła do uśmierzania sporów. Według mitologii greckiej i rzymskiej należała do atrybutów boskich posłańców: boga Hermesa (Merkurego) i bogini Iris.
Wykorzystanie w heraldyce.
Kaduceusz znajduje się na herbie Ekwadoru oraz herbie wenezuelskiego stanu Bolívar. W polskiej heraldyce symbol ten użyty został w dawnym herbie Rzeszowa, herbie Marek oraz herbie gminy Nur. Jest to również symbol często używany w heraldyce ukraińskiej i rosyjskiej, m.in. w herbach Charkowa i obwodu charkowskiego, Armawiru, Ułan Ude, Nowozybkowa, Zielonodolska.

</doc>
<doc id="83306" url="https://pl.wikipedia.org/wiki?curid=83306" title="Azymut geograficzny">
Azymut geograficzny

Azymut geograficzny – kąt między północną częścią południka geograficznego a danym kierunkiem poziomym. Jak każdy azymut, liczony jest zgodnie z ruchem wskazówek zegara od kierunku północy zdefiniowanego przez południk odniesienia, a jego wartość wyrażana jest w mierze kątowej. Azymut geograficzny wyznaczany jest w terenie z użyciem żyroskopu. Różnica między azymutem geograficznym a azymutem kartograficznym to zbieżność południków.

</doc>
<doc id="83307" url="https://pl.wikipedia.org/wiki?curid=83307" title="Azymut magnetyczny">
Azymut magnetyczny

Azymut magnetyczny – kąt między północną częścią południka magnetycznego a danym kierunkiem poziomym. Jak każdy azymut, liczony jest zgodnie z ruchem wskazówek zegara – od kierunku północy zdefiniowanego przez południk odniesienia, a jego wartość wyrażana jest w mierze kątowej. Azymut magnetyczny może być wyznaczony w terenie z użyciem busoli. Różnica między azymutem magnetycznym a azymutem geograficznym to deklinacja magnetyczna.

</doc>
<doc id="83310" url="https://pl.wikipedia.org/wiki?curid=83310" title="Caatinga">
Caatinga

Caatinga – formacja roślinna występująca na suchych obszarach północno-wschodniej Brazylii. Tworzą ją rzadko rosnące, suchoroślowe, niskie i zwykle cierniste drzewa i krzewy, zrzucające liście na okres suszy, często z dużym udziałem sukulentów, za to zwykle z niewielkim udziałem traw.
Nazwa formacji pochodzi z języków tupi i oznacza „biały las”. Formacja fizjonomią swoją przypomina inne suche formacje zaroślowo-leśne Ameryki Południowej i Środkowej, takie jak: espinales, algarrobo, quebracho oraz suche lasy karaibskie (espinares i cardonales). Różni się od nich jednak specyficzną florą, stanowiąc najbardziej izolowany i największy kompleks neotropikalnych suchych lasów ("seasonally dry tropical forests" – SDTF). 
Formacja jest wciąż słabo poznana i skupia na sobie wyraźnie mniejszą uwagę naukowców niżeli sąsiednie wilgotne lasy deszczowe. Ulega tymczasem szybkiej degradacji, przy znikomym udziale form ochrony powierzchniowej.
Obszar występowania caatingi stanowi odrębny ekoregion noszący taką samą nazwę jak formacja. 
Obszar występowania.
Caatinga pokrywa według różnych źródeł ponad 800 tys., 850 tys. do nawet miliona km², przy czym w ujęciu rozleglejszym powierzchnia ta obejmuje występujące tu w mozaice z typowymi, suchymi lasami i zaroślami także: formacje trawiaste (campos limpos i campos cerrados), gaje palmowe (palmares), lasy galeriowe w dolinach rzek oraz lasy wilgotne w najwyższych partiach gór ("brejo de altitude"). Caatinga rozciąga się między 2°50' a 17°20'S oraz między 45° a 35°W, w Północno-Wschodnim Regionie Brazylii, w jego ośmiu stanach: Piauí, Ceará, Rio Grande do Norte, Paraíba, Pernambuco, Alagoas, Sergipe i Bahia.
Warunki kształtowania się i pochodzenie.
Formacja kształtuje się pod wpływem klimatu gorącego i suchego, przy czym opadów zwykle brak niemal zupełnie w okresie zimowym, kiedy wieją suche i silne pasaty. Roczna suma opadów nie przekracza w części środkowej 500 mm (w najbardziej suchych miejscach 300 mm) i nieco więcej na obrzeżach (maksymalnie do 1000 mm), podczas gdy ewapotranspiracja potencjalna osiąga tu 1500–2000 mm. Opady trwają zwykle tylko od 3 do 5 miesięcy. Zazwyczaj niebo jest bezchmurne, średnie temperatury roczne wynoszą 24–26 °C, tylko w wyżej położonych obszarach 20 °C.
Obszary zajmowane przez caatingę są zwykle równinne, faliste, pokryte łagodnymi wzniesieniami i zazwyczaj nie przekraczają 500 m n.p.m., maksymalnie sięgając do 1000 m n.p.m. Podłoże jest suche, pylaste do skalistego. Gleby powstają w większości z piaskowców i są płytkie. Rzadko w wyższych położeniach na płaskowyżach obecne są głębsze pokłady glin (kaolinów), przykryte skorupiastymi, silnie zwietrzałymi glebami piaszczystymi zasobnymi w tlenki żelaza.
Słabe poznanie formacji jeszcze w drugiej połowie XX wieku powodowało, że uchodziła za stosunkowo młodą, powstałą z elementów formacji sąsiednich. Dowiedziony wysoki stopień endemizmu i nowsze analizy fitogeograficzne oraz dane molekularne wskazują na wspólne i dawne pochodzenie formacji suchych lasów tworzących współcześnie przerywane pasmo biegnące łukiem od caatingi, poprzez południowo-wschodnią Brazylię, północną Argentynę i południowo-wschodnią Boliwię po suche doliny andyjskie i suche zarośla i lasy w południowo-zachodniej części Ameryki Północnej. Największy zasięg tych formacji następował w najbardziej suchych okresach plejstocenu.
Szata roślinna.
Obszar wyróżnia się dużym zróżnicowaniem flory i roślinności w zależności od lokalnych warunków siedliskowych. Poza charakterystycznymi dla formacji gatunkami preferującymi siedliska suche w jej zasięgu utrzymuje się bogata flora typowa dla cerrado, a nawet wilgotnych lasów równikowych. W niektórych ujęciach klasyfikacyjnych jako osobną formację carrasco wyróżnia się występujące tu zbiorowiska napiaskowe. Przy szerokim ujęciu formacji występuje tu co najmniej 1,2 tysiąca gatunków roślin.
Znaczny udział we florze mają endemity na poziomie gatunków i całych rodzajów, co wyróżnia caatingę na tle innych suchych formacji zaroślowo-leśnych kontynentów amerykańskich. Przykładowo wśród 466 zarejestrowanych tu gatunków drzew aż 215 to endemity, a tylko 56 ma szerszy zasięg, sięgając do suchych lasów na Gran Chaco (odległych o ok. 2,5 tys. km). W sumie na początku XXI wieku znanych stąd było 318 gatunków i 18 rodzajów roślin endemicznych. 
Pod względem najliczniejszych przedstawicieli w tej formacji pierwsze miejsce zajmuje rodzina bobowatych "Fabaceae" (293 gatunki z 77 rodzajów), na drugim miejscu są wilczomleczowate "Euphorbiaceae", a na trzecim kaktusowate "Cactaceae".
W obrębie formacji występuje znaczne zróżnicowanie roślinności ze względu na warunki wilgotnościowe i inne siedliskowe. W efekcie caatinga dzielona jest w różnym stopniu i w różny sposób, przy utrzymującym się wciąż braku ustalonej klasyfikacji roślinności. W XXI wieku wyróżniono w obrębie formacji 8 ekoregionów.
Najbardziej wilgotne obszary górskie i na obrzeżach występowania formacji, zajmują zbiorowiska leśne, tzw. caatinga górska, oraz lasy agreste, tworzące pośrednią formę roślinności do bujnych lasów Mata Atlântica. Największe powierzchnie zajmuje caatinga sucha z rzadko rosnącymi, niskimi drzewami i gęsto rosnącymi krzewami. W skrajnie suchych miejscach drzewa już nie rosną, a formy caatingi różnią się obecnością lub brakiem kaktusowatych i silnie rozproszonym lub skupiskowym występowaniem zarośli. W takich miejscach zwykle duże powierzchnie zajmują wychodnie skał i kamienisto-żwirowego podłoża, a wysokość krzewów nie przekracza 1 m.
Do cech charakterystycznych drzew rosnących w formacji należy jasne zabarwienie pni (stąd jej nazwa), często beczkowate lub butelkowate zgrubienie pni, twarde drewno, niewielkie, kseromorficzne liście opadające w porze suchej, zwykle cierniste pędy i parasolowate korony. Drzewa w caatindze z reguły rosną luźno, tworząc las bardzo świetlisty i niski – wysokość drzew rzadko przekracza 12 m, a maksymalnie osiąga 20 m. Zarówno drzewa jak i krzewy mają często pędy silnie poskręcane, krzewy są zwykle trudnymi do przebycia bardzo ciernistymi suchoroślami, tworzącymi w dodatku zbiorowiska wymieszane z różnej wielkości kaktusami. Warstwa przyziemna rozwija się w miejscach pozbawionych roślin drzewiastych i tworzą ją sztywnolistne sukulenty, w tym: agawy "Agave", bromeliowate "Bromeliaceae" (nierzadko o rozetach liściowych osiągających 2 m wysokości) i niskie kaktusy, zwłaszcza opuncje "Opuntia", "Pilosocereus", "Melocactus" i pałczaki "Cereus". Gdy po suchej zimie pojawiają się opady, zwykle gwałtownie rozwija się efemeryczna warstwa roślin zielnych pokrywająca wówczas ziemię łanami kwiatów. Tworzona jest ona przez efemeroidy – rośliny cebulowe i bulwiaste oraz rośliny jednoroczne. Także rośliny drzewiaste zakwitają zwykle na początku okresu deszczowego.
Wśród drzew do bardziej charakterystycznych dla formacji należą zwłaszcza przedstawiciele rodzin nanerczowatych (np. "Schinus terebinthifolia" i śliwiec umbu "Spondias tuberosa") oraz reprezentanci wielu rodzajów bobowatych "Fabaceae": "Amburana", akacja "Acacia", strączyniec "Cassia", brezylka "Caesalpinia", mimoza "Mimosa", "Piptadenia", "Pithecellobium". Butelkowatymi pniami wyróżniają się "Cavanillesia arborea" i "Ceiba ventricosa". Parasolowate korony mają zwłaszcza drzewa z rodzajów jatrofa "Jatropha" i maniok "Manihot". Z kolei "Sarcomphalus joazeiro" należy do nielicznych tu gatunków zimozielonych.
Ponad roślinnością zaroślową wznoszą się charakterystyczne dla caatingi kandelabrowe kaktusy, zwłaszcza "Cereus jamacaru" (osiąga wysokość 10 m), "Facheiroa squamosa", "Pilosocereus gounellei". Wśród krzewów znaczącą rolę odgrywają przedstawiciele rodzajów: krocień "Croton", flaszowiec "Annona", kokkoloba "Coccoloba", kapary "Capparis" i aspidosperma "Aspidosperma". Stosunkowo nielicznie rosną tu palmy, głównie "Copernicia prunifera" i "Syagrus schizophylla".
Fauna.
Obszar wyróżnia się zróżnicowaniem i specyfiką fauny, zwłaszcza jaszczurek (44 gatunki, z czego ok. 40% to endemity) i pszczół. Bogata jest awifauna obejmująca 350 gatunków. Ryb jest tutaj co najmniej 185 gatunków, płazów – 49, amfisben – 9, węży – 47, żółwi – 4, krokodyli – 3, a ssaków jest 80 gatunków.
Wiele gatunków zwierząt związanych z formacją wymiera w szybkim tempie z powodu utraty siedlisk. Do przykładów takich gatunków należy ara modra "Cyanopsitta spixii", zaliczona w 2019 roku przez IUCN do kategorii gatunków wymarłych na wolności.
Zagrożenia i ochrona.
Caatinga ulega silnej fragmentacji, przekształcana i niszczona jest w wyniku ekspansji nowoczesnego rolnictwa (współcześnie głównie z powodu rozwoju upraw bawełny) i intensywnego wypasu (rozwijanego od wielu już wieków), nawadniania, eksploatacji drewna, a także w wyniku postępującego pustynnienia, salinizacji i pożarów.
Na początku XXI wieku formacja zachowana była w postaci naturalnej na zaledwie 3,2% pierwotnego areału, a zupełnie została zniszczona do końca XX wieku na połowie areału. Skutecznej ochronie poddanych było według różnych źródeł – 16 obszarów zajmujących 3168 km² tj. stanowiących 0,31% pierwotnego areału caatingi lub ok. 1% jej powierzchni. Formą ochrony o dużej roli dla zachowania formacji jest Park Narodowy Serra da Capivara, chroniący przy tym obszar o wielkim znaczeniu archeologicznym.
„Caatinga amazońska”.
Mianem „amazońskiej caatingi” ("Amazonian caatinga") określane bywają podobnie niskie i słabo zwarte lasy, odmienne od reszty selwy, rozwijające się wzdłuż Rio Negro w zupełnie jednak odmiennych warunkach od caatingi ze wschodniej Brazylii. Niskie lasy amazońskie powstają bowiem pod wpływem bardzo silnych opadów (średnia roczna ich ilość przekracza 3500 mm), niskiego nasłonecznienia (spowodowanego silnym i częstym zachmurzeniem) i silnego wypłukiwania substancji odżywczych z gleb.

</doc>
<doc id="83311" url="https://pl.wikipedia.org/wiki?curid=83311" title="Połonina">
Połonina

Połonina – lokalna nazwa zbiorowisk muraw alpejskich i subalpejskich wykształconych ponad górną granicą lasu w Karpatach Wschodnich, w Polsce najczęściej wiązana z Bieszczadami.
Jest to piętro roślinności o charakterze naturalnym, którego zasięg poszerzony został znacznie przez działalność człowieka (szałaśnictwo i formy pasterstwa takie jak wycinanie zarośli, krzewów i drzew, wypalanie lasu, koszarowanie, wypas owiec i bydła, koszenie).
Na podstawie badań paleobotanicznych pyłków roślin oraz archeologicznych wskazano, że osadnictwo oraz wzmożona ingerencja w szatę leśną tylko techniką wypaleniskową na obszarze Bieszczadów Wysokich nastąpiła w późnej fazie kultur pradziejowych (XXII wiek p.n.e.). Na początku tego okresu pojawiają się pierwsze grupy „górali” – pasterzy, migrujących wzdłuż głównych transkarpackich szlaków komunikacyjnych. Systematyczne badania nad neolitem w Karpatach prowadzone są od kilku lat m.in. w Wetlinie przez stację badawczą Instytutu Archeologii Uniwersytetu Rzeszowskiego.
Etymologia.
"Połonina" jest wyrazem wschodniosłowiańskim zapożyczonym z języka rusińskiego (zachodniosłowiańska forma brzmiałaby "płonina") i oznacza miejsce "płone" – puste, nieużyteczne, tj. nienadające się do uprawy roli. W językach południowosłowiańskich (m.in. słoweńskim i bułgarskim) słowo "planina" oznacza "góry".

</doc>
<doc id="83312" url="https://pl.wikipedia.org/wiki?curid=83312" title="Kupidyn">
Kupidyn

Kupidyn (także Kupido, Amor, łac. Cupido ‘pragnienie’, ‘pożądanie’, Amor ‘miłość’, gr. Érōs) – w mitologii rzymskiej bóg i uosobienie miłości.
Uchodził za syna bogini Wenus (Wenery) i boga Marsa.
Był utożsamiany z greckim Erosem.
W sztuce przedstawiany jest jako młody mężczyzna lub nagi chłopiec ze skrzydłami u ramion, z łukiem i kołczanem pełnym strzał.
Mit o Amorze (Erosie) i Psyche zainspirował van Dycka do namalowania obrazu o takim tytule, nazwę tę nadał również Patrick Süskind jednej z marek perfum w powieści "Pachnidło". Amor jest też symbolem walentynek.

</doc>
<doc id="83313" url="https://pl.wikipedia.org/wiki?curid=83313" title="Hala (botanika)">
Hala (botanika)



</doc>
<doc id="83314" url="https://pl.wikipedia.org/wiki?curid=83314" title="Geografia transportu">
Geografia transportu

Geografia transportu – jeden z działów geografii komunikacji. Przedmiotem badań jest transport osób i towarów w aspekcie przestrzennym, w powiązaniu ze środowiskiem geograficznym, przy uwzględnieniu czynników społeczno-ekonomicznych.
Ogólnie problematykę geografii transportu można podzielić na dwie grupy zagadnień:
Geografia transportu jest silnie powiązana z innymi działami nauki zajmującymi się komunikacją: ekonomiką transportu, logistyką czy naukami, które zajmują się technicznymi aspektami transportu – budową i eksploatacją sieci i środków transportu.
Pojęciem szerszym od geografii transportu jest geografia komunikacji, obejmująca zarówno zagadnienia związane z transportem, jak i łącznością (geografia łączności).

</doc>
<doc id="83315" url="https://pl.wikipedia.org/wiki?curid=83315" title="Znakowany szlak turystyczny">
Znakowany szlak turystyczny



</doc>
<doc id="83316" url="https://pl.wikipedia.org/wiki?curid=83316" title="Egzotyk">
Egzotyk

Egzotyk – fragment zwięzłej skały (otoczak, blok skalny i większe od bloków) nie związany genetycznie z osadem, w którym się zawiera i bardzo silnie się od niego różniący. Często też o nieznanym miejscu utworzenia. Przykładem egzotyków są bloki skalne spotykane we fliszu karpackim, pochodzące ze skał budujących wybrzeża mórz, w których odkładał się materiał, z którego z czasem wykształcił się flisz.

</doc>
<doc id="83317" url="https://pl.wikipedia.org/wiki?curid=83317" title="Amnestia">
Amnestia

Amnestia (gr. ἀμνηστία "amnēstía" „zapomnienie” por. amnezja) – jednorazowe darowanie lub złagodzenie prawomocnie orzeczonych kar lub środków karnych za popełnione przestępstwa lub wykroczenia określonego rodzaju poprzez wydanie aktu prawnego.
W odróżnieniu od ułaskawienia amnestia ma charakter zbiorowy, co wynika z istoty ustawy jako aktu generalnego i abstrakcyjnego. Amnestia zazwyczaj łączy się z abolicją.
Amnestia a abolicja.
Amnestia dotyczy kary orzeczonej, a abolicja stanowi przeszkodę do jej orzeczenia.
Powody stosowania amnestii.
Amnestie najczęściej ogłasza się z powodu przepełnienia jednostek penitencjarnych, na skutek dużej represyjności polityki kryminalnej państwa, rzadziej wzrostu przestępczości. Innymi powszechnymi powodami wydawania aktów amnestyjnych są obchody świąt państwowych lub innych ważnych wydarzeń, np. objęcie władzy przez następcę tronu albo jego urodziny. W państwach niedemokratycznych amnestią czasami obejmuje się przeciwników politycznych, co ma być gestem dobrej woli skierowanym do opozycji lub działaniem mającym na celu przypodobanie się społeczności międzynarodowej.

</doc>
<doc id="83318" url="https://pl.wikipedia.org/wiki?curid=83318" title="Edafon">
Edafon

Edafon – ogólna nazwa wszystkich organizmów żywych, żyjących w przypowierzchniowej części gleby. Zalicza się do nich mikroorganizmy, zwierzęta takie jak pierścienice, nicienie, larwy owadów oraz glony. Stanowi on około 5% objętości gleby.
Edafon jest głównym ogniwem cyklu przemiany materii organicznej w przyrodzie na lądzie, gdyż głównie jest on destruentami, czyli odpowiada za rozkład i mineralizację zarówno szczątków organizmów, jak i ich produktów przemiany materii. Jest jednocześnie najważniejszym z biotycznych czynników glebowych. Stąd obieg materii organicznej na lądzie można określić jako:
"edafon – roślina – zwierzę – edafon."
W najwęższym pojęciu za edafon uważa się mikroorganizmy oraz drobne zwierzęta (do owadów), które na stałe lub w pewnym okresie swojego życia przebywają w glebie jako swoim naturalnym środowisku. Są to m.in. bakterie, glony, grzyby, pierwotniaki, pierścienice (głównie dżdżownice i wazonkowce), pajęczaki (głównie roztocze), nicienie, wije, owady bezskrzydłe oraz wiele larw owadów uskrzydlonych. W pojęciu szerszym do edafonu zalicza się wszelkie organizmy żywe żyjące we wnętrzu gleby, włącznie z drobnymi kręgowcami, a w tym nawet ssakami, jak myszy czy krety. W najszerszym pojęciu za edafon uważa się całość materii ożywionej w glebie, łącznie z podziemnymi częściami roślin naziemnych.
Edafony dzieli się na:
Obecność edafonu jest najważniejszym obok erozji czynnikiem glebotwórczym, a w wytworzonej już glebie edafon jest odpowiedzialny za utrzymanie się jej charakteru. Wpływa na cechy fizyczno-chemiczne gleby, a więc na jej strukturę, zdolność retencji wody, przewiewność. Natomiast w podstawowym znaczeniu odpowiada za jej żyzność, gdyż to właśnie obecność edafonu warunkuje rozkład związków organicznych i przyspiesza uwalnianie składników mineralnych, a także powstawanie próchnicy glebowej.
Edafon, jako formacja roślinna, nazywany jest czasem najniższym, czwartym piętrem lasu, położonym poniżej runa leśnego. Natomiast za odpowiednik edafonu w środowisku wodnym można uważać plankton (który jest jednak pojęciem trochę węższym w porównaniu z edafonem).

</doc>
<doc id="83320" url="https://pl.wikipedia.org/wiki?curid=83320" title="Pingo">
Pingo

Pingo, bułgunniach, hydrolakkolit, kriolakkolit, lakkolit lodowy – pagórkowata forma ukształtowania powierzchni ziemi, charakterystyczna dla terenów wiecznej (wieloletniej) marzłoci. Jest to stożkowaty pagór lodowy o wys. do 80 m i średnicy do 400 m. Tworzy go soczewka lodu gruntowego, powstającego w wyniku zamarzania wody przenikającej ku górze z głębiej położonych warstw gruntu (lód iniekcyjny), pokryta grubą warstwą zamarzniętych osadów. Osady te sezonowo mogą rozmarzać, ale tylko w przypowierzchniowej części. Wyróżnia się dwa typy genetyczne pingo: typ Mackenzie (zamknięty) i typ wschodniogrenlandzki (otwarty).
Pingo typu Mackenzie (zamknięte).
Tworzy się tam, gdzie na zmarzlinowej tundrze znajduje się stosunkowo głębokie jezioro, na tyle głębokie, że zimowy lód nie sięga dna. W miejscu tym ocieplający wpływ wody doprowadza do powstania w jednolitej niegdyś warstwie zmarzliny. Gdy jezioro ulegnie spłyceniu następuje powolne zasklepianie wytopiska zmarzliny, z góry i z boków, co w rezultacie prowadzi do pełnego zamknięcia w zmarzlinie soczewki wodnistego gruntu. Przy dużym parciu, postępującego procesu zamarzania, dojdzie w końcu do wysadzenia pagórka, którego wnętrze stanowi wyparta z dołu woda lub ziemista breja. Zamarzając tworzy on lodowy trzon pagórka
Pingo typu wschodniogrenlandzkiego (otwarte).
Tworzy się w obrębie nieciągłej wieloletniej zmarzliny, gdzie jest stały dopływ wód (np. artezyjskich) i dzięki nim narasta jądro lodowe.
Ślad po wielkim plejstoceńskim pingo odkryto w drugiej połowie lat 90. w Polsce północno-wschodniej.

</doc>
<doc id="83323" url="https://pl.wikipedia.org/wiki?curid=83323" title="Polana reglowa">
Polana reglowa

Polana reglowa – półnaturalne zbiorowisko roślinne powstałe w wyniku wyrąbania lasu reglowego (regla dolnego lub górnego) bądź kosodrzewiny, użytkowane jako pastwisko dla bydła i owiec lub łąka kośna. Skutkiem nadmiernego wypasu przy braku nawożenia organicznego jest powstawanie tzw. "psiarów" o niskiej wartości użytkowej.
Często polany reglowe określane są mianem hal.

</doc>
<doc id="83324" url="https://pl.wikipedia.org/wiki?curid=83324" title="Katinga">
Katinga



</doc>
<doc id="83326" url="https://pl.wikipedia.org/wiki?curid=83326" title="Catinga">
Catinga



</doc>
<doc id="83327" url="https://pl.wikipedia.org/wiki?curid=83327" title="Sawanna kolczasta">
Sawanna kolczasta



</doc>
<doc id="83328" url="https://pl.wikipedia.org/wiki?curid=83328" title="Carrasco">
Carrasco



</doc>
<doc id="83329" url="https://pl.wikipedia.org/wiki?curid=83329" title="Serido">
Serido



</doc>
<doc id="83331" url="https://pl.wikipedia.org/wiki?curid=83331" title="Bugor">
Bugor



</doc>
<doc id="83332" url="https://pl.wikipedia.org/wiki?curid=83332" title="Palsa">
Palsa



</doc>
<doc id="83333" url="https://pl.wikipedia.org/wiki?curid=83333" title="Bułgunniach">
Bułgunniach



</doc>
<doc id="83334" url="https://pl.wikipedia.org/wiki?curid=83334" title="Hydrolakkolit">
Hydrolakkolit



</doc>
<doc id="83335" url="https://pl.wikipedia.org/wiki?curid=83335" title="Kriolakkolit">
Kriolakkolit



</doc>
<doc id="83337" url="https://pl.wikipedia.org/wiki?curid=83337" title="Lakkolit lodowy">
Lakkolit lodowy



</doc>
<doc id="83344" url="https://pl.wikipedia.org/wiki?curid=83344" title="Wiewiórka (ujednoznacznienie)">
Wiewiórka (ujednoznacznienie)



</doc>
<doc id="83348" url="https://pl.wikipedia.org/wiki?curid=83348" title="Prawo Linusa">
Prawo Linusa

Prawo Linusa – stwierdzenie dotyczące informatyki, które głosi: „Jeśli mamy wystarczająco oczu, wszystkie bugi są powierzchowne.” (ang. "Given enough eyeballs, all bugs are shallow"). Lub bardziej formalnie: jeśli mamy do dyspozycji ogromne zaplecze testerów, prawie każdy problem może być dostrzeżony i rozwiązany błyskawicznie. Stwierdzenie sformułował Eric Raymond. Nazwa prawa pochodzi od imienia „ojca” Linuxa, Linusa Torvaldsa.
Prawo to jest używane w kontekście programów rozwijanych w ramach otwartego oprogramowania, w tym także projektów wiki jak Wikipedia. Jedno z podstawowych praw, które definiuje rozwiązania bazarowe, przeciwstawiane rozwiązaniom katedralnym. W praktycznej interpretacji, oznacza to np., że im częściej wydaje się kolejne wersje oprogramowania, tym szybciej użytkownicy wykrywają w nim błędy. Czy także, że im mniejszy projekt społecznościowy (w tym Wikipedia), tym więcej będzie mieć błędów.

</doc>
<doc id="83354" url="https://pl.wikipedia.org/wiki?curid=83354" title="Marcin Mortka">
Marcin Mortka

Marcin Mortka (ur. 5 kwietnia 1976 w Poznaniu) – polski pisarz literatury fantasy i tłumacz z języka angielskiego.
Życiorys.
Urodził się 5 kwietnia 1976 w Poznaniu.
Absolwent skandynawistyki na Wydziale Neofilologii Uniwersytetu im. Adama Mickiewicza w Poznaniu. Miłośnik i popularyzator RPG, autor wielu artykułów poświęconych tej tematyce w „Portalu” oraz „Magii i Mieczu”.
Z zawodu pilot wycieczek zagranicznych (wąska specjalizacja – Islandia) oraz nauczyciel języka angielskiego i norweskiego, dawniej związany z Zespołem Szkół w Pobiedziskach, I Liceum Ogólnokształcącym im. Karola Marcinkowskiego w Poznaniu, a także ze Szkołami Języków Obcych „Program-Bell” i „Empik”; obecnie prowadzi własną Szkołę Językową „Willows”.
Zadebiutował literacko powieścią fantasy "Ostatnia saga" (2003), której akcja toczy się w średniowiecznej Skandynawii w okresie wprowadzania chrześcijaństwa. W rozgrywającej się podczas II wojny światowej powieści "Wojna runów" pojawiły się pewne nawiązania do wątków "Ostatniej sagi". Trzecia część, "Świt po bitwie", kontynuuje wątki pierwszej z tych powieści.
Do tematyki skandynawskiej powraca w dziele "Ragnarok 1940" – rzeczywistości alternatywnej przedstawiającej Europę w XX wieku, podzieloną na świat chrześcijański i pogański. Jego kolejne pozycje to trylogia "Miecz i kwiaty", powieść historyczno-fantastyczna, której akcja toczy się w trakcie trzeciej krucjaty, oraz "Martwe Jezioro", pierwsza opowieść heroic fantasy w dorobku autora.
Od 2012 roku książki Marcina Mortki kierowane są nie tylko do młodzieży i dorosłych. Wśród nowych tytułów pojawiają się również opowiadania dla najmłodszych.

</doc>
<doc id="83356" url="https://pl.wikipedia.org/wiki?curid=83356" title="Jan Adamski (szachista)">
Jan Adamski (szachista)

Jan Adamski (ur. 11 listopada 1943 w Warszawie) – polski szachista, mistrz międzynarodowy od 1976 roku.
Kariera szachowa.
W 1982 roku w Zielonej Górze zdobył tytuł indywidualnego mistrza Polski. Oprócz tego był pięciokrotnym wicemistrzem kraju (w latach 1968, 1969, 1970, 1975, 1985) oraz dwukrotnie (1973, 1974) zajmował III miejsca w finałowych turniejach (łącznie uczestniczył w 22 finałach indywidualnych mistrzostw Polski). Był dwukrotnym mistrzem Polski w szachach błyskawicznych (1975, 1983) i wielokrotnym drużynowym mistrzem kraju.
Wielokrotnie reprezentował Polskę w rozgrywkach drużynowych, m.in.: 
Do największych sukcesów Jana Adamskiego w turniejach międzynarodowych należą m.in. dz. IV m. w mistrzostwach świata juniorów we Vrnjačkiej Banji (1963, za Florinem Gheorghiu, Michalem Janatą i Bojanem Kurajicą), dz. III m. w Hawanie (1967, za Vlastimilem Hortem i Jewgienijem Wasiukowem), dz. II m. w Hanowerze (1976, za Istvanem Csomem, wraz z Raymondem Keene) oraz dz. III m. w Warszawie (1983, za Josifem Dorfmanem i Ljubenem Spasowem, wraz ze Stefanem Kindermannem i Wolfgangiem Uhlmannem). Oprócz tego w roku 1976 zwyciężył w Poznaniu, w 1980 zajął II m. w Rzeszowie (za Aloisem Lancem), a w 1994 triumfował w otwartym turnieju w Krynicy.
Jest trenerem szachowym, szkoleniowcem o wieloletnim doświadczeniu, wychowawcą wielu znanych szachistów, między innymi arcymistrzyni Agnieszki Brustman i arcymistrza Mirosława Grabarczyka.
Najwyższy ranking w karierze osiągnął 1 stycznia 1977 r., z wynikiem 2470 punktów zajmował wówczas 2. miejsce (za Włodzimierzem Schmidtem) wśród polskich szachistów.
Życie prywatne.
Brat Jana Adamskiego, Andrzej, jest również znanym szachistą i posiada tytuł mistrza międzynarodowego.

</doc>
<doc id="83360" url="https://pl.wikipedia.org/wiki?curid=83360" title="Metanal">
Metanal



</doc>
<doc id="83361" url="https://pl.wikipedia.org/wiki?curid=83361" title="Mieczysław Najdorf">
Mieczysław Najdorf

Mieczysław Najdorf, właśc. Mendel Najdorf, po zmianie obywatelstwa Miguel Najdorf (ur. 15 kwietnia 1910 w Grodzisku Mazowieckim, zm. 5 lipca 1997 w Maladze) – polski szachista pochodzenia żydowskiego, obywatel Argentyny od 1944 roku.
Życiorys.
Pierwszymi nauczycielami Najdorfa byli Dawid Przepiórka i Ksawery Tartakower. W roku 1930 wystąpił w pierwszym szachowym turnieju i zajął w mistrzostwach Warszawy VI-VII miejsce. W kolejnych latach wystąpił w wielu turniejach, osiągając liczne sukcesy, m.in.:
W okresie powojennym należał do ścisłej światowej czołówki, co potwierdził bardzo dobrymi wynikami, które osiągnął na turniejach pretendentów do tytułu mistrza świata: w roku 1950 w Budapeszcie zajął V, a w 1953 w Zurychu – VI miejsce. Lokaty te odpowiadały wówczas miejscu w pierwszej dziesiątce na świecie.
Na olimpiadach wystąpił łącznie czternastokrotnie (11 razy w barwach Argentyny, w tym dziesięciokrotnie na I szachownicy oraz 3 razy w barwach Polski). Zdobył 11 medali (7 drużynowych i 4 indywidualnie) oraz rozegrał 222 olimpijskich partii, w których uzyskał 145 pkt. W czasie swojej kariery siedmiokrotnie zdobywał tytuł indywidualnego mistrza Argentyny (w latach 1949, 1950, 1951, 1955, 1960, 1968, 1970).
Był rekordzistą, jeśli chodzi o grę w symultanach. W São Paulo w 1947 rozegrał 45 pojedynków „na ślepo”, wygrywając 39 partii, 4 remisując i tylko 2 przegrywając (seans trwał 19 godzin i 40 minut). W 1950 (również w São Paulo) w trakcie ponad 11 godzin rozegrał 250 partii jednocześnie, osiągając wynik +226 −10 =14. Wniósł duży wkład w rozwój teorii szachowej, głównie obrony sycylijskiej i królewsko-indyjskiej. Nazwisko Najdorfa nosi jeden z najbardziej popularnych i często stosowany przez najsilniejszych szachistów świata wariant w obronie sycylijskiej:
W 1996 został drugim w historii Polakiem (po Dawidzie Przepiórce), który otrzymał tytuł Honorowego Członka Międzynarodowej Federacji Szachowej.
Poza sukcesami szachowymi, podobne powodzenie osiągnął w interesach, a mianowicie w branży ubezpieczeniowej – po wojnie został jednym z najzamożniejszych Argentyńczyków (posiadał własne towarzystwo ubezpieczeniowe).
Najdorf tak opowiadał o swojej życiowej pasji (Warszawa, 1992):
W 1930 Mieczysław Najdorf rozegrał w Warszawie partię, która została później nazwana „polską nieśmiertelną partią”:
Według retrospektywnego systemu Chessmetrics, najwyżej sklasyfikowany był w lipcu 1946, zajmował wówczas 2. miejsce na świecie, za Michaiłem Botwinnikiem.

</doc>
<doc id="83365" url="https://pl.wikipedia.org/wiki?curid=83365" title="Kamil Mitoń">
Kamil Mitoń

Kamil Wojciech Mitoń (ur. 12 kwietnia 1984 w Krakowie) – polski szachista, arcymistrz od 2002 roku.
Kariera szachowa.
Mitoń poznał szachy w wieku pięciu lat. Jego talent dostrzegł pasjonat szachów, prezes i sponsor Klubu Szachistów „Goniec” Staniątki – Stanisław Turecki, który też prowadził Kamila wraz z Andrzejem Irlikiem (nauczycielem fizyki w Staniąteckiej Szkole Podstawowej) przez pierwsze lata. Gdy w 1994 roku zdobył w Grudziądzu tytuł mistrza Polski juniorów do 10 lat, rozwojem jego talentu zajął się rosyjski trener szachowy Włodzimierz Szyszkin, sprowadzony do Niepołomic dzięki zaangażowaniu S.Tureckiego. Było to możliwe dzięki życzliwości samego trenera i wsparciu władz tego miasta. Wkrótce został najbardziej utytułowanym juniorem w historii polskich szachów. W 1996 roku zdobył tytuł mistrza kraju w kategorii do 12 lat (wynikiem 11 punktów z 11 partii) i do 13 lat w szachach szybkich. W tym samym roku na Minorce został mistrzem świata juniorów do 12 lat, a rok później w Cannes – wicemistrzem świata do lat 14. Dwukrotnie zdobył brązowy medal na mistrzostwach świata juniorów w szachach szybkich (Paryż, 1997 i 1999). Z występów juniorskich największym jego osiągnięciem było zdobycie w Erywaniu w 2000 r. tytułu wicemistrza świata w kategorii do 20 lat, w wieku 16 lat.
Wielokrotnie startował w finałach mistrzostw Polski mężczyzn, największy sukces odnosząc w 2012 w Warszawie, gdzie zdobył brązowy medal.
W 2000 roku w Warszawie zanotował bardzo dobry występ w Pucharze Świata w szachach błyskawicznych, który zgromadził światową czołówkę (zwyciężył Viswanathan Anand przed Borisem Gelfandem i Anatolijem Karpowem). W stawce 535 zawodników Mitoń zajął XXI m., wyprzedzając wielu renomowanych arcymistrzów. Zwyciężył lub dzielił pierwsze miejsca w turniejach międzynarodowych rozegranych w Cannes (2000), "World Open" w Filadelfii (2002, wraz z m.in. Arturem Jusupowem i Aleksandrem Oniszczukiem) i "First Saturday" w Budapeszcie (2003, wraz z Levente Vajdą). W barwach drużyny GKSz Polfa Grodzisk Mazowiecki dwukrotnie zdobył tytuł wicemistrza Polski. W 2005 roku triumfował w Filadelfii w turnieju "World Open" oraz w Santa Cruz de La Palma, w 2006 r. zajął III m. (za Wasilijem Iwanczukiem oraz Jewgienijem Bariejewem) w memoriale Jose Raula Capablanki w Hawanie, a w 2007 r. podzielił II m. (za Bu Xiangzhim, a wraz z m.in. Nigelem Shortem) w turnieju "Canadian Open" w Ottawie. W tym samym roku zdobył w barwach klubu WASKO HetMaN Szopienice Katowice tytuł drużynowego mistrza Polski. W 2008 r. podzielił II m. (za Aleksandrem Mojsiejenko, wspólnie z Dariuszem Świerczem) w memoriale Akiby Rubinsteina w Polanicy-Zdroju, natomiast w 2010 r. zwyciężył w kołowym turnieju w Skanderborgu. W 2011 r. podzielił I m. (wspólnie z m.in. Ivanem Sokolovem i Jonem Hammerem) w Reykjavíku. W 2013 r. zdobył tytuł mistrza Hiszpanii w szachach szybkich.
Wielokrotny reprezentant Polski w rozgrywkach drużynowych, m.in.:
W 2014 r. pełnił funkcję trenera męskiej reprezentacji Polski podczas szachowej olimpiady w Tromsø.
Najwyższy ranking w dotychczasowej karierze osiągnął 1 stycznia 2007 r., z wynikiem 2655 punktów zajmował wówczas 50. miejsce na świecie oraz 1. wśród polskich szachistów.
W 2021 odznaczony Złotym Krzyżem Zasługi.

</doc>
<doc id="83368" url="https://pl.wikipedia.org/wiki?curid=83368" title="Mirosław Grabarczyk">
Mirosław Grabarczyk

Mirosław Grabarczyk (ur. 3 stycznia 1971 w Płocku) – polski szachista, arcymistrz od 2002 roku.
Kariera szachowa.
W latach 90. należał do ścisłej czołówki polskich szachistów. Dwukrotnie (1997, 2001) reprezentował Polskę na drużynowych mistrzostwach Europy. Był wielokrotnym finalistą indywidualnych mistrzostw Polski, dwukrotnie zdobywając srebrne medale (Częstochowa 1993, Warszawa 1995). W swoim dorobku posiada medale mistrzostw Polski w szachach błyskawicznych (złoty - Głogów 1994 i dwa brązowe - Kalisz 1993, Bydgoszcz 2013) oraz w szachach szybkich (srebrny - Łuków 1995 i trzy brązowe - Kalisz 1995, Częstochowa 1998, Żnin 2000), a także medale drużynowych mistrzostw kraju (brązowy w drużynie MKS "Rymer" Niedobczyce, srebrny w drużynie PTSz Płock i dwa srebrne zdobyte w barwach GKSz "Polfa" Grodzisk Mazowiecki). 
W 1996 r. zwyciężył w dwóch turniejach międzynarodowych, w Polanicy-Zdroju i Policach, natomiast na przełomie 1996 i 1997 r. zajął I m. w turnieju "Cracovia" w Krakowie. W 2009 r. podzielił III m. (za Jurijem Drozdowskim i Thorstenem Michaelem Haubem, wspólnie z Carstenem Høi) w turnieju "Scandinavian Open" w Kopenhadze oraz zwyciężył (wspólnie z Wołodymyrem Małaniukiem i George-Gabrielem Grigore) w Rivoltella sul Garda. W 2014 r. zwyciężył w rozegranych w Krakowie Międzynawowych Mistrzostwach Małopolski.
Najwyższy ranking w dotychczasowej karierze osiągnął 1 lipca 1996 r., z wynikiem 2525 punktów dzielił wówczas 3. miejsce (wspólnie z Marcinem Kamińskim i Aleksandrem Wojtkiewiczem, za Michałem Krasenkowem i Tomaszem Markowskim) wśród polskich szachistów.
Życie prywatne.
Brat Mirosława Grabarczyka, Bogdan, również jest znanym szachistą (posiada tytuł mistrza międzynarodowego).

</doc>
<doc id="83369" url="https://pl.wikipedia.org/wiki?curid=83369" title="Łukasz Cyborowski">
Łukasz Cyborowski

Łukasz Cyborowski (ur. 21 czerwca 1980 w Legnicy) – polski szachista, arcymistrz od 2003 roku.
Kariera szachowa.
W 1992 r. zdobył tytuł wicemistrza Polski juniorów do 12 lat, natomiast w 1997 – tytuł mistrza kraju w kategorii do 18 lat. W 2001 r. dołączył do czołówki polskich szachistów, zdobywając brązowy medal indywidualnych mistrzostw Polski, rozegranych w Warszawie. W kolejnych latach wielokrotnie startował w finałowych turniejach. W 2004 r. reprezentował Polskę na szachowej olimpiadzie w Calvii.
Zwyciężył bądź podzielił I miejsca w turniejach międzynarodowych rozegranych m.in. w:
Będąc zawodnikiem drużyny GKSz Polfa Grodzisk Mazowiecki czterokrotnie zdobył medale drużynowych mistrzostw Polski (srebrne – 2003, 2004, 2005; brązowy – 2002). Od 2006 r. reprezentuje klub AZS UMCS Lublin, z którym zdobył dwa medale DMP (srebrny – 2006; brązowy – 2007).
Najwyższy ranking w dotychczasowej karierze osiągnął 1 stycznia 2007 r., z wynikiem 2580 punktów zajmował wówczas 8. miejsce wśród polskich szachistów.

</doc>
<doc id="83373" url="https://pl.wikipedia.org/wiki?curid=83373" title="David Mitchell (pisarz)">
David Mitchell (pisarz)

David Stephen Mitchell (ur. 12 stycznia1969 w Southport) – brytyjski pisarz.
Życiorys.
Dorastał w Malvern, Worcestershire. Studiował literaturę angielską i amerykańską na Uniwersytecie Kent (1990). Mieszkał przez rok na Sycylii, przez 8 lat uczył angielskiego w Hiroszimie, w Japonii. Aktualnie mieszka w zachodniej Irlandii.
Jego dwie powieści ("sen_numer_9" oraz "Atlas chmur") przyniosły mu nominacje do Nagrody Bookera. W 2007 roku magazyn Time uznał go za jedną ze stu najbardziej wpływowych osób na świecie.

</doc>
<doc id="83374" url="https://pl.wikipedia.org/wiki?curid=83374" title="Iweta Rajlich">
Iweta Rajlich

Iweta Ida Rajlich (z domu Radziewicz, ur. 16 marca 1981 w Warszawie) – polska szachistka, arcymistrzyni i mistrz międzynarodowy FIDE, wielokrotna mistrzyni Polski.
Kariera szachowa.
W 1992 roku zdobyła tytuł mistrzyni świata juniorek w kategorii do 12 lat. Od tego czasu została polską "etatową" zdobywczynią medali w juniorskich rozgrywkach. W swoim dorobku ma pięć medali mistrzostw Europy (trzy tytuły mistrzyni Europy) oraz pięć złotych medali mistrzostw Polski. W 1994 roku, jako trzynastolatka, zdobyła tytuł mistrzyni Polski w kategorii do 20 lat. W 1998 roku z rankingiem FIDE 2420 punktów była drugą (za Antoanetą Stefanową) juniorką na świecie. W tymże roku zdobyła tytuł wicemistrzyni świata juniorek do 20 lat oraz została najmłodszą (w wieku 17 lat) polską arcymistrzynią. W roku 2000 awansowała do ćwierfinału mistrzostw Europy kobiet (rozgrywanych systemem pucharowym) w Batumi, zajmując ostatecznie dzielone V-VIII miejsce.
Sześciokrotnie awansowała do finałów mistrzostw świata kobiet (2001, 2004, 2006, 2008, 2010, 2012). Siedmiokrotnie (w latach 1999, 2000, 2002, 2005, 2007, 2009, 2012) zdobywała tytuły mistrzyni Polski, w 2004 i 2010 – tytuły wicemistrzyni, natomiast w 2015 – medal brązowy.
W swoim dorobku posiada trzy złote medale drużynowych mistrzostw Polski (w drużynie KS Stilon Gorzów Wielkopolski) oraz dwa srebrne i jeden brązowy (w barwach KSz Polfa Grodzisk Mazowiecki). W 2007 r. była najlepszą polską zawodniczką rozegranych w Dreźnie indywidualnych mistrzostw Europy (zajmując w klasyfikacji generalnej VI miejsce). W 2012 r. zwyciężyła w cyklicznym turnieju "First Saturday" w Budapeszcie, wypełniając pierwszą normę na męski tytuł arcymistrza. W 2015 r. podzieliła I m. (wspólnie z Szidónią Vajdą i Tícią Garą) w turnieju "International Women Spring Chess Festival" w Budapeszcie.
Wielokrotnie reprezentowała Polskę w rozgrywkach drużynowych, m.in.:
Oprócz tytułu arcymistrzyni, jako jedna z niewielu Polek, posiada również męski tytuł mistrza międzynarodowego.
Najwyższy ranking w dotychczasowej karierze osiągnęła 1 września 2009 r., z wynikiem 2465 punktów zajmowała wówczas 30. miejsce na światowej liście FIDE, jednocześnie zajmując 2. miejsce (za Moniką Soćko) wśród polskich szachistek.
Życie prywatne.
Iweta Radziewicz 19 sierpnia 2006 r. wyszła za mąż za Vasika Rajlicha, mistrza międzynarodowego, autora szachowego programu Rybka (Radziewicz współpracowała przy jego rozwoju programu jako tester). Ceremonia zaślubin odbyła się w Piasecznie. Para ma dwóch synów. Od kwietnia 2011 r. rodzina Rajlichów mieszka w Budapeszcie.
W tygodniku Najwyższy CZAS! prowadziła cotygodniową rubrykę "Czarny Koń".

</doc>
<doc id="83378" url="https://pl.wikipedia.org/wiki?curid=83378" title="Modrzewnik chiński">
Modrzewnik chiński

Modrzewnik chiński ("Pseudolarix amabilis" (J.Nelson) Rehder) – gatunek drzew należących do rodziny sosnowatych. Należy do monotypowego rodzaju "Pseudolarix". Rodzimym obszarem występowania jest ograniczony obszar w południowo-wschodnich Chinach (prowincje Fujian, Hunan, Jiangxi, Zhejiang). W naturze jest rzadki i jest gatunkiem zagrożonym. Rośnie w lasach. Eksploatowany jest jako źródło drewna. Jest też uprawiany jako drzewo ozdobne.
Zastosowanie.
Gatunek bywa uprawiany w parkach i ogrodach jako drzewo ozdobne. W Polsce spotykany jest jednak rzadko, ze względu na małą odporność na mrozy, bardziej popularny jest w Europie zachodniej i południowej, szybciej rośnie w klimacie ciepłym i wilgotnym.

</doc>
<doc id="83383" url="https://pl.wikipedia.org/wiki?curid=83383" title="Luis Bunuel">
Luis Bunuel



</doc>
<doc id="83384" url="https://pl.wikipedia.org/wiki?curid=83384" title="Svante Arrhenius">
Svante Arrhenius

Svante August Arrhenius (ur. 19 lutego 1859 w Uppsali, zm. 2 października 1927 w Sztokholmie) – szwedzki chemik i fizyk, jeden z twórców chemii fizycznej.
Życiorys.
Studiował w Uppsali i został docentem chemii fizycznej. Opracowywał teorię dysocjacji elektrolitycznej. Zajmował się właściwościami toksyn i antytoksyn, kinetyką chemiczną (m.in. równanie Arrheniusa), badaniem temperatur planet i korony słonecznej oraz badaniem zorzy polarnej. W latach 1897–1905 był rektorem Uniwersytetu w Sztokholmie (ówcześnie ""). W 1903 otrzymał Nagrodę Nobla w dziedzinie chemii za opracowanie teorii dysocjacji elektrolitycznej. W 1907 stworzył teorię panspermii dotyczącej pochodzenia życia na Ziemi.
Obszary badań poza chemią fizyczną.
Arrhenius dokonał obliczeń wpływu ilości dwutlenku węgla (CO2) w atmosferze Ziemi na temperaturę. W 1896 roku ocenił, że wytwarzanie tego gazu przez człowieka może spowodować nadmierny wzrost temperatury za kilka tysięcy lat; w 1908 roku poprawił to przewidywanie na kilkaset lat – niemniej jednak uważał, że jest to odległa przyszłość i bardziej go interesowało znaczenie zmian ilości CO2 dla epoki lodowcowej.
Panspermia.
Sformułował hipotezę panspermii, wg której życie rozprzestrzenia się w kosmosie dzięki bakteriom przemieszczającym się pod wpływem ciśnienia światła.

</doc>
<doc id="83385" url="https://pl.wikipedia.org/wiki?curid=83385" title="Mirosław P. Jabłoński">
Mirosław P. Jabłoński

Mirosław P. Jabłoński, właśc. Mirosław Piotr Jabłoński (ur. 26 maja 1955 w Zakopanem) – polski pisarz science fiction, tłumacz, scenarzysta filmowy, dziennikarz i podróżnik.
Życiorys.
W 1981 ukończył studia na Wydziale Mechanicznym Politechniki Krakowskiej. Absolwent zaocznego Studium Scenariuszowego przy PWSFTiTV w Łodzi.
Laureat twórczego Stypendium Miasta Krakowa w 1988 roku.
Jego debiutem w literaturze fantastycznonaukowej było opowiadanie "Drzewo genealogiczne" zamieszczone na łamach „Nurtu” (1978, nr 1). Drukował również w „Gazecie Krakowskiej”, „Problemach”, „Piśmie Literacko-Artystycznym”, „Fantastyce” i „Nowej Fantastyce”” oraz „Fenixie”. Debiutem książkowym Jabłońskiego była powieść "Kryptonim 'Psima"' (Iskry 1982) należąca do nurtu klasycznej fantastyki. Scenariusz filmu Piotra Szulkina Ga, ga. Chwała bohaterom zainspirowany był częściowo tą właśnie powieścią oraz filmem "Twaróg" Pier Paola Pasoliniego. Jako dziennikarz pracował i współpracował z krakowską „Gazetą Towarzyską”, „Czasem Krakowskim”, „Gazetą Krakowską” oraz „Gazetą Wyborczą”, a obecnie głównie z nowojorskim „Nowym Dziennikiem”, w którym publikował reportaże z podróży. Członek krakowskiego oddziału Stowarzyszenia Pisarzy Polskich.
W październiku 2015 roku uhonorowany Ławką na Plantach w ramach projektu Kody Miasta - Kraków Miasto Literatury UNESCO.

</doc>
<doc id="83386" url="https://pl.wikipedia.org/wiki?curid=83386" title="Mirosław Jabłoński">
Mirosław Jabłoński



</doc>
<doc id="83387" url="https://pl.wikipedia.org/wiki?curid=83387" title="Juventus F.C.">
Juventus F.C.

Juventus Football Club SpA (znany jako "Juventus" lub "Juve") – włoski profesjonalny klub piłkarski założony 1 listopada 1897 roku jako SC Juventus przez grupę uczniów z liceum Massimo d’Azeglio, grający od 1903 roku w biało-czarnych strojach. Zespół ma siedzibę we Włoszech w Turynie. Często jest przez to niepoprawnie nazywany Juventusem Turyn.
Juventus jest najbardziej utytułowanym klubem w kraju – ma na koncie trzydzieści sześć oficjalnych tytułów mistrza kraju, trzynaście Pucharów Włoch i osiem Superpucharów Włoch. W rozgrywkach międzynarodowych zespół zwyciężył dwa razy w Lidze Mistrzów, zdobył jeden Puchar Zdobywców Pucharów, a także trzy Puchary UEFA oraz dwukrotnie Puchar Interkontynentalny w piłce nożnej
Drużyna swoje domowe spotkania od sezonu 2011/2012 rozgrywa na nowo wybudowanym stadionie (Allianz Stadium) liczącym nieco ponad 41 tys. miejsc siedzących. Od sezonu 2021/2022 trenerem zespołu jest Massimiliano Allegri.
Historia.
Chronologia nazw:
Początki.
Sport-Club Juventus powstał z inicjatywy turyńskich uczniów liceum Massimo D'Azeglio Lyceum 1 listopada w roku 1897. Zmiana nazwy na Foot-Ball Club Juventus nastąpiła w 1899 roku, w 1900 klub został włączony w struktury Włoskiego Związku Piłki Nożnej. W biało-czarnych koszulkach piłkarze zaczęli grać od 1903 roku. Rok później piłkarze rozegrali pierwszy oficjalny mecz. Przeciwnikiem było FC Torinese. Mecz zakończył się porażką 0:1. 9 kwietnia 1905 Juventus zdobył pierwsze mistrzostwo Włoch. W walce pokonał zespoły Milanu i Sampdorii. Za sukcesem klubu stał biznesmen Alfred Dick. Po zakończeniu I wojny światowej aspiracje "Bianconerich" wzrosły. Bramki bronił Giacone, a w obronie pomagali mu Novo (zaliczył występy w reprezentacji kraju) i Bruno. W tym samym czasie Corrado Corradini napisał dla klubu hymn, który obowiązywał do lat sześćdziesiątych. Giampiero Combi, jeden z najlepszych piłkarzy świata, zadebiutował w barwach Juventusu w roku 1923. Tego samego roku Edoardo Agnelli, syn założyciela Fiata, został mianowany nowym prezydentem klubu.
Ponieważ Juventus pozyskiwał coraz większą rzeszę kibiców, postanowiono rozgrywać mecze na obiekcie przy Marsiglia Road. Trenerem "Juve" został Jenő Károly z Węgier, który wraz z Hirzerem (również Węgier) uzupełnił zdolności Combiego, Rosetty, Muneratiego i Bigatto. W 1923 roku do użytku oddano nowy stadion. Efektem tej współpracy był drugi tytuł mistrzowski zdobyty w sezonie 1925/26. Sezon 1929/30 to pierwszy sezon Serie A, w którym udział wzięło 18 drużyn. A już od następnego, przez pięć lat (1930/31-1934/35) Juventus wygrywał rokrocznie ligę włoską. W klubie grały takie gwiazdy jak Orsi, Caligaris, Monti, Cesarini, Varglien, Bertolini, Ferrari i Borel, a trenerem był Carlo Carcano, który prowadził także reprezentację Włoch. W 1936 roku klub skrócił nazwę do Juventus, a w sezonach 1942/1943 i 1944 nazywał się Juventus Cisitalia.
Po II wojnie światowej.
W 1945 klub przyjął obecną nazwę Juventus Football Club. Po zdobyciu piątego z rzędu mistrzostwa Włoch w katastrofie lotniczej niedaleko Genui zginął Edoardo Agnelli. W roku 1947 prezydenturę objął Giovanni Agnelli. W tym czasie w klubie grały takie sławy jak Parola i dwójka Duńczyków – Hansen (pierwotnie miał występować w Torino) i Præst. W tym samym czasie w Juventusie grał Giampiero Boniperti, który zaliczył 664 mecze dla "Juve", w tym 444 w Serie A. W 15 sezonach zdobył dla Juventusu 177 bramek.
W latach 1950 i 1952 Juventus dołożył kolejne dwa tytuły mistrzowskie. W 1954 roku Giovanni Agnelli zrezygnował z prezydentury na rzecz swojego młodszego brata, który po odbyciu służby wojskowej w 1955 roku objął stery "Juve".
Dzięki Omarowi Sívoriemu (jako pierwszy piłkarz Juventusu otrzymał „Złotą Piłkę”) i Johnowi Charlesowi Juventus wywalczył kolejne 3 "scudetta" (1958, 1960, 1961) oraz pierwszą gwiazdkę za wywalczenie 10 tytułów mistrzowskich. Rok 1967 przyniósł kolejne "scudetto" dla Juventusu. Prezydentem był już Vittore Catelli. Umberto Agnelli zrezygnował z przewodzenia "Bianconerim" tuż przed sezonem 1961/62.
Wielkie czasy Juventusu.
W 1971 roku prezydentem został Giampiero Boniperti. W następnych 15 latach (1972-87) Juventus dziewięć razy był najlepszą drużyną we Włoszech. Dołożył też sukcesy na arenie europejskiej i międzynarodowej. Trenerami w tych czasach byli Vycpálek, Parola i Giovanni Trapattoni. Barwy "Juve" w tych latach reprezentowali tacy piłkarze jak: Zoff, Scirea, Capello, Cabrini, Causio, Rossi, Gentile, Furino, Anastasi i Bettega. Włochów uzupełniali obcokrajowcy, m.in.: Zbigniew Boniek, Francuz Michel Platini (zdobywca 2 scudetto, 2 Europejskich Pucharów, Pucharu Interkontynentalny, 3 tytułów króla strzelców, 3 Złotych Piłek) i Duńczyk Michael Laudrup.
Tragedia na Heysel.
Jednym z najtragiczniejszych momentów tamtych czasów, był finał Pucharu Mistrzów w roku 1985, kiedy naprzeciwko sobie stanęły drużyny Juventusu i Liverpoolu. Kibice Liverpoolu rzucili się na kibiców Juventusu w trakcie meczu. W wyniku obrażeń i ścisku jaki zapanował wśród uciekających kibiców zginęło 39 fanów z Włoch.
Wydarzenia te były emitowane na żywo przez wszystkie stacje telewizyjne, które wykupiły prawo do emisji tego meczu, w tym także przez Telewizję Polską. Zamieszki zaczęły się około godziny 19. Fani Liverpoolu bez problemu przedarli się przez małe ogrodzenie i zaatakowali kibiców Juventusu. Włoscy kibice zaczęli uciekać, tratując się nawzajem. Część osób została przygnieciona trzymetrową ścianą, która zawaliła się pod naporem tłumu.
Mimo tego mecz rozegrano, a Juventus – z Michelem Platinim i Zbigniewem Bońkiem w składzie – wygrał z Liverpoolem 1:0 zdobywając po raz pierwszy Puchar Europy.
Wielka trójca – Triada.
Rok 1994 to początek przewodnictwa wielkiej trójcy (Antonio Giraudo, Luciano Moggi i Roberto Bettega). Trenerem został Marcello Lippi. W pierwszym roku pracy od razu poprowadził piłkarzy do pierwszego od 9 lat mistrzostwa Włoch. Do tego dołożył także dziewiąty Puchar Włoch, lecz poniósł porażkę w finale Pucharu UEFA.
Sezon 1995/96 to sukces w Lidze Mistrzów (spadkobiercy po Pucharze Europy). W finale drużyna Lippiego pokonała AFC Ajax po rzutach karnych. Kolejne lata to kolejne sukcesy: Puchar Interkontynentalny w Tokio, Superpuchar Europy, a do tego kolejny sukces w krajowych rozgrywkach, czyli 24. "scudetto".
Lippi doprowadził Juventus do kolejnych dwóch finałów Ligi Mistrzów jednak Juventus nie zdołał pokonać najpierw Borussii Dortmund (1996/97), a potem Realu Madryt (1997/98). Lippi te niepowodzenia wynagrodził kibicom zdobywając "scudetto" numer 25. i kolejny Superpuchar Włoch.
Barwy Juve reprezentowali wtedy między innymi: Peruzzi, Ferrara, Pessotto, Zidane, Dechamps, Ravanelli, Vialli, Vieri, Inzaghi, R. Baggio oraz Del Piero, który stał się symbolem Juventusu na przełomie wieków. W 1999 roku Lippiego zastąpił Carlo Ancelotti. W 1999 roku "Bianconeri" wywalczyli awans do Pucharu UEFA wygrywając Puchar Intertoto. Rok 2001 to powrót Marcello Lippiego i dokładnie tak samo jak w roku 1994 Lippi obejmując Juventus zdobył "scudetto". Rok później powtórzył wyczyn deklasując pozostałe drużyny Serie A. Lippi dwukrotnie staje przed szansą wywalczenia dziesiątego trofeum w Pucharze Włoch, jednak najpierw silniejsza była AC Parma (2001/02), a następnie S.S. Lazio (2003/04).
Pod koniec maja 2004 roku nowym trenerem "Juve" zostaje Fabio Capello, który już w pierwszym sezonie zdobył z zespołem Starej Damy "scudetto". Sezon 2004/2005 "Juve" zakończyło na ćwierćfinale Ligi Mistrzów. Do klubu przed sezonem przybyli: Cannavaro, Zebina, Emerson, Mutu, Ibrahimović.
Latem zespół zasili Christian Abbiati, Giorgio Chiellini oraz Patrick Vieira. W następnym sezonie 2005/2006 Juventus ponownie sięgnął po Mistrza Włoch, lecz w Lidze Mistrzów doszedł do ćwierćfinału ulegając Arsenalowi.
Afera Calciopoli.
Pod koniec sezonu 2005/06 wyszła na jaw sprawa kontaktowania się z rzekomymi osobami odpowiedzialnymi za przydzielanie arbitrów na mecze ligowe przez przedstawicieli zarządów czołowych włoskich klubów – Juventusu, Milanu, Lazio oraz Fiorentiny – tzw. Afera Calciopoli. Na podstawie wyroku, który zapadł 14 lipca 2006 roku, Juventus został zdegradowany do Serie B. Tym samym odebrane zostały mu również tytuły mistrzowskie wywalczone w sezonach 2004/2005 oraz 2005/2006, jak również prawo do występów w kolejnej edycji Ligi Mistrzów. Jednocześnie klub przystąpić miał do rozgrywek Serie B z ujemnym dorobkiem 30 punktów. W związku z tym z klubu odeszli: Cannavaro, Thuram, Zambrotta, Vieira, Ibrahimovic i Emerson. Jednak pozostanie w klubie zadeklarowały żywe legendy klubu: Alessandro Del Piero, Mauro Camoranesi, David Trezeguet, Pavel Nedved, i Gianluigi Buffon. 25 lipca 2006 roku sąd apelacyjny włoskiej federacji piłkarskiej złagodził karę klubowi, odejmując 17 punktów w miejsce 30 na starcie kolejnego sezonu Serie B. 27 października 2006 Sąd Arbitrażowy złagodził karę do 9 karnych punktów.
Powrót do Serie A.
19 maja 2007 roku, na trzy kolejki przed końcem rozgrywek, Juventus zapewnił sobie bezpośredni awans do Serie A. Po wyjazdowej wygranej z AC Arezzo (5-1) turyńczycy mieli 8 punktów przewagi nad drugim Genoa CFC oraz 10 nad trzecim SSC Napoli, co dało im pewne pierwsze miejsce, premiowane promocją do najwyższej klasy rozgrywkowej bez udziału w barażach. Po ostatnim gwizdku sędziego zawodnicy "Starej Damy" założyli różowe koszulki z napisem „B...astA” (litera B przekreślona; "basta" po włosku znaczy "dosyć").
Po tym jak Juve wywalczyło awans do Serie A zespół zasiliło wielu zawodników, którzy mieli pomóc w zdobyciu mistrzostwa kraju. Zaliczają się do nich Vincenzo Iaquinta, Sergio Almirón, Antonio Nocerino, Domenico Criscito oraz Tiago Mendes.
Niestety sezon 2007/08 Juventus zakończył na trzeciej pozycji tuż za Interem i Romą, a przed Fiorentiną. W klasyfikacji strzelców wygrało dwóch graczy Juventusu: Alessandro Del Piero (21 bramek) i David Trezeguet (20 bramek). Pozycja ta dała możliwość wystąpienia ponownie klubu w Lidze Mistrzów.
Latem 2008 roku do klubu sprowadzono Amauriego, Alexandra Manningera, Olofa Mellberga i Christiana Poulsena. Drużynę opuścili Antonio Nocerino, Domenico Criscito oraz Rubén Olivera. W sezonie 2008/09 Juventus zajął drugą pozycję i tym razem ustąpił pola jedynie Interowi. Za "Starą Damą" znalazły się A.C. Milan i ACF Fiorentina. Najlepszym strzelcem zespołu ponownie okazał się Alessandro Del Piero, który zdobył 12 bramek. Tuż za nim znalazł się Amauri z dorobkiem 11 goli. W Lidze Mistrzów Juventus doszedł do 1/8 finału, ulegając w nim Chelsea.
Mimo że do klubu zakupiono Diego oraz Felipe Melo sezon 2009/10 dla zespołu był jednym z gorszych od kilkunastu lat. Trenerem został były piłkarz Juventusu Ciro Ferrara, jednak po kiepskich wynikach został zwolniony już w styczniu 2010. Nowym trenerem został Alberto Zaccheroni, który miał wyprowadzić "Starą Damę" z kryzysu. Jednak mu się to nie udało i Juventus ostatecznie zajął 7. pozycję i zakwalifikował się do III rundy kwalifikacyjnej Ligi Europy. Po zakończonym sezonie nowym trenerem został Luigi Delneri. W pierwszej rundzie fazy grupowej Ligi Europy Juventus trafił do grupy A, mając za przeciwników m.in. Lecha Poznań. Juventus jednak nie wyszedł z tej grupy zdobywając mniejszą liczbę punktów niż wspomniany Lech Poznań oraz angielski zespół Manchester City.
31 maja 2011 roku nowym szkoleniowcem zespołu został Antonio Conte. Sezon 2011/2012 Juve zakończyło z tytułem mistrza kraju. Dokonało tego w efektownym stylu – w lidze w 38 meczach zanotowali 24 zwycięstwa i 14 remisów, będąc pierwszą od 20 lat drużyną w Serie A, która przez cały sezon pozostała niepokonana. Ekipa doszła też do finału Pucharu Włoch, w którym przegrała 0:2 z SSC Napoli.
Ze względu na odebranie tytułów z sezonów 2004/05 i 2005/06 (afera Calciopoli), oficjalna liczba zdobytych mistrzostw Włoch wynosi 29. W związku z tym klub nie ma prawa umieścić trzech złotych gwiazdek na koszulkach (za 30 tytułów mistrzowskich). Od sezonu 2012/13 zrezygnowano z umieszczenia na koszulkach dwóch przysługujących klubowi gwiazdek, a pod herbem umieszczono napis "30 SUL CAMPO" (pol. "30 NA BOISKU"). Pomimo tych obostrzeń trzy złote gwiazdki prezentowane są na oficjalnej stronie klubu i cieszą się popularnością wśród kibiców.
W sezonie 2012/13 klub zakupił Nicolasa Anelkę, Paula Pogbę, Kwadwo Asamoaha, Sebastiana Giovinco, Mauricio Islę oraz Lúcio. Sezon 2012/13 klub zakończył na pierwszym miejscu w lidze za dorobkiem 87 punktów oraz dotarł do półfinału pucharu Włoch. W Lidze Mistrzów Juve dotarło do ćwierćfinału, gdzie uległo 0:4 Bayernowi Monachium.
W lipcu 2013 do klubu trafił Carlos Tévez, który otrzymał numer „10” po Alessandro Del Piero. Oprócz niego do klubu przybyli Fernando Llorente oraz Angelo Ogbonna. Zespół opuścili Alessandro Matri, Nicolas Anelka, Felipe Melo oraz Emanuele Giaccherini. Sezon zakończył się rekordową liczbą 102 punktów w lidze, co oczywiście przyniosło Juventusowi trzeci ligowy tytuł pod wodzą Conte. W Lidze Mistrzów klub zawiódł odpadając z grupy, a w Lidze Europejskiej nie wykorzystał szansy zagrania w finale na własnym stadionie po tym jak został wyeliminowany w półfinale przez Benficę.
15 lipca 2014 roku, po trzech wspaniałych latach pracy, Antonio Conte, który w maju zdecydował pozostać w klubie jeszcze co najmniej rok, zdecydował się go opuścić z powodu odmiennych z zarządem wizji klubu. W jego miejsce pojawił się Massimiliano Allegri, a do klubu przybyli również: na zasadzie wolnego transferu Kingsley Coman, kupiony z Realu Álvaro Morata i sprowadzony z Manchesteru United Patrice Évra oraz wypożyczeni Roberto Pereyra i Rômulo.
W 2018 klub dokonał największego transferu w historii klubu i włoskiej piłki za 100 milionów euro z Realu Madryt pozyskano portugalskiego napastnika Cristiano Ronaldo.
Barwy klubowe, strój, herb, hymn.
Klub ma barwy biało-czarne. Każda z nich ma swoje znaczenie. Przez całą historię piłkarze swoje domowe spotkania zazwyczaj grają w białych koszulkach w czarne pasy, białych spodenkach (czasem czarnych) oraz białych getrach. Do 1903 roku grali w różowych koszulkach z czarnym krawatem. Taki strój szybko tracił kolor podczas prania, dlatego dostawca został poproszony o opracowanie innej formy. Juventus zapytał jednego ze swoich członków zespołu, Anglika Johna Savage’a, czy mógłby dostarczyć z Anglii nowe koszule w kolorach, które byłyby bardziej wytrzymałe. Jego znajomy, który mieszkał w Nottingham i był kibicem Notts County F.C., zobowiązał się wysyłać czarno-białe koszule w paski do Turynu.
Pierwszy herb klubu powstał w 1920. Z czasem oficjalny emblemat Juventusu został poddany różnym i małym modyfikacjom. W latach 70. i 90. XX wieku logo Juventusu nie było tradycyjne. Wtedy sylwetka zebry została użyta jako herb. Poprzednia modyfikacja odznaki Juventusu miała miejsce w 2004 roku, kiedy herb klubu zamienił się w czarno-białą owalną tarczę podobnie to tarcz używanych przez włoskich duchownych. Jest on podzielony na pięć pionowych pasów: dwa białe paski i trzy czarne paski, wewnątrz których znajdują się inne elementy. W górnej części nazwa klubu nałożona na białą wypukłą sekcję ze złotą krzywizną (złoto za zasługi). Biała sylwetka szarżującego byka (jest symbolem gminy Turyn) znajdująca się w dolnej części owalnej tarczy została nałożona na czarną starą tarczę francuską. Nad podstawą czarnego trójkąta sferycznego znajduje się czarna sylwetka korony z muralu. Jest to wspomnienie o Augusta Tourinorum, starym mieście z czasów rzymskich. W przeszłości tło klubu było niebieskie – to tradycja dynastii Savoyów. Od 1982 roku herb miał dwie gwiazdki, ale w 2005 roku po odebraniu mistrzostwa gwiazdki zostały usunięte.
W styczniu 2017 roku Prezes Andrea Agnelli ogłosił ostatnią zmianę na herbie Juventusu. Odznaka reprezentuje słowo Juventus – dwie duże litery J pokazane razem w różnych wielkościach z niewielkim odstępem między nimi, aby prawie zrobić większe J. Agnelli powiedział, że znaczek odzwierciedla „sposób życia Juventusu”. Juventus był pierwszą drużyną w historii futbolu, która w 1958 roku dodała gwiazdę nad swoją odznaką, by reprezentować dziesiąte krajowe mistrzostwo w piłce nożnej. Od tamtej pory inne kluby również zaczęły umieszczać gwiazdy w swoim herbie.
W swojej historii klub uzyskał kilka przydomków, "la Vecchia Signora" (Stara Dama) jest najlepszym tego przykładem. Część pseudonimu „Stara” to kalambur na słowo "Juventus", co oznacza „młodzież” po łacinie. Pochodziła z wieku piłkarzy Juventusu w połowie lat trzydziestych. Druga część „Dama” z tego pseudonimu to sposób, w jaki fani klubu pieszczotliwie odnosili się do klubu przed 1930 rokiem. Klub jest również nazywany "la Fidanzata d’Italia" (Dziewczyna z Włoch), ponieważ przez lata otrzymywał wysoki poziom wsparcia od południowych włoskich pracowników-imigrantów (szczególnie z Neapolu i Palermo), którzy przybyli do Turynu, aby pracować dla FIAT-u od lat 30. XX wieku. Inne pseudonimy to: "[La] Madama" (Dama), i "bianconeri" (czarno-białe), "le zebre" (zebry) w odniesieniu do kolorów Juventusu. "I gobbi" (garbuski) to pseudonim, który służy do określania kibiców Juventusu, ale jest też czasem używany przez piłkarzy klubu. Najszerzej akceptowane pochodzenie "Gobbi" datuje się na lata pięćdziesiąte, kiedy piłkarze grali w dużych koszulkach. Kiedy zawodnicy biegali na boisku, koszulka, która miała sznurowany otwór na klatce piersiowej, tworzył wybrzuszenie na plecach (rodzaj efektu spadochronu), sprawiając, że gracze wyglądali na garbusów.
Oficjalnym hymnem Juventusu jest "Juve (storia di un grande amore)", czyli "Juve (opowieść o wielkiej miłości)", napisana przez Alessandrę Torre i Claudio Guidettiego, w wersji wokalnej i muzyki Paolo Belli skomponowanej w 2007 roku. Utwór ten jest grany często przez kibiców Juventusu na swoim stadionie.
Poszczególne sezony.
Rozgrywki międzynarodowe.
Europejskie puchary.
Juventus w finałach Ligi Mistrzów.
Juventus dziewięciokrotnie występował w finale Ligi Mistrzów. Zawodnicy włoskiego zespołu podnieśli jednak puchar tylko dwa razy.
Rozgrywki krajowe.
Liga włoska.
Klub od 1900 występuje na najwyższym poziomie. Jedynie w sezonach 1898 i 1899 nie brał udziału, a w sezonie 2006/07 został zdegradowany do drugiego poziomu. Jest rekordzistą ligi, zdobywając 36 razy tytuł Mistrza Włoch.
Puchar Włoch.
Dotychczas klub rozegrał 405 meczów w rozgrywkach o Puchar kraju. 14 razy zwyciężał, a 7 przegrał w finale.
Superpuchar Włoch.
Dotychczas klub dziewięciokrotnie zdobył Superpuchar Włoch i ośmiokrotnie poniósł w finale porażkę.
Obecny skład.
"Stan na 5 lutego 2023"
Stadion.
Klub rozgrywa swoje mecze domowe na stadionie Allianz Stadium w Turynie, który może pomieścić 41507 widzów.
Początkowo, w latach 1897–1898 drużyna grała swoje mecze na boisku w "Parco del Valentino" lub w "Giardino della Cittadella". Potem przeniósł się na "Piazza d’Armi", gdzie występował do końca 1908, z wyjątkiem sezonu 1905/06, podczas którego macierzystą areną Juve był Stadio Motovelodromo Umberto I. Od 1909 do 1922 roku piłkarze grali na Stadio di Corso Sebastopoli, a od 1922 do 1933 na Stadio di Corso Marsiglia. Na tych stadionach Juventus wygrał 4 kolejne tytuły.
Od 1933 do 1990 roku Juventus rozgrywał swoje mecze domowe na Stadio Comunale. Początkowo stadion nosił nazwę „Benito Mussolini” i został zbudowany na Mistrzostwa Świata w 1934 roku. Po wojnie arenę zmieniono na zwyczajną nazwę „Stadio Comunale”, a później na Stadio Comunale „Vittorio Pozzo”. Na tym stadionie odbyło się 890 spotkań mistrzowskich z udziałem Juventusu, a od 1963 Juve dzielił stadion z Torino FC; arena mieściła 65 000 widzów.
Stadio delle Alpi.
Stadio delle Alpi został wybudowany w 1990 roku na potrzeby Mistrzostw Świata w piłce nożnej, których Włosi byli gospodarzami. Po dwóch latach budowy największą trudnością okazało się nadanie nazwy dla nowej areny piłkarskiej. Propozycje nadania takich nazw jak „Meeting” czy „Agora” szybko zostały porzucone przez radę miasta. Wówczas to pomyślano o górach Alpach, u podnóży których leży Turyn. Stąd też wzięła się nazwa – Stadio delle Alpi. Stadion ma teoretyczną pojemność 70040 miejsc, ale ze względów bezpieczeństwa zmniejszono jego pojemność najpierw do 67 tys., a potem do 60 tys. miejsc. Po sezonie 2005/06 Stadion Alpejski został zburzony, w jego miejsce powstał otwarty w 2011 roku Juventus Arena. W latach 2006–2011 Juventus swoje mecze rozgrywał na Stadio Olimpico di Torino.
Allianz Stadium.
Stadion o nazwie Juventus Arena został wybudowany w 2011 roku, w miejscu wyburzonego w 2006 Stadio delle Alpi. Obiekt został zainaugurowany 8 września 2011 roku spotkaniem towarzyskim Juventusu z Notts County F.C., zakończonym remisem 1:1. Jest to pierwszy w historii włoskiego futbolu stadion należący w całości do klubu. Wszystkie pozostałe zespoły rozgrywają mecze na stadionach miejskich. Od 1 lipca 2017 roku na podstawie porozumienia z grupą ubezpieczeniową Allianz, stadion nosi nazwę Allianz Stadium.
Obiekty treningowe.
Bazą treningową Juventusu jest Juventus Center mieszcząca się w Vinovo, w Piemoncie 14 km na południowy wschód od Turynu. Centrum zostało otwarte w 2006 roku. Teren ośrodka to 140 tys. m², chociaż obecnie użytkuje się 6 tys. m². Obejmuje obiekty medyczne oraz szkolenia dla pierwszego zespołu, i dziewięć sekcji młodzieżowych. Z ośrodka jest też nadawana telewizja Juventus Channel.
Inne sekcje i oddziały klubu.
Juventus prowadzi drużyny dla dzieci i młodzieży w każdym wieku. Drużyna młodzieżowa dla najstarszych juniorów to Juventus Primavera. Juventus ma także oddział piłki nożnej kobiecej o nazwie Juventus Women – to drużyna zaliczana do jednych z najlepszych we Włoszech. W przeszłości (lata 1923–1947) klub uruchamiał i zamykał sekcje sportowe w dyscyplinach: tenis ziemny, hokej na lodzie, pływanie, bocce.
Juventus College.
Klub założył i prowadzi własną szkołę dla dzieci i młodzieży o nazwie Juventus College (J-College). Ma ona na celu łączenie edukacji z rozwojem sportowym. Wpisuje się ona w filozofię klubu, w której liczy się nie tylko wynik sportowy, ale także zachowanie poza areną sportową i kulturalne zachowanie. We wrześniu 2014 roku J-College otrzymał włoskiego Ministra Edukacji tytuł Liceum Sportowego dla pierwszego stopnia edukacji.
Juventus w kulturze i mediach.
Juventus od wielu dekad pojawia się w utworach wielu artystów. Nazwa klubu pojawia się w książkach włoskich pisarzy takich jak np. Mario Soldati czy Niccolo Ammaniti. Bracia Mauro i Marco La Villa stworzyli film The Juventus Story: Black and White Stripes. Juventus to pierwszy klub sportowy ze światowej czołówki, o którym Netflix nagrał serial dokumentalny. O Juventusie lub piłkarzach tej drużyny utwory muzyczne nagrali artyści rapowi m.in.: Barbitch, Daniboy, METRO czy Polak Emcef. Juventus to także pierwszy klub piłkarski na świecie, który wydał własną aplikację VR. Dzięki niej można z perspektywy pierwszej osoby zobaczyć np. trening drużyny czy szatnię przed meczem. Pierwsze historyczne relacje na żywo z meczu piłkarskiego we włoskim radiu i telewizji dotyczyły meczów Juventusu.
Książki o Juventusie:
Kibice i rywalizacja z innymi klubami.
We Włoszech działają różne grupy kibiców Juventusu. Do najważniejszych należą m.in. Arditi, Drughi Bianconeri, Nucleo, Viking, Tradizione czy Bravi Ragazzi.
Kibice "Juve" posiadają oficjalny sojusz z holenderskim Den Haag (od 1989 r.). Drużyny darzą się sympatią, co widać między innymi po rozwieszonych na stadionach transparentach czy flagach. We Włoszech fani "Starej Damy" nawiązali dobre kontakty z kibicami Syrakuz – Siracusa Calcio.
Największą niechęcią kibice "Starej Damy" darzą natomiast rywali z Mediolanu – A.C. Milan i Inter Mediolan (pojedynki tych drużyn nazywane są derbami Włoch) oraz lokalnych przeciwników – Torino FC. Poza tymi zespołami fani Juventusu nie lubią się z kibicami: Fiorentiny, Romy, S.S. Lazio, Neapol, Livorno (za lewicowe poglądy). Jeżeli chodzi o drużyny z zagranicy, kibice Juventusu są wrogo nastawieni wobec fanów angielskiego Liverpool F.C. (po tragedii na Heysel) oraz niemieckiej Borussii Dortmund (po przegranym finale Ligi Mistrzów w 1997 roku).
Stara Dama ma także wielu kibiców w Europie Środkowej (w tym w Polsce), ich liczbę szacuje się na około 4 miliony. Oficjalny polski fanclub Juventusu (JuvePoland.com) zrzesza ponad 27,500 tysięcy osób.
Derby Turynu.
Derby Turynu, lub „Derby della Mole” są to mecze rozgrywane z udziałem dwóch drużyn z tego miasta – Juventusu oraz Torino FC. Po raz pierwszy mecz między tymi dwoma klubami odbył się w 1906 roku (w tym samym roku powstało Torino FC).

</doc>
<doc id="83388" url="https://pl.wikipedia.org/wiki?curid=83388" title="Wojnowice">
Wojnowice



</doc>
<doc id="83391" url="https://pl.wikipedia.org/wiki?curid=83391" title="CMS (detektor)">
CMS (detektor)

CMS (ang. "Compact Muon Solenoid") – detektor przy wybudowanym w CERN-ie Wielkim Zderzaczu Hadronów (LHC), który posłuży m.in. do obserwacji mionów. 
Główne cele eksperymentu to:
Detektory cząstek (komora śladowa, kalorymetr elektromagnetyczny i hadronowy, detektor mionowy) zostały umieszczone wewnątrz jarzma potężnego solenoidu wytwarzającego pole magnetyczne o indukcji 4 T. Detektor waży około 12500 ton, jego średnica to 16 m a całkowita długość to 21 m.
Grupa naukowców liczy około 3200 osób z 200 instytutów naukowych. W budowę, eksploatację detektora i analizę zabranych danych zaangażowani się między innymi polscy naukowcy, w tym "Warszawska Grupa CMS" zrzeszająca naukowców, inżynierów i studentów z Wydziału Fizyki Uniwersytetu Warszawskiego, Narodowego Centrum Badań Jądrowych i Politechniki Warszawskiej. Grupa odpowiedzialna jest za projekt i budowę trygera komór RPC, poszukiwanie bozonu Higgsa w kanale rozpadu na dwa leptony tau, poszukiwanie cząstek supersymetrycznych oraz badanie struktury protonu.

</doc>
<doc id="83394" url="https://pl.wikipedia.org/wiki?curid=83394" title="Białostocki Teatr Lalek">
Białostocki Teatr Lalek

Białostocki Teatr Lalek – jeden z najstarszych polskich teatrów lalkowych. Mieści się w Białymstoku przy ul. Kalinowskiego 1. W jego repertuarze znajdują się zarówno przedstawienia dla dzieci jak i lalkarskie adaptacje literatury światowej dla dorosłych. BTL dzięki wysokiemu poziomowi artystycznemu uznany został za jedną z najlepszych scen lalkowych w Polsce, a Białystok, dzięki BTL-owi i Wydziałowi Sztuki Lalkarskiej w Białymstoku warszawskiej AT, został polskim centrum sztuki lalkarskiej.
Historia.
BTL powstał oficjalnie w 1953 roku, kiedy to Ministerstwo Kultury i Dziedzictwa Narodowego przyznało mu subwencję i status sceny profesjonalnej o wdzięcznej nazwie "Świerszcz". Swoją tradycją sięga on jednak czasów przedwojennych, kiedy to w 1937 roku został założony w Białymstoku amatorski teatr lalkowy, jego twórcami byli Helena Pacewicz oraz Piotr Sawicki, który został później pierwszym kierownikiem BTL.
Upaństwowienie teatru nastąpiło w 1960.
W 1972 powołana do życia została Scena dla Dorosłych (pierwsza w Polsce).
Studium Aktorskie Teatru Lalek powstało w 1974 (później przekształcono je w Wydział Sztuki Lalkarskiej PWST w Warszawie).
W latach 1975-1979 wzniesiono pierwszy w Polsce budynek przeznaczony specjalnie dla teatru lalek. Mieszczą się w nim trzy sceny: duża (200 miejsc), mała (100 miejsc) i sala prób (40 miejsc).

</doc>
<doc id="83397" url="https://pl.wikipedia.org/wiki?curid=83397" title="Tarczyca">
Tarczyca

Tarczyca, gruczoł tarczowy (łac. "glandula thyroidea") – nieparzysty gruczoł wydzielania wewnętrznego występujący u kręgowców. Wytwarza hormony trójjodotyroninę (T3), tyroksynę (T4) i kalcytoninę, wpływając na metabolizm i gospodarkę wapniowo-fosforową organizmu.
Tarczyca u psa domowego.
U psa domowego gruczoł tarczowy składa się z dwóch oddzielnych płatów, rzadko połączonych ze sobą cieśnią włóknistą () lub cieśnią gruczołową (). Płaty tarczycy leżą na wysokości od trzeciej do ósmej chrząstki tchawicy, po jej bokach. Podzielone są na płaciki, a te z kolei na pęcherzyki o średnicy od 20 do 900 µ, zbudowane z komórek nabłonkowych i przechowujące tyreoglobulinę. W ścianie pęcherzyków lub pomiędzy nimi znajdują się komórki C, które produkują kalcytoninę.
Tarczyca u kawii domowej.
U kawii domowej (potocznie nazywanej świnką morską) gruczoł tarczowy składa się z dwóch płatów połączonych cieśnią tarczycy. Tworzą go komórki pęcherzykowe produkujące i przechowujące jodowaną tyreoglobulinę oraz komórki przypęcherzykowe (komórki C), produkujące kalcytoninę. Tarczyca położona jest w okolicy dogłowowo-brzusznej tchawicy, czasem obecna jest tkanka ektopowa tarczycy.
Tarczyca u człowieka.
Budowa anatomiczna i położenie.
Tarczyca u człowieka jest umiejscowiona w przednio-dolnej części szyi. Zbudowana jest z dwóch płatów bocznych połączonych wąską cieśnią (węziną). Czasami występuje także trzeci płat – piramidowy.
Boczne płaty tarczycy sięgają:
Węzina tarczycy (łac. "isthmus glandulae thyroideae") łączy ze sobą oba płaty boczne. Zlokalizowana jest ona na przedniej ścianie górnego odcinka tchawicy. Niekiedy (w przypadku wola) węzina może zachodzić na przednią ścianę krtani. Płaty boczne są przykryte przez mięśnie podgnykowe. Niestały płat piramidowy ciągnie się w górę od cieśni i może sięgać wyżej niż płaty boczne. Częściej położony nieco po lewej stronie niż pośrodkowo. Jest on pozostałością dolnego odcinka przewodu tarczowo-językowego, z którego rozwija się ten gruczoł.
Budowa histologiczna i czynność.
Tarczyca otoczona jest dwuwarstwową łącznotkankową torebką. Warstwa wewnętrzna jest połączona bezpośrednio z miąższem gruczołu za pośrednictwem łącznotkankowych beleczek, które wnikają do jej wnętrza, tworząc w ten sposób zrąb narządu. Druga, zewnętrzna blaszka (tzw. powięź tarczowa), obejmuje także przytarczyce.
Miąższ gruczołu stanowią głównie pęcherzyki, których wielkość waha się od 20 do 900 µm. Są one główną masą tego gruczołu. Ich ściana zbudowana jest z jednowarstwowego nabłonka, najczęściej sześciennego, choć może być on także płaski. Zależy to od stanu czynnościowego gruczołu. Nabłonek płaski jest formą spoczynkową – hormony (T3-trójjodotyronina i T4-tyroksyna) nie są wydzielane.
Nabłonek sześcienny jest z kolei formą aktywną – hormony są syntetyzowane. Zmiana wielkości komórek wiąże się z tym, że tarczyca jako jedyny gruczoł człowieka tak obficie magazynuje produkowane przez siebie hormony, zanim zostaną one uwolnione do krwi. Są one przechowywane w postaci jodowanej tyreoglobuliny (Tg) w żelu wewnątrzpęcherzykowym.
Stężenie T3 w tarczycy wynosi około 0,02-0,3 µmol/g, a T4 15-200 µmol/g.
Duży zapas, a zatem duża objętość żelu, powoduje, że komórki leżące na brzegach są uciskane. Jednocześnie nie ma potrzeby produkcji dodatkowych ilości hormonów. W przypadku gdy tarczyca zaczyna wydzielać hormony pod wpływem TSH, ilość zapasów, a także ich objętość, zmniejsza się. Komórki na powrót stają się sześcienne, mają bowiem teraz więcej miejsca. Dodatkowo, dążąc do stanu spoczynkowego, zaczynają produkować hormony. Komórki pęcherzykowe tarczycy magazynują również sam jod i jego zawartość wynosi około 600 µg/g tkanki.
Oprócz komórek nabłonkowych w miąższu tarczycy znajdują się także komórki C (przypęcherzykowe). Pochodzą one z grzebienia nerwowego. Są to duże komórki o owalnych jądrach, najczęściej leżące na obwodzie pęcherzyków, czasem także pomiędzy nimi. Należą do układu komórkowego APUD. Produkują one hormon – kalcytoninę oraz somatostatynę i serotoninę.
Regulacja pracy tarczycy.
Praca tarczycy jest regulowana dwojako. Produkcja i wydzielanie hormonów metabolicznych jest pod kontrolą układu podwzgórze-przysadka i działającego na zasadzie ujemnego sprzężenia zwrotnego (wydzielanie hormonów tarczycy wpływa ujemnie na wydzielanie TSH, hormonu układu podwzgórze-przysadka, pobudzającego tarczycę). Wydzielanie i produkcja tych hormonów może także zachodzić na skutek pobudzenia układu współczulnego, którego zakończenia adrenergiczne dochodzą do komórek pęcherzykowych tworząc z nimi synapsy chemiczne. Stanowi to istotny element w reakcji obronnej organizmu, mobilizując zapasy. Regulacja produkcji kalcytoniny zależy tylko od stężenia wapnia we krwi.
U kobiet mogą wystąpić zaburzenia w pracy tarczycy podczas ciąży, co wynika ze zmiany w regulacji hormonalnej u kobiet ciężarnych.
Wydzielanie trijodotyroniny i tyroksyny przez tarczycę jest regulowane bezpośrednio i pośrednio. Wydzielanie hormonów tarczycy zwiększają:
Prawidłowa czynność hormonalna tarczycy jest nazywana eutyreozą.
Rozwój tarczycy.
Tarczyca powstaje z endodermalnego nabłonka dna pierwotnej jamy ustnej, w pobliżu otworu ślepego. Rozwój rozpoczyna się w 4. tygodniu życia prenatalnego. Tarczyca wędruje, by ok. 7. tygodnia osiągnąć pozycję ostateczną – przednią powierzchnię tchawicy. Komórki C tarczycy mają odmienne pochodzenie – komórki grzebieni nerwowych, które przywędrowały w miejsce V wewnętrznej kieszonki gardłowej.
Ewolucja tarczycy.
Filogenetycznie tarczyca pochodzi od endostylu, który u niższych strunowców (bezczaszkowców, osłonic) służył do pobierania pokarmu.
Hormony tarczycy, ich działanie i znaczenie.
Hormony tarczycy posiadają liczne funkcje i są niezbędne dla organizmu. Istotnym składnikiem hormonów jest jod przyswajany z wodą i pokarmem. Z jodu i aminokwasów tarczyca wytwarza trójjodotyroninę, tyroksynę i kalcytoninę. Hormony te w miarę zapotrzebowania są wydzielane do organizmu.
Hormony tarczycy stymulują rozwój i wzrost organizmu, wzmagają procesy przemiany materii i energii i mają istotne znaczenie dla rozwoju ośrodkowego układu nerwowego. Obniżenie ich działania hamuje fizyczne i psychiczne procesy zachodzące w organizmie, powoduje spowolnienie, ospałość, wrodzony zespół niedoboru jodu. Wzmocnienie ich działania może wywołać chorobę Gravesa-Basedowa.
Choroby związane z zaburzeniem pracy tarczycy.
Rozwój autoimmunologicznych chorób tarczycy, takich jak np. choroba Gravesa-Basedowa czy Hashimoto, jest wypadkową działania predyspozycji genetycznej oraz czynników środowiskowych. Leczeniem chorób tarczycy zajmuje się tyreologia, gałąź endokrynologii.

</doc>
<doc id="83398" url="https://pl.wikipedia.org/wiki?curid=83398" title="Emblemat hakerski">
Emblemat hakerski

Emblemat hakerski - nieformalny symbol społeczności hakerskiej zaproponowany przez Eryka Raymonda, który uzasadnia swoją propozycję potrzebą stworzenia symbolu jednoczącego społeczność hakerów i jej sympatyków. Obrazek przedstawia szablon "glider" (szybowiec) z Gry w życie Conwaya. Więcej informacji na temat propozycji emblematu oraz sam emblemat w formatach SVG i TeX znaleźć można w linku poniżej.
Propozycja Raymonda skierowana jest nie tylko do hakerów "per se", ale także do osób, którym bliskie są idee społeczności hakerskiej, jej osiągnięcia, cele, wartości i styl życia. Stanowczo sprzeciwia się on za to używaniu tego emblematu przez crackerów, czyli komputerowych włamywaczy.

</doc>
<doc id="83399" url="https://pl.wikipedia.org/wiki?curid=83399" title="Opera i Filharmonia Podlaska">
Opera i Filharmonia Podlaska

Opera i Filharmonia Podlaska – Europejskie Centrum Sztuki im. Stanisława Moniuszki w Białymstoku – obecnie największa instytucja artystyczna na terenie północno-wschodniej Polski i najnowocześniejsze centrum kulturalne w tej części Europy.
Lokalizacja.
Gmach Opery i Filharmonii Podlaskiej znajduje się w centrum Białegostoku, przy ulicy Odeskiej 1.
Statystyki.
W ciągu 9 miesięcy 58. sezonu artystycznego w OiFP – ECS odbyło się ok. 380 różnych wydarzeń artystycznych. Ponadto, w przestrzeni wystawienniczej zaprezentowano 15 różnorodnych wystaw, które obejrzało ponad 59 tysięcy osób.
28 sierpnia 2013 roku, w 11 miesięcy od otwarcia nowego gmachu, OiFP – ECS odwiedził 200-tysięczny gość. W 2014 roku na różnego typu koncertach pojawiło się tu 152 tys. 413 osób.
Historia.
Początki.
Początki Orkiestry Symfonicznej Opery i Filharmonii Podlaskiej sięgają 1954 roku, kiedy w Białymstoku została powołana Państwowa Orkiestra Symfoniczna. Muzycy Orkiestry nie mieli wówczas własnej siedziby – próby i koncerty odbywały się m.in. w Teatrze Dramatycznym im. Al. Węgierki czy Pałacyku Gościnnym w Białymstoku. Po dwudziestu latach działalności artystycznej Orkiestra otrzymała status filharmonii i przeniosła się do sali koncertowej przy ulicy Podleśnej.
Opera i Filharmonia Podlaska – Europejskie Centrum Sztuki.
Idea utworzenia w Białymstoku Centrum Muzyki i Sztuki zrodziła się w 2004 r. Inicjatywa ta zyskała poparcie władz Województwa Podlaskiego i już 9 lipca 2004 r. podpisany został list intencyjny w sprawie budowy Opery i Filharmonii Podlaskiej – Europejskiego Centrum Sztuki w Białymstoku. Sygnatariuszami porozumienia byli: Samorząd Województwa Podlaskiego reprezentowany przez Marszałka Województwa Podlaskiego Janusza Krzyżewskiego, Marka Strzalińskiego – Wojewodę Podlaskiego i Miasto Białystok reprezentowane przez Ryszarda Tura – Prezydenta Miasta Białegostoku. Na mocy tego porozumienia 25 października 2004 r. Sejmik Województwa Podlaskiego podjął uchwałę inicjującą budowę Opery i Filharmonii Podlaskiej – Europejskiego Centrum Sztuki w Białymstoku (uchwała w sprawie woli utworzenia Europejskiego Centrum Muzyki i Sztuki – Opera Podlaska).
Na początku 2005 roku, ogłoszony został międzynarodowy konkurs urbanistyczno-architektoniczny na opracowanie koncepcji budowy Opery i Filharmonii Podlaskiej – Europejskiego Centrum Sztuki w Białymstoku. Do konkurencji zgłoszono 14 prac, spośród których 29 kwietnia 2005 r. wybrano zwycięski projekt. Laureatem konkursu została pracownia prof. Marka Budzyńskiego z Warszawy, która ma na swoim koncie projekty Sądu Najwyższego i Biblioteki Uniwersytetu Warszawskiego.
27 czerwca 2005 r. Sejmik Województwa Podlaskiego podjął uchwałę w sprawie utworzenia Opery i Filharmonii Podlaskiej – Europejskie Centrum Sztuki w Białymstoku, a prof. Marek Budzyński podpisał umowę z samorządem woj. podlaskiego na opracowanie dokumentacji projektowej Opery i Filharmonii Podlaskiej.
W sierpniu 2005 roku, w związku z dynamicznym rozwojem artystyczno-organizacyjnym Instytucji oraz planowanym na 2011 rok otwarciem nowego gmachu, Filharmonia Białostocka zmieniła swoją nazwę na Opera i Filharmonia Podlaska. Z kolei 9 września 2005 roku, podczas uroczystej inauguracji sezonu artystycznego 2005/2006, Minister Kultury Waldemar Dąbrowski i Marszałek Województwa Podlaskiego Janusz Kazimierz Krzyżewski podpisali umowę o utworzeniu narodowej instytucji kultury – Opery i Filharmonii Podlaskiej – Europejskiego Centrum Sztuki w Białymstoku.
Budowa nowego gmachu.
Wreszcie 30 grudnia 2005 r. wydane zostało pozwolenia na budowę gmachu Opery i Filharmonii Podlaskiej – Europejskiego Centrum Sztuki w Białymstoku. Ze względu na ograniczone środki finansowe podjęto decyzję o etapowym realizowaniu inwestycji. 13 lutego 2006 r. ogłoszono przetarg ograniczony na wyłonienie wykonawcy I etapu budowy ”stan surowy otwarty”. 22 kwietnia 2006 r. wmurowano kamień węgielny pod budowę Opery i Filharmonii Podlaskiej – Europejskiego Centrum Sztuki w Białymstoku. Realizacja I etapu zakończona została w grudniu 2007 r.
W kolejnym roku, 14 października ogłoszono przetarg nieograniczony, na wykonawcę II etapu budowy Opery. W wyniku rozstrzygnięcia przetargu wyłoniono trzech wykonawców (odrębnie dla każdego zadania). Zawarcie umów z wybranymi wykonawcami nastąpiło 7 kwietnia 2009 r.
29 czerwca 2009 r. zawarta została pomiędzy Województwem Podlaskim i Ministrem Kultury i Dziedzictwa Narodowego umowa o dofinansowanie Projektu ”Budowa Opery i Filharmonii Podlaskiej – Europejskie Centrum Sztuki w Białymstoku”.
Województwo Podlaskie uzyskało dofinansowanie z Programu Operacyjnego Infrastruktura i Środowisko, Priorytet XI Kultura i Dziedzictwo Kulturowe, działanie 11.2 Rozwój oraz poprawa stanu infrastruktury kultury o znaczeniu ponad regionalnym.
W ramach realizacji II etapu budowy zlecono między innymi wykonanie przewidzianych w projekcie prof. Marka Budzyńskiego elementów dekoracyjnych, tj.:
Ponadto, w gmachu Opery zamontowano nowoczesny system multimedialny umożliwiający między innymi projekcję wielkoformatową oraz bezpośrednią transmisję w Internecie wydarzeń artystycznych organizowanych w Operze. Obiekt został wyposażony również w system audiodeskrypcji pozwalający osobom niedowidzącym korzystanie z oferty programowej Opery i Filharmonii Podlaskiej.
Ponadto Opera dysponuje systemem tłumaczeń symultanicznych oraz własnym studiem telewizyjnym.
Dokonano również zakupu dodatkowych instrumentów muzycznych, w tym dwóch wysokiej klasy fortepianów oraz wyposażenia orkiestronu.
Wielka Inauguracja.
28 września 2012 roku miała miejsce Wielka Inauguracja nowego gmachu Opery i Filharmonii Podlaskiej – Europejskiego Centrum Sztuki w Białymstoku. Instytucja rozpoczęła swój 58. sezon artystyczny musicalem „Korczak” Chrisa Williamsa oraz operą „Straszny Dwór” Stanisława Moniuszki.
Oferta kulturalna.
W bogatym repertuarze OiFP obok spektakli operowych i musicalowych, znajdują się też koncerty symfoniczne i rozrywkowe, interaktywna bajka muzyczna oraz festiwale muzyczne i filmowe. Do tej pory OiFP zrealizowała następujące spektakle:
W OiFP swoją siedzibę mają: Orkiestra Opery i Filharmonii Podlaskiej, Chór Opery i Filharmonii Podlaskiej, Chór Dziecięcy Opery i Filharmonii Podlaskiej oraz zespoły kameralne: Big Band Opery i Filharmonii Podlaskiej, Kwartet im. Aleksandra Tansmana, Zespół Muzyki Dawnej CONSORT 415.
Na przestrzeni lat z Orkiestrą OiFP współpracowali światowej sławy dyrygenci, soliści, wybitni kompozytorzy, którzy docenili wysoki poziom artystyczny Zespołu. Dowodem tego są koncerty
z udziałem m.in.:
W ramach sceny impresaryjnej, OiFP gościła m.in. Anitę Lipnicką i Johna Portera, Grzegorza Turnau, Kubę Badacha, zespół Perfect, Macieja Maleńczuka, Marię Peszek, zespół Czesław Śpiewa, Czerwone Gitary, zespół Klezmafour, zespół AudioFeels, Grażynę Łobaszewską, Leszka Możdżera, Urszulę Dudziak czy zespół Bajm.
Od 1994 roku organizowany jest Ogólnopolski Konkurs Młodych Dyrygentów im. Witolda Lutosławskiego przez Filharmonię Białostocką, a następnie przez Operę i Filharmonię Podlaską dla dyrygentów, którzy nie ukończyli 35. roku życia.
Od 2012 roku OiFP organizuje Halfway Festival, w ramach którego występują artyści związani z muzyką folkową, alternatywną i songwriterską. Na festiwalu wystąpili dotychczas m.in. SoKo, Emilíana Torrini, Wilco, Local Natives, Domowe Melodie i Kapela ze Wsi Warszawa.
Ponadto, Opera aktywnie prowadzi działalność edukacyjną i wystawienniczą. Dzieci i młodzież zaprasza się na przygotowane specjalnie dla nich koncerty oraz na próby generalne. Przygotowywane są także szkolne wersje przedstawień oraz warsztaty edukacyjne.
Nowy gmach opery.
28 września 2012 roku odbyła się inauguracja 58. sezonu artystycznego połączona z otwarciem nowego gmachu OiFP – ECS.
Budynek został zaprojektowany przez pracownię prof. Marka Budzyńskiego, znaną m.in. z projektów Sądu Najwyższego i Biblioteki Uniwersyteckiej w Warszawie. Architektura gmachu nawiązuje do otoczenia i utrzymana jest w minimalistycznym stylu. Dominuje surowy beton i szkło, które zostały ocieplone drewnianymi akcentami. We Foyer dekoracyjnymi elementami są tafle i klosze wykonane z grubego szkła, pokryte motywami nut i pięciolinii oraz ręcznych poprawek na partyturze (twórcą szklanych odlewów jest Tomasz Urbanowicz).
Duża Scena.
Audytorium Dużej Sceny liczy 771 miejsc siedzących, jednak ta liczba, w zależności od potrzeb, może być zwiększona do ponad 1000 miejsc. Sala kryje pierwszą co do wielkości scenę w Polsce oraz drugie co do wielkości organy. Wystrój sali jest połączeniem klasycznego operowego wnętrza z nowoczesnymi formami.
Duża Scena charakteryzuje się bardzo wysokim, bo aż szesnastometrowym otworem portalowym (kubatura sali to aż 18 000 metrów sześciennych). W ramach mechaniki dolnej zainstalowane zostały cztery dwupoziomowe zapadnie sceniczne oraz zapadnia orkiestronu. Dodatkowo na dolnym poziomie zapadni scenicznych poruszają się dwie ruchome zapadnie osobowe. Każda z zapadni scenicznych posiada w górnej części wyjmowane klapy, pozwalające na pięć różnych pozycji zapadni osobowych.
Scena posiada kieszeń tylną oraz boczną umieszczoną po prawej stronie. W kieszeni tylnej zainstalowana jest kaseta sceniczna ze sceną obrotową oraz sześć sztankietów ułatwiających ustawianie dużych dekoracji. W kieszeni bocznej znajdują się cztery wózki sceniczne o wymiarach 3 metry na 14 metrów.
Nad widownią znajduje się 10 ruchomych mostów, pod którymi zawieszone są szklane ekrany akustyczne. Wykorzystując ruchome mosty i zmienny kąt zawieszenia ekranów możliwe jest dowolne kształtowanie akustyki widowni. Dwa z mostów pełnią także rolę mostów oświetleniowych. Wokół widowni zainstalowane są kurtyny akustyczne, którymi można dodatkowo wpływać na rozchodzenie się dźwięku. Na potrzeby koncertów Opera posiada także składaną muszlę koncertową.
Scena kameralna.
Scena kameralna ma kubaturę 2100 metrów sześciennych i mieści około 150 osób w zależności od potrzeb spektaklu. W sali istnieje możliwość różnorakiego kształtowania sceny i widowni dzięki zastosowaniu składanych trybun składających się z czterech niezależnych zespołów przejezdnych, a także dzięki 54 regulowanym mechanicznie podestom o zmiennej wysokości umieszczonym we wnęce podłogowej i 40 dodatkowym, przenośnym podestom.
Ogrody i taras widokowy.
Gmach Opery i Filharmonii Podlaskiej otoczony jest ogrodami, które są częścią projektu pracowni prof. Marka Budzyńskiego. Wykorzystana roślinność, jest charakterystyczna dla Podlasia, ma przypominać naturalną łąkę. Pomysł na takie zagospodarowanie przestrzeni związany jest z wizją Opery jako miejsca idealnie współgrającego z otoczeniem. Zieleń przeplata się z oczkami wodnymi i alejkami spacerowymi. Ponadto, na dachu Opery stworzony został taras widokowy, z którego można podziwiać panoramę Białegostoku. W centralnej części tarasu umieszczono żeliwną rzeźbę autorstwa Teresy Murak. Dzieło ma dwa metry wysokości, waży dwie i pół tony i nazwane zostało „Głową kompozytora”.
Artyści.
Orkiestra Opery i Filharmonii Podlaskiej.
W swoim repertuarze Orkiestra OiFP posiada największe dzieła światowej literatury symfonicznej a także muzykę współczesną.
Zespół występuje gościnnie w kraju i za granicą (m.in. Austria, Belgia, Białoruś, Chiny, Estonia, Finlandia, Norwegia, Francja, Litwa, Łotwa, Niemcy, Rosja, Szwecja, Ukraina, Wielka Brytania, Włochy). W 1995 roku Orkiestra OiFP pod batutą Mirosława Jacka Błaszczyka koncertowała w nowojorskiej Carnegie Hall.
Za dokonania fonograficzne Orkiestra OiFP wyróżniona została licznymi nagrodami. Do ostatnich takich realizacji należy album „Paderewski – Piano Concerto, Polish Fantasy” w kategorii „Album Roku Muzyka Symfoniczna i Koncertująca” z udziałem Kevina Kennera, uhonorowany Nagrodą Akademii Fonograficznej Fryderyk 2012.
Od sezonu artystycznego 2012/2013 siedzibą Orkiestry jest nowy gmach Opery i Filharmonii Podlaskiej – Europejskiego Centrum Sztuki w Białymstoku. W związku ze zmianą profilu instytucji, repertuar zespołu ulega znacznemu zróżnicowaniu i zostaje wzbogacony m.in. o dzieła operowe i musicalowe.
Chór Opery i Filharmonii Podlaskiej.
Powstał w marcu 2006 roku. Trzon składu Chóru OiFP stanowią artyści śpiewający przez wiele lat w Białostockim Chórze Kameralnym „Cantica Cantamus”, prowadzonym przez obecnego dyrygenta i kierownika artystycznego chóru – profesor Violettę Bielecką.
Repertuar Chóru OiFP jest niezwykle bogaty – obejmuje programy oratoryjne, operowe, największe dzieła muzyki sakralnej oraz utwory kompozytorów współczesnych, wykonywane we współpracy z wybitnymi polskimi i zagranicznymi orkiestrami.
Zespół wielokrotnie brał udział w prawykonaniach utworów polskich kompozytorów współczesnych, m.in. Krzysztofa Pendereckiego, Stanisława Moryto, Macieja Małeckiego, Mariana Borkowskiego, Pawła Łukaszewskiego, Józefa Świdra, Romualda Twardowskiego.
Zespół ma zaszczyt regularnie współpracować z Krzysztofem Pendereckim (m.in. w 2008 roku Chór OiFP wykonał VIII Symfonię „Pieśni przemijania” podczas koncertu inaugurującego Rok Jubileuszu 75-lecia urodzin kompozytora w Sali Koncertowej OiFP oraz „Siedem Bram Jerozolimy” w Teatrze Wielkim – Operze Narodowej pod batutą samego Maestro; zespół brał również udział w prestiżowych nagraniach płytowych i prezentacjach wersji koncertowych oper: „Euryanthe” C.M. von Webera, „Maria Padilla” G. Donizettiego).
Chór OiFP prowadzi ożywioną działalność koncertową w kraju i za granicą (odwiedził takie państwa jak: Belgia, Białoruś, Francja, Litwa, Mołdawia, Niemcy, Rumunia, Ukraina, Włochy). Regularnie uczestniczy w ważnych wydarzeniach muzycznych w Polsce, jest zapraszany na renomowane festiwale, m.in. Wielkanocny Festiwal Ludwiga van Beethovena, Międzynarodowy Festiwal „Wratislavia Cantans”, Międzynarodowy Festiwal Muzyki Współczesnej „Warszawska Jesień”, Międzynarodowy Festiwal Muzyki Sakralnej „Gaude Mater", Festiwal Kultury Żydowskiej „Warszawa Singera”, Międzynarodowy Festiwal Muzyczny „Chopin i jego Europa".
Występy Chóru OiFP spotykają się z entuzjastycznym przyjęciem publiczności, uznaniem dyrygentów i recenzentów. Owacjami zakończył się występ zespołu pod batutą maestro Valerego Giergieva z towarzyszeniem Orkiestry Symfonicznej Teatru Maryjskiego podczas 16. Wielkanocnego Festiwalu Ludwiga van Beethovena w Filharmonii Narodowej (Chór wykonał z powodzeniem kantatę „Aleksander Newski” S. Prokofiewa).
Chór OiFP dokonał wielu nagrań płytowych i radiowych. W 2009 roku zespół został laureatem Nagrody Polskiego Przemysłu Fonograficznego Fryderyk za album „Pieśni Kurpiowskie: Górecki, Moryto, Szymanowski” w kategorii „Fonograficzny Debiut Roku”.
Chór Dziecięcy Opery i Filharmonii Podlaskiej.
Ten najmłodszy wiekiem chór Opery i Filharmonii Podlaskiej powstał we wrześniu 2011 roku z inicjatywy dyrektora Roberto Skolmowskiego. Na ogłoszony wówczas casting zgłosiło się kilkaset dzieci z całego województwa podlaskiego. Ostatecznie, po przesłuchaniach, wybrano 110 osobową grupę, która niemal od razu zaczęła intensywne szkolenie i próby.
Dzieci i młodzież mają od 6 do 18 lat. Opiekuje się nimi dr Ewa Barbara Rafałko, która z wielkim entuzjazmem i pasją podchodzi do pracy z chórzystami. Młodzi artyści mają już za sobą pierwsze występy i sukcesy, a wśród nich udział w musicalu „Korczak” Ch. Williamsa w reżyserii Roberto Skolmowskiego: w maju 2012 roku chórzyści zaprezentowali wersję koncertową musicalu z okazji Jubileuszu 50-lecia Muzeum Rolnictwa im. ks. K. Kluka w Ciechanowcu; 1 września 2012 roku, owacją na stojąco zakończył się ich występ na terenie byłego obozu koncentracyjnego w Sachsenhausen. W musicalu, prócz Chóru Dziecięcego, udział biorą Chór i Orkiestra OiFP pod batutą Tadeusza Płatka.
Zespoły kameralne.
W OiFP swoją siedzibę mają:
Dyrektorzy.
W ponad 58-letniej historii instytucji, kierowali nią dyrektorzy:

</doc>
<doc id="83405" url="https://pl.wikipedia.org/wiki?curid=83405" title="Światowa Organizacja Ruchu Skautowego">
Światowa Organizacja Ruchu Skautowego

Światowa Organizacja Ruchu Skautowego (WOSM, ang. "World Organization of the Scout Movement") – międzynarodowe stowarzyszenie zrzeszające organizacje skautowe z całego świata. Skupia ponad 54 mln członków w 163 państwach (2016) – głównie skautów (chłopców), ale czasami również skautki (dziewczynki), w przypadku gdy dana organizacja jest koedukacyjna i nie jest równocześnie członkiem WAGGGS.
W Polsce członkiem WOSM jest Związek Harcerstwa Polskiego (członek założyciel WOSM w latach 1920–1949 i ponownie od 1996).
Struktura.
WOSM działa w 6 regionach:
Władze.
Najwyższą władzą organizacji jest Światowa Konferencja, która odbywa się co 3 lata. Między konferencjami władzę sprawuje Komitet Światowy. Podstawowym dokumentem jest „Konstytucja Światowej Organizacji Ruchu Skautowego”, na którym opiera się cała działalność organizacji.
WOSM jest członkiem Global Youth Mobilisation oraz wspiera SDGs, sekretarz generalny WOSM Ahmad Alhendawi był współautorem artykułu dla WEF, który wskazywał na konieczność wspierania krajów rozwijających się, walkę ze zmianami klimatu, podkreślał rolę młodych w przejściu przez pandemię COVID-19 oraz wskazywał na nierówności płciowe i konieczność wzmocnienia pozycji kobiet i dziewcząt.
Symbolika.
Symbolem członków WOSM jest purpurowa, okrągła odznaka z lilijką w środku, otoczoną przez kawałek liny związany za pomocą węzła płaskiego. Lilijka jest średniowiecznym symbolem używanym przez Roberta Baden-Powella w armii brytyjskiej dla zwiadowców. Dla skautingu została następnie zmodyfikowana. Strzałka reprezentuje igłę kompasu wskazującą na północ i jest rozumiana jako symbol służby i jedności. Trzy ramiona (płatki) lilijki reprezentują obowiązki wobec Boga, wobec bliźnich i wobec siebie. Dwie pięcioramienne gwiazdki oznaczają prawdę i wiedzę, a ich dziesięć ramion – punkty prawa skautowego. Kolor biały oznacza czystość, a purpura odpowiedzialność i pomoc innym. Lina zawiązana na węzeł płaski to jedność i braterstwo skautów i Światowego Ruchu Skautowego.
Wyróżnienia.
W roku 1981 WOSM otrzymała Nagrodę UNESCO za Wychowanie dla Pokoju.

</doc>
<doc id="83410" url="https://pl.wikipedia.org/wiki?curid=83410" title="Planescape">
Planescape

Planescape (Wieloświat) – świat gry ("campaign setting") do gry fabularnej (Advanced) Dungeons &amp; Dragons (D&amp;D). Ze względu na specyficzną budowę świata gry, Planescape porusza wiele tematów natury filozoficznej, które mogą skłonić graczy do refleksji także poza grą. W Planescape osadzono akcję znanej komputerowej gry fabularnej: "".
Setting ten rozwija istniejącą w D&amp;D ideę "planów", nazywanych również "płaszczyznami" bądź "sferami egzystencji" i umożliwia przy tym podróże między nimi. W odróżnieniu od typowych światów fantasy miejsce akcji nie ogranicza się do jednego kontynentu czy planety, ale może obejmować cały wszechświat nazwany właśnie Wieloświatem. Jako ich uogólnienie zawiera on w sobie większość oficjalnych światów do D&amp;D takich jak: Forgotten Realms, Dragonlance, Greyhawk, które istnieją w nim jako osobne planety lub światy na tzw. "pierwszym planie materialnym".
Kosmologia.
Wieloświat zawiera "sfery (plany)", które dzieli się na cztery rodzaje: "materialne", "wewnętrzne", "zewnętrzne" oraz "przechodnie".
Sigil.
Forma.
Sigil jest miastem leżącym na wariancie Pierścienia Nivena otaczającego szczyt Iglicy. Ze względu na to na niebie (obszarze zmierzającym do czubka Iglicy) nie ma ciał niebieskich; mimo to istnieją pory dnia wynikające z samoświecenia układu. Miejscowość jest nazywana Miastem Bram z powodu niezliczonej liczby portali umożliwiających dostanie się na inne plany.
Frakcje.
W Sigil występowało 15 frakcji różniących się poglądami na otaczający świat, w nawiasie przy nazwie każdej frakcji znajduje się popularne określenie ze świata gry.
Po wojnie frakcji Pani Bólu, władczyni Sigil, ogłosiła: "To miasto nie będzie dłużej tolerować waszych frakcji. Opuśćcie je lub gińcie." Część z organizacji zdecydowała się opuścić Sigil (Atar, Harmonium, Straż Zagłady, Stowarzyszenie Porządku i Liga Rewolucyjna), umieszczając ośrodki swojej władzy w innych miejscach Sfer. Trzy frakcje przestały istnieć, jednak ich miejsce wypełniły cztery nowe (Łaskobójcy podzielili się na Synów Łaski i Skurlobójców, a Wyznawcy Źródła i Znak Jedynego połączyli się w Oko Umysłu, sekta Pierścieniodawców została uznana za frakcję):
Niegdyś istniało dodatkowych sześć zgromadzeń mających status frakcji, dziś zapomnianych lub rozwiązanych.
Literatura.
Opis świata Planescape.
Kampania zawiera kanoniczne materiały opisujące Wieloświat.
Podręczniki do innych edycji.
Podręczniki do (A)D&amp;D, które zawierają materiały dotyczące Wieloświata, ale nie są sygnowane logiem Planescape, dzięki którym można rozpocząć przygodę w tym świecie. Spośród nich w Polsce wydany został tylko pierwszy.
Powieści.
Wydane w Polsce książki osadzone w świecie Planescape:

</doc>
<doc id="83411" url="https://pl.wikipedia.org/wiki?curid=83411" title="Konrad Henlein">
Konrad Henlein

Konrad Henlein (ur. 6 maja 1898 we Vratislavicach nad Nisou, zm. 10 maja 1945 w Pilźnie) – niemiecki działacz hitlerowski w Czechosłowacji, Obergruppenführer SS.
Życiorys.
Urodził się w rodzinie urzędniczej. Jego matka była w połowie Czeszką, a jej panieńskie nazwisko brzmiało Dvořáček. Po ukończeniu szkoły handlowej w Jabloncu w 1916 zgłosił się do wojska i brał udział w walkach na froncie włoskim, gdzie w 1918 dostał się do niewoli. Po zwolnieniu pracował przez pewien czas jako niższy urzędnik bankowy, a od 1925 poświęcił się całkowicie działalności wychowawczej jako szef koła Deutsche Turnverein w Ašu. Jako działacz mniejszości niemieckiej w Czechosłowacji przewodniczył organizacjom mniejszości niemieckiej: Niemieckiemu Związkowi Gimnastycznemu w Czechosłowacji, a następnie Sudeckoniemieckiemu Frontowi Ojczyźnianemu ("Sudetendeutsche Heimatfront"). 28 marca 1938 spotkał się potajemnie z Hitlerem, od którego otrzymał instrukcje na rzecz połączenia z III Rzeszą. Jako przywódca Partii Niemców Sudeckich od 1935, 24 kwietnia 1938 wygłosił w Karlowych Warach dwudziestoośmiopunktowe przemówienie. Zażądał w nim autonomii dla Niemców żyjących w Czechosłowacji oraz wolności wyznawania dowolnej ideologii, co w praktyce oznaczałoby zezwolenie na propagowanie nazizmu. Ten program karlsbadzki zaostrzył niemiecko-czeski konflikt o Kraj Sudetów, przenosząc go na płaszczyznę międzynarodową. W kilka miesięcy później w wyniku układu monachijskiego Kraj Sudetów został przyłączony do III Rzeszy.
Od 1938 był gauleiterem Okręgu Rzeszy Kraj Sudetów. Wbrew żywionym nadziejom w 1939 nie został mianowany namiestnikiem czy też protektorem Czech i Moraw. Po wojnie schwytany przez żołnierzy amerykańskich, popełnił samobójstwo 10 maja 1945, przecinając sobie tętnice szkłem ze stłuczonych okularów.
Henlein nie był osobowością charyzmatyczną, błyskotliwym umysłem ani wybitnym ideologiem, brakowało mu również osobistej odwagi. Jego przeciętność przysparzała mu jednak popularności wśród małomiasteczkowych mieszkańców Sudetów, z drugiej jednak spowodowała, że nigdy nie stał się istotną postacią życia politycznego całej Rzeszy Niemieckiej.

</doc>
<doc id="83412" url="https://pl.wikipedia.org/wiki?curid=83412" title="Tropikalny las równikowy">
Tropikalny las równikowy



</doc>
<doc id="83415" url="https://pl.wikipedia.org/wiki?curid=83415" title="Etiopowie">
Etiopowie

Etiopowie (gr. "Αἰθίοψ" Aithiops l.mn. "Αἰθιοπῆες" Aithiopes 'ludzie o spalonych obliczach' od "αἴθω" aíthō, 'spalony' i "ὤψ" ṓps, 'oblicze') – w pojęciu starożytnych Greków lud zamieszkujący na południe od Egiptu, szczególnie ukochany przez bogów i często przez nich odwiedzany.
Ich północnym odpowiednikiem byli Hiperborejczycy.

</doc>
<doc id="83416" url="https://pl.wikipedia.org/wiki?curid=83416" title="Jerzy Kędziora (artysta)">
Jerzy Kędziora (artysta)

Jerzy Marian Kędziora ps. JotKa (ur. 5 września 1947 w Częstochowie) – rzeźbiarz i medalier, projektant wnętrz, terenów zielonych i zurbanizowanych.
Życiorys.
W 1972 ukończył gdańską Państwową Wyższą Szkołę Sztuk Plastycznych (obecnie Akademia Sztuk Pięknych), uczestnik krajowych i międzynarodowych sympozjów i festiwali.W l. 80. XX w. wykonał serie prac: „Chwiejni”, „Zreanimowani”, „Pęknięty Głos”, „Z odciągami”, „Wieszak dla”, „Uniformy dowódcze”, składające się na cykl „Portret Polaka czasów transformacji”. Popularność oraz uznanie publiczności i krytyków przynoszą mu tworzone od l. 90. XX w. rzeźby „Balansujące”. Prezentowane są w Polsce i za granicą, m.in. na prestiżowych imprezach i wystawach w Wenecji, Nowym Jorku, Londynie, Berlinie, Madrycie, Miami, Abu Dhabi, Dubaju oraz instalowane na trwale w przestrzeni publicznej. Artysta jest wielokrotnym stypendystą MKiS, laureatem znaczących wyróżnień w konkursach na pomniki i rzeźby. Jest członkiem Związku Polskich Artystów Plastyków i światowych stowarzyszeń Network Sculpture i Kinetic Art. Jego prace znajdują się w muzeach, galeriach, instytucjach rządowych i placówkach dyplomatycznych, w zbiorach prywatnych. 
Wybrane z dorobku
Wystawy indywidualne
-"Kreatywne Balanse" –DIFC, Dubai
-"Totalne Balansowanie" – DIFC Dubai &amp; Emirates Palace, Abu Dhabi
-"Naturalne balansowanie" - Art Norton Muzeum- Palm Beach
-"High Above" - Muzeum of Contemporary MOCA ,Nord Miami
"-W poruszeniu", Centrum Rzeźby Polskiej, Orońsko
-"Garden party", Ogrody Ambasady Polskiej, Praga-Hradczany
-Naturalne balansowanie- Old Westbury Garden , Nowy Jork Long Ysland
-"Powyżej oczu", promenada Westend Kliniken, Berlin Charlotengurg
"-Etiudy na proteatrum", Stare Miasto, Hradec Kralove
-"Z wróżbą i w balansie", Centralna Galeria Rzeźby ZAR, Warszawa
-"Podniebny spektakl", Muzeum Pirenejów i miasto Lourdes
-"Między wodą a niebem" - Kładka oj. Bernatka , Kraków
-"Art Nature" - Alpy i miasto, Ailyos
-"Balanse w koronach drzew" - Park Europy, Wilno
-"Nature and Culture"- Schiller Park- Columbus
-"Polska Ścieżka" - Singapur
Udział w
"-Biennale Weneskie"- Wenecja
-"Dialog miejsca" -Zamek Malbork
-"Tydzień kultury i biznesu-" DIFC Dubai
-"ARTZUID" -Amsterdam
"-Oisterwijk sculptuur –"Oisterwijk
-"St Margarethen sympozjum"- St. Margarethen
-"Artexpo " – Miami
"-Artexpo" –New York
-"Artbasel-" Dubai ("wyst. towarzysząca DIFC" )
Nagrody i wyróżnienia
-I nagroda w konkursie papieskim-"Krzyż w życiu współczesnego człowieka", Warszawa
-I nagroda w konkursie na "Pomnik Macierzy", Wrocław
-2 Nagrody główne równorzędne na "Pomnik Wszystkich Frontów Świata-"Częstochowa
-I równorzędna na "Pomnik Kościuszkowców"- Warszawa
-Złoty medal na "Salonie Rzeźby", Warszawa
-Nagroda Główna, "Idea uczczenia 300 rocznicy Odsieczy Wiedeńskiej", Orońsko
-Grand Prix, konkurs rzeźbiarski – "Preludium", Częstochowa
-Stypendia twórcze Ministra Kultury
Nagroda Specjalna Ministra Kultury, Medal Gloria Artis,
Nagr.kulturalne; Marszałka Województwa Śląskiego, Karola Miarki, Wojewody Częstochowskiego, Prezydenta Miasta...
Prace w zbiorach
-Muzeum Narodowe ,Warszawa
-Centrum Rzeźby Polskiej, Orońsko
-Muzeum ceramiki, Buenos Aires
-Muzeum Medalierstwa ,Wrocław
-Centrum Dantesca, Rawenna
-Zbiory papieskie, Watykan
-Muzea w Bydgoszczy i Częstochowie
-Instytucjonalne i prywatne kolekcje 
Dzieła.
Jerzy Kędziora jest autorem oryginalnych rzeźb balansujących, eksponowanych w Polsce i za granicą. Wśród najbardziej znanych dzieł znajdują się
-"Igrce Częstocha- Teatrum rzeźb -" Rynek Staromiejski w Częstochowie -14 dzieł
"- Galeria mostowa" -Kładka oj. Bernatka Kraków - 10 dzieł
-"Pomniki Jana Pawła II", Centrum Resureccionis w Krakowie i Katedra Częstochowska
- Zaproponował balansującego Rumcajsa dla czeskiego Jiczyna .
- W przestrzeni publicznej funkcjonuje "Symultaniczny pomnik - Szlak rzeźb balansujących"
Związany jest z Częstochową. Mieszka w Poczesnej koło Częstochowy, gdzie znajduje się galeria jego rzeźb (PGR. Drugie podobne miejsce znajduje się w krakowskim Kobierzynie

</doc>
<doc id="83421" url="https://pl.wikipedia.org/wiki?curid=83421" title="Mikromanometr">
Mikromanometr

Mikromanometr – przyrząd służący do pomiaru ciśnienia względnego o wartości mniejszej niż 6000 Pa, rodzaj ciśnieniomierza.

</doc>
<doc id="83422" url="https://pl.wikipedia.org/wiki?curid=83422" title="Giulio Natta">
Giulio Natta

Giulio Natta (ur. 26 lutego 1903 w Imperia, zm. 2 maja 1979 w Bergamo) – włoski chemik, noblista.
Od 1933 do 1935 był profesorem chemii na Uniwersytecie w Padwie, od 1936 do 1938 był dyrektorem Instytutu Chemii Przemysłowej w Turynie, od 1938 był profesorem i dyrektorem Instytutu Chemii Przemysłowej na Politechnice Mediolańskiej. Prowadził badania nad syntezą na skalę przemysłową wielu związków chemicznych, np. tlenku etylenu, alkenów, alkoholi. Za prace dotyczące stereochemii polimerów i stereospecyficznej polimeryzacji w 1963 r. (wspólnie z Karlem Zieglerem) otrzymał Nagrodę Nobla.
Dokonania.
W pierwszych pracach Natta zajmował się rentgenografią strukturalną i katalizą. W 1938 zaczął organizować we Włoszech badania związane z produkcją syntetycznego kauczuku. W 1953 Karl Ziegler opracował technologię otrzymywania polietylenu o wysokiej gęstości (HDPE). Było to możliwe dzięki użyciu nowych katalizatorów metaloorganicznych, kompleksów tytanu i chlorku glinu. Katalizatory te umożliwiły obniżenie temperatury reakcji, zwiększyły stopnień konwersji monomeru a produkt miał lepsze własności mechaniczne, gdyż powstające łańcuchy polimeru nie miały rozgałęzień.
Natta zastosował podobne katalizatory do polimeryzacji propylenu. Wcześniejsze próby syntezy polipropylenu metodami wysokociśnieniowymi prowadziły do polimeru ataktycznego, który był bezużyteczny ze względu na słabe własności mechaniczne. Katalizatory Natty umożliwiły otrzymanie polipropylenu izotaktycznego, to jest o uporządkowanej budowie stereochemicznej, w której wszystkie boczne grupy metylowe są ułożone po jednej stronie łańcucha polimeru.
Natta zastosował tę metodę również do polimeryzacji innych monomerów winylowych.
Grupę związków metaloorganicznych – kompleksów tytano-glinowych, które stosuje się jako katalizatory polimeryzacji winylowej – nazywa się do dzisiaj katalizatorami Zieglera-Natty.
Nazwiskiem Natty określa się system projekcji perspektywicznej związków chemicznych z wykorzystaniem wiązań klinowych ("projekcja Natty").

</doc>
<doc id="83423" url="https://pl.wikipedia.org/wiki?curid=83423" title="Skala staninowa">
Skala staninowa

Skala staninowa (od ang. "standard nine"), standardowa dziewiątka – dziewięciostopniowa skala testu psychologicznego znormalizowana tak, aby średnia w populacji wynosiła 5, a odchylenie standardowe 2. Liczba jednostek skali wynosi 9 staninów, natomiast jej zakres wynosi od 1 do 9 stanina.
Zastosowanie w CKE.
W Polsce skala ta jest powszechnie używana przez Centralną Komisję Egzaminacyjną i komisje okręgowe, przeprowadzające zewnętrzne egzaminy w oświacie. W praktyce Komisji utrwaliła się następująca tradycja nazywania kolejnych stanin:
Staniny u B. Niemierki.
Poniżej zostały podane nieco dokładniejsze (z dokładnością do dziesiątej części procenta) rozpiętości procentowe poszczególnych przedziałów (w nawiasach), podane przez B. Niemierkę:
Rozkład po transformacji wyników surowych nazywany jest rozkładem normalnym ("uskokownionym"). Skok skali jest równy 1 staninowi (0,5 odchylenia standardowego jednostek znormalizowanych "z"). Różnicowanie = wartości od -1,75 do +1,75 jednostek znormalizowanych "z" (staniny krańcowe powyżej 1,75 S). Przeznaczenie = różnicowanie w obrębie "normy".
Transformacja pozwalająca przeprowadzić surowe dane do skali staninowej wyraża się wzorem S = 5 + 2 · Z, gdzie Z to wynik tzw. standaryzacji Z.

</doc>
<doc id="83424" url="https://pl.wikipedia.org/wiki?curid=83424" title="2pac">
2pac



</doc>
<doc id="83425" url="https://pl.wikipedia.org/wiki?curid=83425" title="Skala tetronowa">
Skala tetronowa

Skala tetronowa – skala testu psychologicznego znormalizowana tak, aby średnia w populacji wynosiła 10, a odchylenie standardowe 4. W skali jest 21 jednostek (od 0 do 20 punktów). Obejmuje swoim zasięgiem od -2,5 do +2,5 odchylenia standardowego wyników w rozkładzie normalnym.

</doc>
<doc id="83426" url="https://pl.wikipedia.org/wiki?curid=83426" title="Generacja komputera">
Generacja komputera

Generacje komputerów – umowny podział komputerów cyfrowych, zależnie od zastosowanej technologii.
Zerowa i piąta generacja nie są przez wszystkich uznawane.

</doc>
<doc id="83429" url="https://pl.wikipedia.org/wiki?curid=83429" title="Komputer trzeciej generacji">
Komputer trzeciej generacji

Komputer trzeciej generacji – komputer zbudowany na układach scalonych małej skali integracji (SSI) i średniej skali integracji (MSI), które zawierały tylko kilka do kilkunastu struktur półprzewodnikowych na jednej płytce, czyli oparty głównie o układy wytwarzane w technologii TTL.
Trzecią generację komputerów rozpoczęła seria 360 korporacji IBM. Komputery te były budowane w latach 1965-1980. Polskim komputerem trzeciej generacji jest Odra 1305.

</doc>
<doc id="83430" url="https://pl.wikipedia.org/wiki?curid=83430" title="Komputer zerowej generacji">
Komputer zerowej generacji

Komputery zerowej generacji – maszyny konstruowane przed pojawieniem się uniwersalnych, elektronicznych maszyn cyfrowych, o możliwościach dzisiejszych prostych i średnich kalkulatorów programowanych.
Podstawową ich cechą jest brak aktywnych elementów elektronicznych (lamp i tranzystorów). Budowane były na elementach mechanicznych (np. Z1) lub elektromagnetycznych (np. przekaźnikowy Z3). Do budowy próbowano także wykorzystać gotowe arytmometry elektromechaniczne np. maszynę do fakturowania w PARK.

</doc>
<doc id="83431" url="https://pl.wikipedia.org/wiki?curid=83431" title="Skala IQ Stanford-Bineta">
Skala IQ Stanford-Bineta



</doc>
<doc id="83432" url="https://pl.wikipedia.org/wiki?curid=83432" title="Komputer drugiej generacji">
Komputer drugiej generacji

Komputer drugiej generacji – komputer, w którym do budowy elementów logicznych (bramek) wykorzystano elementy półprzewodnikowe – były nimi wynalezione w pierwszej połowie XX w. tranzystory. Do tego typu komputerów zalicza się np. ZAM 41 czy Cray-1.
W porównaniu z pierwszą generacją komputerów charakteryzowały się one:
Powyższe cechy pozwoliły na budowę wydajniejszych i jednocześnie bardziej skomplikowanych maszyn.

</doc>
<doc id="83433" url="https://pl.wikipedia.org/wiki?curid=83433" title="Komputer czwartej generacji">
Komputer czwartej generacji

Komputer czwartej generacji – komputer zbudowany na układach scalonych wielkiej skali integracji (LSI) lub następnych (VLSI, ULSI itd.), czyli bazujący na mikroprocesorze. Początkiem tej generacji było wprowadzenie w 1971 r. przez Intela pierwszego komercyjnego mikroprocesora Intel 4004, który wykonywał 60.000 operacji na sekundę i był montowany w kalkulatorach. Ten 4-bitowy procesor był podstawą dla kolejnych procesorów np. Intel 8086, który został zastosowany w pierwszym komputerze osobistym (PC), a jego następcy są używani masowo do dnia dzisiejszego.

</doc>
<doc id="83434" url="https://pl.wikipedia.org/wiki?curid=83434" title="Komputer piątej generacji">
Komputer piątej generacji



</doc>
<doc id="83435" url="https://pl.wikipedia.org/wiki?curid=83435" title="Komputer pierwszej generacji">
Komputer pierwszej generacji

Komputer pierwszej generacji – komputer zbudowany na bazie lamp elektronowych, np. polski XYZ.
Inne przykłady komputerów tej generacji to:

</doc>
<doc id="83437" url="https://pl.wikipedia.org/wiki?curid=83437" title="Skala Wechslera">
Skala Wechslera

Skala Wechslera – skala testu psychologicznego znormalizowana tak, aby średnia w populacji wynosiła 10, a odchylenie standardowe 3. W skali jest 19 jednostek. 
Skala IQ Wechslera jest znormalizowana tak, aby średnia w populacji wynosiła 100, odchylenie standardowe 15. W skali jest 120 jednostek. Skala ta jest używana w teście inteligencji WAIS.

</doc>
<doc id="83442" url="https://pl.wikipedia.org/wiki?curid=83442" title="Powiat zgierski">
Powiat zgierski

Powiat zgierski – powiat w Polsce (województwo łódzkie), utworzony w 1999 roku w ramach reformy administracyjnej. Jego siedzibą jest miasto Zgierz.
Według danych z 31 grudnia 2019 roku powiat zamieszkiwało 166 113 osób. Natomiast według danych z 30 czerwca 2020 roku powiat zamieszkiwały 166 154 osoby.
Geografia.
Położenie i obszar.
Powiat zgierski ma obszar 855,18 km², w tym:
Powiat stanowi 4,69% powierzchni województwa.
Podział administracyjny.
W skład powiatu wchodzą:
Ludność i powierzchnia
Demografia.
Dane z 31 grudnia 2007 r.:
Gospodarka.
W powiecie zarejestrowano prawie 12 tys. podmiotów gospodarczych i działa sieć 1700 punktów handlowych i usługowych.
Transport.
Transport drogowy.
Długość dróg powiatowych to prawie 1000 km, w tym 335 utwardzonych. Stolica powiatu – Zgierz jest jednym z głównych miast satelickich łódzkiego zespołu metropolitalnego. Powiat posiada dobre połączenie komunikacyjne z resztą kraju, przebiega tu m.in. droga krajowa nr 1 północ-południe, a w przyszłości będzie tędy przebiegać zachodnia obwodnica Łodzi. Szczególnie istotne znaczenie dla rozwoju powiatu ma budowa autostrady A1 i istniejąca autostrada A2.
Przez powiat przebiegają:
Transport kolejowy.
Przez powiat przebiegają dwie linie kolejowe:
Oświata.
Działa blisko 100 szkół, ponad 40 bibliotek, kilkanaście domów kultury, obiekty sportowe i turystyczne. Opiekę zdrowotną zapewniają trzy szpitale i dziewięć przychodni rejonowych.
Zabytki.
Według rejestru zabytków KOBiDZ[1] na listę zabytków wpisane są obiekty:

</doc>
<doc id="83443" url="https://pl.wikipedia.org/wiki?curid=83443" title="300 mil do nieba">
300 mil do nieba

300 mil do nieba – polsko-duńsko-francuski fabularny dramat obyczajowy z 1989 w reżyserii Macieja Dejczera, oparty na prawdziwej historii. Scenariusz został napisany przez Cezarego Harasimowicza i Macieja Dejczera. Muzykę do filmu skomponował Michał Lorenc. Film został uznany za najlepszy młody film europejski 1989 roku.
Opis fabuły.
Film jest dramatem społeczno-politycznym osadzonym w Polsce w 1985 roku. Dwóch braci postanawia uciec za granicę, ukrywając się pod samochodem ciężarowym. Ich rodzina żyje w bardzo trudnych warunkach. Ojciec, nauczyciel historii, z powodu czynionych uwag politycznych zostaje wyrzucony z pracy. Bracia chcą przedostać się na Zachód, aby wspomóc rodziców i trafić do lepszego świata. W Danii trafiają do obozu dla uchodźców. Polskie władze za wszelką cenę chcą ściągnąć braci do Polski. Całą sprawą interesuje się jednak dziennikarka, imigrantka z Polski, dzięki której bracia uzyskują azyl. Na końcu targany przeciwstawnymi uczuciami ojciec, rozmawiając z synami przez telefon, wypowiada dramatyczne zdanie: „Jędrek, nie wracajcie tu nigdy”.
Inspiracja.
Film oparty jest na prawdziwych wydarzeniach – w 1985 roku bracia Zielińscy z Żyrakowa koło Dębicy, piętnastoletni Adam i dwunastoletni Krzysztof, ukryci pod samochodem ciężarowym przedostali się do Szwecji. Polskie władze za wszelką cenę starały się sprowadzić braci do Polski. Rodzice nie wystąpili z żądaniem ekstradycji, uważając, że powinni oni sami decydować o swoim losie. Rodzicom zawieszono prawa rodzicielskie, a bracia zamieszkali w szwedzkiej rodzinie zastępczej. Po osiągnięciu pełnoletniości pozostali w Szwecji. Krzysztof skończył studia ekonomiczne w Sztokholmie i pracował naukowo. Od 2014 roku pracuje w firmie lotniczej Linetech z siedzibą w Warszawie. Film "300 mil do nieba" obejrzeli na Kongresie Praw Człowieka i Obywatela w Strasburgu w 1989 roku. W filmie miejsce ucieczki chłopców zmieniono na Danię.
Produkcja.
Plenery: Gałkówek koło Koluszek (stacja PKP), Zgierz, droga między Tuszynem a Piotrkowem Trybunalskim, Świnoujście, obóz dla uchodźców w Sandholm.

</doc>
<doc id="83445" url="https://pl.wikipedia.org/wiki?curid=83445" title="Z3">
Z3

Z3 – pierwszy działający, w pełni automatyczny komputer o zmiennym programie, zbudowany przez niemieckiego inżyniera Konrada Zuse w 1941 roku na bazie jego wcześniejszej, mechanicznej konstrukcji Z1. Maszyna była wykorzystywana w czasie wojny do obliczeń niezbędnych przy projektowaniu skrzydeł.
Z1 był maszyną mechaniczną, a Z3 przekaźnikową, lecz posiadały identyczną organizację. Wykonywały tylko dodawanie, odejmowanie, mnożenie, dzielenie i pierwiastkowanie na binarnych liczbach zmiennoprzecinkowych przechowywanych w 64 słowach pamięci. Program zapisany był na ośmiokanałowej taśmie perforowanej i wykonywany w miarę wczytywania. Dla realizacji pętli należało końce taśmy skleić w pętlę. Dane były wprowadzane przez klawiaturę, a wynik odczytywany z wyświetlacza.
Jedyny istniejący egzemplarz komputera został zniszczony przez Aliantów pod koniec wojny. W 1961 zbudowano jego replikę, którą można zobaczyć w Muzeum Techniki (Deutsches Museum) w Monachium.
Kompletność Turinga.
O maszynie mówimy, że jest kompletna w sensie Turinga, kiedy można za jej pomocą zrealizować każdy algorytm. Powszechnie uważano, że Z3 nie spełniał tych wymogów, ponieważ nie posiadał instrukcji warunkowych, pierwszeństwo przyznając amerykańskiemu komputerowi ENIAC z 1944 roku. W 1998 roku Raúl Rojas udowodnił, że na komputerze Z3 można zaimplementować maszynę Turinga, arytmetycznie symulując instrukcje warunkowe i adresowanie pośrednie, co oznaczało, że komputer ten jest "teoretycznie" kompletny w sensie Turinga.
Znaczenie.
Z3 był maszyną wyprzedzającą swoją epokę. Współczesnym komputerom, mimo iż oparte są one na układach elektronicznych, pod względem działania bliżej jest właśnie do tego niemieckiego projektu, niż do amerykańskiego ENIAC-a. Powody, dla których nie był on szeroko znany, miały podłoże polityczne oraz społeczne – po wojnie głównym ośrodkiem rozwoju informatyki były Stany Zjednoczone i to właśnie tam, niezależnie, wynaleziono i spopularyzowano szereg rozwiązań wcześniej użytych w komputerach Z1 oraz Z3.
Współczesne rekonstrukcje.
Współczesna rekonstrukcja pod kierownictwem Raúla Rojas i Horsta Zuse została rozpoczęta w 1997 i ukończona w 2003. Znajduje się w Muzeum Konrada Zuse w Hünfeld, Niemcy. Pamięć danych została zmniejszona o połowę (do 32 słów). Waga to ok. 30 kg.
W 2008 Horst Zuse rozpoczął własną rekonstrukcję Z3. Została ona zaprezentowana w 2010 w Muzeum Konrada Zuse.

</doc>
<doc id="83446" url="https://pl.wikipedia.org/wiki?curid=83446" title="Z1">
Z1

Z1 – komputer mechaniczny zerowej generacji skonstruowany przez Konrada Zusego w Berlinie w latach 1936–1938. Był to pierwszy programowalny komputer na świecie wykorzystujący binarne liczby zmiennoprzecinkowe. Jednakże ze względu na brak instrukcji warunkowej nie był on kompletną maszyną Turinga.
Komputer, którego budowę ukończono w 1938 r., został całkowicie zniszczony podczas bombardowania Berlina w grudniu 1943 r. Z1 będący pierwszym komputerem zbudowanym przez Zusego nosił początkowo nazwę „V1” – skrót od „Versuchmodell 1" (niem. „model eksperymentalny 1"), jednak po II wojnie światowej zmieniono jego nazwę dla odróżnienia od samolotu-pocisku V1.
Architektura.
Architektura Z1 była zbliżona w ogólnym zarysie do współczesnych komputerów – posiadał wydzieloną jednostkę sterującą, arytmetyczno-logiczną, pamięć oraz urządzenia wejścia-wyjścia. Warto zwrócić uwagę, że spełniał tym samym założenia architektury von Neumanna na kilka lat przed jej ogłoszeniem w 1945 roku. Komputer był programowalny za pomocą taśmy perforowanej. Wejście i wyjście opierało się na systemie dziesiętnym, natomiast wewnętrznie liczby reprezentowane były w 22-bitowej, zmiennoprzecinkowej postaci binarnej.
Reprezentacja liczb.
Liczby reprezentowane były w postaci 22-bitowej: 1 bit znaku, 7 bitów wykładnika oraz 14 bitów mantysy. Wykładnik zapisany był w kodzie uzupełnieniowym do dwóch, zatem mógł przyjmować wartości od −64 do 63. Mantysa była znormalizowana (cyfra jedności wynosiła zawsze jeden), więc nie było potrzeby przechowywania tej cyfry, co oznacza, że faktyczny zakres liczb możliwych do reprezentowania w ten sposób był równoważny nieznormalizowanej mantysie 15-bitowej. Ze względu na fakt, że znormalizowana mantysa nie może reprezentować zera, było ono zakodowane za pomocą konwencji: dowolna mantysa z wykładnikiem −64. Natomiast wykładnik +63 zarezerwowany został na oznaczenie nieskończoności. Tym samym zakres liczb możliwych do zareprezentowania w Z1 rozciągał się od 2−63 do 1,99962.
Pamięć.
Z1 posiadał pamięć, która mogła być zapisywana i odczytywana przez jednostkę sterującą. Pamięć mogła pomieścić w sumie 64 słowa (22-bitowe). Podzielona była na trzy bloki: pierwszy służył do przechowywania bitów znaku i wykładnika, natomiast pozostałe dwa przechowywały mantysy liczb. Pamięć była całkowicie mechaniczna, jednak w przeciwieństwie do większości dotychczasowych maszyn liczących zrealizowano ją nie w postaci obracających się kół zębatych, lecz niedużych przesuwających się blaszek. Projekt ten był na tyle nowatorski, że Konradowi Zusemu udało się opatentować go w 1936 roku.
Programowanie.
Z1 był programowalny za pomocą taśmy perforowanej zawierającej instrukcje zapisane w 8-bitowym kodzie. Lista rozkazów procesora zawierała 8 poniższych instrukcji:
Powyższe instrukcje operowały na dwóch rejestrach: R1 i R2. Pierwszy odczyt z pamięci (Pr) w programie ładował liczbę do R1, natomiast wszystkie następne do R2, aż do napotkania instrukcji zapisu (Ps) lub wyświetlenia (Ld), która czyściła rejestr R1. Liczba odczytana z klawiatury (Lu) była zawsze umieszczana w R1, natomiast R2 był po odczycie zerowany, gdyż komputer wykorzystywał go do przechowywania tymczasowych wartości podczas konwersji z systemu dziesiętnego na dwójkowy. Wszystkie operacje arytmetyczne zapisywały wynik w R1 i również czyściły R2.
Wejście / wyjście.
Po przeczytaniu instrukcji Lu komputer przerywał obliczenie i oczekiwał na wprowadzenie liczby. Mantysę wpisywano za pomocą klawiatury o 40 klawiszach – każda z czterech kolumn odpowiadała jednej pozycji dziesiętnej mantysy i zawierała cyfry od 0 do 9. Natomiast ustalenie wykładnika odbywało się poprzez wciskanie przycisków ponumerowanych od −8 do 8. Tym samym możliwe do wprowadzenia liczby należały do przedziału od formula_1 do formula_2 Każda wprowadzona cyfra mantysy była kodowana w czterech bitach, a następnie za pomocą dodawania i mnożenia (lub dzielenia, jeśli wykładnik był ujemny) liczbę zamieniano na zmiennoprzecinkowy zapis binarny. Operacja ta była dosyć kosztowna obliczeniowo dla bardzo dużych lub bardzo małych liczb, ze względu na dużą liczbę działań do wykonania.
Wyświetlenie liczby (instrukcja Ld) odbywało się za pomocą rzędów zapalających się lampek. Wykorzystywany przy tym algorytm do konwersji systemów był podobny do tego używanego przy wczytywaniu liczb. Na mantysę przeznaczono jednak o jedną pozycję dziesiętną więcej, wobec czego Z1 był w stanie wyświetlać liczby od formula_1 do formula_4.
Historia.
Pierwotną motywacją dla Konrada Zusego do rozpoczęcia prac nad komputerem były duże ilości mozolnych obliczeń, które musiał wykonywać jako student. W 1936 roku porzucił pracę w zakładach lotniczych Henschel, aby poświęcić się konstrukcji Z1. Prace nad maszyną prowadził w prowizorycznym warsztacie w mieszkaniu swoich rodziców. Oprócz udostępnienia pomieszczenia, wsparli oni także projekt finansowo, będąc, obok siostry Zusego – Lieselotte, jednymi z niewielu sponsorów przedsięwzięcia. Zuse korzystał także z pomocy swoich znajomych – nie tylko w postaci pieniędzy, lecz również udziału w konstrukcji. Szczególnie istotną rolę w stworzeniu Z1 oraz późniejszych maszyn odegrał przyjaciel Zusego, Helmut Schreyer.
Komputer został ukończony w roku 1938. Składał się z ok. 20 000 części, zajmował powierzchnię ok. 2m x 2m i ważył ok. 1000 kg. Był w całości mechaniczny, oparty na systemie przesuwających się blaszek. Jedynym elektrycznym elementem Z1 był silnik odpowiadający za taktowanie częstotliwością 1 Hz (aczkolwiek komputer posiadał również 2 korby do ręcznego taktowania). Ze względów konstrukcyjnych maszyna nie była nigdy w pełni sprawna – przesuwające się blaszki często ulegały uszkodzeniom. Z tego powodu Konrad Zuse zdecydował się wykorzystać przekaźniki w swoich następnych maszynach – modelach Z2 i Z3.
Komputer został zniszczony w grudniu 1943 r. w wyniku bombardowania Berlina przez siły aliantów walczące z III Rzeszą. W latach 80. Konrad Zuse zdecydował się odbudować Z1 – pierwsze szkice powstały w 1984. Ostatecznie w 1989 r. powstała replika, która znajduje się w Niemieckim Muzeum Techniki w Berlinie.

</doc>
<doc id="83447" url="https://pl.wikipedia.org/wiki?curid=83447" title="Fincast Media Holding">
Fincast Media Holding

Fincast Media Holding – włoskie przedsiębiorstwo mediowe istniejące od sierpnia 2001 roku (wcześniej pod nazwą Polcast). 75% udziałów spółki posiada Eurocast Italia, 25% – koncern MediaFin.
19 czerwca 2006 rozpoczęło się postępowanie upadłościowe spółki, zakończone 19 grudnia 2008 roku.
Firma była nadawcą polskich kanałów telewizyjnych: Tele 5, Super 1, Polonia 1 i Top Shop. Fincast był jedynym przedstawicielem kanałów Eurocast Italia na rynku polskim. Powiązany z Eurocast Media Holding, w którego skład wchodzą m.in. agencja reklamowa Media 5 i spółka Eurocast Polska (usługi telekomunikacyjne).

</doc>
<doc id="83449" url="https://pl.wikipedia.org/wiki?curid=83449" title="Ochrana">
Ochrana

Ochrana (, "Otdielenije po ochranieniju poriadka i obszcziestwiennoj biezopasnosti", Oddział ochrony porządku i bezpieczeństwa publicznego) – tajna policja carska działająca w Imperium Rosyjskim, utworzona po zabójstwie cara Aleksandra II, na mocy ukazu cara Aleksandra III z 14 sierpnia 1881, w miejsce istniejącego do 1880 roku III Oddziału Kancelarii Osobistej Jego Cesarskiej Mości. Zlikwidowana w czasie rewolucji lutowej w 1917. Następczą strukturą stworzoną przez bolszewików była Czeka.
Główne zadania i metody działania.
Głównym zadaniem Ochrany było tropienie przeciwników władzy, natomiast jej specjalnością stało się organizowanie wszelkiego rodzaju prowokacji. Wcześniej w Rosji istniały następujące formacje policyjne:
Ochrana miała własne szyfry i system łączności, niezależne od Ministerstwa Spraw Wewnętrznych, Ministerstwa Spraw Zagranicznych i dowództwa wojskowego. Organizacyjnie podlegała, poprzez powołany w 1898 Wydział Specjalny (Osobyj Otdieł), dyrektorowi Departamentu Policji, działającemu w ramach Ministerstwa Spraw Wewnętrznych. Zasadniczą taktyką Ochrany była infiltracja działających wtedy w Rosji licznych organizacji wywrotowych, natomiast jej specjalnością stało się organizowanie wszelkiego rodzaju prowokacji.
Ochrana zatrudniała stosunkowo niewielki zespół etatowych funkcjonariuszy, ale korzystała z rozbudowanej (w 1915 około 300 tysięcy) sieci osobowych źródeł informacji, z prowokacji jako metody walki politycznej i tzw. filerów.
Struktura terenowa.
W Imperium Rosyjskim działało siedem wyodrębnionych zarządów ochrany, m.in. w Petersburgu, Moskwie (1880), Warszawie (1881), Kijowie, Odessie i Tyflisie (obecnie Tbilisi), a także 19 terytorialnych, m.in. w Białymstoku, Łodzi i Wilnie. Ochrana miała także agenturę za granicą z centralą w Paryżu, której podlegały placówki w Genewie, Londynie, Berlinie, a także w Galicji i na Bałkanach.
Protokoły mędrców Syjonu.
Jedną z najsłynniejszych publikacji "Ochrany" było opracowanie przez instytucję "Protokołów mędrców Syjonu", w których opisano plan opanowania świata przez Żydów. Protokoły stały się popularne i stały się orężem walki politycznej w wielu krajach, m.in. Niemczech nazistowskich. Do dzisiaj są wydawane, dostępne w internecie, są popularne w krajach arabskich i traktowane jak prawda historyczna.

</doc>
<doc id="83450" url="https://pl.wikipedia.org/wiki?curid=83450" title="Mieczysław Voit">
Mieczysław Voit

Mieczysław Jan Voit (ur. 2 sierpnia 1928 w Kaliszu, zm. 31 stycznia 1991 w Warszawie) – polski aktor teatralny i filmowy.
Życiorys.
Był synem Romana Voita i Marii z d. Hudez. W 1953 został absolwentem Państwowej Wyższej Szkoły Aktorskiej w Krakowie. Zaangażowany po 1981 w nurt kultury chrześcijańskiej, w nagraniach radiowych jeden z czytających „Biblię Tysiąclecia”. Historia Międzynarodowego Festiwalu Piosenki w Sopocie wymienia go obok m.in. Ireny Dziedzic, Zofii Słaboszewskiej i Lucjana Kydryńskiego, jako gospodarza I. festiwalu.
Zmarł na atak serca. Został pochowany na cmentarzu Stare Powązki (kwatera 172-2-24).
Był mężem aktorki Barbary Horawianki.
Występy w teatrach.
"Źródło": FilmPolski.pl

</doc>
<doc id="83451" url="https://pl.wikipedia.org/wiki?curid=83451" title="Cúchulainn">
Cúchulainn

Cúchulainn (czasem też Cú Chulainn, ) – wojownik, bohater z mitologii irlandzkiej, śmiertelnik często czczony przez Irlandczyków. Według jednego mitu, opowieści o Cúchulainnie pozostawały w całkowitym zapomnieniu, aż w siódmym wieku przywrócił je do życia bard o imieniu Sechan Torpeist.
Ojcem Cúchulainna był albo Lugh, albo Sualtam. Wiele spośród opowieści o nim można znaleźć w pisanej prozą opowieści epickiej "Táin Bó Cuailnge" ("Pędzenie Bydła w Cooley", ang. "The Cattle Raid of Cooley"), stanowiącej tekst książki "Lebor na hUidre" ("Księga z Dun Cow", ang. "Book of the Dun Cow") i średniowiecznej "Żółtej Księgi Lecan" (ang. "Yellow Book of Lecan").
Niewykluczone, że jego pierwowzorem było jakieś bóstwo solarne. Jego magiczna włócznia nazywała się Gae Bulg.
Zgodnie z Compert Culainn, Cúchulainn dostał po urodzeniu imię Sétanta. Jego matką była Dechtere, a ojcem Lugh, Sualtam albo jętka. Zmienił imię po tym, gdy przez przypadek, nieostrożnie obchodząc się ze sliotarem, zabił psa stróżującego należącego do kowala o imieniu Culann. Cúchulainn zajął miejsce psa i pilnował przełęczy w Ulsterze; jego imię oznacza Pies (irl. "cú") Culanna.
O przygodach Cúchulainna opowiadają mity zwane cyklem ulsterskim.
Legendy.
Narodziny.
Istnieje wiele wersji historii o narodzinach Cúchulainna. W najnowszej wersji "Compert C(h)on Culainn" ("The Conception of Cú Chulainn"), jego matka Deichtine (Dechtere) jest córką i woźnicą Conchobara mac Nessa, króla Ulsteru, i towarzyszy jemu oraz innym szlachcicom w polowaniu na magiczne ptactwo. Gdy zaczyna padać śnieg znajdują schronienie w pobliskim domostwie. Deichtine asystuje przy porodzie żony gospodarza. W tym samym czasie klacz wydaje na świat dwa źrebaki. Następnego dnia szlachcice budzą się na Newgrange (neolityczne wzniesienie w hrabstwie Meath). Dom i jego mieszkańcy zniknęli, pozostały jedynie źrebięta i noworodek. Deichte postanawia zabrać chłopca i wychować go jak własne dziecko, jednak chłopiec choruje i umiera niedługo później. Tej samej nocy objawia się jej bóg Lug, który mówi jej że urodzi syna, którego ma nazwać Sétanta. Jej ciąża przeradza się w skandal gdyż w tym czasie jest obiecana Sualtamowi mac Róich. Conchobar jest podejrzewany o bycie ojcem i dochodzi do aborcji. Deichte wychodzi później za mąż i rodzi syna, którego nazywa Sétanta.
W późniejszej i lepiej znanej wersji "Compert Con Culainn, "Deichtine jest siostrą Conchobara, i znika z Fort Navan, stolicy Ulsteru. Tak jak w poprzedniej wersji, mężczyźni Ulsteru wyruszają na polowanie magicznych ptaków i zostają na noc w obcym domostwie aby uniknąć śnieżycy. Ich gospodarzem jest Lug, członek Tuatha Dé Danann, jednak tym razem Deichtine to jego żona, która tej nocy wydaje na świat syna Setanta.
Szlachcice z Ulsteru debatowali, który z nich powinien zajmować się Setantą. Morann sugeruje aby więcej niż jedna osoba zajęła się wychowaniem chłopca. Tak oto zostają wybrani: Conchobar; , który nauczy go elokwentnej mowy; bogaty Blai Bringu, który będzie go chronił i zapewniał; szlachetny wojownik Fergus mac Róich, który nauczy go obrony słabszych; poeta Amergin, który będzie go edukował oraz jego żona Findchóem, która będzie go karmić. Setanta dorasta w domu Amergina i Findchóem wraz z ich synem Conallem Cernach.
Obecnie miasto Dundalk w hrabstwie Louth, gdzie wychował się Setanta, posiada motto "Mé do rug Cú Chulainn cróga" „Narodziłam mężnego Cúchulainna”.
Dzieciństwo.
Historie z dzieciństwa Cúchulainna są opisane w formie retrospekcji w "Táin Bó Cúailnge". Jako małe dziecko, żyjąc w domu swoich rodziców prosi o zgodę na dołączenie do grupy chłopięcej w Emain Macha. Nie otrzymawszy zezwolenia od rodziców wyrusza tam samodzielnie i napotyka na grupę grających chłopców. Sétanta dołącza się do gry nie wiedząc iż jako gościowi przysługuje mu prawo do ochrony. Chłopcy wykorzystują jego niewiedzę i atakują go, jednak ma on ze sobą "ríastrad" i pokonuje ich w walce. Conchobar przerywa bójkę.
Kowal Culann zaprasza Conchobara na ucztę w jego domu. Przed przybyciem, Conchobar zmierza na pole gdzie chłopcy graję w Hurling. Mężczyzna jest pod wrażeniem umiejętności Sétanty i proponuje mu dołączenie do uczty. Sétanta godzi się na zaproszenie i obiecuje przyjście po skończeniu gry. Gdy pojawia się na miejscu atakuje go pies Culanna. Zmuszony do obrony, chłopiec zabija go. Culann jest załamany stratą obrońcy gospodarstwa i Sétanta obiecuje mu wyszkolenie nowego psa. W międzyczasie on sam ma pełnić straż nad domem Kowala. Tego dnia druid Cathbad nadaje mu nowe imię: "Cúchulainn".
Jednego dnia w Emain Macha, Cúchulainn podsłuchuje Cathbada gdy ten naucza swoich podopiecznych. Jeden z nich pyta o znaczenie obecnego dnia. Cathbad udziela mu odpowiedzi mówiąc, iż każdy wojownik, który tego dnia posiądzie nową broń zyska wieczną sławę. Pomimo iż ma tylko siedem lat, Cúchulainn postanawia prosić o nie Conchobara. Żadna z ofiarowanych broni nie wytrzymuje siły młodzieńca aż do momentu, w którym Conchobar daje mu swoją własną. Widząc to Cathbad rozpacza gdyż nie dokończył swojej przepowiedni – wojownik, który tego dnia posiądzie broń będzie sławny, jednak jego życie będzie krótkie. Wkrótce potem, Cúchulainn w reakcji na kolejną przepowiednię druida, prosi o karocę i wyrusza na wyprawę, podczas której zabija trzech synów , który chełpił się, iż zabił więcej Ulsterczyków niż obecnie wciąż żyje. Cúchulainn powraca będąc wciąż pod wpływem szału bojowego, powodując strach mieszkańców o własne życie. Mugain, żona Conchobara, wyprowadza kobiety Emain, które obnażają swoje piersi. Cúchulainn odwraca wzrok i w ten sposób mężczyznom udaje się go uspokoić wrzucając go po kolei do trzech beczek z zimną wodą; Pierwsza z nich wybucha pod wpływem temperatury jego ciała, w drugiej woda się zagotowuje zaś w trzeciej jedynie nagrzewa do przyjemnej temperatury.
Emer i trening Cúchulainna.
W młodości Cúchulainn jest tak piękny, że Ulsterczycy obawiają się, że bez własnej żony może on ukraść ich małżonki oraz zdeprawować ich córki. Rozpoczyna się poszukiwanie odpowiedniej niewiasty, jednak Cúchulainn pragnie jedynie Emer, córki . Forgall nie zgadza się na związek i sugeruje, aby młodzieniec wyruszył na trening do Szkocji pod okiem wojowniczki Scáthach. Ma nadzieję iż Cúchulainn nie przeżyje szkolenia i nie powróci po rękę jego córki. Cúchulainn podejmuje wyzwanie i wyrusza do "Dún Scáith" (Fortrecy cieni) na wyspie Skye. W międzyczasie Forgall obiecuję rękę Emer Królowi Munster – Lugaidowi mac Nóis, jednak ten odmawia dowiedziawszy się, że Emer kocha Cúchulainna.
Scáthach naucza Cúchulainna wszystkich sztuk wojennych, wliczając w to posługiwanie się Gáe Bulg. Wraz z nim trenuje Ferdiad, który zostaje jego najlepszym przyjacielem, bratem przyrodnim i możliwie kochankiem W tym czasie Scáthach przygotowuje się do bitwy z Aife, jej rywalką i według niektórych źródeł – siostrą bliźniaczką. Scáthach, znając siłę Aify, postanawia dać Cúchulainnowi eliksir nasenny by uchronić go przed walką. Z powodu nadnaturalnej siły młodzieńca eliksir usypia go tylko na godzinę i wkrótce dołącza on do bitwy. Podczas walki z wojowniczką udaje mu się ją rozproszyć mówiąc iż jej konie i karoca spadły z klifu. Trzymając miecz do jej gardła zgadza się ją oszczędzić jeśli zaprzestanie walki z Scáthach i spłodzi mu syna.
Pozostawiając za sobą ciężarną Aife, Cúchulainn powraca do Irlandii jednak Forgall wciąż odmawia mu ręki Emer. W złości Cúchulainn napada na zamek Forgalla zabijając 24 strażników, porywając Emer i kradnąc jego skarb. Conchobar posiada "prawo pierwszej nocy" jednak obawia się reakcji Cúchulainna. Dochodzi do kompromisu, w którym Conchobar śpi z Emer w noc poślubną jednak Cathbad leży między nimi.
Cúchulainn zabija swojego syna.
Osiem lat później, Connla, syn Cúchulainna z Aife, przybywa do Irlandii w poszukiwaniu swojego ojca. Gdy odmawia zdradzenia swojej tożsamości, Cúchulainn zabija go. Po usłyszeniu ostatnich słów syna, w których zdradził pragnienie by wspólnie zanieść "flagę ulster do wrót Rzymu i dalej", Cúchulainn popada w żałobę zdając sobie sprawę ze swojej pomyłki.
Lugaid i Derbforgaill.
W czasie jednej ze swoich zagranicznych wypraw, Cúchulainn ratuje Skandynawską księżniczkę Derbforgaill, która miała być złożona w ofierze Fomorianom. Derbforgaill zakochuje się w nim i wyrusza ze swoją służebnicą do Irlandii w formie łabędzi aby go odnaleźć. Cúchulainn nie rozpoznaje jej i rani ją kamieniem wystrzelonym z procy. By ją uratować wysysa kamień z jej rany, kosztując przy tym jej krew, przez co nie może jej poślubić. Cúchulainn postanawia oddać Derbforgaill Lugaidowi, który później zostaje Wielkim królem Irlandii. Gdy Derbforgaill zostaje okaleczona i zabita przez Ulsterskie kobiety podczas wyzwania by udowodnić swoją atrakcyjność, Lugaid umiera z żalu i Cúchulainn w gniewie niszczy dom, w którym znajdują się sprawczynie, zabijając 150 z nich.
Uprowadzenie byków z Cooley.
Główny artykuł: "Táin Bó Cúailnge"W wieku siedemnastu lat, Cúchulainn samodzielnie prowadzi obronę Ulster przed atakiem armii z Connacht, który został zaplanowany przez królową Medb w celu kradzieży legendarnego byka z Cooley -Donn Cuailnge. Cúchulainn daje się zaskoczyć atakowi gdyż w czasie gdy powinien strzec granicy, spędza noc z kobietą. W ten sposób Cúchulainn jako jedyny unika klątwy, która wywołuje u reszty wojowników bóle porodowe. By uniknąć bitwy, Cúchulainn powołuje się na prawo do walki z wybranym przez Medb reprezentantem. Pojedynki trwają miesiącami gdyż żaden z wojowników nie jest w stanie pokonać Cúchulainna.
Po jednym ze szczególnie zaciekłych pojedynków Cuchulainn zostaje odwiedzony przez Luga, który leczy jego rany i mówi mu że jest jego ojcem. Po przebudzeniu odkrywa iż oddziały chłopięce z Emain Macha zostały zamordowane w walce, w tym momencie wpada w szał bojowy i zabija setki przeciwników.
Gdy opiekun Cuchulainna – Fergus mac Róich zostaje wysłany przez Medb, by stawić mu czoła. Cuchulainn postanawia się wycofać w zamian za obietnicę, iż Fergus zrobi to samo gdy spotkają się następnym razem. Przed ostateczną bitwą dochodzi do trzydniowego pojedynku Cuchulainna z Ferdiadem – jego najlepszym przyjacielem i bratem przyrodnim, w wyniku którego Ferdiad umiera. Zasmucony śmiercią przyjaciela, który został zmuszony do walki poprzez podstęp Królowej, Cúchulainn przenosi Ferdiada na drugi brzeg rzeki, by ten nie musiał umierać na stronie wroga.
Gdy dochodzi do ostatecznej bitwy, Fergus dotrzymuje danego słowa i wycofuje się z walki przez co Medb jest zmuszona do odwrotu. Podczas ucieczki królowa dostaje okresu i w tym niefortunnym momencie zostaje zatrzymana przez Cuchulainna, który decyduje się oszczędzić jej życie i zapewnić jej bezpieczny odwrót.
Ojciec Cúchulainna.
Istnieją trzy wersje pochodzenia Cúchulainna:
Scathach i Fergus.
Wojownicza bogini Scathach uczyła Cúchulainna sztuki walki na Wyspie Cienia (ang. "Isle of Shadow"). Został przywódcą Czerwonej Gałęzi (ang. "Red Branch"). Fergus, który również był jego nauczycielem, został jego ojcem zastępczym.
Ukochane.
Miał wiele narzeczonych, w tym: Aife, Emer oraz 'kobietę elfów’ o imieniu Fand. Aife urodziła mu jego jedynego syna, któremu nadali imię Connla.
Fand.
Fand była małżonką Manannana, który ją porzucił. Została napadnięta przez trzech Fomorian walczących o władzę nad Morzem Irlandzkim. Cúchulainn zgodził się jej bronić, ale pod warunkiem, że ona wyjdzie za niego. Zgodziła się (choć niechętnie), jednak gdy się spotkali, zakochali się w sobie nawzajem.
Manannan wiedział, że ich związek jest skazany na porażkę, bo Cúchulainn był śmiertelnikiem a Fand z rodu elfowego. Obecność Cúchulainna mogłaby zniszczyć elfy; Manannam wymazał Fand z pamięci Cúchulainna, a jego – z jej.
Emer.
Emer zgodziła się spędzić noc z Cúchulainnem, o ile wykona on wiele trudnych zadań. Uważała, że skoro jest bardzo piękna, to jest tego warta. Cúchulainn przystał na jej warunki.
Aife i Connla.
Cúchulainn otrzymał swoją włócznię zwaną Gae Bulg od Aife z Alby. Niechcący zabił nią swojego syna, Connla.
Cúchulainn w walce.
W bitwie Cúchulainn był praktycznie niepokonany dzięki swojej włóczni, która śpiewała, żądając krwi wrogów, oraz z powodu szału bojowego. Ten szał powodował, że skóra wywracała mu się na lewą stronę, oczy cofały się w głąb jego czaszki, a włosy się jeżyły, zaś na ich koniuszkach pojawiały się krople krwi. W tym przeraźliwym stanie atakował kogo popadnie. Opis tego spazmu przemiany został zilustrowany w wydanym przez "2000 AD" komiksie zatytułowanym Slaine, na przykładzie głównego bohatera (który go przechodzi).
Śmierć bohatera.
Bohater, całkiem sam, powstrzymał wrogie wojska królowej Maeve z Connachty podczas Wojny o Brązowego Byka. Jego ludzie w tym czasie spali. Cúchulainn przywiązał się do drzewa, aby móc ustać. Maeve przekonała jego najlepszego przyjaciela Ferdiada, aby go zdradził i walczył przeciw niemu po jej stronie. Ferdiad został zabity w walce przy pomocy Gae Bulg. Inna wersja tej historii mówi, że Cúchulainn zginął jakiś czas po Bitwie o Brązowego Byka po tym, jak rzucił swoją włócznią "Gae Bulg" w prześmiewcę i umarł bez niej.
W obu wersjach los bohatera – co jest typowe dla mitów celtyckich – został przypieczętowany, gdy złamał on ciążącą nad nim geasa. W przypadku Cúchulainna geasa obejmowała zarówno obowiązek przyjęcia każdego zaoferowanego mu posiłku, jak i zakaz spożywania psiego mięsa. Wrogowie zmusili go do złamania jednego z tych nakazów, składając mu zwykłą ofertę spożycia psiego mięsa. W ten sposób Cúchulainn został osłabiony duchowo przed walką, w której spotkała go śmierć.

</doc>
<doc id="83453" url="https://pl.wikipedia.org/wiki?curid=83453" title="Andrzej Munk">
Andrzej Munk

Andrzej Munk (ur. 16 października 1921 w Krakowie, zm. 20 września 1961 w Łowiczu) – polski reżyser filmowy, w latach 1957–1961 wykładowca w Państwowej Wyższej Szkole Filmowej w Łodzi, jeden z przedstawicieli nurtu zwanego polską szkołą filmową, kawaler Orderu Odrodzenia Polski.
W latach 1943–1944 należał do konspiracji w ramach Oddziałów Wojskowych Powstańczego Pogotowia Socjalistów, uczestniczył również w powstaniu warszawskim. W 1951 ukończył studia na Wydziale Operatorskim oraz Wydziale Reżyserii Państwowej Wyższej Szkoły Filmowej w Łodzi. Początkowo pracował w branży filmowej jako operator oraz realizator socrealistycznych filmów dokumentalnych. Począwszy od 1955, kiedy nakręcił film paradokumentalny "Błękitny krzyż" (nagrodzony na Międzynarodowym Festiwalu Filmowym w Wenecji), reżyserował już głównie filmy fabularne. W 1956 nakręcił pierwszy film polski podejmujący rozrachunek z okresem stalinizmu – "Człowieka na torze" (nagrodzonego na Międzynarodowym Festiwalu Filmowym w Karlowych Warach).
Renomę wpływowej osobowości w polskiej kinematografii zdobył przede wszystkim jako twórca tragikomicznych dzieł dokonujących rozrachunku z czasami II wojny światowej ("Eroica", 1957; "Zezowate szczęście", 1960), natomiast powszechne międzynarodowe uznanie – za sprawą niedokończonego dramatu wojennego "Pasażerka" (1963), poświęconego życiu w obozie koncentracyjnym Auschwitz-Birkenau"." Przedwczesna śmierć Munka w wypadku samochodowym opóźniła premierę "Pasażerki" (zmontowanej ostatecznie przez Witolda Lesiewicza) o dwa lata, jednak film okazał się pośmiertnym triumfem reżysera.
Twórczość Munka stanowiła polemikę z mitami heroicznymi narodu polskiego, porównywalną z dziełami literackimi Witolda Gombrowicza, jednocześnie była głęboko osadzona w kontekście kultury polskiej. Na dziełach Munka wzorowali się między innymi Kazimierz Kutz, Krzysztof Kieślowski oraz Marek Koterski. Od 1965 przyznawana jest nagroda jego imienia dla najlepszych debiutantów. W 2008 powstało Studio „Młodzi i Film” im. Andrzeja Munka działające przy Stowarzyszeniu Filmowców Polskich, produkujące filmy krótkometrażowe oraz pełnometrażowe debiuty fabularne.
Życiorys.
Młodość i wykształcenie.
Andrzej Munk urodził się 16 października 1921 w Krakowie, w zasymilowanej rodzinie żydowskiej. Był synem Ludwika Munka (1886–1961) i Antoniny z domu Frisch (ur. 1890). Miał dwie starsze siostry: Krystynę Magdalenę (1913–1999, po mężu MacDonald) i Joannę Halinę (1916–1996, w latach 1940–1946 żonę Józefa Cyrankiewicza, a następnie Anatola Leszczyńskiego). Uczęszczał do VIII Państwowego Gimnazjum Matematyczno-Przyrodniczego im. Augusta Witkowskiego w Krakowie. Maturę uzyskał w czerwcu 1939. We wrześniu 1939 uczestniczył w działaniach obronnych w Junackich Hufcach Pracy na Śląsku. Gdy jego oddział został rozbity, Munk wycofał się na wschód, a następnie powrócił do Krakowa.
W marcu 1940, podczas okupacji hitlerowskiej, Munkowie przenieśli się do Warszawy. Tam przyszły reżyser ukrywał się wraz z rodziną oraz imał różnych zajęć dorywczych, między innymi w firmie budowlanej. W 1942 zmienił nazwisko na Andrzej Wnuk. W latach 1943–1944 należał do konspiracji w ramach Oddziałów Wojskowych Powstańczego Pogotowia Socjalistów. Jesienią 1943 uciekł podczas rewizji przeprowadzanej przez Niemców w jego mieszkaniu przy ulicy Gdańskiej 2. Ukrywał się później u przyjaciela na obrzeżach Ostrowca Świętokrzyskiego. W lipcu 1944 jako strzelec „Mateusz” otrzymał przydział w Obwodzie „Żywiciel” (Żoliborz) Warszawskiego Okręgu Armii Krajowej do IV Batalionu OW PPS im. Jarosława Dąbrowskiego, w 2 kompanii im. Komuny Paryskiej – pluton 219/I. W szeregach tego oddziału brał udział w powstaniu warszawskim. Po jego niepowodzeniu był więziony przez Niemców, ale udało mu się uciec z transportu do obozu przejściowego w Pruszkowie. Przez resztę wojny pracował jako robotnik niedaleko Krakowa, a dzięki pomocy zakopiańskich przyjaciół udało mu się doczekać wkroczenia wojsk sowieckich do Krakowa.
Po zakończeniu II wojny światowej Munk uczestniczył w odbudowie Warszawy. W 1946 studiował architekturę na Politechnice Warszawskiej, a w 1947 prawo na Uniwersytecie Warszawskim – w obu przypadkach jednak musiał przerwać studia na skutek gruźlicy. Wyleczył się z niej dopiero po rocznej rekonwalescencji w prewentoriach i uzdrowiskach. 30 września 1948 został przyjęty do Państwowej Wyższej Szkoły Filmowej w Łodzi. Ukończył ją w 1951 na Wydziale Operatorskim oraz Wydziale Reżyserii, wyróżniwszy się jako student. W międzyczasie angażował się w działalność polityczną; w latach 1946–1948 był członkiem Polskiej Partii Socjalistycznej, a po jej połączeniu z Polską Partią Robotniczą wstąpił do Polskiej Zjednoczonej Partii Robotniczej. Został z niej usunięty dyscyplinarnie w 1952, formalnie na skutek donosu na jego zachowanie podczas biesiady w jednym z warszawskich hoteli, a faktycznie – ze względu na jego PPS-owskie korzenie, których się nie wyparł.
Twórczość dokumentalna.
Andrzej Munk zadebiutował jako operator w 1948. Z kolei swoją działalność reżyserską zapoczątkował etiudami dokumentalnymi, które stanowiły jego prace dyplomowe. "Sztuka młodych" (1950) dokumentowała Zlot Młodzieży Szkół Artystycznych w Poznaniu, podczas gdy "Nauka bliżej życia" (1951, pierwotnie pod tytułem "Kongres Nauki"), nakręcona podczas pracy w Wytwórni Filmów Dokumentalnych, była reportażem z I Kongresu Nauki Polskiej w Warszawie. Za realizację "Nauki bliżej życia" Munk otrzymał 11 września 1951 dyplom uczelni z wynikiem bardzo dobrym.
Pierwsze jego dzieła poza uczelnią – "Kierunek – Nowa Huta!" (1951) o powstawaniu tytułowej dzielnicy Krakowa oraz "Bajka" (1952), będąca zapisem koncertu Filharmonii Warszawskiej – były produktami realizowanymi wedle sztywnych zasad socrealizmu. Kolejne jego filmy dokumentalne, jakkolwiek utrzymane w stylu propagandowym, zostały jednak docenione za formę artystyczną. W "Pamiętnikach chłopów" (1952) Munk dotarł do autorów wspomnień zapisanych w książce należącej do literatury faktu, wydanej w 1935 i poświęconej warunkom życiowym chłopów u schyłku II Rzeczypospolitej. Jednak nierzadko szczerym wspomnieniom chłopów towarzyszył pompatyczny komentarz Karola Małcużyńskiego, który osłabiał wymowę artystyczną dzieła. Więcej swobody artystycznej Munk zachował przy reżyserii "Kolejarskiego słowa" (1953), dokumentu o trudzie kolejarzy. "Kolejarskie słowo", choć zmyślnie wykorzystywało formułę produkcyjniaka (wyścig o przewóz koksu na czas), wyraźnie zdradzało inspirację klasycznym brytyjskim filmem dokumentalnym "Nocna poczta" (1936) Henry’ego Watta i Basila Wrighta. Dopiero "Gwiazdy muszą płonąć" (1954) o górnikach schodzących do szybu kopalni węgla, zrealizowane z udziałem Witolda Lesiewicza (późniejszego współpracownika Munka), przełamały konwencję socrealizmu. Świadczyła o tym przeoczona przez cenzurę obecność scen, w których bohaterowie dokumentu mówili do siebie bez ironii: „Szczęść Boże”.
Munk był także autorem dwóch pogodnych impresji półfabularnych. "Niedzielny poranek" (1955), ukazujący odbudowę powojennej Warszawy, był pierwszym filmem barwnym Munka, nakręconym na taśmie Agfacolor. Ostatni dokument Munka stanowił "Spacerek staromiejski" (1958), opowieść o dziewczynce przemierzającej warszawską Starówkę.
Twórczość fabularna.
"Błękitny krzyż" (1955).
Pierwszym filmem fabularnym Munka, w którym jednak reżyser zachował paradokumentalny styl opowiadania, był "Błękitny krzyż" (1955). Rekonstrukcja akcji ratowniczej Tatrzańskiego Ochotniczego Pogotowia Ratunkowego podczas II wojny światowej powstała na podstawie opowiadania Adama Liberaka. Przy kręceniu "Błękitnego krzyża" Munk odwołał się do własnych doświadczeń jako robotnika i palacza kolejki linowej na Kasprowy Wierch. Dyskretnie komentowana przez narratora Gustawa Holoubka akcja filmu TOPR-u była możliwa do zrekonstruowania dzięki zaangażowaniu autentycznych zakopiańskich górali (między innymi Józefa Krzeptowskiego, Stanisława Gąsienicy-Byrcyna oraz Stanisława Marusarza). Za zdjęcia do filmu odpowiadał doświadczony operator Sergiusz Sprudin. "Błękitny krzyż" spotkał się pomimo wysiłków reżysera z chłodnym odbiorem, a Munk ostatecznie przyznał, że nie był zadowolony z rezultatu swojego pierwszego projektu fabularnego: „"Błękitny krzyż" przekonał mnie o niemożliwości pełnego ukazania przeżyć bohatera metodą dokumentalną”.
"Człowiek na torze" (1956).
W 1956 Munk otrzymał propozycję nakręcenia filmu według opowiadania Jerzego Stefana Stawińskiego pod tytułem "Kanał". Początkowo przyjął tą propozycję i planował wykorzystać autentyczne plenery warszawskich kanałów. W czasie kręcenia zdjęć próbnych zszedł do jednego z nich, ale ostatecznie jednak zrezygnował z realizacji filmu, twierdząc iż „tam jest ciemno i potwornie śmierdzi. Nie da się tego oddać na ekranie”. Potem scenariusz "Kanału" nakręcił Andrzej Wajda, natomiast Munk podjął się zadania adaptacji innego opowiadania Stawińskiego, pod tytułem "Tajemnica maszynisty Orzechowskiego". Film "Człowiek na torze" (1956) traktował o tajemniczej śmierci maszynisty (w tej roli wystąpił Kazimierz Opaliński) pod kołami pociągu i następującym po niej śledztwie, w trakcie którego ukazane zostają nieprawidłowości na kolei. Wyjątkowa na tle dotychczasowej polskiej kinematografii była narracja filmu. O ile wyrzucony z pracy za sprzeciw wobec przodownictwa pracy maszynista Orzechowski na początku jawił się jako sabotażysta, o tyle wraz z upływem czasu filmowego i kolejnymi zeznaniami kolejarzy okazywało się, że Orzechowski starał się w istocie uchronić pasażerów i kolegów z pracy przed tragicznym wypadkiem. "Człowiek na torze" przełamał schematy socrealizmu, a w opinii Tadeusza Lubelskiego był pierwszą w polskim kinie próbą rozrachunku z okresem stalinizmu. Za reżyserię filmu Munk otrzymał nagrodę Kryształowego Lwa na Międzynarodowym Festiwalu Filmowym w Karlowych Warach.
"Eroica" (1957).
Nakręciwszy "Człowieka na torze", Munk otrzymał pozwolenie na adaptację kolejnego scenariusza Stawińskiego. Materiałem wyjściowym dla reżysera były trzy nowele Stawińskiego, z których tylko dwie – "Węgrzy" oraz "Ucieczka" – weszły w skład filmu wojennego pod tytułem "Eroica" (1957). Bohaterem pierwszej z nowel, nazwanej "Scherzo alla Polacca", był warszawski cwaniak i spekulant Dzidziuś Górkiewicz (Edward Dziewoński), który podczas powstania warszawskiego negocjuje warunki współpracy między powstańcami a podmiejskim oddziałem węgierskim, gotowym do współpracy z Polakami. Ostatecznie pod wpływem nagłego impulsu decyduje się wrócić do Warszawy, idąc na pewną śmierć. Druga nowela, "Ostinato lugubre", koncentrowała się na legendzie podtrzymywanej przez polskich żołnierzy przebywających w obozie jenieckim o polskim oficerze, który miał rzekomo uciec ze stalagu. Jednakże bohater legendy, w istocie ukrywany w obozie, nie jest w stanie udźwignąć ciężaru własnego mitu i popełnia samobójstwo. "Eroica" była odczytywana jako bezpośrednia odpowiedź na "Kanał" Wajdy, a także jako głos w dyskusji o polskim bohaterstwie i bohaterszczyźnie. Kontrowersje wzbudziła zwłaszcza scena, w której pijany Górkiewicz rzuca za siebie butelkę po alkoholu w niemiecki czołg, na co jego załoga reaguje śmiechem. Film Munka dzięki kunsztownej pracy operatorskiej Jerzego Wójcika, inspirowanej "Obywatelem Kane’em" (1941) Orsona Wellesa, został doceniony za granicą, otrzymując nagrodę FIPRESCI na argentyńskim festiwalu w Mar del Plata. Za swoje zasługi artystyczne w 1959 Munk został odznaczony Krzyżem Kawalerskim Orderu Odrodzenia Polski.
"Zezowate szczęście" (1960).
W 1959 Munk zlecił Stawińskiemu napisanie scenariusza do filmu, który prześmiewczo potraktowałby realia Polski lat 50. XX wieku. Stawiński napisał jednak znacznie obszerniejszy scenariusz, opublikowany pod nazwą "Sześć wcieleń Jana Piszczyka", w którym zawarł się komentarz do polskiej historii od rządów sanacji w latach 30., przez II wojnę światową, po mroczne lata stalinizmu. Bohaterem "Zezowatego szczęścia" (1960) jest polski konformista Jan Piszczyk (Bogumił Kobiela), próbujący nieudolnie dostosować się do każdej sytuacji politycznej w ciągu ćwierćwiecza historii Polski. Szyderczy ton "Zezowatego szczęścia" wzbudził kontrowersje wśród krytyków: Andrzej Kijowski oburzał się, iż reżyser przedstawił w filmie postać „bohatera naszej tragicznej historii, a zarazem łajdaka ośmieszającego tę historię”; krytyce podlegało również przemieszanie elementów tragicznych i komicznych, które dawało „efekt pewnej dysharmonii, jakby Chaplina przeplatano Clairem, a Tatiego – Caprą” (Jerzy Płażewski). Dopiero po latach dostrzeżono w "Zezowatym szczęściu" odniesienia do groteski Witolda Gombrowicza, a Marek Hendrykowski pokusił się o stwierdzenie, że to właśnie dzięki syntetycznemu ukazaniu losów Polski „tragikomedia Munka [...] nabiera fenomenalnej nośności”.
"Pasażerka" (1963) oraz śmierć.
W 1960 Munk zrealizował widowisko telewizyjne "Pasażerka" na podstawie słuchowiska radiowego "Pasażerka z kabiny 45" (1959) Zofii Posmysz; nosił się również z adaptacją filmową słuchowiska. Bohaterkami filmowej "Pasażerki" są więźniarka (Anna Ciepielewska) oraz strażniczka obozu Auschwitz-Birkenau (Aleksandra Śląska), prowadzące ze sobą pojedynek psychologiczny, w którym więźniarka nie pozwala się zdominować władczej strażniczce. Akcja filmu na drugim planie opowiadana jest z perspektywy tej drugiej, która po latach na pokładzie transatlantyku dostrzega postać przypominającą jej dawną ofiarę. Munk rozpoczął realizację filmu w 1961, kręcąc sceny w Oświęcimiu oraz na transatlantyku „Batory”. Prace przerwała jednak tragiczna śmierć Munka w wypadku samochodowym pod Łowiczem 20 września 1961. Munk jadąc fiatem 600 zderzył się z ciężarówką star 20, na skrzyżowaniu w miejscowości Kompina i został ciężko ranny. Zgon reżysera stwierdzono o godzinie 23 w szpitalu w Łowiczu. Uroczysty pogrzeb odbył się trzy dni później na Cmentarzu Wojskowym na Powązkach w Warszawie (kwatera A4-2-2).
Dwa lata poszukiwano reżysera, który mógłby dokończyć materiał zdjęciowy do "Pasażerki". Po wahaniach ekipa filmowa pod egidą Witolda Lesiewicza zdecydowała się na pokazanie widzom w 1963 nieukończonej wersji filmu, opatrzonej komentarzem Wiktora Woroszylskiego (wygłoszonym przez Tadeusza Łomnickiego). Premiera "Pasażerki" odbyła się 20 września 1963. Za granicą film zdobył szczególny rozgłos, otrzymując nagrodę FIPRESCI na festiwalu w Cannes i stając się jednym z najważniejszych dzieł polskiej szkoły filmowej. Francuski reżyser Jean-Luc Godard miał powiedzieć, że to jedyny prawdziwy film o hitlerowskich obozach koncentracyjnych.
Działalność pedagogiczna.
W 1957 Munk został zatrudniony przez Romana Wójtowicza jako wykładowca w Państwowej Wyższej Szkole Filmowej w Łodzi. Wśród jego podopiecznych znajdowali się między innymi: Roman Polański, Henryk Kluba, Jerzy Skolimowski oraz Krzysztof Zanussi, których pierwsze etiudy objął opieką pedagogiczną. W pamięci potomnych zapisał się jako człowiek zdystansowany wobec studentów, krytyczny wobec ich pomysłów, a zarazem szczery. Jak wspominał Zanussi, „na moich oczach zaczął kręcić "Pasażerkę", opowiadał nam o swoich kłopotach i problemach na planie. Do głębi rozumiał, co robił i przyzwyczaił mnie do myśli, że można rozumieć przynajmniej postawy tego zawodu. Byliśmy wobec siebie wprost bezlitośnie uczciwi”.
Życie prywatne.
W 1946 Munk poślubił w Warszawie Halszkę Joannę Próchnik (ur. 1919), córkę działacza socjalistycznego Adama Próchnika. Podobnie jak jej mąż, Halszka była słabego zdrowia, lecz udzielała się mimo to jako filantropka pracująca w tygodniku „Kobieta i Życie”. Halszka Próchnik-Munk zmarła w 1968, sześć lat po tragicznej śmierci męża. Spoczęła obok Andrzeja Munka na Cmentarzu Wojskowym na Powązkach.
Interesował się muzyką poważną i jazzem. Miał sporą kolekcję płyt, a do jego ulubionych kompozytorów należeli: Johann Sebastian Bach, Georg Friedrich Händel i Siergiej Prokofjew. Miał wyznać, że gdyby nie był filmowcem, zostałby dyrygentem. Zbierał również proste instrumenty takie jak fujarki i okaryny. Często podróżował, regularnie wysyłając pocztówki do swojej żony.
Styl filmowy i spuścizna.
Jakkolwiek Andrzej Munk zaczynał swą karierę jako twórca socrealistyczny, jego dokumenty były dobrze oceniane pod względem artystycznym ze względu na dbałość o dramaturgię i ukazanie bardziej ludzkiego oblicza robotników niż w typowych filmach z epoki. W dziedzinie filmów fabularnych Munk wraz z Andrzejem Wajdą stworzył podwaliny polskiej szkoły filmowej. Obaj reżyserzy byli sobie przeciwstawiani pod względem stylu filmowego – Wajda miał uosabiać „romantyka”, natomiast Munk poczytywany był za przedstawiciela racjonalizmu, choć z czasem ów dualizm był podawany w wątpliwość. Celem Munka było poszukiwanie racjonalności w ludzkich wyborach i krytyka nieprzydatnych w danej sytuacji zachowań człowieka. Po na wskroś współczesnym "Człowieku na torze" (1956) reżyser podejmował głównie tematykę II wojny światowej, przechodząc od ironii wobec pomnikowego wizerunku powstańców (w "Eroice", 1957), przez analizę trzech etapów historii Polski współczesnej (w "Zezowatym szczęściu", 1960), po rekonstrukcję tragedii obozu koncentracyjnego w Auschwitz (w "Pasażerce", 1963). Adam Bingham w twórczości fabularnej Munka dostrzegł dwa wyróżniki: „z jednej strony jest to rola losu, przypadku i okoliczności w kształtowaniu indywidualnej podmiotowości, sprawczości, działalności i tożsamości osobistej, z drugiej zaś strony – przepaść między fasadą a rzeczywistością, między obrazem, mitem a prawdą”.
Munk, który wprowadził do polskiego kina tragifarsę, jako reżyserów mających nań największy wpływ wskazywał Charliego Chaplina, Johna Forda, Orsona Wellesa, Akirę Kurosawę, Luisa Buñuela tudzież Federica Felliniego, cenił sobie również Réné Claira. Nie przepadał natomiast za filmami artystycznymi w manierze Ingmara Bergmana oraz Michelangela Antonioniego, a wielokrotnie podkreślał, że jego celem jest tworzenie filmów znajdujących kontakt z widownią: „jeżeli film o wysokim poziomie artystycznym nie ma powodzenia – oznacza to, że jednak coś nie jest w porządku z tym filmem”. Nie deklarował wyniosłości wobec widowni, twierdząc, że „twórca żyje normalnym życiem społeczeństwa”. Taka postawa nie oznaczała jednak schlebiania powszechnym poglądom publiczności. W twórczości Munka odnajdywano polemikę z heroicznym mitem „polskiej donkiszoterii”, z zastrzeżeniem, że bohaterowie filmów autora "Eroiki" nie są w stanie całkowicie z tym mitem zerwać. Przykładem jest postać Dzidziusia Górkiewicza z "Eroiki", który pchany instynktem narodowym cały czas wraca do powstańczej Warszawy, choć oznacza to dlań narażenie się na śmierć. Pod tym względem twórczość fabularna Munka była porównywana z dziełami literackimi Witolda Gombrowicza; niekiedy reżysera nazywano też powojennym Stańczykiem sztuki filmowej.
Andrzej Munk był jednym z najbardziej wpływowych twórców polskiej szkoły filmowej. Na jego twórczości wzorowali się między innymi Kazimierz Kutz ("Krzyż Walecznych", 1958), Krzysztof Kieślowski ("Personel", 1975; "Przypadek", 1981) oraz Marek Koterski ("Dom wariatów", 1984; "Dzień świra", 2002; "Wszyscy jesteśmy Chrystusami", 2006), którzy podejmowali w swych filmach temat konformizmu spod znaku postaci Piszczyka oraz ciężaru mitologii narodowej. Od 1965 PWSFTviT przyznaje nagrodę jego imienia dla najlepszych debiutantów; otrzymali ją m.in. Jerzy Skolimowski za "Walkower" (1965), Andrzej Żuławski za "Trzecią część nocy" (1971), Krzysztof Kieślowski za "Personel" oraz Piotr Szulkin za film "Golem" (1980). W 2008 powstało Studio „Młodzi i Film” im. Andrzeja Munka działające przy Stowarzyszeniu Filmowców Polskich, produkujące filmy krótkometrażowe oraz pełnometrażowe debiuty fabularne. Imię Munka od 2010 nosi także jeden z pociągów InterRegio.

</doc>
<doc id="83454" url="https://pl.wikipedia.org/wiki?curid=83454" title="Cú Chulainn">
Cú Chulainn



</doc>
<doc id="83458" url="https://pl.wikipedia.org/wiki?curid=83458" title="Llano">
Llano



</doc>
<doc id="83459" url="https://pl.wikipedia.org/wiki?curid=83459" title="Selwa">
Selwa



</doc>
<doc id="83461" url="https://pl.wikipedia.org/wiki?curid=83461" title="Hamsin">
Hamsin



</doc>
<doc id="83463" url="https://pl.wikipedia.org/wiki?curid=83463" title="Kreska Scheffera">
Kreska Scheffera



</doc>
<doc id="83468" url="https://pl.wikipedia.org/wiki?curid=83468" title="Biskup chełmiński">
Biskup chełmiński



</doc>
<doc id="83469" url="https://pl.wikipedia.org/wiki?curid=83469" title="Puerto Rico">
Puerto Rico



</doc>
<doc id="83470" url="https://pl.wikipedia.org/wiki?curid=83470" title="Hódmezővásárhely">
Hódmezővásárhely

Hódmezővásárhely ("") – miasto w południowo-wschodniej części Węgier, na Wielkiej Nizinie Węgierskiej, w komitacie Csongrád. Drugie miasto w kraju pod względem powierzchni (487,98 km²). W średniowieczu osadzono nad brzegiem jeziora Hód grupę zbuntowanych Kumanów. Początki miasta sięgają połowy XV w. Położenie przy szlaku handlowym sprzyjało rozwojowi handlu, w tym obrotu zwierzętami hodowlanymi, jak również drobnej wytwórczości. Pod koniec XIX w. nastąpił gwałtowny przyrost ludności, w granicach administracyjnych miasta już wtedy żyło ponad 50 tys. osób. W latach 1950–1961 Hódmezővásárhely było stolicą komitatu. Po II wojnie światowej, pozostając centrum obsługowym rolniczej okolicy, stało się także ważnym ośrodkiem przemysłowym, m.in. z fabrykami porcelany i majoliki. 
Z Hódmezővásárhely pochodzi Éva Risztov, węgierska pływaczka, mistrzyni olimpijska.

</doc>
<doc id="83471" url="https://pl.wikipedia.org/wiki?curid=83471" title="Hodmezovasarhely">
Hodmezovasarhely



</doc>
<doc id="83473" url="https://pl.wikipedia.org/wiki?curid=83473" title="Durny Szczyt">
Durny Szczyt

Durny Szczyt (słow. "Pyšný štít", niem. "Schwalbenturm", węg. "Fecske-torony") – czwarty co do wysokości szczyt Tatr, znajdujący się w długiej bocznej grani pomiędzy Baranimi Rogami ("Baranie rohy") a Łomnicą ("Lomnický štít"). Wznosi się na wysokość 2622 m n.p.m. (według wcześniejszych pomiarów 2623 lub 2625 m).
Należy do Wielkiej Korony Tatr.
Topografia.
Wierzchołek góruje nad:
Jest to urwisty wierzchołek o wyraźnej kulminacji położony pomiędzy Małym Durnym Szczytem ("Malý Pyšný štít") – rozdziela je Durna Przełęcz ("Lastovičia štrbina") – a Poślednią Turnią, oddzieloną Klimkową Przełęczą ("Bachledova štrbina"). W Durnej Przełęczy króluje niewielka turnia – Durna Igła, rozdzielająca ją na dwa siodła: Przełęcz Pawlikowskiego (położoną bliżej Durnego Szczytu) i Maćkową Przełęcz. Z kolei w grani łączącej Durny Szczyt z Poślednią Turnią (i dalej Łomnicą) najbliższym wzniesieniem jest Durna Turniczka, położona już za Klimkową Przełęczą.
Nazewnictwo.
Słowo "durny" w gwarze podhalańskiej znaczy: "dumny", "pyszny". Nazwa szczytu związana jest z jego wyglądem. Dawniej szczyt określano wieloma podobnymi nazwami: Durny Wierch, Durna Góra, Dumna Góra, Głupi Wierch, Głupia Góra, także Mała Łomnica. W literaturze niemieckiej używano pierwotnie określeń "Nordtrabant" lub "Lomnitzer Nordtrabant", natomiast Węgrzy nazywali wierzchołek: "Lomniczi éjszaki lábas" lub "Északi mellékcsúcs". Później przez pomyłkę przesunięto w językach węgierskim i niemieckich na Durny Szczyt jego obecne nazwy, które pojawiły się także częściowo po czesku i słowacku. Polska nazwa pochodzi sprzed 1880 r.
Dostępność.
Góra jest dostępna jedynie dla bardzo wprawnych turystów górskich, konieczne jest towarzystwo uprawnionego przewodnika lub członkostwo w związku alpinistycznym (np. PZA, JAMES, OEAV, DAV) i poruszanie się drogami o skali trudności co najmniej II według UIAA. Masyw Durnego Szczytu należy do najbardziej skomplikowanych orientacyjnie miejsc w Tatrach, przez co w razie załamania pogody wycofanie się bywa trudne.
Widok z wierzchołka należy do najbardziej rozległych w Tatrach.
Historia zdobycia.
Pierwsze odnotowane wejścia:

</doc>
<doc id="83477" url="https://pl.wikipedia.org/wiki?curid=83477" title="Teobald">
Teobald

Teobald – imię męskie pochodzenia germańskiego, zapisywane w Polsce od średniowiecza. Pierwszy człon to germ. "þeudo", stsas. "thioda", stwniem. "diot" – „lud”; drugi to "bald" – „odważny, śmiały”. Można je tłumaczyć jako „sławny wśród ludzi”. Pierwszy człon tego imienia notował liczne odmiany, w tym w dawnej Polsce zapisano wariant tego imienia Tybald (tę formę imienia przyjęto w tłumaczeniu dla jednej z postaci „Romea i Julii” Szekspira), Dypołt, Dziepołt. Forma z początkowym "Teo-" &lt; germ. "Theudo-" jest zhellenizowana z odniesieniem do gr. "θεος (theos)" – „bóg”; notowana w Polsce od 1265 roku (natomiast forma Dziepołt – "Depoldus" – od 1218 roku).
Staropolskie zdrobnienie imienia: Tyba (też od Tyburczy); ponadto niektóre możliwe inne staropolskie zdrobnienia: Depa, Dyp, Tyc(z), Tyc(z)a, Tyc(z)an, Tyc(z)e, Tyc(z)ek, Tyc(z)ko, Tyc(z)o, Tyl, Tyla, Tylasz, Tyle, tylek, Tylik, Tyliszak, Tylko, Tylo, Tylusz, Tyluszek, Tyluszko.
Teobald, Tybald, Dypołt i w pozost. wariantach imieniny obchodzą:
Żeński odpowiednik: Teobalda

</doc>
<doc id="83478" url="https://pl.wikipedia.org/wiki?curid=83478" title="Mały Durny Szczyt">
Mały Durny Szczyt

Mały Durny Szczyt (słow. "Malý Pyšný štít", niem. "Téryspitze", węg. "Téry-csúcs") – szczyt o wysokości 2592 m n.p.m. w długiej bocznej grani Wyżniego Baraniego Zwornika w Tatrach Wysokich, pomiędzy Spiską Grzędą ("Spišský štít", 2481 m) a Durnym Szczytem ("Pyšný štít", 2623 m). Od tego ostatniego oddziela go dwusiodłowa Durna Przełęcz (bliższa Małemu Durnemu Szczytowi jest Maćkowa Przełęcz, za którą tkwi w grani Durna Igła), natomiast między Małym Durnym Szczytem a Spiską Grzędą znajduje się większa liczba obiektów:
W południowo-zachodnim filarze Małego Durnego Szczytu wznosi się wybitny Durny Mnich, od wierzchołka oddzielony Przełączką za Durnym Mnichem.
Wierzchołek góruje nad:
Jego polska i słowacka nazwa nawiązują do pobliskiego Durnego Szczytu. W nazwie niemieckiej i węgierskiej uhonorowany został zdobywca Durnego Szczytu, węgierski taternik Ödön Téry. Jego imieniem nazwane zostało także schronisko w Dolinie Pięciu Stawów Spiskich.
Historia.
Pierwsze wejścia turystyczne:

</doc>
<doc id="83481" url="https://pl.wikipedia.org/wiki?curid=83481" title="Fiat Strada">
Fiat Strada

Fiat Strada – samochód osobowy typu pick-up klasy aut miejskich produkowany pod włoską marką FIAT od 1996 roku. Od 2020 roku jest produkowana druga generacja modelu.
Pierwsza generacja.
Strada I zastąpiła w ofercie Fiata model Fiorino drugiej generacji w wersji pickup. Powstała w ramach Projektu 178 i jest de facto odmianą pickup modelu Palio, na którym oparto także inne odmiany nadwoziowe - kombi Palio Weekend i sedana Siena.
Modernizacje.
Fiat Strada jest ostatnim, oprócz modelu Weekend, pojazdem zbudowanym w ramach projketu 178, który dalej jest produkowany i oferowany. Od czasu 1996 roku samochód jest dostępny jednak nieprzerwanie tylko w Ameryce Południowej.
Pierwszy lifting (2001).
W ramach pierwszej modernizacji zmieniono całkowicie wygląda pasa przedniego, w ramach którego pojawiły się inne, wąskie reflektory. Odwświeżono także materiały wykończeniowe kokpitu oraz wkłady tylnych lamp. Strada po pierwszej modernizacji po raz pierwszy była oferowana także w terenowej odmianie Strada Adventure.
Drugi lifting (2004).
Druga modernizacja była ewolucją dotychczasowego modelu, w której ramach pojawił się nowy wygląd przedniego zderzaka i odświeżony wygląd reflektorów. Ponadto, zmieniono też wypełnienie tylnych lamp i odświeżono projekt deski rozdzielczej. Była to pierwsza i jedyna wariacja Strady dostępna w Polsce.
Trzeci lifting (2009).
W 2009 roku auto przeszło trzeci face lifting, który upodobnił model do Fiata Linei. Auto oferowane jest z silnikami 1.4 Flex 105 KM i 1.8 Flex przeznaczonymi do spalania benzyny i etanolu. W 2012 roku odświeżono model. 
Czwarty lifting (2013).
W 2013 roku Fiat zmodernizował Stradę po raz czwarty i jak na razie - ostatni. Zmieniono wygląd przednich i tylnych zderzaków, a także po raz pierwszy w historii zmieniono wygląd tylnych lamp. Od 2015 roku model oferowany jest także w Meksyku jako RAM 700.
Wersje wyposażeniowe.
(2009.
Standardowe wyposażenie pojazdu obejmuje m.in. klimatyzacja manualna, światła przeciwmgłowe, alufelgi. Opcjonalnie auto wyposażyć można w m.in. radioodtwarzacz CD/MP3, szyberdach oraz obszytą skórą kierownicę.
Silniki (2004).
W Europie auto oferowano z nowoczesnym silnikiem 1.9 JTD oraz 1.3 JTD 16V 85KM. W Republice Południowej Afryki auto oferowano z silnikami: 1.2 MPI, 1.6 MPI, 1.4 MPI, 1.7 TD oraz w wersjach wyposażeniowych: EL, ELX, Adventure. Auto nadal oferowane jest w dwóch wersjach nadwoziowych z krótką oraz z dłuższą kabiną.
Druga generacja.
Fiat Strada II został po raz pierwszy zaprezentowany w czerwcu 2020 roku.
Konstrukcja drugiej generacji pojazdu jest oparta na modelach Fiat Argo, Fiat Pulse i Fiat Cronos. Druga generacja modelu jest produkowana wyłącznie w zakładach Fiata w Betim.

</doc>
